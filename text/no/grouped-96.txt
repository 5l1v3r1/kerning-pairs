
Nasjonalsosialisme (nazisme) (av tysk Nationalsozialismus, kortform Nazismus, ofte brukt nedsettende), er en politisk ideologi eller verdensanskuelse. Den kjennes ved en rasistisk forestilling om «den ariske rases» overlegenhet og ekspansjon, antisemittisme, førerprinsippet og anti-kommunisme.  Den var én av mange beslektede bevegelser som hadde fremgang etter første verdenskrig, blant annet den italienske fascismen under ledelse av Mussolini, og regnes av og til som en form for fascisme. Både nazisme og fascisme regnes som høyreekstreme bevegelser eller ideologier.Nynazisme brukes om politiske bevegelser som har klare nazistiske trekk og som har oppstått etter andre verdenskrig. Nynazister søker å revitalisere det nasjonalsosialistiske tankegodset. Bare noen få nynazistiske partier er eller har vært erklærte nazister, og mange høyreradikale partier elle grupper tiltrekker seg nynazister uten at gruppen nødvendigvis er nazistisk.Nazistene ønsket å skape et «folkefellesskap» (Volksgemeinschaft) med det mål å forene alle etniske tyskere som «nasjonale kamerater», og stenge ut de som var regnet som «fremmede folkegrupper» og «skadelige elementer for det germanske folk». Nazistene avviste det marxistiske prinsippet om klassekamp, avviste sosialismens teorier om egalitarisme og internasjonal solidaritet, og ønsket å beskytte privat eiendom og private virksomheter da disse var viktige for dem i byggingen av landet og senere i opprustningen.Ifølge Hajo Holborn er Adolf Hitlers Mein Kampf den viktigste kilden til nasjonalsosialistisk ideologi, men boken er springende og fragmentarisk og fremstiller ikke ideologien på en systematisk måte. Alfred Rosenbergs Der Mythus des zwanzigsten Jahrhunderts (1930) ble regnet som den offisielle fremstillingen av nazistisk filosofi. Hitler selv tok seg ikke bryet med å lese Rosenbergs bok eller andre verk av nasjonalsosialister. Ifølge Holborn var Hitler en dyktig opportunist og taktiker samtidig som hans virke var styrt av ideologi. Fra 1926 var det ingen synlig endring i Hitlers ideer.Også flere partier har kalt eller kaller seg nasjonalsosialistiske, eller medlemmene kaller eller kalte seg nasjonalsosialister eller tilsvarende på andre språk.
Nazismen er uløselig knyttet til sin formgiver og fører, Adolf Hitler. Den hadde forgjengere i både Østerrike og Tyskland. I 1904 stiftet tyske arbeidere i Trautenau (nå Trutnov i Tsjekkia) Deutsche Arbeiterpartei (Tysk Arbeiderparti), DAP, for å forsvare sine interesser mot billig arbeidskraft som drev streikebryteri. Tilhengerne begynte snart å kalle seg nasjonalsosialister.Sent i 1918 ble antisemittiske Deutschsozialistische Partei (DSP, «Det tysk-sosialistisk parti») stiftet. Det  hadde en kort blomstringstid under ledelse av læreren Julius Streicher før det i 1922 ble oppløst; Streicher og en rekke andre partimedlemmer gikk over til Hitlers parti.
I januar 1919 ble det som senere ble Hitlers naziparti stiftet i München, med samme navn som partiet i Trautenau 15 år før. Hitler selv meldte seg inn i partiet sent i 1919 og ble medlem nr 7. I 1920 skiftet det navn til Nationalsozialistische Deutsche Arbeiterpartei, NSDAP. Både Tysklands nederlag i første verdenskrig, men særlig de følgende politiske og økonomiske krisene i landet, særlig i årene 1929 til 1932, gjorde at partiet fikk en stor oppslutning i disse årene. Partiets budskap ble fremmet gjennom en intens, fargerik og krigersk propaganda, og i 1933 lyktes derfor partiet å komme til makten.
Ifølge Franz Neumann var rettsapparatet i Tyskland klart høyrevridd: I perioden 1918-1922 begikk venstreorienterte 22 politisk mord, mens høyreorienterte begikk 354 politiske mord i landet. Det ble avsagt 10 dødsdommer mot venstreorienterte, ingen mot høyreorienterte som generelt fikk korte straffer (gjennomsnitt fire måneder gjennomsnitt 15 år for venstreorienterte). Hitler ble i 1923 ikke utvist slik han etter loven skulle fordi han ifølge domstolen følte seg tysk.
Hitler mente at den såkalte germanske rase var «overlegen», og etter nazistenes maktovertagelse i 1933 ble rasismen, spesielt antisemittismen, institusjonalisert - som til slutt kulminerte i holocaust. 
Like viktige var imidlertid streben etter en mer «naturlig» tilværelse, oppbyggingen og videreutviklingen av en velferdsstat som skulle ta vare på den såkalte germanske rase, og det man så som kamp mot politisk og kulturell «dekadanse» innen kunsten kalt «Entartet» («utartet»). Begrepet nasjonalsosialisme er i første rekke knyttet til partiet NSDAP, det Nasjonalsosialistiske tyske arbeiderpartiet, og det diktatoriske «Tredje rike» partiet skapte i Tyskland mellom 1933 og 1945.
I dag er nasjonalsosialistiske partier forbudt i Tyskland, men politiske partier og bevegelser med liknende ideologi fortsetter å operere, både i Tyskland og i andre land etter den andre verdenskrig. Disse nasjonalsosialistiske strømninger kalles på norsk nynazisme.
Det norske ordet nazisme har opprinnelse fra tysk der Nazi er en kortform av Nationalsozialist («nasjonalsosialisme»). Utbredelsen av ordet er også påvirket av det engelske nazism. Opprinnelsen for det norske ordet nazist er forkortelsen Nazi som i Tyskland ble brukt som et slanguttrykk for tilhengerne av nasjonalsosialismen, utledet som en analogi til Sozi, et nedsettende slanguttrykk for sosialist eller sosialdemokrat.Nasjonalsosialistene brukte selv aldri slangordet «nazi», ettersom det allerede hadde en annen, nedsettende betydning (riktignok stavet «Natzi», med kort a-lyd og trykk på z). Som forkortelse for mannsnavnet Ignatz, et vanlig navn blant tysk-böhmiske og østerrikske bønder, ble det brukt av bybefolkningen som et generisk kallenavn på bondske og «umoderne» personer. Slik henviste det til en dum, klønete og snål person (man kan til en viss grad sammenligne det med det nedlatende slangbegrepet «Harry» i dagens Norge).Medlemmer av NSDAP omtalte seg hovedsakelig som nasjonalsosialister, mens nazi-betegnelsen på det tyske regimet oppsto særlig i tyske eksilmiljøer og blant politiske flyktninger i utlandet. Gjennom dette miljøet, og gjennom andre språk, ble begrepet tatt tilbake til Tyskland etter krigen.
Nasjonalsosialistene forsøkte å bygge en sterkt militarisert stat og en økonomisk sterk velferdsstat for å beskytte og å tjene interessene til de egentlige tyskere under en suveren leder. De ville også fjerne skadelige elementer som kom i veien for å bygge et stortysk rike. Med skadelige elementer mente de mennesker med mentale sykdommer, men også den internasjonale finanskapitalen (som de mente ble i stor grad styrt av jødene), frimurere og Den katolske kirke.Ifølge Mein Kampf skal Hitler ha utviklet sine politiske teorier etter nøye studier av politikken til den østerriksk-ungarske stat. Hitler var født innenfor denne staten (bodde i Østerrike til 1913) og trodde at et etnisk og språklig mangfold hadde svekket staten. Videre så han demokratiet som en destabiliserende kraft fordi demokratiet la makt i hendene på etniske minoriteter som han påstod hadde incentiver til videre svekking og destabilisering av staten.
Nasjonalsosialismen var forankret i den militaristiske tro på at store nasjoner vokser opp av militærmakt, som Ifølge ideologien naturlig vokser opp fra de rasjonelle, siviliserte kulturer. Hitlers budskap appellerte til de misfornøyde tyske nasjonalistene som var opptatt av å redde ansikt etter fiaskoen i første verdenskrig, og å redde noe av stoltheten for den militaristiske nasjonalist etter denne tidligere tyske epoken. Etter det østerrikske og det tyske nederlag i første verdenskrig, hadde mange tyskere fortsatt ønske og drøm om å etterstrebe målet om å skape et Stortyskland, og å benytte militærmakt for å oppnå dette.
Mange plasserte skylden for Tysklands ulykke på jøder og kommunister som de mente hadde på ulike måter sabotert mulighetene for tysk seier. Den nasjonalsosialistiske propagandaen framstilte senere Weimarrepublikken som «en sump av korrupsjon, degenerasjon, nasjonal ydmykelse, nådeløs forfølgelse av ærlig 'nasjonal opposisjon' — fjorten år med styre av jøder, marxister, og 'kulturbolsjevister' som ble til sist feid bort av den nasjonalsosialistiske bevegelsen under Adolf Hitler og seieren for den 'nasjonale revolusjon' i 1933».
Hitlers grunnleggende forestilling var at livet var en evig kamp for herredømme og overlevelse. Ifølge Holborn var denne enkle darwinismen kombinert med en like primitiv «rasisalisme» (forestillingen om at menneskene består av naturlige og klart adskilte raser), og at raser er historiens fremste drivkraft. Hitler innså at tyskerne ikke var en «ren» rase, Hitler mente likevel at «rene raser» var overlegne. Hitlers raseteori var preget av völkisch-tenkning og framholdt også at den «ariske rase» (eller nordiske og fremst blant disse den tyske ) er en «herrerase», at den står over alle andre raser, at en nasjon er det største som vokser opp av en rase, og at store nasjoner (ment bokstavelig som nasjoner med stort geografisk omfang) selv innebærer framvekst av høyverdige raser. Slike nasjoner utviklet kulturer som naturlig vokste opp av raser med «naturlig god helse og karaktertrekk av aggressivitet, intelligens og mot». De svake nasjonene, sa Hitler, bestod av urene eller av blandingsraser, fordi de kulturelt var splittet og motsetningsfylte og derfor svake kulturer. De verste av alle, ifølge Hitler, var parasittiske «undermennesker». I denne gruppen plasserte han først og fremst jødene, men også sigøynere, homoseksuelle, funksjonshemmede, og også såkalte anti-sosiale, slike som ble betraktet som lebensunwertes Leben det vil si ikke-verdige liv på grunn av deres underlegenhet og tilkortkommenhet. Forfølgelsene av homoseksuelle som en del av holocaust har fått en større faglig oppmerksomhet etter 1990-tallet.
Folk av slavisk avstamming ble betraktet som laverestående, men bare marginalt «parasittisk», fordi de hadde sine egne land og nasjonalstater.  Når mange av slaverne bodde innenfor grensene til germanerne, for eksempel i Østerrike, så Hitler på dette som en etnisk invasjon av det «germanske Lebensraum» utført av fremmede folkegrupper med insentiver til å styrke Østerrikes lojalitet til disse gruppers opprinnelige etniske og kulturelle nasjonale tilhørighet. 
I henhold til nasjonalsosialistisk doktrine er det en opplagt galt å tillate eller oppmuntre til flerspråklige og multikulturelle nasjoner. En grunnleggende nasjonalsosialistisk målsetting var ensretting av alle tysktalende folk som tidligere urettferdig nok var blitt splittet opp i flere stater. Hitler påstod at nasjoner som ikke var i stand til å forsvare sitt territorium ikke fortjente noe territorium. Han tenkte på de slaviske raser som mindre leveverdige enn sin egen «herrerase». Spesielt var det slik at om en herrerase krevde plass, «Lebensraum», så hadde herrerasen rett til å fortrenge de stedegne, men mindreverdige raser. Hitler trakk paralleller mellom Lebensraum og den amerikanske politikk for etniske rensning og omplassering av amerikansk urbefolkning, noe som Hitler så på som en nøkkelfaktor for suksessen til USA.
Hitler proklamerte at «hjemløse» raser (raser uten tilknytning til en stat) pr. definisjon var «parasittiske raser», og jo rikere enkeltindivider av en «parasittiske rase» var, jo mer ondartet var den snylteriske egenskapen ment å være. Ifølge den nasjonalsosialistiske læren kunne «herrerasen» forsterke seg selv ved å eliminere «parasittiske raser» i sitt eget hjemland. Dette var den dypere fornuftmessige begrunnelsen for nasjonalsosialistenes senere undertrykkelse og utryddelse av jøder og sigøynere, også kalt holocaust. Til tross for Hitlers popularitet og hans «Lebensraum»-doktrine, så mange soldater i Wehrmacht og SS på denne plikten som motbydelig. Bare en mindre fraksjon av soldatene var aktivt involvert i folkemord. Men det begrensede antall deltakere drepte likevel millioner av mennesker.
Homoseksualitetens rolle innenfor det nasjonalsosialistiske partiet NSDAP blir av de fleste historikere betraktet som anekdotisk. Noen begrensede grupperinger som for eksempel «the International Committee for Holocaust Truth» og boken Scott Lively og Kevin E. Abrams: The Pink Swastika: Homosexuality in the Nazi Party (ISBN 0-9647609-3-2) argumenterer for at mange homoseksuelle var involvert i de innerste sirkler av NSDAP. Eksempler på slike personer var lederen av Sturmabteilung (SA) Ernst Röhm (henrettelsen av Röhm har blitt vagt begrunnet med hans påståtte homoseksualitet), Max Bielas og flere. De fleste menneskerettighetsorganisasjoner og –grupper ser dette som en fordømmende hatpropaganda som rører opp under opphetede debatter og fører til beskyldninger om sensurering og hatefullt snakk fra begge sider. De fleste historikere og fagkyndige på fascisme tar avstand fra Livelys og Abrams arbeid, og avviser dette som en kampanje mot de homofiles rettigheter.
Hitler utviklet sine begrunnelser til å bli en religiøs lære, og hevdet at de religiøse læresetningene som stemte med hans «sannheter», var de sanne religioner og ble legitimeringer som han kunne gjemme seg bak. De som taler om kjærlighet og toleranse, «imot samsvar med fakta», ble sagt å tilhøre underordnede eller falske religioner. Spesielt intelligente personer av slavisk rase, mente Hitler, forsøkte alltid å legge hindringer i veien for «herrene» ved å reklamere for falske religioner og falske politiske doktriner.
De ideologiske røttene som utviklet seg til den germanske nasjonalsosialismen var tuftet på utallige kilder i europeisk historie, med linjer tilbake til 1800-tallets romantiske idealisme, og også basert på mistolkede tanker fra Friedrich Nietzsche om «oppadstigende arv» mot målet om Overmennesket (supermennesket).  Hitler var en ivrig leser og var mottakelig for idéer som kom til å påvirke nasjonalsosialismen hentet fra konkrete publikasjoner slik som Germanenorden eller Thuleselskapet. Han tok også mange populære elementer fra sosialismen, slik som å ekspropriere fra de rike for å gi fordeler til de større masser.
Hitlers teorier var ikke attraktive bare for tyskerne. Mennesker som satt i mektige posisjoner i andre land så også på teoriene som nyttige. Eksempler er grunnleggeren av Ford Motor, Henry Ford og Eugene Schueller, grunnleggeren av L'Oréal. Men uansett ble støtten til teoriene sterkere blant arbeiderklassen i Tyskland enn noen andre steder i verden.
Nasjonalsosialistene skapte en mystikk rundt virksomheten, og utviklet denne som en slags filosofisk understrømning av ideologien. Dette var en sammenrøring av politisk ideologi og okkultisme, esoterisme, kryptohistorikk og/eller overnaturlige fenomener.
Den nasjonalsosialistiske ideologien var ikke helt konsistent og helhetlig, og var tydeligere på hva den var i mot, enn egentlig for. Dels var et hensiktsmessig å være litt utydelig for å trekke til seg større grupper, og dels var det en viss politisk spenning internt, særlig fram til oppgjøret med SA og De lange knivers natt, Da de elementene innen den nasjonalsosialistiske bevegelsen som var mest anti-establishment og hadde en nedenfra-og-opp-tenkning ble fjernet, som strasseristene og overgangen av mange tidligere sosialister og kommunister etter den nasjonalsosialistiske maktovertakelsen, de såkalte biffnazistene.De nasjonalsosialistiske makthaverne var også veldig oppmerksomme på holdningene i befolkningen å søkte å ikke provosere fram motstand ved å legge fram for radikale planer for tidlig. Særlig ble dette viktigere etter hvert som krigføringen gikk dårligere. Dette gjorde at den mer radikale rasismen, særlig innen SS måtte tøyles og de systematiske utryddelsene kom etter 1942 som følge av en lang prosess og en forråelse som følge av krigføringen, som stadig gikk dårligere og de opprinnelige deportasjonsplanene måtte forlates.
troen på overlegenheten til hvite, germanske, «ariske» eller «nordeuropeiske raser».
Avvisning av demokrati, med det resultat at det ble slutt på politiske partier, fagforeninger, og fri presse.
Førerprinsippet (Führerprinzip), tro på lederen (ansvar opp i hierarkiet, autoritet nedover i hierarkiet)
Forsvar av blod og jord. (Tysk: Blut und Boden – som også er representert av rødt og svart i partflagget)
Bertrand Russell forteller at nasjonalsosialisme springer ut fra en annen tradisjon enn andre, samtidige ideologier, det være seg kapitalisme eller kommunisme. Det er derfor nødvendig å utforske slike forbindelser for å forstå nasjonalsosialismen grunnverdier, uten å trivialisere bevegelsen slik den framsto i sin storhetstid på 1930-tallet som svært lite annet enn rasistisk.
Mange historikere påpeker at antisemittiske elementer som man ellers ikke gjenfinner i tilsvarende fascistiske bevegelser i Italia og Spania, ble tatt opp av Hitler for å vinne popularitet for sine tanker.  Antisemittiske fordommer var svært vanlig blant massene i Tyskland på denne tiden. Det blir påstått at massiv aksept for bevegelsen krevde antisemittisme, så vel som smiger av det sårede, stolte tyske folk etter nederlaget i første verdenskrig. Andre så på antisemittismen som sentral i Hitlers verdensbilde.
Mange ser sterke forbindelser mellom nasjonalsosialismens grunnverdier og den fornuftsstridige tradisjon i romantikkbevegelsen tidlig i det nittende århundre. Styrke, lidenskap, avstand til hysteri, utilitarisme, tradisjonelle familieverdier og hengivenhet til fellesskapet ble verdsatt av nasjonalsosialistene. Dette var tradisjoner som først ble uttrykt av mange av romantikkens artister, musikere og skribenter senere også av den nasjonalsosialistiske elite – den antikke greske vane med homoseksuelle relasjoner mellom militære og yngre gutter ble tilbedt især i Platons arbeider, og støttet av tyske sensualister som Röhm, Bielas og Wessel. Den tyske romantikken uttrykte spesielt disse verdiene. For eksempel identifiserte Hitler seg selv med musikken til Richard Wagner (en referert antisemitt og forfatter av Das Judenthum in der Musik og idol for den unge Hitler). Wagners viktigste operaverk, Der Ring des Nibelungen, uttrykker ariske idealer, inneholder det noen mennesker tolker som antisemittiske karikaturer og feirer tradisjonelle norrøne, ariske folkelige overleveringer og verdier.
Idealiseringen av tradisjoner, folklore, klassisk tenking, Fredrik den stores lederskap, avvisningen av liberalismen som preget Weimarrepublikken og avgjørelsen om å kalle den tyske stat for det tredje rike (som peker videre tilbake til middelalderens Tysk-romerske rike som «første rike» og forløperen til Det tyske keiserrike) har ledet mange til å betrakte nasjonalsosialistene som reaksjonære.
Nasjonalsosialismen og kommunismen fremstod som to seriøse utfordrere til makten i etterkrigstidens Tyskland, særlig på grunn av den økende ustabilitet i Weimarrepublikken.
Det som ble til den nasjonalsosialistiske bevegelse skjøt ut av motstanden mot det bolsjevikinspirerte opprøret som skjedde i Tyskland i etterkant av første verdenskrig. Den russiske revolusjon i 1917 skapte en stor oppmerksomhet rundt og interesse for Lenins versjon av marxismen, det fikk mange sosialister til å godta revolusjonære prinsipper. Den bayerske sovjetrepublikk 1918–1919, og spartakistopprøret i 1919 i Berlin var begge manifestasjoner av revolusjonen. Frikorpsene, var løst organiserte paramilitære grupper, bestående hovedsakelig av tidligere soldater fra første verdenskrig), ble brukt til å knuse denne oppstanden og flere ledere fra frikorpsene, inklusive Ernst Röhm, ble senere sentrale skikkelser i NSDAP og senere Waffen-SS.
Kapitalister og konservative i Tyskland fryktet at en overtakelse av kommunistene var uunngåelig og de stolte ikke på at de demokratiske partier i Weimarrepublikken ville være i stand til å motstå en kommunistisk revolusjon. En voksende mengde kapitalister begynte å se mot den nasjonalsosialistiske bevegelsen som en skanse mot bolsjevismen. En viktig forklaring på dette er at i den nasjonalsosialistiske politikken fremdeles var mulig å ha privat eiendomsrett til kapital og bedrifter, noe kommunistene ville avskaffe med makt. Etter at Mussolinis fascister tok over makten i Italia i 1922, presenterte fascismen seg selv som et realistisk alternativ til «kommunisme», spesielt gitt Mussolinis suksess i å knuse kommunismen og anarkistiske bevegelser som hadde destabilisert Italia gjennom en bølge av streiker og fabrikkokkupasjoner etter den første verdenskrig. Fascistpartier ble dannet i utallige europeiske land.
Flere historikere som Ian Kershaw og Joachim Fest argumenterer for at Hitler og nasjonalsosialistene var en av mange nasjonalistiske og fascistiske grupperinger som eksisterte i Tyskland og konkurrerte om lederskapet av den antikommunistiske bevegelsen og, kan hende også av den tyske stat. Videre hevder de at fascismen og den tyske varianten, nasjonalsosialismen, ble den utfordreren til kommunismen som seiret fordi de var i stand til å appellere både til etablissementet som så nasjonalsosialismen som en barrikade mot bolsjevismen så vel som en base av arbeiderklassen, og spesielt den voksende underklasse av arbeidsløse og arbeidsuskikkede, og en stadig større del av middelklassen som ble svekket og forarmet. Professor Dick Geary påpeker imidlertid at nasjonalsosialistene bare oppnådde begrenset oppslutning blant industriarbeiderne og de arbeidsløse som i langt større grad sluttet opp om kommunistene. Ifølge Geary oppnådde nasjonalsosialistene maksimalt 13 prosents oppslutning blant de arbeidsløse i frie valg, sammenlignet med 37,3 prosent i befolkningen samlet ved valget i juli 1932. Både i middelklassen, blant bønder og mer konservativt orienterte deler av arbeiderklassen, særlig blant arbeidere på landsbygda, appellerte den nasjonalsosialistiske bruken av sosialistenes retorikk til utilfredsheten med kapitalismen, samtidig som den presenterte en politisk og økonomisk modell som avkledde «sosialismen» alle dens elementer som var truende for kapitalismen, slik som konseptet om klassekamp, «proletariatets diktatur» og arbeiderstandens kontroll over produksjonsapparatet. Dermed lå veien også åpen for det samarbeidet med borgerlige partier som til slutt brakte nasjonalsosialistene i regjeringsposisjon.
Ulike høyreorienterte politikere, politiske partier og storkapitalister i Europa hilste framveksten av fascisme og nasjonalsosialisme velkommen – eller støttet dem som et minste onde – ut fra en intens aversjon mot kommunismens opphevelse av eiendomsrett og utstrakte likvideringer av rikfolk, adel og storbønder. Således kom både Mussolini og Hitler til makten ved hjelp av koalisjoner.
I Tyskland dannet særlig mediemogulen Alfred Hugenberg allianser med Hitler etter å ha overtatt som formann i det tysknasjonale folkeparti (DNVP) i 1928. I 1931 dannet nazipartiet, DNVP, Stahlhelm, de alltyske og enkelte industriherrer m.fl. en «nasjonal opposisjon» (ofte kalt Harzburger Front). Formålet var å bekjempe Weimar-republikken. Alliansen brøt snart sammen, men pekte fremover mot maktovertagelsen, da Hitler ble utnevnt til rikskansler og dannet regjering sammen med DNVP og andre ikke-nazister på høyresiden. 27. januar 1932 holdt Hitler sin berømte tale i Industrie-Club Düsseldorf, med ca. 650 tilhørere, hvor han la hovedvekten på sitt løfte om å knuse marxismen. Riktignok ble han støttet åpent av bare to store industriherrer.. Og Konrad Heiden har beregnet at nazipartiet fra 1930 til maktovertagelsen ikke mottok mer enn 6 mill. riksmark fra storkapitalistene – mens partiets valgkamper i 1932 alene må ha kostet 70–90 mill. riksmark.
Nazistene fikk også støtte utenom Tyskland. Blant støttespillerne på 1920-tallet og tidlig på 1930-tallet var det konservative partiet i Storbritannia. I løpet av siste del av 1930-tallet og på 1940-tallet ble nasjonalsosialistene støttet av falangistene i Spania, og av politiske og militære figurer som ville utforme Vichy-regimet i Frankrike. En legion av franske frivillige mot bolsjevismen (LVF) og andre antisovjetiske kampformasjoner ble dannet.
Det britiske, konservative partiet og de høyreorienterte partiene i Frankrike så med velvilje mot det nasjonalsosialistiske regimet i midten av og på siste del av 1930-tallet, selv om de hadde startet å kritisere nasjonalsosialistenes totalitarisme. Noen samtidige kommentatorer hevdet likevel at disse partiene fremstod som støttespillere til nasjonalsosialistene.
Hitler beundret det britiske imperiet som et strålende eksempel på ekspanderende «nordeuropeisk genialitet». Raseteorier ble utviklet både i Storbritannia og andre steder i løpet av det nittende århundre for å forsvare ekspansjonen som kolonimakter. Beundring for «nordeuropeiske ariske raser» sprang ut fra slike teoriretninger. Spesielt viktig var idéer om at nordeuropeere representerte den høyeste forgrening av det «ariske folk», som i oldtiden hadde ekspandert til India og skapt den indiske kulturen. Slike teorier om rasistisk imperialisme forsvarer idéen om at noen raser hadde en nedarvet overlegenhet, født til å herske, mens andre var parasitter eller laverestående, «primitive folk». Disse konseptene ble ofte kopiert av nasjonalsosialistene.
I løpet av de tidlige år av bevegelsen beundret Hitler på samme måten USA (USA). I Mein Kampf lovpriste han USA for dets rasebaserte anti-immigrasjons-lover og for apartheidpolitikken.  Ifølge Hitler var USA en suksessfull nasjon fordi den hadde maktet å holde seg «ren» fra de «mindreverdige raser». Men, en krig nærmet seg og hans syn på USA ble mer negativt og han trodde at Tyskland ville få en lett seier over USA, fordi USA, ifølge senere estimater, hadde blitt en blandingsrasenasjon, og kalte den «håpløst negrofisert».
Den nasjonalsosialistiske økonomiske praksis ble omgående opptatt av innenlandske saker, atskilt fra de ideologiske forestillinger om internasjonal økonomi.
forbedring av levestandarden for middel- og underklassen ved å øke produksjonen av konsumvarer ekspansivtMålene var rettet mot Weimarrepublikkens merkbare utilstrekkelighet og skulle også forsterke partiets innenlandske posisjon. På dette punktet fikk partiet suksess. Mellom 1933 og 1936 økte det tyske bruttonasjonalprodukt i gjennomsnitt med en årlig rate på 9,5 % og vekstraten for industrien isolert sett ble 17,2 %.
Denne ekspansjonen stimulerte tysk økonomi i den grad at den kom ut av den dype depresjonen og over til full sysselsetting på mindre enn fire år. Offentlig konsum økte i samme periode med 18,7 %, mens den private konsumøkingen var på 3,6 % årlig. Men produksjonen var snarere rettet mot konsum enn mot produktivitet (sysselsettingstiltak, ekspansjon av krigsmaskinen, initiering av verneplikten for å flytte arbeidende menn ut av arbeidsstyrken), inflasjonsdrivende trykk begynte å røre på seg igjen, men langt fra til de høydene man opplevde under Weimarrepublikken. Disse økonomiske kreftene, kombinert med krigsmaskinen, skapte en ekspansjon (og et ledsagende trykk for dets formål), som fikk noen til konkludere med at en europeisk krig ikke var til å unngå. 
En del økonomer argumenterer for at ekspansjonen i den tyske økonomien mellom 1933 og 1936 ikke var et resultat av det nasjonalsosialistiske partiets arbeid, men mer en konsekvens av økonomisk politikk formet i løpet av den senere tid av Weimarrepublikken som nå fikk sin virkning. Dessuten hadde det blitt påpekt at mens det ofte er populært å tro på at nasjonalsosialistene gjorde slutt på hyperinflasjonen, var det slik at slutten på hyperinflasjonen kom flere år før disse kom til makten. Oppgangen kom hovedsakelig som følge av en internasjonal oppgangskonjunktur, men var i tillegg finansiert gjennom en utstrakt bruk av veksler det ikke var dekning for, regissert av Hjalmar Schacht.
På den internasjonale arena mente NSDAP at den globale depresjonen i 1930-årene berodde på en internasjonal bankintrige. Intrigen var kontrollert av krefter knyttet til jødene, og dette ga en ytterligere ideologisk motivasjon for utslettingen av jødene i holocaust. 
Det er verdt å merke seg at NSDAPs forståelse av internasjonal økonomi var svært begrenset. Som nasjonalsosialismen i navnet til NSDAP foreslår, var partiets primære motivasjon å innlemme internasjonale resurser inn i riket ved hjelp av makt heller enn ved handelsvirksomhet. Dette gjorde internasjonal økonomisk teori til en støttende faktor i den politiske ideologi i stedet for partiprogrammets enkelte punkter slik som det praktiseres i de fleste moderne politiske partier.
Nasjonalsosialisme og fascisme er beslektet i en økonomisk kontekst, og i begge systemer eksisterte det en korporativ kraft og et markedsbasert system som grunnlag for prisdannelsen. I tillegg ble fagbevegelsen kontrollert av myndighetene, slik at denne sto fram som mer sentralt styrte syndikaler i stedet for tradisjonell fagbevegelse med basis i grasrota. Denne idéen ble videreført i de periodene de hadde makt, med statlig kontroll som et middel for å eliminere forventede konflikter mellom ledelse og fagforeninger. Tross navnet, gikk nasjonalsosialistene etter maktovertakelsen i 1933 mot den generelle europeiske tendensen til økt grad av offentlig eierskap i økonomien. En rekke store banker, industrikonserner og skipsverft som var blitt nasjonalisert tidlig på 1930-tallet som følge av den økonomiske krisen, ble reprivatisert mellom 1933 og 1937. Også den tyske jernbanen, den gangen verdens største offentlig eide selskap, ble privatisert..
Ideologiens teorier ble brukt til å forsvare den totalitære, politiske agenda, her inngikk uforsonlig rasistisk hat og undertrykkelse med bruk av statens midler, og undertrykkelse av dissidenter.
Andre verdenskrig kan på flere måter sees som et direkte resultat av nasjonalsosialismen. For det første måtte den ekstreme nasjonalismen med ideen om at alle tyskere måtte samles i ett rike nødvendigvis lede til konflikt med Polen, hvor det fantes en betydelig tysk minoritet i grenseområdene. For det andre førte den ekstreme antikommunistismen og Hitlers forestilling om et uunngåelig generaloppgjør med «jødebolsjevismen» til at Tyskland etter 1933 ble ensidig fokusert på militær opprustning. Opprustningen og de andre store offentlige byggeprosjektene, skapte store underskudd på handelsbalansen og på statsbudsjettet. Hitler var avhengig av støtte fra de tyske kapitalistene og det var aldri aktuelt å inndra deres eiendommer. Staten tok i stedet opp store lån gjennom å utstede statlige garantier for innkjøpte varer heller enn å betale med penger. Samtidig var Hitler veldig bevisst på erfaringene fra novemberrevolusjonen i 1918, da tyske arbeidere hadde gjort opprør mot staten, og at nasjonalsosialistene aldri hadde hatt støtte fra flertallet i den tyske arbeiderklassen. Ifølge den britiske historikeren Timothy Mason, skapte dette en frykt for revolusjon hos Hitler som førte til at han avviste kravene om innstramminger i lønn og velferdsgoder for arbeiderklassen som næringslivslederne og den mer konservative fløyen i NSDAP ønsket å gjennomføre for å balansere økonomien. Den eneste måten Hitler kunne komme seg ut av den økonomiske knipetangen, var ved å erobre nytt territorium i Øst-Europa som kunne plyndres brutalt for å opprettholde levestandarden i Tyskland. 
Akkurat som andre fascistregimer, vektla også det nasjonalsosialistiske regimet antikommunisme og lederprinsippet (Führerprinzip), et nøkkelelement i ideologier der herskeren innlemmer den politiske bevegelsen i nasjonen. Men i motsetning til andre fascistiske ideologier var nasjonalsosialismen sterkt rasistisk. Noen manifestasjoner av den nasjonalsosialistiske rasismen var:
etnisk nasjonalisme, inklusive forestillingen om det germanske folks status som et «herrefolk» («herrerase») og Overmennesket
en tro på nødvendigheten av å rendyrke den germanske rase gjennom «rasehygiene» – det kulminerte i tvungne barmhjertighetsdrap på funksjonshemmede, og obligatorisk sterilisering av mennesker med mentale defekter eller nedarvede sykdommer.Antigeistlighet var også en del av nasjonalsosialistiske ideologi, selv om den aldri ble utøvd fordi nasjonalsosialistene ofte brukte kirken til å rettferdiggjøre sin holdning og inkluderte flere kristne symboler i det tredje rike.
Den primære, intellektuelle virkning av nasjonalsosialismen har kanskje vært at deres doktriner har brakt vanry til forsøk på å bruke biologi til å forklare eller influere sosiale forhold, i det minste for to generasjoner etter den kortvarige eksistensen av denne ideologien i Tyskland.
Nasjonalsosialistenes etterkommere har med noen unntak talt med dempet røst i etterkrigstidens demokratier når de har blitt intervjuet av psykologer og historikere. I Norge har en gruppe etterkommere brutt stillheten ved å ta tak i den offisielle stigmatiseringen av de som kalles «tyskerbarn», og har protestert mot den vedvarende demoniseringen av deres familier.
I en annen sjanger stiller noen «historiske revisjonister» med propaganda som skal gi en positiv vinkling på det nasjonalsosialistiske regimets politikk og hendelsene under regimet, med særlig vekt på å benekte Holocaust. Men disse revisjonistene blir ofte enten sammenlignet med eller satt i direkte sammenheng med nynazismen, og det faktum vil i seg selv ofte kaste mistanke over agendaen deres.
Den mest prominente nasjonalsosialisten var Adolf Hitler som styrte Tyskland på dette idegrunnlaget i 12 år, fra 30. januar 1933 til han begikk selvmord den 30. april 1945, og som ledet landet inn i den andre verdenskrig. Under Hitler ble etnisk nasjonalisme og rasisme vevd sammen i en militaristisk ideologi for å bidra til å oppnå Hitlers målsettinger.
Etter krigen ble noen prominente nasjonalsosialister dømt for krigsforbrytelser og for forbrytelser mot menneskeheten ved domstolen i Nürnberg.
Det finnes noen få, spredte eksempler på mennesker, de fleste utenfor Tyskland, som konverterte til nasjonalsosialismen i løpet av og etter den andre verdenskrig og bidro til å videreutvikle ideologien, spesielt i spirituell og esoterisk retning: Savitri Devi fra India, Miguel Serrano fra Chile og George Lincoln Rockwell fra USA er noen eksempler.
Det nasjonalsosialistiske Tyskland var grunnlagt på det rasistisk definerte begrepet «det germanske folk». Dette er et sentralt prinsipp i Mein Kampf, symbolisert av mottoet Ein Volk, ein Reich, ein Führer (et folk, et rike, en fører). Den nasjonalsosialistiske kopling mellom folk og stat ble kalt Volksgemeinschaft (folkefellesskap) – et konsept som definerer en felles plikt for innbyggerne til å tjene riket. Selve begrepet «nasjonalsosialisme» vektlegger forholdet mellom innbyggerne og en nasjonalstat, og hvor sosialisme-begrepet, i kontrast til den mer tradisjonelle oppfatning av begrepet som henspiller på samfunnets eierskap til produksjonsmidlene, henspiller på den felles plikt alle innbyggerne skulle ha til «den tyske nasjon» – i etnisk forstand, og de felles produksjonsmidlene og verdiskapingen blir et virkemiddel til.
Til sammenligning motsetter mange sosialistiske ideologier mot idéen om nasjoner, som de ser på som en kunstig oppdeling som støtter status quo og undertrykkelse. De argumenterer for en uheldig konsekvens av nasjonale stater er at de leder til strider med aggresjon, strider som utkjempes for å tjene interessene til de styrende klasser.
Det var flere faktorer som lå til grunn for framveksten av nasjonalsosialismen i Tyskland, men også i andre europeiske land (på 1930-tallet og tidlig på 1940-tallet fant man bevegelser med nasjonalsosialistiske trekk i land som Sverige, Storbritannia, Italia, Spania og USA) på 1920-tallet og 1930-tallet. Nasjonalsosialistene ble klart største parti ved valgene i 1932. Samlet fikk de 37,3 prosent ved valget i juli og 33,1 prosent ved det siste frie valget i november 1932. Oppslutningen om nasjonalsosialistene var sterkest blant troende protestanter, i landdistrikter og småbyer, blant selvstendig næringsdrivende og administrativt ansatte i offentlig og privat sektor. Oppslutningen var relativt lavest blant troende katolikker, som i hovedsak holdt seg til de katolske partiene Deutsche Zentrumspartei og Bayerische Volkspartei, og blant industriarbeidere i storbyene og de større industristedene, hvor kommunistpartiet og sosialdemokratene var dominerende. Blant de arbeidsløse dominerte kommunistpartiet mens nasjonalsosialistene bare hadde 13 prosents oppslutning ved valget i juli 1932. Nasjonalsosialistene var heller ikke største parti i den rikeste delen av befolkningen. Her var det i stedet det konservative partiet Deutschnationale Volkspartei, som gikk i regjeringskoalisjon med nasjonalsosialistene fra januar 1933, som mottok sterkest støtte.  
mangel på politisk orientering blant mennesker etter sammenbrudd av monarkiet i mange europeiske land
en oppfatning av at det befant seg uforholdsmessig mange jøder innenfor den tyske overklassen
påstander om at jøder som involverte seg i første verdenskrig profitterte på dette
avvisningen av kommunismen (spesielt omfordeling av verdier) og oppfattelsen av at sosialismen og kommunismen var jødiskinspirert og ledet av jøder; herav nasjonalsosialistene bruk av termen jødebolsjevik
framgang for kommunistene blant industriarbeiderne og de arbeidsløse skremte store deler av middelklassen og overklassen
Mangfoldet i grusomheter og ytterlighetene i ideologien som nasjonalsosialistene bekjente seg til har gjort nasjonalsosialisme og nazisme beryktet i hverdagstale og i historiefaget. Termen nazist har blitt ett allment, generisk skjellsord. Det samme kan sies om Führer (fører),  fascist, Gestapo (kort form av  Geheime Staatspolizei, det hemmelige statspoliti), über (fra Übermensch, overlegen, «arisk» person i motsetning til Untermensch) eller Hitler. Slike termer blir brukt til å beskrive mennesker eller dets oppførsel som i overmål autoritær eller ekstrem.
Begrepene blir også brukt til å beskrive noen eller noe som oppfattes strengt eller doktrinært. Eksempler som er i bruk i USA er «grammar Nazi», «feminazi», «open source Nazi», og «übergeek». Slik bruk virker fornærmende på noen, som indikert av kontroverser funnet i sladrepressen om «Seinfeld 
Mer uskyldige termer som «motepoliti» kan vekke assosiasjoner til naziterminologi (Gestapo) så vel som til politistater generelt.
I engelsk språk kan det i noen sammenhenger forekomme at engelske termer «germaniseres» for å gi inntrykk av overlegenhet på en eller annen måte, eller for å uttrykke makt og brutalitet. Eksempelvis kan det gjøres med å bytte ut bokstaven «C» med «K» som i «kool» og «kommando». Velkjente «germaniseringer» i navn er heavy metal band som «Mötley Crüe» og «Motörhead».
Andre lignende fenomener finner vi i typografi. Noen trekker sterke assosiasjoner mellom nasjonalsosialistisk propaganda og bruk av skriftsnitt for gotisk skrift som fraktur eller schwabacher. En mindre sterk assosiasjon gjøres med skriftsnittet futura, som noen ganger beskrives som «germansk» eller «kraftfullt». Frakturen ble innført som offisiell, nasjonal skrift i Tyskland i 1935, men forkastet i 1941 for å lette kommunikasjonen med okkuperte land der befolkningen var vant til vanlige, latinske antikvaskrifter.
Ettersom mange av nasjonalsosialismens tilhengere, særlig etter andre verdenskrig, så på ideologien som en åndelig retning, beslektet med religion, oppsto det naturligvis noen mål for pilegrimsreiser til «hellige steder». Blant disse er:
Nürnberg, hvor NSDAP arrangerte sine enorme massemønstringer under Rikspartidagene.
Externsteine, fjellformasjoner og senter for religiøs eller kulturell aktivitet i førkristen tid.
Hermannsdenkmal, statue av Tysklands nasjonale helt, Arminius, cheruskisk fyrste.Kilde: Life and Work of Savitri Devi
Det finnes klare nyanseforskjeller mellom disse to begrepene som i eldre, leksikalske sammenhenger fortsatt behandles som synonymer. 
Nazisme har gått inn i norsk språk i en videre forstand enn som slanguttrykk og er i dag det mest brukte i alle folkelige sammenhenger og i norske media om den ideologi som knyttes til det nasjonalsosialistiske Tyskland. Nazisme er den mest kjente konkretisering av de nasjonalsosialistiske bevegelser.
Begrepet nasjonalsosialisme er en generisk term for en bevegelse i flere land i ulike tidsperioder. Se egen artikkel de nasjonalsosialistiske bevegelser. I nåtidens Norge har begrepet blitt knyttet direkte opp mot de såkalte nynazistiske strømninger. En hovedgrunn for det kan være at tilhengerne av disse strømninger selv omfavner begrepet nasjonalsosialisme for å unngå å bli assosiert til nazismen slik den var praktisert i den nasjonalsosialistiske perioden i Tyskland.Dette kan ha medvirket til at begrepet er i ferd med å gå ut allment i norsk språk som synonym til nazisme. Andre grunner til at begrepet er i ferd med å gå ut av bruk kan være at ideologien verken er sosialistisk eller nasjonalistisk. Den bryter med de grunnleggende verdier i sosialismen og derfor ikke er sosialistisk. Den er heller ikke nasjonalistisk fordi den setter rasespørsmål foran nasjonale spørsmål.
I Østblokken ble nasjonalsosialisme kun omtalt med den italienske betegnelsen fascisme. Årsaken var at man ønsket å unngå at denne ideologien ble forbundet med sosialisme.
Sebastian Haffner: Anmerkungen zu Hitler, Kindler Verlag, 1978, ISBN 3-596-23489-1
Franz Neumann: Behemoth.  Struktur und Praxis des Nationalsozialismus 1933-1944  Fischer Taschenbuch Verlag, Frankfurt/M., 1984  "einer der brillantesten zeitgenössischen Analytiker des NS-Phänomens" (Ian Kershaw: Hitler Bd.1 S.24)
Der Nationalsozialismus. Dokumente 1933-1945, herausgegeben und kommentiert von Walther Hofer, Fischer Taschenbuch Verlag, Reihe Bücher des Wissens, Erstausgabe 1957, ISBN 3-436-00183-X
Michael Ruck, Bibliographie zum Nationalsozialismus, 2 Bde. m. CD-ROM, Wissenschaftliche Buchgesellschaft 2000, ISBN 3-534-14989-0
Nicholas Goodrick-Clarke: Die okkulten Wurzeln des Nationalsozialismus, Marixverlag,  ISBN 3-937715-48-7
Rüdiger Sünner: Schwarze Sonne, Herder Spektrum Verlag, Freiburg im Breisgau 1999, ISBN 3-451-05205-9,
F.P. Heller/A. Maegerle: Thule. Vom völkischen Okkultismus bis zur neuen Rechten. Schmetterling-Verlag. Stuttgart, 1998.
Reinhard Kühnl: Der deutsche Faschismus in Quellen und Dokumenten. Pahl-Rugenstein, Köln.
Karin Neidhart: Nationalsozialistisches Gedankengut in der Schweiz. Eine vergleichende Studie schweizerischer und deutscher Schulbücher zwischen 1900 und 1945, Peter Lang Verlag : Bern u.a. 2004, ISBN 3-631-51892-7
Cornelia Schmitz-Berning: Vokabular des Nationalsozialismus. Berlin: de Gruyter 2000, ISBN 3-11-016888-X.
Kurt Pätzold, Manfred Weißbecker: Geschichte der NSDAP, Köln 2002 ISBN 3-89438-134-5
(en) Kategori:National Socialism – bilder, video eller lyd på Wikimedia Commons
Tidslinje med viktige politiske hendelser 1933 – 1945 med de historiske tekstene (tysk)
«What Fascism Is & Isn't» – med referanser både til fascisme og nazisme som argumenterer mot at de er venstreorienterte, av Glen Yeadon
«Myth: Hitler was a leftist» – artikkel som argumenterer mot en portrettering av Hitler som en venstreekstremist, av Steve Kangas (engelsk)
«Hitler's Boyhood» – utdrag fra den samtidige Hitler-biografi om hans ungdom (engelsk)

Natal er hovedstad og en kommune i delstaten Rio Grande do Norte i nordøstregionen av Brasil. Byen ligger ved munningen av elven Potengi.
Nordøstspissen av Sør-Amerika, Cape São Roque, ble første gang besøkt av Europeiske oppdagere i 1501. Dette skjedde under Amerigo Vespuccis ekspedisjon i årene 1501-1502. Cape São Roque ligger om lag 20 km. nord for dagens Natal. Området var lenge bare bebodd av den indianske urbefolkningen samt av franske pirater.
Den 25. desember 1559 ble Natal etablert som en bosetning utenfor fortet «Forte dos Santos Reis.» Den viktigste inntektskilden for de som bodde i området var kvegoppdrett.
Under 2. verdenskrig  hadde det amerikanske forsvaret flybaser i nærheten av Natal. Disse ble brukt som utgangspunkt for luftangrep på de tysk-okkuperte områdene i Nord-Afrika. I nærheten av byen ligger rakettoppskytningsbasen Barreira do Inferno.
Turisme er hovedindustrien i Natal hvor blant annet sand-dynene og stranda Ponta Negra er et populært turistmål. Det er også et regionalt senter for oljeindustrien i området. Rio Grande do Norte er den nest største oljeproduserende staten i Brasil.

Natalie Portman (født Natalie Hershlag; hebraisk: נָטַלִי הֶרְשְלַג‎; 9. juni 1981 i Jerusalem i Israel) er en israelskfødt amerikansk skuespiller, filmregissør, filmprodusent og manusforfatter. Hun fikk sitt gjennombrudd som tolvåring i filmen Léon i 1994. Senere har hun spilt i mange storfilmer. Hun spilte blant annet rollen som Padmé Amidala i Star Wars-filmene, og har også spilt i andre filmer som Garden State, Heat, Cold Mountain, V for Vendetta, Closer, Black Swan og Thor. Hun vant en Golden Globe og ble nominert til både Oscar og BAFTA for sin rolle i Closer. Portman vant også Golden Globe som beste kvinnelige skuespiller for rollen i Black Swan og Oscar for beste kvinnelige hovedrolle for den samme rollen under den 83. Oscar-utdelingen.Portmans familie er jøder som utvandret fra Polen, Romania, Østerrike og Russland. Hennes far er lege og hennes mor er husmor, som nå jobber som hennes agent. I 2010 ble Portman forlovet med den franske koreografen Benjamin Millepied, som hun møtte under innspillingen av Black Swan, og i juni 2011 ble de foreldre til en gutt de ga navnet Aleph. I 2013 returnerte hun til filmlerretet etter fødselen, med filmen Thor: The Dark World. I denne filmen gjentok hun rollen som Jane Foster, tordenguden Thors menneskelige kjæreste. Portman ble senere nominert til en ny Oscar for rolleskildringen i Jackie (2016).
Portman har også vist interesse for filmproduksjon, og hadde sin regissørdebut i filmen Eve, fra 2008. Denne ble presentert på den 65. årlige filmfestivalen i Venezia. Hun har også regissert et segment i den romantiske komedien New York, I Love You, som var en etterfølger til Paris, je t'aime, hvor Portman portretterte Francine. Spillefilmdebuten hennes som regissør er dramafilmen A Tale of Love and Darkness, som hadde verdenspremière under filmfestivalen i Cannes i mai 2015.
Natalie Portman ble født i Jerusalem i Israel. Hun er eneste barn av Shelley (født Stevens), en amerikansk husmor som jobber som Portmans agent, og Avner Hershlag, en israelsk statsborger som er gynekolog og spesialist på fruktbarhet. Morens forfedre var jødiske immigranter til USA (fra Østerrike og Russland). Familien hadde skiftet etternavn fra «Edelstein» til «Stevens». Portmans besteforeldre på farsiden var jøder fra Polen og Romania. Portmans farfar, Zvi Yehuda Hershlag, ble født i Polen i 1914 og flyttet i 1938 til det daværende Palestinamandatet, hvor han ble økonomiprofessor. Zvis foreldre døde i Auschwitz. Portmans rumenskfødte oldemor var spion for den britiske etterretningstjenesten under andre verdenskrig.Portmans foreldre møttes på det jødiske studentsenteret ved Ohio State University, hvor moren solgte billetter. De giftet seg og bodde en tid i Israel. I 1984, da Portman var tre år gammel, flyttet familien til USA, hvor faren tok medisinsk utdannelse. Portman har statsborgerskap i så vel USA som  Israel. Hun har uttalt at selv om hun «virkelig elsker USA … tilhører mitt hjerte Jerusalem. Det er der jeg føler meg hjemme.»Familien bodde først i Washington, DC, men flyttet til Connecticut i 1988 og deretter til Jericho på Long Island, i 1990.
Natalie Portman lærte å snakke hebraisk før hun lærte engelsk, og både i Washington og på Long Island gikk hun på jødiske skoler. Hun ble uteksaminert fra Syosset High School i Syosset på Long Island i 1999. Senere studerte hun ballett og moderne dans ved American Theater Dance Workshop i New Hyde Park, og hun gikk på Usdan Center for Creative and Performing Arts i Wheatley Heights, begge på Long Island. Portman unnlot å delta på premièren på sin film Star Wars Episode I: Den skjulte trussel for å lese til avsluttende eksamener ved videregående skole.I 2003 ble Portman uteksaminert fra Harvard University med en bachelor of arts-grad i psykologi. «Jeg bryr meg ikke om [utdanningen] ødelegger karrièren min,» sa hun til New York Post. «Jeg vil heller være smart enn filmstjerne.» På Harvard var Portman forskningsassistent for Alan Dershowitz. Han er en kjent amerikansk jurist. I denne perioden bodde hun på Lowell House, et studenthjem på Harvard.. Til studentavisen Harvard Crimson bidro hun med et innlegg som svarte på en artikkel som var kritisk til israelske handlinger mot palestinerne.Natalie Portman fulgte studier ved det hebraiske universitetet i Jerusalem våren 2004. I mars 2006 bidro hun ved et kurs om terrorisme og kontraterrorisme ved Columbia University. Hun diksuterte filmen V for Vendetta, som hun hadde en av hovedrollene i. Portman har dyrket interessen for fremmedspråk siden barndommen, og hun har studert fransk, japansk, tysk og arabisk.Mens Portman var student, var Portman medforfatter på to artikler som ble publisert i vitenskapelige tidsskrifter. På high school skrev hun «En enkel metode for å demonstrere den enzymatiske produksjon av hydrogen fra sukker» sammen med forskerne Ian Hurley og Jonathan Woodward. Arbeidet deltok i Intel Science Talent Search, en vitenskapkonkurranse for high school-elever. I 2002 bidro hun – som et ledd i psykologistudiene – til en hukommelsesstudie med tittelen «Frontal Lobe Activation during Object Permanence: Data from Near-Infrared Spectroscopy».
Natalie Portman begynte å ta dansetimer da hun var fire år, og hun opptrådte med lokale dansegrupper. Ti år gammel fikk hun tilbud om å bli barnemodell for kosmetikkprodusenten Revlon, men hun takket nei for å konsentrere seg om skuespill. I et intervju har Portman uttalt at hun var «annerledes enn andre barn. Jeg var mer ambisiøs. Jeg visste hva jeg likte og hva jeg ville, og jeg jobbet veldig hardt. Jeg var et veldig seriøst barn.»I skoleferiene deltok Portman på teaterleire. Da hun var ti år, prøvespilte hun for off-Broadway-showet Ruthless!, en musikal om en jente som er villig til å begå mord for å få hovedrollen i en skoleforestilling. Portman og den senere popstjernen Britney Spears ble valgt som reserver for stjernen Laura Bell Bundy. I 1993 prøvespilte Portman for rollen som et barn som blir venn med en middelaldrende leiemorder i Luc Bessons film Léon. Hun fikk rollen, og kort tid etter tok hun farmors pikenavn «Portman» som artistnavn for å skjerme familiens privatliv. Léon hadde premiere 18. november 1994, og den ble hennes spillefilmdebut. Samme år var hun med i kortfilmen Developing, som ble sendt på TV.
Natalie Portman hadde mindre roller i filmene Heat (1995), Everyone Says I Love You (1996) og Mars Attacks! (1996), samt en større rolle i Beautiful Girls (1996). Hun prøvespilte som Juliet Capulet i Baz Luhrmanns film Romeo + Juliet, men produsentene mente at hun var for ung for rollen. I 1997 spilte Portman rollen som Anne Frank i Broadway-oppsetningen av The Diary of Anne Frank.
Det samme året ble Portman valgt til å portrettere Padmé Amidala i forløper-trilogien av Star Wars. Opptakene til den første filmen, Den skjulte trussel, begynte i juni 1997, og premieren var i mai 1999.Natalie Portman avslo først en hovedrolle i filmen Anywhere But Here, da hun forsto at den innebar en sexscene, men regissør Wayne Wang og skuespilleren Susan Sarandon (som spilte Portmans mor i filmen) krevde omskriving av manuset. Portman ble vist et nytt utkast, og hun bestemte seg for å akseptere rollen som Ann August likevel. Filmen hadde premiere i slutten av 1999, og hun ble nominert til Golden Globe for beste kvinnelige birolle. Anmelder Mary Elizabeth Williams fra Salon.com kalte Portman «forbløffende» og mente få andre skuespillere på samme alder ville evnet å gi et så mangefasettert bilde av den unge Ann. Etter dette spilte hun hovedrollen som tenåringsmor i Der det er hjerterom, med premiere i april 2000.
Etter å ha spilt inn Der det er hjerterom fullførte Natalie Portman sin bachelorgrad i psykologi ved Harvard University. Hun sa i et intervju i 1999 at med unntak av Star Wars-forløperne ville hun ikke spille i flere filmer de neste fire årene, men heller konsentrere seg om studiene. I sommerferien 2000, fra juni til september, ble så Klonene angriper spilt inn i Sydney og London.I juli 2001 spilte Portman i Tsjekhovs Måken på New Yorks Public Theater, regissert av Mike Nichols; Portman hadde rollen som Nina og spilte mot Meryl Streep, Kevin Kline og Philip Seymour Hoffman. Stykket gikk på friluftsscenen Delacorte Theater i Central Park. Samme år var hun en av flere kjendiser som hadde gjesteopptredener i komedien Zoolander. Portman hadde også en liten rolle i filmen Cold Mountain, sammen med Jude Law og Nicole Kidman.I 2004 spilte Natalie Portman i uavhengige filmer som Garden State og Closer. Garden State ble vist i hovedprogrammet ved Sundance filmfestival og vant prisen for beste spillefilm under Independent Spirit Awards. Prestasjonen som Alice i Closer ga henne en Golden Globe og en nominasjon til Oscar for beste kvinnelige birolle.Den siste Star Wars-filmen i forløper-trilogien, Star Wars Episode III: Sithene tar hevn, hadde premiere 19. mai 2005. I forbindelse med filmen fortalte Portman i et intervju at rollen som Padmé Amidala representerer en egentlig feminisme; mange rundt henne lar seg styre av ektemennenes valg, mens Padmé selv holder fast ved sin medfølelse og sin tro på demokratiet og menneskeheten. En av replikkene hennes i filmen, «So this is how liberty dies ... with thunderous applause» («Så dette er hvordan frihet dør ... til tordnende applaus»), ble brukt av Venstres leder Trine Skei Grande på Stortinget under debatten om datalagringsdirektivet.I 2005 spilte Portman i Free Zone og Goyas gjenferd. Dramafilmen Free Zone foregår i Israel og i grenseområdene mellom Jordan, Irak og Saudi-Arabia; Portman spiller en jødisk-amerikansk kvinne som blir med en jødisk og en palestinsk kvinne på en biltur for å innkassere gjeld. I Goyas gjenferd spilte hun mot Javier Bardem og Stellan Skarsgård. Filmens regissør, Miloš Forman, hadde ikke sett noen av Portmans filmer, men mente hun så ut som en person i et av Francisco Goyas malerier, så han ba om et møte med henne.
Natalie Portman var gjestende vert i det amerikanske humorprogrammet Saturday Night Live den 4. mars 2006. I et innslag framstår hun som sint gangster-rapper (med Andy Samberg som Flavor Flav-aktig partner i vikingdrakt); hun liksom-intervjues av Chris Parnell og sier at hun jukset ved Harvard, mens hun var høy på marihuana og kokain. Sangen, med tittelen «Natalies Rap», ble i 2009 utgitt, sammen med andre klipp fra showet, på Incredibad, et album av Saturday Night-gruppa The Lonely Island. I et annet innslag framstiller hun studenten Rebecca Hershlag (hennes egentlige etternavn), som deltar på en Bar Mitzvah. I en versjon av en av programmets standardsketsjer, «The Needlers» (også kjent som «Sally and Dan, The Couple That Should Be Divorced»), spiller hun en spesialist på fruktbarhet (farens yrke).
V for Vendetta hadde première i begynnelsen av 2006. Portman portretterte Evey Hammond, en ung kvinne som blir reddet fra det hemmelige politiet av hovedpersonen V. Portman jobbet med en stemmetrener for rollen, ettersom hun måtte lære å snakke med engelsk aksent. At hun barberte vekk håret for rollen, ble mye omtalt. For rollen ble Portman tildelt Saturn Award, en pris som utdeles for filmer i kategoriene science fiction, skrekkfilm og fantasy.
I en kommentar til V for Vendettas politiske relevans kom Portman inn på at hovedpersonen, som rekrutterer Evey til å bli med i en undergrunnsgruppe som arbeider mot regjeringen, ofte er «ondsinnet og gjør ting som du ikke liker», og at det «at jeg er fra Israel, var en grunn til at jeg ønsket å gjøre dette, fordi terrorisme og vold har vært et daglig samtaletema siden jeg var liten.» Hun sa at filmen «ikke har et tydelig budskap om hva som er rett og galt, men respekterer publikum nok til å la dem gjøre seg opp sin egen mening».Filmene Goyas gjenferd og Free Zone fikk bare begrenset visning. I barnefilmen Den magiske leketøysbutikken, med innspilling fra april 2006 og premiere i november 2007, spilte Portman hovedrollen. Hun har sagt at hun var «begeistret for å få spille i en barnefilm». Mot slutten av 2006 var Portman med på Søstrene Boleyn, et historie-drama hvor hun spilte Anne Boleyn. Eric Bana og Scarlett Johansson hadde øvrige hovedroller. På denne tiden ble hun kåret til en av de hotteste kvinnene i film og TV av Blender Magazine.I 2006 spilte Portman i Wong Kar-Wais My Blueberry Nights. Hun høstet anerkjennelse for sin rolle som gambleren Leslie, fordi hun for «første gang ikke spiller et hjemløst barn eller en barneprinsesse, men en fullmoden kvinne ... men hun lar ikke utseendet gjøre jobben ... Hun bruker sjarmen til på samme tid å flørte med og å såre gamblerne hun spiller mot». Portman hadde stemmen til Bart Simpsons kjæreste Darcy i episoden «Little Big Girl» i The Simpsons'' 18. sesong.Natalie Portman var med i Paul McCartneys musikkvideo «Dance Tonight» fra 2007-albumet Memory Almost Full, regissert av Michel Gondry. Portman hadde også en rolle i Wes Andersons kortfilm Hotel Chevalier med Jason Schwartzman som motspiller. I mai 2008 var Portman det yngste medlemmet i juryen ved den 61. filmfestivalen i Cannes, hvor Sean Penn var president. Samme år hadde Portman sin regidebut med en kortfilm vist utenfor konkurranse på filmfestivalen i Venezia. Eve handler om en ung kvinne som blir dratt med på sin bestemors romantiske stevnemøte. Portman sa at hun alltid hadde vært fascinert av eldre, og at hun hentet inspirasjon til rollefiguren fra sin egen bestemor.Portman var utøvende produsent og hadde hovedrollen i dramafilmen The Other Woman fra 2009, som er basert på boken Love and Other Impossible Pursuits av Ayelet Waldman. Opprinnelig hadde filmen det samme navnet som boken, men dette ble endret senere. Hun spilte Emilia Greenleaf, en kvinne som tror hun drepte sin egen baby, da barnet i realiteten led krybbedød. Filmen ble ferdigstilt i 2009, og hadde première på filmfestivalen i Toronto det samme året, men kom ikke ut i USA før i februar 2011. The Hollywood Reporters Michael Rechtshaffen mente at «Portman offisielt har vokst inn i sitt potensial som en skuespiller av kommanderende dybde og allsidighet» i denne filmen.I 2009 spilte Natalie Portman mot Tobey Maguire og Jake Gyllenhaal i dramafilmen Brothers, en nyinnspilling av den danske filmen med samme navn, som kom ut i 2004. Anmeldere roste henne for rollen som Grace Hill, en tobarnsmor som sliter da mannen hennes blir antatt død. Anmelder James Berardinelli fra Reelviews mente at Portman «gjenskaper den konsistens og evne til å bebo en karakter som har definert hennes beste arbeid». Filmpolitiets Birger Vestmo mente imidlertid at «Natalie Portman spilte rollen godt,» men at hun ikke passet helt for rollen.
Natalie Portman spilte den unge ballerinaen Nina Sayers i Darren Aronofskys psykologiske thrillerfilm Black Swan i 2010, en rolle som kritiker Kurt Loder beskrev som «en av hennes mest overbevisende prestasjoner.» Filmen har Mila Kunis og Vincent Cassel i hovedrollene i tillegg til Portman, og handler om ballettdansere som deltar i en oppsetting av Svanesjøen. 
For å forberede seg til rollen hadde Portman fem til åtte timers dansetrening hver dag i seks måneder, og hun mistet 20 kilo. Portman ble trent av den profesjonelle ballerinaen Mary Helen Bowers til sin rolle i filmen, og skrev senere forordet til Bowers' bok, Ballet Beautiful. I 2011 vant hun både Golden Globe og Oscar for beste kvinnelige hovedrolle for sin tolkning i filmen. Roger Ebert fra Chicago Sun-Times var fornøyd: «Portmans opptreden er en åpenbaring fra denne skuespilleren som var en 13 år gammel sjarmør i Beautiful Girls (1996). Hun har aldri spilt en karakter så besatt før, og aldri møtt en større fysisk utfordring (hun trente for rollen i 10 måneder). På en eller annen måte går hun over toppen og likevel forblir i karakter: Selv på ytterpunktene ser du ikke at det kun er skuespill.»Etter Natalie Portmans Oscar-seier oppsto en diskusjon om hvem som utførte mesteparten av dansingen i Black Swan på skjermen. Sarah Lane, en av Portmans dansereserver i filmen, hevdet at Portman spilte bare rundt fem prosent av filmklippene som inneholdt ballett i filmen, og legger til at hun ble spurt av filmens produsenter ikke å snakke offentlig om det, i løpet av Oscar-sesongen. Regissør Aronofsky forsvarte Portman ved å erklære at hun utførte 80 prosent av ballettdansingen i filmen.Den norske ballettdanseren Ingrid Lorentzen har sagt i et intervju med Filmbonanza at hun har sympati for Portmans karakters ønske om å ha hovedrollen i Svanesjøen, og roste henne for å ha skildret «hva som skjer med et menneske når du ikke får ha noe eget liv». «Jeg synes det er så riktig å bruke Portman, fordi hun tilføyer noe så spesielt. Hun spiller fantastisk, og det fokuset hun har. (...) Den svarte svanen på slutten er jo noe av det råeste jeg har sett.»
I september 2010 ble Natalie Portman tilbudt hovedrollen i Alfonso Cuaróns techno-thriller Gravity, uten å ta en prøveinnspilling først. På grunn av dårlig tid og konflikter med andre filmer på tiden, måtte Portman imidlertid takke nei til rollen, og det ville senere vise seg å være Sandra Bullock som tok den. Det samme året droppet hun også ut av hovedrollen som Elizabeth Bennet i filmversjonen av Pride and Prejudice and Zombies, men hun ville fortsette å være en produsent av den. Portman hadde hovedrollen i den romantiske komediefilmen No Strings Attached i 2011, sammen med Ashton Kutcher, hvor hun også var en utøvende produsent. Senere spilte hun i Your Highness, overfor James Franco og Danny McBride. Selv om filmen fikk dårlige kritikker, roste mange anmeldere Portman for hennes tolkning.Etterpå spilte Natalie Portman rollen som Jane Foster i Kenneth Branaghs superheltfilm Thor, hvor hun spilte mot Chris Hemsworth, Anthony Hopkins og Tom Hiddleston. Hun gjentok rollen igjen i oppfølgeren Thor: The Dark World i 2013. Hun ble nominert til en Teen Choice Award for rollen i oppfølgeren.
I 2010 undertegnet Portman en kontrakt med det franske selskapet Dior, og dukket derfor opp i flere av selskapets reklamekampanjer. Storbritannias Advertising Standards Authority utestengte en Dior-reklame i oktober 2012, der Portman var iført Diors maskara, etter en klage fra konkurrenten L'Oréal. ASA mente at fotografiene av Portman var «villedende overdrevet av sannsynlige effekter av produktet». I april 2012 spilte hun i Paul McCartneys musikkvideo «My Valentine», sammen med den prisvinnende skuespilleren Johnny Depp. Innen februar 2012 hadde Portman takket ja til å delta i to Terrence Malick-prosjekter, Knight of Cups og Song to Song, begge planlagt for utgivelse innen de påfølgende årene. Knight of Cups hadde premiere i 2015, og Song to Song hadde premiere i 2017.
I juli 2013 kunngjorde Portman at hun hadde valgt Amos Oz' selvbiografiske roman En fortelling om kjærlighet og mørke til sin debut som regissør. Portman har også en hovedrolle i filmen og var medforfatter på manuset. Da hun holdt på med innspilling i Jerusalem, Israel, klaget en gruppe ultra-ortodokse jødiske innbyggere til lokale myndigheter om produksjonen, fordi de mente at det forstyrret «den hellige by». A Tale of Love and Darkness hadde premiere under filmfestivalen i Cannes i 2015, hvor den fikk blandet mottakelse. I forbindelse med premièren sa hun at hun ble inspirert av regissør Darren Aronofsky, som hun samarbeidet med i Black Swan. A. O. Scott fra New York Times kalte filmen «en samvittighetsfull filmatisering av en vanskelig bok», og mente at Portmans regi «føles mer åpen og selvsikker» når hun selv ikke er på skjermen. «Når [Portman] forteller historien om hvordan Mr. Oz utviklet sin stemme, har hun gått et stykke mot å oppdage sin egen.»Portman spilte tidligere førstedame Jacqueline Kennedy Onassis i den biografiske filmen Jackie (2016). Den tar for seg Jackies liv i perioden mellom drapet på ektemannen John F. Kennedy den 22. november 1963 og hans begravelse 25. november i Washington. Hun fikk god kritikk og vant en Critics' Choice Movie Award for rolleskildringen. Sigurd Vik fra Filmpolitiet skrev at «Natalie Portman gjør inntrykk med en dedikert og ambisiøs tolkning» og at hun «nesten ikke er til å kjenne igjen i en mimikk som smaker av sosietet og sølvskje». Inger Merete Hobbelstad fra Dagbladet skrev at «hun er bedre her enn i Black Swan [...]; mer innlevd, mer jordnær og troverdig i scenene der Jackie er brå og irritabel, overveldet av å være tungt traumatisert og samtidig måtte slåss for sin egen framtid.» Portman ble også nominert til en Screen Actors Guild Award, en Golden Globe, en British Academy Film Award og Oscar for beste kvinnelige hovedrolle for rolletolkningen.I 2016 spilte Portman opgså mot Ewan McGregor og Joel Edgerton i westernfilmen Jane Got a Gun. Den fikk blandet kritikk. Hun har spilt Laura Barlow i den franske dramafilmen Planetarium, som i likhet med Jackie hadde premiere under filmfestivalen i Venezia i september 2016. I 2018 skal hun spille i Alex Garlands science fiction-film Annihilation og Xavier Dolans engelskspråklige regidebut The Death and Life of John F. Donovan.
Natalie Portman, som er en talsmann for dyrs rettigheter, har vært vegetarianer siden barndommen. Hun ble veganer i 2009 etter å ha lest Jonathan Safran Foers Eating Animals. Hun spiser ikke animalske produkter eller bærer pels, fjær, eller skinn. «Alle mine sko er fra Target og Stella McCartney,» har hun sagt. I 2007 lanserte hun sin egen merkevare av vegan-sko. I løpet av svangerskapet i 2011, forlot Portman sitt veganske kosthold og returnerte til vegetarisme.I 2007 reiste Natalie Portman til Rwanda med Jack Hanna, en amerikansk dyrepasser og uttjent regissør, for å spille inn dokumentaren Gorillas on the Brink. Senere, på en navnseremoni, døpte Portman babygorillaen Gukina, som betyr «å spille». Portman har vært en forkjemper for miljømessige årsaker helt siden barndommen, da hun ble med i en sang og dansegruppe med fokus på miljø, kjent som World Patrol Kids. Hun er også medlem av One Voice-bevegelsen, en ideell organisasjon som ble etablert i en tid av frustrasjon og håpløshet etter sammenbruddet av Camp David-avtalen mellom Israel og de palestinske territoriene.Portman har også støttet aktiviteter til antifattigdom. I 2004 og 2005, reiste hun til Uganda, Guatemala og Ecuador som ambassadør Hope for Finca International, en organisasjon som fremmer mikrofinans for å hjelpe finanskvinners eide bedrifter i utviklingsland. I et intervju utført backstage på Live 8-konserten i Philadelphia, diskuterte hun mikrofinans. Intervjuet ble imidlertid også vist på PBS-serien Foreign Exchange with Fareed Zakaria, der Fareed Zakaria var vert. Han sa at han var «generelt skeptisk til kjendiser med fasjonable årsaker», men inkluderte segmentet med Portman fordi «hun visste hva hun drev med».I segmentet «Voices» av ABCs søndagsprogram This Week with George Stephanopoulos den 29. april 2007, diskuterte Portman sitt arbeid med FINCA International og hvordan det kan nytte kvinner og barn i den tredje verden. I høsten 2007 besøkte hun flere universiteter, deriblant Harvard University, University of Southern California, UCLA, UC Berkeley, Stanford University, Princeton University, New York University og Columbia University, for å inspirere studenter med kraften i mikrofinans og for å oppmuntre dem til å delta i Village Banking Campaign for å hjelpe familier og lokalsamfunn til å løfte seg selv ut av fattigdom.
Portman er en tilhenger av Det demokratiske parti, og under presidentvalget i 2004 kjempet hun for den demokratiske nominerte, senator John Kerry. Under presidentvalget i 2008 støttet Portman senator Hillary Clinton av New York i de demokratiske primærvalgene. Hun kjempet senere for den endelige demokratiske nominerte, senator Barack Obama av Illinois, under stortingsvalget. Under et intervju i 2008, uttalte hun følgende: «Jeg liker til og med John McCain. Jeg er uenig med holdningen hans til krig - som virkelig er en stor sak - men jeg tror han er en svært moralsk person.»Portmans aktivistarbeid og popularitet blant ungdom tjente henne en nominasjon for VH1s Do Something Awards i 2010, som er dedikert til å hedre enkeltpersoner som gjør noe bra for samfunnet. I 2011 var Portman og hennes daværende forlovede, Benjamin Millepied, blant underskriverne av et opprop til president Barack Obamas støtte for likekjønnet ekteskap, og senere støttet hun hans gjenvalgskampanje.I januar 2011 ble Portman en ambassadør for Free The Children, en internasjonal veldedighetsorganisasjon, i spissen til deres Power of a Girl-kampanje. Hun var vert for en konkurranse som utfordret jenter i Nord-Amerika til å samle inn penger til en av Free The Childrens jenteskoler i Kenya. Som premier i konkurransen tilbød hun den designerkjolen som hun brukte på premieren til Black Swan, sammen med billetter til hennes neste film. Free The Childrens jenteskoler var også mottaker av inntektene fra salget av Nude Grege #169, leppestiften Portman designet for Christian Dior. Det ble annonsert i mai 2012 at Portman skulle jobbe med klokkedesigner Richard Mille for å utvikle et begrenset opplag av tidsur med inntekter som støtter Free The Children.
I 2006 fortalte Natalie Portman at hun følte seg mer jødisk i Israel, og at hun ønsker å oppdra sine barn slik, «en prioritet for meg er definitivt at jeg har lyst til å oppdra barna mine jødiske, men den ultimate ting ville være å ha noen som er en god person, og som er en partner.»I april 2008 startet Portman et kjærlighetsforhold med den amerikanske folkesangeren Devendra Banhart, etter at hun spilte i musikkvideoen hans «Carmensita». De møtte hverandre kun en måned tidligere, i mars. Dette endte imidlertid september det samme året.Natalie Portman begynte å gå ut med ballettdanser Benjamin Millepied i 2009. Paret møttes mens hun filmet Black Swan, der han var koreograf. I desember 2010 kunngjorde Portman forlovelse og graviditet. Hun fødte deres sønn Aleph Portman-Millepied i juni 2011. I februar 2012 ble Portman og Millepied fotografert iført gifteringer på Academy Awards-seremonien, men de svarte ikke på forespørsler om kommentarer om parets ekteskapelige status. Den 4. august 2012, giftet paret seg i en intim jødisk seremoni i Big Sur i California.I 2013 ble det kunngjort at Millepied hadde akseptert stillingen som direktør for Ballet de l'Opéra de Paris. Paret flyttet til Paris da Millepieds nye jobb startet høsten 2014. Portman har uttalt at hun ønsker fransk statsborgerskap.Under The Late Show with David Letterman i november 2013, fortalte hun David Letterman at hun klarte å sette fyr på et av bordene da hun var i Buckingham Palace på en ballettinntjening sammen med Millepied. «Fyren ved siden av meg er supersnill og jeg snakker med ham, (...) og plutselig ser han over skulderen min, og er liksom: 'Ahhh,' og jeg ser tilbake, og bordet står i brann. Så kommer alle disse herrene og damene og prøver å slukke det, (...) og det liksom ti menn som plutselig styrter fram.» I september 2016 offentliggjorde Portman at hun var gravid for andre gang.
I 2010 vant Natalie Portman en Oscar, en BAFTA Award, en Golden Globe, en Screen Actors Guild Award og en Critics' Choice Movie Award for én og samme opptreden; som Nina Sayers i Black Swan. Disse blir regnet som de viktigste filmprisene. Hun ble nominert til de samme prisene for rolletolkningen i Jackie.
(en) Dickerson, James. (2010) Queen of Hearts: Natalie Portman. Ecw Press E Book Account. ISBN 978-15-549-0492-1
(en) Rasmussen, Dana. (2010) Leading Lady: Natalie Portman. Webster's Digital Services. ISBN 978-11-174-3397-4
(en) Bowers, Mary. (2012) Ballet Beautiful. Perseus Books Group . ISBN 978-07-382-1590-7

Nattsvermeren (engelsk: The Silence of the Lambs) er en roman skrevet av Thomas Harris. Det er oppfølgeren til Den røde drage og er den andre boken som handler om seriemorderen Hannibal Lecter. Den ble utgitt på originalspråket i 1988, og ble oversatt til norsk i 1990 med tittelen Djevelens øyne. Boka ble filmatisert av Jonathan Demme i 1991 med tittelen Nattsvermeren, og den nye bokutgaven som ble utgitt i 1999 brukte denne tittelen. Historien omhandler en FBI-lærling Clarice Starling som spør om hjelp fra dr. Hannibal Lecter for å fange en annen seriemorder kjent som Buffalo Bill.
Ifølge forfatterorganisasjonen Mystery Writers of America (MWA) er Nattsvermeren tidenes 16. beste kriminalbok.
Den unge FBI-lærlingen Clarice Starling blir spurt av mentoren sin Jack Crawford om å presentere et spørreskjema til den tidligere rettspsykologen Hannibal Lecter. Lecter ble i sin tid dømt for å spise mordofrene sine, og tjener ni sammenhengende livstidsdommer for drapene i ved fengselet i Maryland. Det Crawford egentlig prøver på er å få Lecters hjelp i jakten på seriemorderen Buffalo Bill, som myrder unge kvinner, flår dem for å sy en kvinnedrakt til seg selv, for deretter å forlate dem i elver i nærheten. I løpet av utforskingen etablerer Clarice et merkelig forhold med Lecter, og morderen tilbyr kryptiske ledetråder om Buffalo Bill mot personlig informasjon om hennes mørke og dystre barndom.
Når Bills sjette offer blir funnet i en elv i Vest-Wirgina, blir Clarice med på obduksjonen av liket. Hun oppdager en puppe i halsen, og ser at hun har blitt skalpert, akkurat som Lecter forutsa. Obduksjonen viser at offeret ble drept fire dager etter at jenta forsvant, dvs. at Buffalo Bill dreper dem raskere. Clarice er sikker på at Lecter vet hvem Bill egentlig er. Hun spør også Crawford om hvorfor han ikke fortalte henne om den egentlige hensikten med utspørringen, og Crawford svarer at Lecter ville se rett gjennom en slik plan. Starling tar med puppen til noen insekteksperter ved Smithsonian Institution, hvor det viser seg å være sommerfugltypen Ascalapha odorata som ikke lever naturlig i området hvor liket ble funnet.
I Tennessee blir Catherine Martin, datteren til senatoren Ruth Martin, kidnappet. Seks timer senere blir blusen hennes funnet ved veien, klippet opp langs ryggen. Crawford antar at de har tre dager før Buffalo Bill kommer til å drepe Catherine. Han sender Clarice for å foreslå en avtale til Hannibal: om han hjelper til i jakten på Buffalo Bill, vil han bli overført vekk fra asylet. Lecter er imidlertid skeptisk til tilbudet. Etter at Clarice drar, tenker Clarice tilbake på en samtale han hadde med Benjamin Raspail. Benjamin var en av Lecters pasienter som han endte opp å drepe. Raspail fortalte Lecter om forholdet hans med Jame Gumb, og hvordan den neste kjæresten hans ble drept fordi Gumb var sjalu. Han forteller også at Gumb fikk en åpenbaring når han så en nattsvermer klekke.
Lecter blir avbrutt når asylets overhode Frederick Chilton kommer inn. Han har overhørt Clarices samtale, og forteller Lecter av avtalen hun tilbydde var falsk. Chilton tilbyr en ny avtale: om Lecter avslører Buffalo Bills identitet vil han bli overført til et nytt asyl, men kun om han får kreditt for å ha funnet det ut. Lecter forteller at han kun vil oppgi navnet direkte til Ruth Martin i Tennessee. Chilton godtar forslaget. I Tennessee forteller Lecter at navnet hans er William «Billy» Rubin, og at han lider av sykdommen «elefantelfenbensbyller» (som i USA er en kjent sykdom for knivesmeder). Navnet er imidlertid falskt: bilirubin er et pigment i magesaft og et fargestoff i avføring, som labforskerne sammenligner med Chiltons hårfarge.
Idet Lecter er i ferd med å bli overført, forsøker Clarice nok en gang å få ny informasjon om Buffalo Bill. Han gir et siste ledetråd («Vi begynner med å begjære ting vi ser hver dag»), og krever så noe for noe; han vil høre Clarices verste minne fra barndommen. Starling forteller at hun bodde hos kusinen sin etter at faren hennes døde på en saue- og hestegård. En natt våknet hun av høylytte lammeskrik, og oppdaget at bonden slaktet vårlammene. Skrekkslagen dro Clarice vekk med en av hestene hun kalte Hannah. De deler et lite øyeblikk med sinnsro før Chilton tar henne vekk. Etter hvert forstår hun ut ifra Lecters ledetråd at Buffalo Bill kjente sitt første offer, Fredrica Bimmel. Clarice drar til Belvedere i Ohio, hvor Bimmel bodde.
I mellomtiden bruker Lecter en binders og en penn som han samlet opp i løpet av årene i asylet, til å låse opp håndjernene. Han myrder to politimenn, og slipper unna ved å ikle seg ansiktet til en av ofrene. Clarice sporer opp en av Bimmels bekjente, og oppdager at det er Buffalo Bill når hun ser en dødningshodesvermer i hjemmet hans. Etter langt om lenge dreper hun ham, og redder Catherine. Hun blir en profilert FBI-agent, og mottar et telegram fra Lecter. «Nå, Clarice, har lammene sluttet å skrike?» er den første setningen.
Han skriver videre: «Lammene vil tie foreløpig. Men Clarice, du bedømmer deg selv svært strengt. Du er nødt til å gjøre deg fortjent til den velsignede stillheten om og om igjen. For det er lidelsen som driver deg, synet av lidelsen. Og lidelsen vil aldri to slutt, aldri noen sinne. Jeg har ingen planer om å besøke deg, Clarice. Verden er mer interessant med deg i live. Sørg for å vise meg det samme hensynet.» Boka ender med at Clarice sover fredfullt og dypt i sengen sin; lammene var stille.
Clarice Starling — en FBI-lærling som får i oppdrag å finne Buffalo Bill gjennom samtaler med Hannibal Lecter.
Dr. Hannibal Lecter — en brutal kannibalistisk seriemorder bak lås og slå, som vet hvem Buffalo Bill er.
Jame «Buffalo Bill» Gumb — en seriemorder som drepte overvektige kvinner for å flå huden slik at han kunne lage en «kvinnedrakt».
Barney Matthews — sykepleier på Chesapeake State Hospital for the Criminally Insane som etter hvert oppnår en felles respekt med Lecter
Dr. Frederick Chilton — direktør av Chesapeake State Hospital for the Criminally Insane som får en romantisk interesse for Clarice.
Catherine Baker Martin — datter av Senator Ruth Martin som blir kidnappet av Buffalo Bill.
Senator Ruth Martin — moren til Catherine som står frem i nyhetene for å få reddet datteren sin.
Noble Pilcher og Albert Roden — to insektforskere som Clarice etterspør når hun finner en nattsvermer i et av Bills ofre.
I. J. Miggs — en av Lecters medpasienter på sykehusetsom blir drevet til selvmord ved å svelge sin egen tunge.
Nattsvermeren ble filmatisert av Jonathan Demme i 1991, med Jodie Foster i rollen som Clarice, og Anthony Hopkins i rollen som Lecter. Det var noen endringer i filmversjonen, blant annet ble Crawfords bihistorie fjernet, samt flere sekvenser med Jame Gumb. Øyeblikkene ble fjernet fra filmen av ulike årsaker. Filmen fikk også god kritikk, hovedsakelig for rolleskildringene til Foster og Hopkins, Ted Tallys tilpassede manus og Demmes regi. Filmen ble nominert til sju priser under den 64. Oscar-utdelingen, og er én av tre filmer som har vunnet «de fem store» Oscar-prisene; beste film, beste filmatisering (Tally), beste mannlige hovedrolle (Hopkins), beste kvinnelige hovedrolle (Foster) og beste regi (Demme).

Naturlig jord kartprojeksjonen er en pseudsylindrisk kartprojeksjon designet av Tom Patterson. Den er verken konform eller lik-området.

Nauru International Airport (IATA: INU, ICAO: ANYN) er den eneste flyplassen i øyrepublikken Nauru. Flyplassen ligger i Yaren-distriktet.

Nauru (naurisk: Naoero), offisielt Republikken Nauru (engelsk: Republic of Nauru; naurisk: Repubrikin Naoero), tidligere kjent som Pleasant Island, er en øyrepublikk i Mikronesia i det sentrale Stillehavet. Øyas nærmeste nabo er øya Banaba i Kiribati, 300 kilometer mot øst. Nauru ligger nordvest for Tuvalu, nord for Salomonøyene, øst-nordøst for Papua Ny-Guinea, sørøst for Mikronesiaføderasjonen og sør for Marshalløyene. Med 10 084 innbyggere på 21 km² er Nauru det minste landet i Stillehavet, og verdens tredje minste stat etter areal – kun Monaco og Vatikanstaten er mindre.
Naurus første innbyggere kom opprinnelig fra Mikronesia og Polynesia, og øyas moderne historie begynner med at den ble annektert av Det tyske keiserriket sent på 1800-tallet. Etter første verdenskrig ble Nauru et mandatområde under Folkeforbundet administrert av Australia, Ny-Zealand og Storbritannia. Under andre verdenskrig ble øya okkupert av japanske styrker, og ble ikke gjenerobret av De allierte før krigen var over. Etter krigen ble Nauru et tilsynsområde under FN, igjen administrert av Australia, Ny-Zealand og Storbritannia. Nauru ble uavhengig i 1968.
Nauru er en fosforittøy med rike forekomster nær overflaten, noe som enkelt gjorde det mulig å drive dagbrudd etter fosfat. Det er fortsatt noen fosfatforekomster igjen, men pr. 2011 er det ikke økonomisk lønnsomt å utvinne disse. Sent på 1960-tallet og tidlig på 1970-tallet hadde Nauru den høyeste inntekten per innbygger i verden. Da alle fosfatforekomstene var utvunnet og øyas miljø hadde blitt sterkt skadd av gruvevirksomheten, minsket fondet som hadde blitt satt opp for å bevare landets rikdommer i verdi. For å få inntekter ble landet i kortere tid et skatteparadis og ble brukt for ulovlig hvitvasking. Fra 2001 til 2008, og igjen fra 2012, har landet mottatt støtte fra Australia mot å være vertskap for Nauru Regional Processing Centre, et senter for asylsøkere til Australia, som del av den såkalte stillehavsløsningen. På grunn av Naurus store avhengighet av Australia blir landet ofte kalt en australsk klientstat.
Opphavet til navnet «Nauru» er ukjent. Da øya ble oppdaget, kalte innbyggerne den, som de fortsatt gjør i dag, «Naoero». Tyske Paul Hambruch, som besøkte øya i mai 1909, og fra september til november 1910, ga forklaringen om at «Naoero» var et sammendrag av setningen «A-nuau-A-A-ororo» (i dag ville det blitt skrevet «A nuaw ea arourõ»), som oversettes med «jeg går til stranda». I det tyske kolonileksikonet ble denne forklaringen brukt. Misjonær Alois Kayser avviste imidlertid at dette var sannsynlig – han hadde bodd på øya i over tretti år, og hele tida jobba med språket – fordi det nauriske ordet for «strand», som et mål for et verb om bevegelse, ville trenge ordet rodu «nedover (til)»; nauruerne anser stranda som øyas laveste punkt. Det faktum at «rodu» mangler i Hambruchs ordforklaring gjør at dette er en usannsynlig tolkning av navnet «Nauru».
Øya har også hatt andre navn. De britiske koloniherrene før 1888 kalte øya for Pleasant Island eller Shank Island, og de tyske koloniherrene kalte den Nawodo eller Onawero. Navnet «Nauru» ble senere skapt fra navnet «Naoero» slik at europeere og amerikanere skulle kunne uttale navnet riktig.
Nauru er ei koralløy i Stillehavet med 0° 32’ sørlig breddegrad og 166° 55’ østlig lengdegrad. Den er en typisk atoll på et gammelt vulkankrater. Korallbasen som Nauru ligger på har røtter rundt 2000 meter under havoverflaten, og når cirka 65 meter over havet. Dette høyeste punktet er langs kanten av platået, øst i Aiwo; denne kanten heter Janor (eller Command Ridge). Sammenlignet med andre atoller har Nauru en veldig liten lagune. En kilometer fra øya er sjødybden allerede på 1000 meter. I øyas indre var øya nesten helt dekket av fosfater (nauruit), formet av fugleekskrementer. Rundt 2 km² av øya består av skog. Naurus maritime krav er 200 nautiske mil eksklusiv fiskesone, og 12 nautiske mil territorialfarvann.
Landet dekker en flate på 21 km².På grunn av Naurus beliggenhet rett sør for ekvator, ligger temperaturen rundt 27,5 °C hele året. Jordbruk er vanskelig på grunn av den porøse kalksteinen, siden vannet forsvinner veldig raskt.
Nauru er direkte berørt av den globale oppvarmingen, siden øya kan synke om havnivået stiger ytterligere. Nauru har påpekt dette flere ganger i FN, og krever møter med USA og andre industriland.
Det finnes ingen store dyr på Nauru. De eneste landdyra som lever på Nauru, utenom insekter, er noen sjøfuglarter og husdyr som katter, hunder og griser, som ble brakt dit av nybyggere. Det finnes bare én type sangfugl på øya, naururørsangeren (Acrocephalus rehsei), som er enestående for Nauru.
Øya har en bred vannkant, som ved lavvann er nesten fullstendig tørr, der diverse sjødyr og krabber lever, og koraller vokser. Mot land går et belte med snøhvit korallsand. Her vokser kokospalmer, tynn skog og pandangbusker. Dette perifere landskapet har blitt veldig endret av mennesker. Rundt her går øyas asfalterte vei, og bygninger står i denne sonen.
Det naturlige landskapet i bakken opp mot det andre platået og det gamle korallrevet er vesentlig bedre bevart. Her vokser skoger med kokospalmer, fikentrær, calophyllum og i nord også mangrovetrær. På platåene var også i sin tid den største kokospalmeplantasjen på øya. Naurus kirsebær-, fiken-, mandel- og mangotrær ble hogd ned for lenge siden. Inne på øya er det store forskjeller mellom de øde dagbruddsområdene og resten av marken, der det naturlige landskapet har blitt bevart. De høyere områdene har både lett og tett skog, der calophyllum, et middels høyt tre med kroket stamme og store blader, vokser. Huleformet landskap har en litt annen vegetasjon, som er lettere og tettere. Disse forskjellene blir forklart med at det er forskjeller på vannmengden i jorda. Til tross for nedbørsmengden, finner man ingen spor av vannleier ned til havet. Grunnvannet ligger dypt, for vannet synker raskt ned i den porøse fosfatsteinen. Derfor er grunnen tørr året rundt.
Naturen på Nauru er veldig merkelig og uvanlig; rundt kysten er det bløtdyr. Man finner helioporaria-koraller med et lyst koboltblått kalkskjelett. Dette er det eneste eksemplaret i octocorallia-grenen av koraller. Helioporaria-korallene har et lite leveområde: kun ved ekvator, og aldri i vann med temperatur under 23 °C.
Det er ingen elver i Nauru, men det finnes noen kunstige kanaler. Disse er for det meste kunstige åpninger i korallrevet som omringer øya, slik at båter og skip kan komme helt inn til land.
Det mest spektakulære på øya er bemerkelsesverdige takker og pyramider formet av fosfatutvinninga. De er fire til ti meter høye, og mellom dem har labyrinter av hull formet seg. Dette er enestående for denne øya; ingen andre steder finnes noe tilsvarende.
Resten av øya er nesten som et ørkenlandskap; fosfatet ble kjørt vekk med en smalsporet jernbane, mens kun det døde måneaktige landskapet ble tilbake. Det er ikke noe jord igjen på steintakkene som ble igjen, og det er ikke noe vegetasjon der. Regnvann samles i hullene, men blir fort trukket ned i den porøse steinen.
Geografer, geomorfologer og geologer har undersøkt naturen der, og funnet ut at atollen Nauru har eksistert veldig lenge. Det sirkelformede korallrevet fra tertiærperioden har blitt bevart helt til i dag. I paleogperioden var det som i dag er Buada-lagunen, 60 m under dagens havnivå. I miosaperioden, en del av den tidlige tertiærperioden, ble den hevet kraftig, til 10 meter under dagens havnivå. Etterhvert ble det dannet en lagune, som er meget liten i forhold til hos andre atoller, og hullene mellom steintakker og andre hull ble fylt opp med guano, som etterhvert ble til fosfater.
Beregnet folkemengde for 2013 var 10 500.Den årlige befolkningsveksten er på 1,87 %; 38,2 % av befolkninga er under 14 år, 60 % mellom 15 og 64, og 1,9 % over 64. Barnedødsraten er på 1,014 %. Fruktbarhetsraten er på 2,73 fødsler, og dødsfallsraten er 0,72 dødsfall per hundre innbyggere. Det er en urbanisering på 48 %, og over 99 % er lesekyndige, noe som er det høyeste i Oseania, og blant verdens beste. Det er 700 innbyggere per lege.
Av de rundt 13 000 innbyggerne på Nauru er 62 % etniske nauruere, 25 % kiribatiske og tuvaluiske, 8 % kinesiske og vietnamesiske, samt 5 % europeiske og nyzealandske. Den gjennomsnittlige levealderen er relativt lav med 62 år (58,8 for menn; 66,1 for kvinner). En av grunnene til dette er diabetes. I 2003 hadde 30,2 % av alle voksne sykdommen; Nauru er det landet i verden med høyest konsentrasjon av denne.
Det nauriske språket er en slags blanding av naboøyenes språk. Nasjonalspråket er naurisk, men engelsk blir forstått og talt av de fleste. Fransk er det også en del som kan.
Ved folketellingen i 2011 tilhørte 36 % Nauru Congregational Church. Den har hovedkirke i Aiwo, og kapeller i Meneng, Buada, Anabar og Nibok. 33 % var katolikker. Den katolske kirke driver en skole og en kirke i Yaren, samt Kayser College. 13 % tilhørte Assembly of God og 10 % Nauru Independent Church.Den tradisjonelle, lokale religionen er en monoteistisk religion med gudinnen Eijebong og en åndeøy kalt Buitani. Legenden sier at himmelen og vannet ble skapt for en edderkopp, Areop-Enap, og at de første innbyggerne på Nauru skal ha kommet fra to steiner. Dette er grunnen at Naurus flagg er delt inn i to like store deler.
Det bodde opprinnelig tolv stammer i Nauru: Deiboe, Eamwidamit, Eamwidara, Eamwit, Eamgum, Eano, Emeo, Eoraru, Irutsi, Iruwa, Iwi og Ranibok. Alle blir i dag representert i flagget, ved den tolvtakkede stjerna. Deres etterkommere som bor på øya i dag identifiserer imidlertid ikke lenger seg selv med stammene, men med hvilket distrikt de bor i. Stammene Irutsi og Iwi har i dag ingen etterkommere; de ble sannsynligvis utryddet da japanere kidnappet 1200 nauruere i 1942, og sendte dem som slavearbeidere til den mikronesiske øya Truk; kun 737 kom tilbake til Nauru.
I 1888 ble øya annektert av Tyskland for å beskytte tyske skip. Etter 1900 ble de enorme fosfatressursene oppdaget, og Tyskland tok del i utvinningen av den. Etter første verdenskrig gikk imidlertid Nauru over til å bli et vergemandat mellom Australia, Storbritannia og Ny-Zealand. Fosfatet ble fra da av utvunnet av Australia, og solgt av dem, og nauruerne satt igjen med lite penger.
I 1968 oppnådde Nauru, under ledelse av høvding Hammer DeRoburt, selvstendighet, og ble en internasjonalt anerkjent republikk. Fra 1970 utvant Nauru fosfatet sitt selv, og ble (regnet per person) det nest rikeste landet i verden. Inntekten ble delt, og noe gikk rett til nauruerne, og noe ble investert i forretninger, som for eksempel landets egne flyselskap og skipsselskap, samt en London-musikal som ikke oppnådde større suksess.
Siden 90-åra minsket fosfatutvinninga, og det begynte å bli fattigdom. Dårlige finansielle satsinger og dårlige investeringer gjorde at Nauru ble redusert til et utviklingsland. I 2003 og 2004 var det ei politisk krise, da Bernard Dowiyogo og René Harris takket være flere mistillitsforslag ble presidenter annenhver gang, med bare få måneders mellomrom, noen ganger ikke mer enn noen dagers mellomrom. 1. oktober 2004 oppløste president Ludwig Scotty parlamentet og fastsatte nye valg til 23. oktober. Scotty og hans følge vant dette valget, og fikk en historisk stor majoritet i parlamentet, med 16 av de 18 setene.
I januar 2005 ble det kjent at Nauru blir vurdert som mulig dumpingplass for australsk radioaktivt avfall.
Nauru er en parlamentarisk-demokratisk republikk. Baron Waqa har siden 2013 vært landets president.
I Nauru brukes et løst flerpartisystem; de to formelle partiene er opposisjonspartiet Naoero Amo, og deres rivaler, Naurus demokratiske parti. I tillegg finnes et konservativt, men uformelt parti, Senterpartiet. Begge opposisjonspartiene ble formet for å styrke parlamentets og tidligere presidenters rolle. I dag spiller Naoero Amo den største rollen, mens demokratene og Senterpartiet har liten politisk kraft.
Det nauriske lovsystemet er basert på den engelske Common law, og på resolusjoner fra det nauriske parlamentet. Bestemmelser gjøres av høyesteretten.
Høyesterett (Supreme Court) ledes av statsdommeren (Chief Justice), som utnevnes av landets president. Appeller av dommer i denne domstolen går til en egen appellrett (Apellate Court), som består av to dommere. Slike appeller forekommer imidlertid sjelden. Parlamentet kan ikke omgjøre noen rettslige dommer eller kjennelser. Tingretten (District Court) ledes av en residensdommer (Resident Magistrate), som også har ansvar for å registrere fødsler, ekteskap og dødsfall. Familieretten (Family Court) består av tre dommere og presideres også av en residensdommer.
Det finnes også to andre rettslignende institusjoner, etablert gjennom forfatningen: Høringsretten for den offentlige tjenesten (Public Service Appeal Board), tilsvarende sivilombudsmannen, og en høringsrett for politiet (Police Appeal Board). Begge ledes av en statsdommer som leder for et utvalg med to medlemmer fra hver av tjenestene.
Nauru har ingen militære forsvarsstyrker; takket være en uformell avtale er Australia ansvarlige for øyas forsvar. Rundt 2000 mennesker er likevel i form for militære aktiviteter, og rundt 3000 er tilgjengelige for rekruttering. Naurus interne sikkerhet kommer fra en liten sivil politistyrke. De fleste lovbrudd er fartsoverskridelser, sykkeltyverier og husbråk.
Nauru har for øyeblikket nærmere diplomatiske forbindelser med Australia, Brasil, Republikken Kina, Fiji, Storbritannia, India, Island, Japan, Ny-Zealand, Filippinene, Sør-Korea og USA.Republikken Nauru har vært medlem av De forente nasjoner siden 1999, og er også medlem av andre internasjonale organisasjoner slik som blant annet WHO, Interpol og Samveldet av nasjoner.
Jordbruk på øya er veldig begrenset, fordi jorda er så porøs, og det er varierende med hvor mye nedbør som kommer. I kystsonen dyrkes noe kokospalmer, bananer og enkelte grønnsaker. Jordbruk og fiskeri er imidlertid av underordnet viktighet. Man prøver nå å omstille landarealer der det har vært fosfatdrift, slik at det kan bli større arealer til jordbruk. Rundt 20 % av innbyggerne har små hageflekker der de selv dyrker grønnsaker. Selv om det er nesten slutt på fosfatet på øya, sysselsetter fosfatindustrien halvparten av de arbeidende på øya. Nauru hadde verdens største konsentrasjon av fosfat, på grunn av en kjemisk prosess i guano (fugleekskrementer). Rundt 75 % av landets BNP kom fra eksporten av dette råmaterialet. Siden 2000 har det vært veldig lite fosfatdrift.
Industrisektoren har en heller mindre rolle. Den eneste større sysselsetteren er den nasjonale fosfatindustrien.
Tjenestesektoren, derimot, er ganske viktig i Nauru, og sysselsetter 35 % av befolkningen. De viktigste arbeidsgiverne i denne næringen er Nauru Phosphate Royalties Trust, samt det nasjonale skipsfirmaet, Nauru Pacific Line og det nasjonale flyselskapet Our Airline, som noen ganger må stoppe sine sørviser helt, fordi det ikke har råd til drivstoff eller reparasjoner. Både Nauru Pacific Line og Our Airline blir finansiert så godt som mulig av staten.
Den nesten eneste framtidige industrien for Nauru er fiskeriindustrien. Fordi den kroniske mangelen på ferskvann er et problem, bygde regjeringa en gang et vanndestillasjonsverk. Regjeringa har flere ganger prøvd å sikre den høye levestandarden også uten å bruke fosfatressursene. For dette lagde de et fond, som blant annet innebærer eiendoms- og aksjeinvesteringer i Naurus naboland i Stillehavet, samt land som USA og Australia. Et eksempel på dette er Nauru House i Melbourne, som lokalt blir kalt «fugleskittårnet». Det har også vært et forsøk på å gjøre Nauru til et skatteparadis for utenlandske selskaper.
På grunn av store feilinvesteringer og korrupte embedsmenn mistet staten nesten hele sin rikdom, og det høye forbruket sank. Staten finansierte for eksempel en musikal i London, men denne hadde ingen suksess, og ble tatt av programmet like etter premieren. Det er nesten ingen skatter for innbyggerne, og staten har stor gjeld til utlandet. I tillegg er Nauru i et negativt søkelys på grunn av et «fengsel» for flyktninger fra Afghanistan, Pakistan og Irak, som etter planen skal bli der til juni 2005.
Nauru er også avhengig av betalinger fra Australia, som utnyttet øyas fosfatressurser uten å betale, før øyas uavhengighet i 1968. Australia betaler også Nauru for at de holder disse flyktningene i flyktningsleiren, og disse inntektene utgjør i øyeblikket nesten hele Naurus inntektsgrunnlag. Nauru prøver videre å overbevise kreditorene og FN om å minske landets gjeld, og håper at salget av Nauru House i september 2004 vil kunne minske gjelden deres til den største kreditoren, General Electrics.
De som er ansatt i de tidligere fosfatgruvene er nesten bare immigranter fra Kiribati, Tuvalu, Filippinene, Hongkong, Australia og Ny-Zealand. Immigrantarbeiderne og deres familier utgjør nesten 40 % av øyas innbyggere.
Inntil 2001 var legetjenester gratis; ingen skatter eller tjenester måtte betales. Dette var på grunn av at det meste av inntektene fra fosfatutvinningen gikk rett til det nauriske folket. Derfor levde folket ofte fritt, og uten daglige rutiner. Et populært fritidsfordriv var å fange og drive oppdrett på fregattfugler. I gjennomsnitt eide hver nauruer 2–3 biler (med kun 29 km asfalterte veier), og en motorbåt. Mange nauruere pleide å fly regelmessig til Australia, for å meske seg i de nyeste og beste forbrukervarene. Mye festing og generelt sett usunn levestil førte til at nesten halvparten av nauruere i dag er overviktige eller har sukkersyke.
Med minskingen av rikdom, ble det også mindre gratistjenester. Legetjenester, for eksempel, ble skattlagt, fordi regjeringa ikke hadde råd til å drive det gratis lenger.
Det er 41 km vei på øya. Av dette er 29 km asfaltveier, hvorav 17 km er veien som går rundt kysten av hele øya. De siste 12 km er grusveier som blir brukt til og fra fosfatgruvene.
En smalsporet industrijernbane på øya er 5 km lang, og blir utelukkende brukt til transport av fosfat fra vest i Anibare, til bearbeidelsesanlegget i Aiwo.
Offentlig transport går mellom hotellene i Aiwo og Meneng, flyplassen i Yaren, sykehuset i Denigomodu og Nauru College i Ewa. Leiebiler er tilgjengelig fra Meneñ Hotel, og man trenger bare å framvise førerkort for å leie.
Internasjonal trafikk kommer enten via Nauru internasjonale lufthavn, eller via den internasjonale havna, Aiwo Harbour. Flytiden mellom Frankfurt am Main og Yaren (IATA-kode INU) tar ca. 30 timer. Sterke strømmer rundt øya fører til at kommersielle skip må ankre opp et stykke utenfor.
Man kan gå rundt hele øya i én dagstur. På denne turen vil man oppdage japanske skur som levninger fra andre verdenskrig langs kysten. Mange slike levninger blir bevart i Nauru-museumet. Noe man også bør få med seg er fosfatgruvene i midten av øya, som har etterlatt seg gold, ødelagt natur etter nesten 100 år med utvinning.
Om man går rundt i Chinatown i sørvest, vil man kunne finne det meste av forbrukervarer på øya. Det er ikke noe merkverdig med dem, for det meste er import fra andre land; det finnes ingen nasjonale matretter. Den kinesiske matproduksjonen regnes for å være kvalitetsmessig bedre en den nauriske. Tips forventes sjelden.
Den beste stranda på øya finner man i Anibare-bukta, nord for den eneste store hotellet, Meneñ Hotel. På denne stranda møter man både innbyggere og, om enn få, turister. Bading er imidlertid risikabelt, siden østkysten har farlige undervannsstrømmer og høye bølger. Det er i tillegg en farlig type brennmanet her, som kan ha tentakler i opptil 30 meters lengde.
Naurus nasjonaldag er uavhengighetsdagen 31. januar, men angam-dagen er også nasjonal feriedag.
Skole er obligatorisk fra seks til 16 år. Skolene er Nauru College og Kayser College. Videre utdanning må tas utenlands, vanligvis i Australia.
På Nauru bodde det tidligere tolv stammer: Deiboe, Eamwidamit, Eamwidara, Eamwit, Eamgum, Eano, Emeo, Eoraru, Irutsi, Iruwa, Iwi og Ranibok. De blir i dag representert ved den tolv-takkede stjerna i flagget. Nauruere i dag identifiserer seg imidlertid ikke med hvilken stamme de tilhører, men hvilket distrikt de kommer fra. Iruwa er en spesiell stamme, for de kom egentlig fra Gilbertøya, og er følgelig ikke ekte nauruere. Irutsi og Iwi er også spesielle, for fra dem finnes ingen etterkommere i dag; de døde antagelig under den japanske okkupasjonen av Nauru, da nesten alle ble sendt til Chuuk. Det var nok tilfeldig at disse to stammene døde helt ut.
Det var ingen som var høvding for hele øya, altså alle stammene. Hver stamme hadde sine egne slektstavler. Stammene var delt opp i familier, og hver familie hadde et eget våpenskjold. Stammene fordelte seg på fire rangklasser kalt Temonibe, Emo, Amenengame og Engame; to urangerte klasser fulgte, Itsio og Itiora. En nyfødt tilhørte alltid morens klasse. Temonibe hadde rettighetene over korallrevet og deler av vannet, og mot betaling tillot de fiske der.
Allerede på den tiden lå alle boplassene nær kysten; kun noen få lå ved Buada-lagunen. De bodde i små gårder på to–tre hus; flere slike ble til landsbyer, som etterhvert ble flettet inn i hverandre. Tilsammen var det 168 landsbyer. Et antall landsbyer formet distrikter, som er de samme som de 14 som eksisterer i dag.
Hver gård hadde en del eiendommer, og delvis krav på fiske i Buada-lagunen. Hver eiendom hadde et eget navn, og gikk i arv. Skiller mellom eiendommer av personlig eie ble merket med rekker av stein, eller jordbarrierer. I personlig eie var også verktøy, samt juveler, fregattfugler, måker, hunder, griser og palmer.
Fremveksten av moderne, vestlig kultur på bekostning av historisk kultur, er veldig synlig på Nauru. Kun lite er bevart av gamle skikker og vaner. Det er få som kan de gamle sangene; den nauriske musikken ble byttet ut med moderne musikk.
Kunst- og håndverkstradisjoner er nesten helt borte. I hverdagslivet er så å si ingenting bevart tradisjonelt. Innbyggerne bruker vanlige tropiske klær: korte bukser og lette skjorter. Fiskemetoder er imidlertid et hederlig unntak, de er bevart som før. Man kan stadig observere tålmodige fiskere i båtene sine, som venter på at fisken skal ankomme. Fisketradisjonene blir også bevart av trenede fregattfugler. Dette er Naurus nasjonaldyr, og blir i dag brukt til utveksling av brev, og til fisking.
Radio Nauru har samlet inn mange innspillinger med lokal musikk, men selv de eldste forstår ikke alltid innholdet i disse sangene. I Nauru kan man klart se hvor raskt tradisjonene mister sin verdi. Bemerkelsesverdig er også den høye konsentrasjonen av diabetespasienter: avhengig av aldersgruppe, har hver andre eller hver tredje nauruer sukkersyke. Grunnen til dette er enkel: Tidlig i sin historie måtte nauruerne overleve mangfoldige hungersnøder, og trengte følgelig å spise lite. Med rikdommen som kom på 70-tallet, kunne nauruerne spise seg mer enn mette, men på grunn av genene sine ble mange fort overvektige, og snart også sukkersyke. I dag har Nauru verdens høyeste konsentrasjon av diabetes.
Musikk og dans er blant de mest populære kunstformene. Rytmisk sang og tradisjonelle vers blir brukt spesielt i bryllup og helligdager, ved Aiue Boulevard. Håndverkere lager klær og tøy av geometriske former, som minner om de i den indonesiske kulturen. Treet i kokospalmene blir også brukt i kunst og håndverk.
Tradisjonen med å drikke kava blir sett på som en skikk kun for menn, men i dag kan kvinner også delta. Nattlivet på Nauru tar for det meste sted på barer og restauranter. Den eneste kinoen er i Aiwo.
Australsk fotball er Naurus nasjonalsport, og meget populær. I popularitet blir det etterfulgt av vektløfting, softball, basketball og tennis. Annen sport praktisert i Nauru er cricket, golf, seiling, svømming og fotball. Regjeringa støtter i hovedsak vektløfting, fordi landet har oppnådd gode resultater internasjonalt i den sporten. Australsk fotball og golf får også noe støtte. I klubben East End i Meneng er det biljardbord for spilling av biljard og snooker.
Australsk fotball har stor betydning for befolkninga på Nauru, siden det ikke er så mye annet å gjøre på fritiden. De fleste nauruere enten spiller, eller er tilskuere. Noen nauriske lag spiller i den australske fotballigaen. Et fotballandslag finnes, men det blir ikke anerkjent av OFC eller FIFA ennå, på grunn av mangel på profesjonelle spillere og fotballstadioner.
Det er noen idrettsplasser i Nauru. Det eneste stadioner står i Aiwo, men er gammelt, og møter ikke internasjonale standarder. Et større og mer moderne stadion, Meneñ stadion, er under bygging i Meneng, men byggingen har stoppet opp på grunn av pengemangel. De tre idrettsplassene er:
Denig stadion i DenigomoduNaurus største sportslige suksess er i vektløfting. Marcus Stephens sensasjonelle gullmedalje i Samveldelekene 1990 førte til etableringen av Den nauriske OL-komiteen. Vektløfter Reanna Solomon har også vunnet flere medaljer i Samveldelekene.
I 1992 deltok Marcus Stephen i OL første gang, og fra 1996 var Nauru offisielt representert i OL. Disse første offisielle utøverne var foruten Stephen hans vektløftingskollegaer Gerard Garabwan og Quincy Detenamo.
I 1998 ble det bestemt at VM i vektløfting i 2001 skulle holdes i Nauru. I Nauru ble denne dagen kalt «den største dagen i vårt folks historie» av innbyggerne. Nauru hadde kjempet med den tyske motstanderen Riesa gjennom forberedelsene, og vant fordi de selv ville finansiere det meste; feiringer og medaljer og premier. Dette var også første gang man skulle utdele pengepremier til vinnerne, ca. 3300 € hver. Det ble imidlertid avlyst så å si i siste minutt, fordi de ikke hadde nok penger, og Guam overtok arrangementet.
I OL i Sydney 2000 deltok Marcus Stephen for tredje og siste gang, sammen med vektløfter Sheba Peo. I Aten 2004 forsvarte Yukio Peters, Itte Detenamo og Reanna Solomon nasjonens ære.
Kreisel, W., «9.3.3.3 Die Bedeutung des Phosphatabbaus für Nauru» i Die pazifische Inselwelt. Darmstadt 1991. ISBN 3-534-02237-8
Meissner, H.-O., «Die Queen von Mapia» i Inseln der Südsee, München 1979. ISBN 3-570-04842-X
Wächter, H.-C., «Nur noch der Schatten eines Paradieses» i mare 19/2000. Hamburg 2000
Weissbach, U., «Reisen in der Südsee» i Südsee. Trauminseln im Stillen Ozean, München 1996. ISBN 3-7658-1111-4
Statistikk og andre data om Nauru i FN-sambandets nettsted Globalis.noSydhav.no om Nauru
Radioprogrammet «The American Life» hadde en 30 minutter lang historie om Nauru

Nauru er en øystat i Stillehavet med en omfattende historie. Øyas innfødte befolkning, nauruerne, er sannsynligvis etterkommere av polynesiske eller melanesiske oppdagelsesreisende fra Ny-Guinea som slo seg ned der. Nauru ble oppdaget av europeerne for drøyt 200 år siden og var i henholdsvis Storbritannias, Australias, Tysklands og Japans besittelse før den fikk sin uavhengighet i 1968. På grunn av utvinning av fosfat på 1970-tallet var Nauru det nest rikeste landet i verden regnet etter BNP per person, men i dag klassifiseres Nauru som et u-land.
Opphavet til de innfødte nauruerne er ikke kjent med sikkerhet. De stammer sannsynligvis fra den siste malayo-stillehavsfolkevandringen (fra rundt 1200 f.Kr.), da polynesiske eller melanesiske seilere fra Ny-Guinea kan ha bosatt seg der. De første nauruerne var antakelig mikronesiske, som i det vestlige Stillehavet delvis er blandet med melanesiere.
Den britiske kapteinen John Fearn regnes som den første europeeren som oppdaget Nauru 8. november 1798, med hvalfangerskipet «Hunter». På grunn av dens beliggenhet kalte de den «Pleasant Island» (Den behagelige øya), et navn den beholdt i de neste nitti åra, da Storbritannia hadde besittelse av øya. På 1800-tallet var Nauru et beryktet piratreir.
På denne tiden var det tolv stammer i Nauru: Deiboe, Eamwidamit, Eamwidara, Eamwit, Eamgum, Eano, Emeo, Eoraru, Irutsi, Iruwa, Iwi og Ranibok. Før 1888 var det ingen felles leder av alle stammene. I dag er stammene representert ved hver sin takk i den tolvtakkede stjerna i Naurus flagg. Dagens nauruere identifiserer seg ikke lenger med hvilken stamme de tilhører, men heller med hvilket distrikt de bor i. Stammen Iruwa kom opprinnelig fra Gilbertøyene, og er dermed ikke innfødt. Fra stammene Irutsi og Iwi finnes i dag ingen etterkommere; stammene døde antageligvis ut under Japans okkupasjon av Nauru, da nesten alle nauruere ble sendt til Truk. Det var tilfeldig at alle stammemedlemmene i disse to stammene døde.
Den europeiske immigrasjonen, for det meste fra Storbritannia, begynte for fullt fra 1830, og var ikke uten konsekvenser for den nauriske befolkningen: Til da ukjente sykdommer som influensa ble mange naurueres død. I 1878 begynte også den nauriske stammekrigen, som skulle vare i ti år. Denne krigen minsket Naurus befolkning med en tredjedel.
Konflikten ble først stoppet da Tyskland overtok øya 16. april 1888, og den 2. oktober samme år, ble øya annektert til det tyske protektoratet Marshalløyene. Tyskland overtok øya, stort sett av strategiske grunner, for å styrke sin koloniale besittelse i Stillehavet. Den tyske kommisjonæren brukte høvdingen Auweyida og hans kone Eigamoiya som keiserens representanter på øya. Inntil 1920 tilhørte Nauru det tidligere Tysk Ny-Guinea.
I 1900 ble de enorme fosfatressursene på øya oppdaget. Det ble antatt at det befant seg rundt 42 millioner tonn der, en antagelse som trolig var en stor underdrivelse. Fosfat fra Nauru ble kalt «nauruit» fordi det hadde et spesielt utseende, samt at det inneholdt fluorin. I 1905 ble det dannet et tysk-britisk samarbeidsselskap, som fra 1906 kontrollerte fosfatutvinninga på øya. På grunn av dette kom fremmedarbeidere fra Kina og Gilbertøyene til Nauru.
I 1907 seilte de første skipene lastet med fosfat ut fra Nauru. The Pacific Phosphate Company anla et sykehus, kloakkanlegg, et kondenseringsanlegg for ferskvannsforsyning i tørketider, en sodavannfabrikk, så vel som ismaskiner og kjølekamre. Det ble også laget et kraftverk, så elektriske lys kunne tas i bruk. Innen 1913 hadde 46 skip seilt fra Nauru, lastet med til sammen 138 725 tonn fosfat.
Den protestantiske misjonsorganisasjonen i Boston sendte i 1899 den tysk-amerikanske misjonæren Philip Delaporte til Nauru; han hadde da vært misjonær på Gilbertøyene siden 1887. I 1908 ble en protestantisk misjonærstasjon startet på øya, og tysk ble skolespråket; i 1902 hadde Den katolske kirke startet en misjonærstasjon. Noe senere ble polygamiet erstattet med det kristne ekteskapet.
Under første verdenskrig ble Nauru, som andre tyske kolonier i Stillehavet, overgitt uten kamp, og ble okkupert av australske tropper 4. august 1914. Fra 17. desember 1920 administrerte Australia på vegne av Storbritannia og Ny-Zealand Nauru som et mandatterritorium, og sikret seg rettighetene til utvinning av fosfatressursene til spottpris. I 1927 ble «høvdingerådet» dannet, den første nauriske politiske instans.
I 1919 ble angam-dagen kunngjort. Det ble bestemt at når den 1 500. nauruer ble født, skulle denne dagen være en nasjonal helligdag. 1 500 sies å være den nedre grense for et samfunns overlevelse. I 1932 kom den første angam-babyen.
I begynnelsen var ikke Nauru innblandet i andre verdenskrig. I slutten av desember 1940 angrep den tyske hjelpekrysseren «Komet» handelsskip ved øya, beskjøt fosfatanlegget, og fosfatminene ble lammet i en tid. 8. desember 1941 kom meldingen om det japanske angrepet på Pearl Harbor. Den følgende uka ble telegramstasjonen på øya bombardert av et japansk fly. På Nauru kunne man høre at japanerne avanserte raskere mot øya enn forventet, fordi de hadde okkupert de nærliggende Gilbertøyene. Mange utenlandske innbyggere begynte å føle seg usikre.
Det britiske fosfatselskapet bestemte seg for at det beste ville være å evakuere øya. Det franske kampskipet «Le Triomphant» seilte fra Ny-Hebridene til Nauru, og tok 61 europeere, 391 kinesere og 49 medlemmer av den militære garnisonen ombord. De siste 191 europeerne ble igjen på Nauru og håpet på å bli evakuert på samme måte, noe som imidlertid ikke skjedde.
26. august 1942 kom 300 soldater fra det japanske riket som var alliert med Tyskland, Italia o.a. til Nauru, noe som var uventet på dette tidspunktet. De tok umiddelbart de resterende europeerne som fanger. De rundt 1 850 innfødte nauruerne ble befalt å skaffe japanerne mat. Et antall forsvarskanoner ble satt opp langs kysten, i tillegg til mange skjul langs kysten og på strategiske punkter i innlandet. Det ble også satt opp et underjordisk sykehus.
Senere begynte rundt 1 500 japanske og koreanske arbeidere å etablere en flyplass, med assistanse fra 300 nauruere og kiribatiere. Flyplassen ble ferdig i januar 1943, og er den dag i dag Nauru internasjonale flyplass.
Samtidig som japanske eksperter prøvde å få i gang fosfatproduksjonen igjen, bombarderte amerikanske fly Nauru 25. mars 1943, og 15 japanske fly ble ødelagt, samt at rullebanen ble skadet. En konsekvens av dette ble at japanerne henrettet fem britiske fanger. Forsøket på å gjenopprette fosfatproduksjonen mislyktes, og Nauru forble kun et strategisk viktig sted for japanerne. De amerikanske flyraidene forårsaket en avbrytelse av matforsyningene til øya, noe som gjorde at den japanske kommandøren bestemte seg for å sende 1 200 nauruere og to misjonærer (blant dem alsasiske Alois Kayser) til arbeidsleirer på Truk, og andre øyer i Karolinene.
Forholdene på Nauru var dårlige. Den stadige torpederingen av forsyningsskip og uavbrutte luftraid gjorde at menneskene på øya måtte overleve på det de kunne lage sjøl. Mot slutten av krigen var rundt 300 japanere utsultede, og mange grep til kannibalisme for å overleve. Den japanske overgivelsen av Nauru kom 13. september 1945 ombord på det australske krigsskipet HMAS «Dimantina». 3 745 japanere og koreanere dro tilbake til sine hjemland, men noen ble stilt for krigsrett, på grunn av henrettelse av europeiske og nauriske fanger. I januar 1946 kom de overlevende nauruerne, kun 737 i tallet, tilbake fra arbeidsleirene på Truk. Der hadde over en tredel dødd av underernæring og bakteriesykdommer. Denne store nedgangen i Naurus befolkning gjorde en ny angam-dag mulig i 1949.
Etter andre verdenskrig gikk Nauru igjen til Australia. I 1947 ble øya et vergemandat kontrollert av Australia, Storbritannia og Ny-Zealand. 18. desember 1951 fikk øya indre selvstyre, og i 1956 ble den øverste høvdingen, Timothy Detudamo, regjeringsformann. Etter at Raymond Gadabu fra 1953 til 1955 hadde hatt dette vervet, tok Hammer DeRoburt over, og han jobbet hardt for selvstendighet. Allerede i 1966 var fosfatindustriens ødeleggelse på øya tydelig, og Australia tilbød seg å gi en øy tilhørende Queensland til nauruerne i bytte mot Nauru, men nauruerne ville heller bli på Nauru og få selvstendighet. Etter en folkeavstemning erklærte Nauru i 1967 sin selvstendighet, som avsluttet det australske vergemandatet over øya. 31. januar 1968 ble Nauru politisk selvstendig, og ble anerkjent av Australia og FN som en republikk; første president ble Hammer DeRoburt. DeRoburt forble president til 1976, da Bernard Dowiyogo tok over. Dowiyogo ble internasjonalt bemerket takket være sin kritikk av Frankrikes testsprengninger av atomvåpen i Stillehavet.
Nauru profitterte først på fosfatutvinninga etter 1970, da Nauru Phosphate Corporation ble etablert og tok over for det britiske fosfatselskapet. Med hjelp av fosfatinntektene ble infrastrukturen oppgradert til vestlig standard, med en hovedvei som går rundt hele øya, samt en vei fra Buada til og rundt Buada-lagunen, pluss to australske kraftverk i Aiwo. Nauru ble det nest rikeste landet i verden (regnet etter BNP per person), nest etter Saudi-Arabia.
Med gravemaskiner ble fosfat daglig gravd opp fra jorda, og transportert til skip ankret opp utenfor korallrevene i Aiwo via en smalsporbane. Årlig ble rundt 2 millioner tonn utvunnet. Restene etter utvinningen er i dag kun et ubeboelig månelandskap av korallstein. Kun en beboelig kyststripe på 150–300 meter står igjen. Det australske samveldet opprettholdt sitt tilbud om ei øy utafor Queensland, men regjeringen nektet, fordi de var redde for at uavhengigheten ville gå dukken hvis de tok imot tilbudet.
Nauru saksøkte Australia på grunn av deres fosfatutvinning på øya fra før Naurus selvstendighet. 9. august 1993 fikk Nauru 107 000 000 dollar fra Australia til et restaureringsprogram for øya. Dette programmet inneholdt blant annet rehabilitering av områder der fosfat hadde blitt utgravd, der kun koralltakker sto igjen, men på grunn av det store arealet det gjaldt ble dette prosjektet gitt opp, og pengene brukt på videre modernisering av infrastrukturen. Som en følge av denne gaven, valgte Nauru å ikke videre forfølge saken mot Australia.
9. oktober 1997 inngikk regjeringa en kontrakt med Det internasjonale diabetesinstituttet om et langvarig forskningsprosjekt (30 % av alle nauruere har diabetes). Kontrakten innebærer at nauruere gjør seg tilgjengelige for genetiske undersøkelser i 20 år, og at staten deltar i finansieringa av prosjektet. 1. mai 1999 ble Nauru fullt medlem i Samveldet, og 14. september samme år ble det medlem av FN.
På 1990-tallet hadde Nauru utviklet seg til å bli et skatteparadis for utenlandske firmaer. I januar 2000 blokkerte Den tyske bank, som har verdensomspennende bankaktiviteter, alle dollartransaksjoner til Bank of Nauru, og G8 vurderte å innføre sanksjoner mot landet på grunn av hvitvasking av penger av den russiske mafiaen og søramerikanske narkoligaer. I en årlig amerikansk rapport utgitt i mars 2000 ble det avslørt at den russiske mafiaens favoritthvitvaskingssted var Nauru. Ifølge Den russiske sentralbanks tall hadde rundt 80 milliarder amerikanske dollar gått gjennom Naurus bank, for det meste til postboksfirmaer. Det var ingen kontroll av penger som gikk inn og ut av banken, og Amerikas forente stater krevde derfor at en anti-hvitvaskingslov skulle inntre i øynasjonen. Etter press fra FN fikk Nauru en slik lov. 19. april 2002 utga OECD en ny svartliste av stater med dårlige skattevaner, og Nauru sto på denne fram til mai 2004. Nauru er imidlertid fortsatt på FATFs lister over ikke samarbeidsvillige land når det gjelder hvitvasking. I et forsøk på få landet strøket fra lista, ble det i september 2004 innført ytterligere lover mot hvitvasking
Siden DeRoburts død har den politiske situasjonen i Nauru vært meget ustabil. Mange mistillitsforslag som har ført til at landet ofte har skiftet president, samt meget varierte meninger innad i parlamentet om hvordan Naurus store rikdom skulle brukes, førte til at den finansielle situasjonen kom ut av kontroll. Den ble heller ikke bedre av at det ble slutt på fosfatressursene. Mellom 1999 og 2003 var det en rekke mistillitsforslag som førte til at René Harris og Bernard Dowiyogo var president annenhver gang. Dowiyogo var president da han 10. mars 2003 døde av diabetes på et sykehus i Washington D.C.. Hans etterfølger, Derog Gioura fikk et hjerteinfarkt, og ga umiddelbart ifra seg embetet. Ludwig Scotty ble valgt 29. mai 2003, og det virket som om den politiske situasjonen igjen kunne stabilisere seg. Det kom imidlertid enda et mistillitsforslag i august 2003, og Harris ble igjen president. 22. juni 2004 ble Scotty på ny president, da Harris ble avsatt ved enda et mistillitsforslag.
I 2001 ble Nauru Detention Centre oppsatt under Harris' regjering. Her holdes afghanske flyktninger fra båten «Tampa» for Australias regjering, som betaler Nauru godt for at de holder dem der. Det ble imidlertid sterke protester mot denne flyktningleiren i 2003, og Bush Lodge, presidentboligen, ble brent ned til grunnen. 23. april 2004 var det demonstrasjoner på flyplassen da Harris skulle fly til Kina for å forhandle. Blant disse demonstrantene var parlamentsmedlemmer fra opposisjonspartiet Naoero Amo, og disse fikk 14 års fengsel for opprør. Disse straffene ble opphevet da Scotty ble valgt til president. I mai 2004 startet noen australske menneskerettsaktivister Flotilla of Hope, et seilas av to australske båter fra Sydney til Nauru, i en fredelig protest mot flyktningleiren på Nauru.
Den nye regjeringa under Scotty har nå et dilemma: Den satt som mål å få leiren stengt ned, men Harris advarte mot dette, fordi leiren for tiden utgjør hele Naurus inntekt, og om de la den ned ville staten gå konkurs. Det ble problemer med et statsbudsjett, og i juni 2004 ble tre australske eksperter sendt til Nauru for å støtte regjeringen med et nytt statsbudsjett.
I august 2004 ble en australsk studie utgitt, som konkluderte i at Nauru har to valg: Enten å bli et land av «fattige og sykdomsplagede tiggere, eller bestemme seg for å leve et sunt og beskjedent liv». Dette skal tolkes slik at alternativet med fattige og sykdomsplagede tiggere er om Nauru forblir en selvstendig republikk, mens alternativet med et sunt og beskjedent liv er om Nauru oppgir sin selvstendighet og blir underlagt nærliggende land som Australia, Ny-Zealand eller Fiji. Studieforfatteren Helen Hughes sier at dramatiske forandringer må til for å snu den økonomiske nedgangen og gjenopprette den politiske stabiliteten. Nabolandene i Pacific Islands Forum har sagt seg villige til å hjelpe Nauru i landets hittil største krise.
1. oktober 2004 erklærte president Scotty nasjonal unntakstilstand grunnet økonomisk krise, og oppløste samtidig parlamentet; valget ble satt til følgende 23. oktober. Scotty og hans liberal-reformatistiske følge vant valget, og fikk en historisk majoritet på 16 mot 2. Nauru er nå på god vei til å overkomme de politiske krisene, og kan følgelig konsentrere seg på de økonomiske problemene.
Ved slutten av januar 2005 annonserte den australske vitenskapsministeren Brendan Nelson at Australia ville lagre sitt radioaktive avfall utafor landets grenser, og Nauru ble sett som et meget egnet sted for dette. 15. juni 2005 ble Nauru med i Den internasjonale hvalfangskommisjonen (IWC), muligens lokket av Japan, en stor hvalfangstnasjon. Det antas at Japan ville ha Nauru til å støtte dem i en sak om kommersiell hvalfangst i et møte som fant sted 20. juni 2005 i Ulsan, Sør-Korea. Naurus inntog i IWC ble ansett som kontroversielt i Australia, og den australske regjeringa truet med diplomatiske konsekvenser. Den nauriske IWC-utsendingen Marcus Stephen avslo imidlertid de australske klagene.
McDaniel, C./Gowdy, J., Paradise for Sale: A Parable of Nature, California 2000. ISBN 0-520-22229-6
Kreisel, W., «9.3.3.3 Die Bedeutung des Phosphatabbaus für Nauru» i Die pazifische Inselwelt, Darmstadt 1991. ISBN 3-534-02237-8
Thilenius, G./Reche, O., Ergebnisse der Südsee-Expedition 1908-1910, Hamburg 1914

Nazim Hüseynov (født 2. august 1969) er en aserbajdsjansk tidligere judoka. Han representerte SUS i Sommer-OL 1992, der han vant gull. 

Nederland under Sommer-OL 1900. Trettiseks sportsutøvere fra Nederland, alle menn, deltok i seks sporter under Sommer-OL 1900 i Paris. Nederland kom på attendeplass med en sølv- og tre bronsemedaljer. OL-troppen besto av tretten roere, åtte skyttere, seks bueskytere, fire svømmere, tre seilere, en fektere og en fotballspiller.
Det ble ikke delt ut gull, sølv og bronsemedaljer under Sommer-OL 1900 i Paris. Vinneren fikk sølvmedalje og den som kom på andreplass fikk bronse. Det var først under Sommer-OL 1904 det ble utdelt medaljer til de tre beste men IOC har med tilbakevirkende kraft besluttet at medaljefordelingen også gjelder for de olympiske leker  1896 i Athen og  1900 i Paris 
Nederlands toer med styrmann fra roklubben Minerva Amsterdam ble olympiske mestere men da styrmann var en fransk gutt, er ikke gullmedaljen med i statistikken til Nederland men under blandede lag (ZZX). Roerne som vant finalen var François Brandt, Roelof Klein.
Nederlandske Hendrik van Heuckelum spilte på det belgiske fotball-laget Université de Bruxelles som kom på tredjeplass.

Nederlands herrelandslag i fotball er Nederlands nasjonale fotballag, som administreres av Nederlands fotballforbund. Det nederlandske fotballforbundet ble stiftet i 1889, og de ble medlem av FIFA i 1904. Nederland har vært med i ti VM-sluttspill (inkludert VM i Brasil) og ti EM-sluttspill. Landskamper spilles som oftest på Amsterdam Arena i Amsterdam eller De Kuip i Rotterdam.
Nederland har aldri vunnet VM, men har vært i tre finaler. Dette gjør Nederland til det laget med flest VM-finaler uten å ha vunnet. I tillegg har Nederland ett EM-mesterskap, fra 1988. Det nederlandske landslaget var ikke et topplag før det begynte med en ny type fotball, totalfotball, som handlet om rullering av spillere på forskjellige plasser, stort ballinnehav og mange raske pasninger. Denne spillestilen ble markant på 1970-tallet, da Nederland kom til to VM-finaler på rad. Deretter hadde Nederland en rekke dårlige prestasjoner før de vant EM, og deretter en rekke relativt gode prestasjoner før de igjen opplevde motgang. I 2010 var Nederland i finalen i VM igjen, mens de i 2012 røk ut av EM med tre tap på rad. I 2014 kom Nederland på tredjeplass igjen.
Nederland hadde svært stor utskifting av trenere de første 40 årene. De begynte med en nederlandsk trener, men allerede i 1908 fikk de sin første ikke-nederlandske. Nederland har hatt trenere fra seks nasjoner, men ingen siden 1978. I den perioden har Nederland hatt 11 trenere og 16 trenerbytter, hvilket betyr at fire av trenerne har fått to forsøk som landslagstrenere og en av dem, Rinus Michels, tre (til sammen fire, han var også trener i 1974).
Nederlands store rival er Tyskland, men rivaliseringen er ikke like sterk som tidligere. Rivaliseringen skyldes delvis andre verdenskrig, delvis Nederlands finaletap mot Vest-Tyskland i 1974, da nederlenderne hadde slått gjennom med sin nye fotballstil. Rivaliseringen har involvert stygge scener fra i hovedsak Nederlands spillere, men etter 1990 roet det hele seg.
Nederland var tidlig ute i OL-sammenheng, men det var først i 1920 og utover at OL fikk større status som følge av økt deltakelse. Nederland fortsatte å levere gode resultater på begynnelsen av 1920-tallet. OL på hjemmebane gikk imidlertid dårlig, og Nederland leverte svake resultater i de to VM-sluttspillene de var med.
Etter andre verdenskrig var det en lang periode kun tillatt med amatørspillere på Nederlands landslag. De deltok i hovedsak i OL fram til 1954. Deretter ble profesjonell fotball innført i Nederland og det ble tillatt med profesjonelle spillere på landslaget. Det ble ikke noen umiddelbar bedring for landslaget, da de mislyktes i å kvalifisere seg til de fire neste VM-sluttspillene. Nederland deltok ikke i det første EM i fotbal og de kvalifiserte seg ikke til de neste tre sluttspillene heller.
Den store forandringen for Nederland kom på begynnelsen av 1970-tallet, da Rinus Michels introduserte totalfotball. Feyenoord vant Serievinnercupen i 1969/70 og Ajax vant tre år på rad – 1970/71, 1971/72 og 1972/73. Med spillere fra lag som nå dominerte europeisk klubbfotball og med en bevegelig og dynamisk spillestil, gikk Nederlands landslag fra å være et av europas svakeste til å bli et av verdens beste. Under VM i fotball 1974 i Vest-Tyskland tok Nederland sølv etter å ha imponert med fantastisk spill gjennom hele turneringen. De tok bronse under EM i fotball 1976 i Jugoslavia og nok et sølv under VM i fotball 1978 i Argentina. Nederland vant EM i fotball 1988 i Vest-Tyskland og tok sin tredje sølvmedalje i VM under VM i fotball 2010 i Sør-Afrika. Under VM i fotball 2014 i Brasil, vant de bronse.
Nederland var en av de åtte medlemslandene som var med på å danne FIFA i 1904. Nederlands første kamp var 30. april 1905 mot Belgia. Kampen endte 1–1 etter ordinær tid, men etter ekstraomganger vant Nederland 4–1. Samtlige av Nederlands mål ble scoret av Eddy de Neve. 21. desember 1907 spilte Nederland for første gang i sine oransje drakter. Det var mot Englands amatører (England hadde et amatørlag og et profesjonelt lag) i Darlington. Nederland tapte 2–12, noe som fremdeles er landslagets største tap.
Nederlands deltok i sin første turnering, OL i 1908, sammen med sju andre lag. Nederlands første motstander i kvartfinalen var Ungarn, som trakk seg før kampen av økonomiske årsaker. I semifinalen møtte de Storbritannia og tapte 0–4. De skulle møte Frankrike i bronsefinalen, men etter at Frankrike tapte semifinalen 1–17, trakk de hele laget, og Nederland møtte i stedet Sverige. Nederland vant 2–0 og fikk bronse bak Storbritannia og Danmark. Samme valør på medaljene ble det under OL i 1912, da Nederland først slo Sverige etter ekstraomganger i åttendedelsfinalen, før de slo Østerrike 3–1 i kvartfinalen. De tapte imidlertid solid 1–4 mot Danmark i semifinalen, og møtte Finland i bronsefinalen, som Nederland vant hele 9–0.OL i 1920 ble svært populært og mange land deltok, inkludert Nederland, som slo Luxembourg i sin første kamp. I neste kamp møtte Nederland nok en gang Sverige, og nok en gang vant Nederland en jevn kamp etter ekstraomganger. I semifinalen møtte de Belgia, og tapte 0–3. Bronsefinalen skulle spilles mellom Nederland og Frankrike, men det ble en del forvirringer. Belgias motstander i finalen, Tsjekkoslovakia, trakk laget i protest mot dommeren. Deretter ble de diskvalifisert, og man skulle spille om sølvet. Problemet var at Frankrike hadde dratt hjem etter at de tapte sin semifinale, og dermed var det ingen å spille mot. Reglene krevde at de tapende kvartfinalistene skulle spille, og vinnerne skulle møte hverandre. Vinneren av det oppgjøret skulle så møte Nederland i bronsefinalen. Det ble til slutt Spania som ble Nederlands motstander. Spania vant kampen 3–1, og Nederland fikk dermed bronse for tredje gang på rad.
I OL i 1924 ble Nederland seedet til andre runde. Turneringen hadde vokst enda litt mer siden 1920. Nederland beseiret Romania komfortabelt 6–0, før de slet seg til seier over Irland, som for første gang var med i en turnering som selvstendig landslag - formelt som «Den irske fristaten». Kampen endte 2–1 til Nederland etter ekstraomganger. Nederland kom igjen til semifinalen, og ble nok en gang utslått der. Uruguay ble for sterke, og vant 2–1. I bronsefinalen opprettholdt Nederland tradisjonen og møtte Sverige, som denne gangen vant 3–1 i omkamp etter 1–1 i første kamp. Dermed ble det første gang at Nederland ikke vant medalje.
Nederland hadde mange utskiftninger i trenerstaben, men i 1925 fikk de Bob Glendenning som trener. Glendenning hadde et par kamper som trener for Nederland tidligere, men først nå tok han over helt. Glendenning ledet Nederland fra 1925 til 1940, da fotballen ble avbrutt av andre verdenskrig.
Neste OL, på hjemmebane, ble en skuffelse for Nederland. De tapte 1. runde-kampen mot Uruguay og var dermed allerede ute av turneringen. Uruguay var regjerende mester, de vant OL det året og to år senere vant de VM på hjemmebane.
Nederland takket nei til deltakelse i det første VM i fotball i Uruguay, men kvalifiserte seg til VM i fotball 1934 i Italia. Igjen ble det skuffelse for nederlenderne, som tapte for Sveits i første runde. Nederlands første VM-mål ble scoret av Kick Smit. I kvalifiseringen til  VM i 1938 kom Nederland i gruppe med Belgia og Luxembourg. Nederland slo Luxembourg 4–0 hjemme, mens Luxembourg greide et hederlig 2–3 mot Belgia hjemme, og i den siste kampen ble det uavgjort mellom Belgia og Nederland. Både Belgia og Nederland kvalifiserte seg. I VM var det fortsatt cup-spill. Nederland møtte Tsjekkoslovakia i Le Havre, og kampen endte 0–0 etter 90 minutter. Tsjekkoslovakia scoret tre ganger i ekstraomgangene, og sendte Nederland ut med 3–0.Det ble et par kamper til, men etter hvert satte andre verdenskrig en stopper for fotballen. Bob Glendenning døde i november 1940.
Etter krigen deltok Nederland bare som amatørlag og landslaget deltok ikke i kvalifisering til VM, kun OL. De deltok i OL i 1948 i London. De begynte med å slå Irland 3–1, før de tapte 3–4 mot Storbritannia etter forlegning. Som amatørlandslag takket Nederland nei til å spille kvalifisering til VM i 1950, som et av flere lag (også nabolandet Belgia og Norge takket nei før kvalifisering, og Frankrike, Jugoslavia og Skottland var blant lagene som trakk seg etter kvalifisering). De trakk seg fra kvalifiseringen til VM i 1954. Likevel hadde Nederland fått markante profiler på laget, som Abe Lenstra som var blant toppspillerne. Lenstra debuterte på landslaget som 19-åring i 1940.
I 1954 startet imidlertid Nederland opp en nasjonal liga og åpnet for profesjonelle spillere. Dette medførte at Nederland meldte de seg på igjen til VM-kvalifisering. Før denne kvalifiseringen spilte Nederland en kamp mot Vest-Tyskland for første gang siden andre verdenskrig. Dette var en spesiell kamp for nederlenderne mot de regjerende verdensmestrene, og Nederland vant 2–1 med begge de nederlandske målene av Lenstra.Nederland fortsatte etter krigen med store utbytter på treningssiden. Det var elleve landslagstrenere for Nederland fra 1946 til 1957. I 1957 tok imidlertid den rumenske treneren Elek Schwartz over, som den tolvte landslagstreneren etter krigen. Nederland kom først med i  kvalifiseringen til VM i 1958, der de havnet i gruppe med Østerrike og Luxembourg. Etter et knepent bortetap 2–3 og uavgjort 1–1 hjemme mot Østerrike, klarte ikke Nederland å kvalifisere seg. På femtitallet markerte også den driblesterke Faas Wilkes seg. Han scoret 35 mål på 38 kamper, og det kunne ha blitt flere kamper på Wilkes hadde ikke KNVB nektet profesjonelle spillere å spille i de første årene etter krigen. Wilkes var toppscorer for Nederland fram til Dennis Bergkamp gikk forbi ham i 1998. Lenstra, Wilkes og playmakeren Kees Rijvers utgjorde «den gyldne innertrioen» på 1950-tallet på tross av at de bare spilte ti kamper sammen. Dessverre for Schwartz la den gyldne innertrioen opp i respektive 1959 (Lenstra), 1960 (Wilkes) og 1961 (Rijvers).
Nederland valgte å ikke stille opp i det første EM i fotball, så neste kvalifisering ble til VM i 1962 der de møtte Ungarn og Øst-Tyskland. Nederland tapte borte mot Ungarn, som allerede hadde slått Øst-Tyskland. Etter at Nederland spilte uavgjort mot Øst-Tyskland borte og Ungarn slo Øst-Tyskland en gang til, var Ungarn allerede kvalifisert, og da Øst-Tysklands spillere ikke fikk visa til Nederland, ble kampen ikke spilt, da den ikke hadde noen betydning. Imidlertid spilte Ungarn mot Nederland i Nederland, en kamp som endte 3–3.
Nederland stilte med lag til kvalifiseringen til neste EM og fikk hevn på Sveits med 4–2. I neste kvalifiseringsrunde møtte de Luxembourg. Første kamp, i Luxembourg, endte 1–1. Nederland var store favoritter til å vinne den andre kampen, og det ble sagt at Oranje hadde holdt igjen borte slik at de kunne vinne med stil hjemme. Slik gikk det ikke. Hjemmekampen ble tapt 1–2, og Nederland var ute til fansens store skuffelse. De Telegraaf undret seg dagen etterpå hvem Nederland skulle spille mot nå; San Marino, Andorra eller Liechtenstein (i 1963 hadde ingen av de tre landene landslag). Schwartz måtte gå av.
Sveits ble imidlertid Nederlands bane i neste kvalifisering, til VM i 1966. I gruppe med Sveits, Nord-Irland og Albania lyktes ikke Nederland, og etter hjemmeuavgjort og bortetap for både Nord-Irland og Sveits, hjalp de to seirene over Albania lite. Nederland fortsatte uten å imponere da de til EM i 1968 kom i gruppe med de samme som de møtte til VM-kvalifisering i 1962, Ungarn og Øst-Tyskland, i tillegg til Danmark. Nederland endte nest sist foran Danmark. Den siste i rekken av skuffende resultater for Nederland ble kvalifiseringen til VM i 1970, da de tapte for Polen og gruppevinner Bulgaria. De slo imidlertid Luxembourg denne gangen.
Enda det ikke ville seg i kvalifiseringen til EM i 1972 heller, var Nederland nå langt nærmere å kvalifisere seg til et sluttspill enn på lenge. To bortetap, mot Jugoslavia og Øst-Tyskland var umulige å gjøre noe med, men Nederland slo Øst-Tyskland hjemme og var ett mål unna å kvalifisere seg, da det ble uavgjort mot Jugoslavia hjemme.
Langt mer viktig var den fotballrevolusjonen som fant sted i Nederland. Totalfotball hadde slått an: Enhver spiller kunne spille i en hvilken som helst posisjon. Dersom en forsvarsspiller gikk opp i angrep, ville en annen spiller ta hans naturlige plass, slik at forsvarsspilleren ikke måtte tenke defensivt. Dermed kunne alle rulleres på alle plasser, og det skapte mer flyt i spillet. Spillestilen ble en stor suksess i Ajax Amsterdam under Rinus Michels, som fikk laget fra nedrykksposisjon til toppen av Europa. Med Johan Cruijff fikk Michels' stil gjennomslag også på landslaget. I tillegg fikk de en av 1970-tallets beste forsvarsspillere i Ruud Krol. I kvalifiseringen til VM i 1974 var Nederland og Belgia i gruppe med Norge og Island. De to nordiske landene var ingen motstand, og Nederland vant overlegent alle kampene, med 9–0 hjemme mot Norge som spesielt stor seier. Belgia-kampene endte begge uavgjort. De store seierne ble avgjørende da Nederland vant gruppen på målforskjell foran Belgia.Nederland var dermed kvalifisert til et mesterskap for første gang siden 1938. František Fadrhonc var trener under kvalifiseringen, men Rinus Michels tok over som trener før selve mesterskapet. VM i Vest-Tyskland var det første VM der det etter gruppespillet ble spilt nytt gruppespill før finalespillet. Nederland møtte Sverige, Bulgaria og Uruguay i sin første runde, og begynte med seier 2–0 over Uruguay, så uavgjort 0–0 mot Sverige før de slo Bulgaria 4–1. Det eneste baklengsmålet til Nederland var til og med et selvmål. Nederland gikk dermed videre til neste gruppespill, der de fikk tøff motstand av Øst-Tyskland, som vant gruppen sin mot blant andre Vest-Tyskland, regjerende verdensmester Brasil og Argentina. Nederland fortsatte sitt blendende spill med 4–0 mot Argentina, før de vant 2–0 mot Øst-Tyskland og 2–0 mot Brasil. Nederland var dermed i finalen i VM for første gang. Deres spillestil hadde imponert, og de gikk ut hardt mot Vest-Tyskland i finalen. De første 80 sekundene var tyskerne aldri i nærheten av ballen, og et godt løp fra Cruijff ble ureglementert stoppet av Uli Hoeneß. Det resulterte i en straffe som Johan Neeskens satte i mål. Nederland dominerte en stund til i finalen uten å score, men så fikk Vest-Tyskland mer kontroll på nederlenderne, Berti Vogts begynte å få kontroll på Cruijff og tyskerne greide å ta over kontrollen i kampen. Kampen snudde, og Vest-Tyskland vant 2–1. Tapet fikk stor betydning for Nederland, og kampen ble sett på som «De moeder aller nederlagen», alle nederlags mor. Michels gikk av som trener for Nederland etter VM.
Nederland hadde likevel gått fra et middels lag til et topplag, og i kvalifiseringen til EM i 1976 vant Nederland gruppen sin mot Polen, Italia og Finland, på tross av en overraskende 1–4 borte mot Polen og tap i en betydningsløs siste kamp i gruppen borte mot Italia. I omspillskampene møtte Nederland Belgia, og slo nabolandet 5–0 hjemme og 2–1 borte. I selve EM, som besto av bare semifinaler, ble det vanskeligere. Nederland møtte Tsjekkoslovakia, og kampen gikk til ekstraomganger som Tsjekkoslovakia vant. Nederland møtte hjemmenasjonen Jugoslavia til bronsefinale, som Nederland vant etter ekstraomganger. Samtlige fire kamper i EM gikk til ekstraomganger.
Nederland var fortsatt en stormakt innen fotball, og i kvalifiseringen til VM i 1978 skuffet de ikke, denne gangen med Ernst Happel som trener. Mot kjente navn i Belgia, Island og Nord-Irland vant Nederland fem av seks kamper, og bare hjemme mot Nord-Irland ga de fra seg poeng i en uavgjortkamp. Imidlertid la Johan Cruijff opp før VM. Nederland var ikke like imponerende i begynnelsen av dette VM. De spilte i første gruppespill mot Iran (3–0), Peru (0–0) og Skottland (2–3). Nederland kom seg videre som nest beste lag på målforskjell foran Skottland. I andre gruppe kom Nederland i gruppe med regjerende verdensmester og rival Vest-Tyskland, Italia og Østerrike. Nederland gjorde ting markant bedredenne gang; de slo Østerrike komfotabelt 5–1 før de spilte uavgjort 2–2 mot Vest-Tyskland og slo Italia 2–1. Nederland var dermed igjen i finalen, og igjen mot hjemmenasjonen.
Argentina hadde en kontroversiell start på kampen, der de lot Nederland vente i sju minutter før de kom ut, for så å klage på gipsen René van de Kerkhof hadde på hånden, noe som medførte enda større uthaling av tiden. Kampen var preget av hardt spill fra begge lag, spesielt hjemmelaget, i et allerede kontroversielt VM. Kampen ble tett og jevn, og det sto 1–1 til slutten av første ekstraomgang, da Mario Kempes scoret. Daniel Bertoni fastsatte sluttresultatet til 3–1 til Argentina. Nederland var nest best for andre gang på rad. Akkurat som i forrige VM, trakk treneren, denne gangen Ernst Happel, seg etter mesterskapet.
Første halvdel av 1980-tallet var en stor skuffelse for Nederland etter VM-innsatsen i 1974 og 1978. De kom ikke til VM verken i 1982 eller i 1986 eller EM i 1984. EM i 1980 ble en skuffelse. Men de kom sterkere tilbake under EM i fotball 1988 da de ble europamestere. Nederlands innsats på 1990-tallet viste at Nederland hadde kommet til toppen for å bli, men også at de slet med å omsette straffespark.
Polen og Øst-Tyskland ble de vanskeligste motstanderne i kvalifiseringen til EM i 1980 i en gruppe som ellers besto av Sveits og Island. Nederland vant de fire første kampene, men tapte igjen borte mot Polen. En god innsats utover det gjorde at Nederland var med da de to siste kampene skulle spilles, begge med Nederland, og begge kunne bli avgjørende. Nederland hadde 10 poeng (seier ga 2 poeng), Øst-Tyskland og Polen 11. Nederland skulle møte Polen hjemme og Øst-Tyskland borte. De kunne ikke tape noen av kampene, og måtte vinne en. Den første kampen, hjemme mot Polen, endte uavgjort. Den siste kampen måtte dermed Nederland vinne borte mot Øst-Tyskland. Øst-Tyskland tok ledelsen og doblet den på straffespark, men Nederland kom tilbake og scoret tre mål. Kampen endte 3–2 til Nederland.I EM var Nederland i en vanskelig gruppe mot Vest-Tyskland og Tsjekkoslovakia. Hellas var også med, men var på papiret svakest. Nederland slo Hellas 1–0, noe som var en for liten seiersmargin. Etter at de tapte 2–3 for Tyskland og spilte uavgjort mot Tsjekkoslovakia, endte Nederland bak Tsjekkoslovakia på målforskjell og røk ut.
Dermed var det kvalifiseringen til VM i 1982 som gjaldt. Imidlertid var Nederland ikke lenger så godt som de hadde vært i forrige tiår, og i en svært tøff gruppe mot Irland, Frankrike, Belgia og Kypros gikk det ikke. I en gruppe der alle slo alle, bortsett fra Kypros som tapte samtlige kamper, endte Nederland to poeng bak vinneren Belgia og ett bak nummer to, Frankrike. Nederlands målforskjell var heller ikke særlig god, da de vant relativt knepne seire over Kypros.
Etter en skuffende EM i 1980 og mislykket kvalifisering til VM i 1982, måtte Nederland bevise at de var med da de spilte om kvalifisering til EM i 1984. Nederland var i gruppe med Spania, Irland, Island og Malta. Den reelle kampen var mot Spania, og de to var svært nær hverandre i turneringen. Nederland endte på 13 poeng og 22–6 i målforskjell før Spania, med 11 poeng og 12–7 i målforskjell, skulle møte Malta. Alle forventet spansk seier, men Spania måtte vinne med elleve mål for å gå forbi Nederland på flere scorede mål. Kampen endte 12–1 til Spania, og Nederland greide heller ikke nå å kvalifisere seg. Nederland var enda nærmere i kvalifiseringen til VM i 1986. De kom i gruppe med Østerrike, Ungarn og Kypros. Nederland tapte to kamper på rad, først hjemme mot Ungarn, så borte mot Østerrike. Kombinert med uavgjort hjemme mot Østerrike betydde det at Nederland kom bak Ungarn, som ble direkte kvalifisert. Nederland spilte kvalifisering mot Belgia, som vant på bortemålsregelen etter at de slo Nederland 1–0 hjemme og tapte 1–2 borte.
Nederland, som hadde toppspillere i Ruud Gullit, Frank Rijkaard og Marco van Basten, lyktes imidlertid endelig å kvalifisere seg til et mesterskap da de enkelt vant kvalifiseringsgruppen til EM i 1988 mot Ungarn, Hellas, Kypros og Polen. Dette var første turnering siden 1980, og denne gangen var Rinus Michels tilbake som trener. Michels hadde hatt en kort periode som trener i 1984–85 også. Selve EM hadde også en tøff gruppe. Sovjetunionen, England og Irland var motstandere. Nederland begynte dårlig med tap for Sovjetunionen, mens de slo England komfortabelt 3–1. Irland lå poenget foran i siste kamp, og Nederland måtte vinne for å gå videre. Det gjorde de, i det 81. minutt kom kampens eneste mål, og Nederland vant 1–0 over Irland. I semifinalen møtte Nederland Vest-Tyskland og vant 2–1 etter en straffe til hvert lag og et vinnermål av van Basten. Finalen ble et gjensyn med Sovjetunionen, men denne gangen var Nederland langt bedre enn supermakten, og vant fullt fortjent 2–0 etter først et mål av Gullit og så en lobb som ble tatt i vanskelig posisjon på hel volley fra van Basten over Sovjetunionens keeper. Det sistnevnte målet regnes blant de vakreste målene i EM-historien. Nederland ble dermed europamestre etter mange år med skuffelse igjen. På tross av denne suksessen, opprettholdt Michels tradisjonen ved å trekke seg etter mesterskapet.
Nederland fortsatte godt som regjerende europamestre, og i de havnet i kvalifiserinsgruppe til VM i 1990 med Vest-Tyskland, Finland og Wales var det effektivt en kamp mot Vest-Tyskland om seieren. Etter uavgjort mellom lagene i begge kampene, som var tidlig i kvalifiseringen, ble en uavgjortkamp mellom Vest-Tyskland og Wales avgjørende for at Nederland vant kvalifiseringen, mens Vest-Tyskland ble en av de mange toerne som gikk videre. Treneren til Nederland, Thijs Libregts, fikk ikke nyte godt av det, da han fikk sparken etter press fra spillerne.Med Leo Beenhakker som ny trener var Nederland klar for VM i Italia. Nederland endte i VM-gruppe med England, Irland og Egypt. Det ble en spennende gruppe der Nederland spilte uavgjort mot samtlige lag, og Irland gjorde det samme. Englands seier over Egypt gjorde at Nederland og Irland gikk videre sammen med England, mens Egypt var såvidt ute. Nederland endte på tredjeplass etter loddtrekning bak Irland. Nederland fikk igjen møte Vest-Tyskland, og rivalene ble vanskelige i en stygg kamp med flere stygge situasjoner. Vest-Tyskland vant 2–1 og ble til slutt verdensmestre. Nederland røk ut av VM, og Beenhakker trakk seg som landslagssjef. Michels tok over i en toårsperiode.
Nederland hadde fortsatt et europamesterskap å forsvare, og i gruppe med Portugal, Finland, Hellas og Malta kom Nederland seg gjennom turneringen på tross av et tidlig bortetap mot Portugal og en borteuavgjort mot Finland. De slo ibererne i returoppgjøret og vant gruppen. I selve EM i 1992 møtte Nederland igjen Tyskland (nå samlet), i tillegg til Skottland og SUS. Nederland slo Skottland, spilte uavgjort mot SUS og slo Tyskland 3–1, og kom dermed greit til semifinalen. I semifinalen møtte Nederland Danmark, og lå under allerede etter fem minutter etter mål av Henrik Larsen. En utlikning i det 23. minutt av Dennis Bergkamp sto seg bare i ti minutter før Larsen scoret sitt andre. Fire minutter før full tid scoret Riijkard for Nederland, slik at kampen gikk til ekstraomganger. De ble målløse, og dermed ble det straffesparkkonkurranse. Helten fra EM 1988, van Basten, bommet for Nederland, som dermed røk ut. Michels trakk seg igjen, denne gangen for siste gang.
Med Michels ute, ble Nederlands brokete trenerliste noe mer systematisk. Dick Advocaat ble ny trener for Nederland. Kvalifiseringen til VM i USA i 1994 besto for Nederlands del av dem, England, Norge, Tyrkia, Polen og San Marino. Nederland fikk et sjokktap i sin første kamp da de tapte borte for Norge. De fortsatte med uavgjort hjemme mot Polen. Etter å ha slått San Marino og Tyrkia, møtte Nederland England på Wembley i en viktig kamp. Kampen endte 2–2 etter at Nederland hentet opp Englands 2–0-ledelse med en flott volley av Bergkamp og en straffe mot slutten.. Nederlands muligheter var fortsatt store. Etter en hjemmeuavgjort mot Norge var Norge så godt som gruppevinner, og Nederland måtte slå England hjemme. Det lyktes de med, og da de også vant borte mot Polen, var de videre som nest beste lag.
I selve VM var Nederland bedre, på tross av at Ruud Gullit hadde trukket seg etter krangel med treneren Dick Advocaat. De innledet med 2–1 over Saudi-Arabia, før de tapte 0–1 mot Belgia og slo Marokko 2–1 i siste kamp. Nederland gikk videre som gruppevinner i en svært tett gruppe, der alle bortsett fra Marokko fikk seks poeng. I åttendedelsfinalen møtte Nederland Irland og vant komfortabelt 2–0. I kvartfinalen møtte Nederland Brasil til en tett kamp. Brasil gikk opp til 1–0 ved Romario før Bebeto scoret ved at Romario lurte offsidefellen ved å rusle ut av den. Minuttet etter reduserte Dennis Bergkamp for Nederland gjennom en soloprestasjon i Brasils målgård, og Aron Winter utliknet på corner. Kampen ble imidlertid avgjort da Brasils Branco satte inn et svært godt frispark mellom muren og keepers langhjørne, rett ved stolpen. Brasil ble senere verdensmester. Advocaat valgte imidlertid å ikke trekke seg etter VM, og han fikk beholde kontrakten. Imidlertid tok han over PSV Eindhoven i 1995, og resten av kvalifiseringen til VM i 1996 ble gjennomført av Guus Hiddink.
Nederland hadde ikke bare kvalifisert seg, men også kommet videre fra gruppespillet i fem mesterskap på rad. De tapte for verdensmestrene i 1990 og 1994 og europamestrene i 1992. I  kvalifiseringen til EM i 1996 ble det igjen tøft. Nederland fikk igjen møte Norge, og nå også Den tsjekkiske republikk i tillegg til Hviterussland, Malta og Luxembourg. Nederland gjorde ting vanskelig for seg selv med uavgjort borte mot Norge, uavgjort hjemme og tap borte mot Den tsjekkiske republikk og overraskende tap for Hviterussland. Nederland avgjorde kampen om andreplassen hjemme mot Norge, som hadde greid seg med uavgjort, ved å vinne 3–0. Som nest dårligste toer spilte Nederland kvalifisering mot Irland, og vant denne 2–0.
I EM i 1996 var ikke Nederland helt ett topplag. I gruppe med hjemmenasjonen England i tillegg til Skottland og Sveits. Nederland spilte 0–0 mot Skottland, men vant 2–0 over Sveits. Dermed ble kampen mot England en gruppefinale etter at England hadde det motsatte resultatet, med 1–1 mot Sveits og 2–0 mot Skottland. England slo imidlertid Nederland hele 4–1, og nederlenderne var svært nære ved å bli forbigått av Skottland, som endte bak dem på færre scorede mål. Patrick Kluiverts trøstemål etter å ha vært på banen i seks minutter fikk dermed avgjørende betydning. Nederland møtte deretter Frankrike i kvartfinalen, og tapte på straffesparkkonkurranse. Det kom frem at det hadde vært store problemer innad i det nederlandske laget, der særlig fire fargede spillere hadde skapt en egen klikk, indirekte mot Hiddink (se Problemspillere).
Nederland hadde i løpet av 1990-tallet fått flere toppspillere som kunne erstatte trekløveret fra EM i 1988. Dennis Bergkamp (debuterte 1990), Edgar Davids (1990), Frank de Boer (1990), Ronald de Boer (1993), Marc Overmars (1993), Edwin van der Sar (1994), Clarence Seedorf (1994), Patrick Kluivert (1994), Phillip Cocu (1996), Jaap Stam (1996), Michael Reiziger (1996) og Giovanni van Bronckhorst (1996) var blant spillerne som hadde stor suksess både på klubb- og landslag i denne perioden. Nederland vant sin kvalifiseringsrunde gjennom å vinne seks av åtte kamper. De tapte borte og spilte uavgjort hjemme mot Tyrkia, men Tyrkia hadde mistet for mange poeng i andre kamper, og det var Belgia som var nærmest dem på andreplass. Nederland kom i gruppe E i VM i Frankrike i 1998 der de igjen møtte Belgia, i tillegg til Mexico og Sør-Korea. Nederland spilte uavgjort mot Belgia, slo Sør-Korea med overbevisende 5–0 og spilte igjen uavgjort, nå mot Mexico. I åttendedelsfinalen møtte Nederland Jugoslavia, og kampen sto 1–1 til Edgar Davids i det andre ekstraminutt scoret vinnermålet. I kvartfinalen møtte Nederland Argentina for første gang siden finaletapet i 1978. Kampen ble også avgjort i sluttminuttene etter at det hadde stått 1–1 en stund, denne gangen var det Bergkamp som scoret vinnermålet. Både vinnermålet og Kluiverts mål ble ansett som blant høydepunktene i turneringen. Nederland var i sin første semifinale i VM siden 1978, da de møtte Brasil. Kampen gikk til straffesparkkonkurranse, som Nederland tapte. I bronsefinalen ble det et nytt tap, denne gangen 1–2 mot Kroatia i en kamp der alle målene ble scoret  i de første 35 minuttene. Guus Hiddink gikk av etter VM.
Ny trener var Frank Rijkaard. Nederland var medarrangør til EM i 2000, og spilte ikke kvalifisering. I selve turneringen kom Nederland i gruppe med Den tsjekkiske republikk, Danmark og Frankrike. Nederland vant samtlige kamper og kom til kvartfinalen. Der møtte de Jugoslavia og vant komfortabelt 6–1. I semifinalen møtte Nederland Italia, og kampen gikk til straffer, som Nederland igjen tapte. Rijkaard gikk av som trener.
Nederland hadde greid å snu trenden fra 1980-tallet og blitt et topplag igjen, men allerede første kvalifisering på 2000-tallet gikk feil. Nederlenderne kom i gruppe med Portugal og Irland, og endte på tredjeplass i sin gruppe bak begge. Nederland gikk ut av kvalifiseringen etter bortetap mot Irland. For første gang siden 1986 var Nederland hjemme da et mesterskap ble spilt. På tross av skuffelse fra Nederlands tilhengere og fra media, ble letingen etter grunnen til det skuffende resultatet kort, og var inne på at spillerne manglet kollektive kvaliteter. Likevel måtte treneren Louis van Gaal gå.
Den nye treneren ble en gammel – Dick Advocaat. Heller ikke i kvalifiseringen til EM i Portugal i 2004 ble det noe lett for Nederland. De vant alle kampene bortsett fra to, som endte i tap borte og uavgjort hjemme mot Den tsjekkiske republikk. Det holdt til andreplass og kvalifisering mot Skottland. Etter å ha tapt 0–1 borte, svarte Nederland med å vinne 6–0 hjemme.
Mark van Bommel var skadet, men det var flere nye talenter i tillegg til de få som fortsatt spilte av stjerner fra 1990-tallet.  Ruud van Nistelrooy (debuterte 1998), Rafael van der Vaart (2001), Arjen Robben (2003), Wesley Sneijder (2003) og John Heitinga (2004) var tilgjengelige for EM. I selve turneringen fikk Nederland et gjensyn med Den tsjekkiske republikk som igjen slo dem. Dette ble delvis forklart ved at den offensive Arjen Robben ble erstattet av den defensive Paul Bosvelt på 2–1 til Nederland, noe som skapte stor forargelse i den nederlandske supporter- og mediagruppen.  Nederland spilte igjen uavgjort mot Tyskland, mens de slo Latvia, som igjen spilte uavgjort mot Tyskland. Dermed var Nederland videre. Nederland møtte Sverige i kvartfinalen, som gikk til straffesparkkonkurranse. For første gang i Nederlands landslagshistorie vant de en straffesparkkonkurranse. I semifinalen møtte Nederland vertslandet, og Portugal vant 2–1. Adcocaat gikk av som trener for Nederland kort tid etterpå.
Etter EM tok Marco van Basten over som hovedtrener. Han bestemte seg for å ikke bruke de eldste spillerne, og ga i stedet Dirk Kuyt (2004) og Robin van Persie (2005) sjansen. van Basten eksperimenterte også med spillestil og formasjon, fra angrepsvillig 4-3-3 til kontringsvillig 4-2-3-1. van Basten fikk resultater i kvalifiseringen til VM i 2006. De møtte igjen Den tsjekkiske republikk, og også Makedonia, Romania, Finland Armenia og Andorra. Nederlenderne vant samtlige kamper bortsett fra de to mot Makedonia, som endte uavgjort. Den siste av dem var uten betydning for plasseringen til Nederland. Tsjekkerne tok andreplassen, fem poeng bak Nederland. I selve VM kom Nederland i gruppe med Serbia og Montenegro, Argentina og Elfenbenskysten. Nederland slo først Serbia og Montenegro 1–0, og så Elfenbenskysten 2–1 før de spilte uavgjort mot Argentina. Nederland endte bak Argentina på målforskjell. Nederlands sluttspillshistorie ble imidlertid kort, da de tapte for Portugal i åttendedelsfinalen. Kampen ble ellers husket for de mange kortene. Til sammen 20 kort ble delt ut, 16 gule og fire røde, to til hvert lag. Det ble kommentert at dette var overdreven kortbruk. I BBCs serie «Most Shocking World Cup Moments» var kampen den 39. mest sjokkerende hendelsen under fotball-VM, og kampen ble omtalt som «en rekord i stygge fellinger, barnehageaktig skuespill og en kortglad russisk dommer».Kvalifiseringen til EM i 2008 ble vanskelig for Nederland, som endte på andreplass bak Romania og såvidt foran Bulgaria. Det holdt til kvalifisering. I EM kom Nederland i gruppe med Frankrike, Italia og Romania i en vanskelig gruppe. Laget ble heller ikke av alle regnet blant favorittene. Nederland var imidlertid gode, og vant alle kampene, først 3–0 over Italia, så 4–1 over Frankrike før de slo Romania 2–0. I kvartfinalen møtte Nederland Russland. Russerne tok ledelsen, men Ruud van Nistelrooy utliknet fire minutter før full tid. I ekstraomgangene scoret imidlertid russerne to mål og sendte ut Nederland. Deretter gikk Marco van Basten av og ble Ajax-trener. van Nistelroy annonserte sin avgang som landslagsspiller deretter.
Bert van Marwijk ble ny landslagstrener etter van Basten, og han brukte oftest Klaas-Jan Huntelaar som Nederlands nye spiss etter van Nistelroy. Nederland hadde vist store variasjoner i sin form, men i neste mesterskap var de i form. Allerede i kvalifiseringen viste Nederland seg frem fra en god side da de vant puljen med åtte seire av åtte mulige, og bare to baklengsmål (borte mot Island og Makedonia).  I VM i Sør-Afrika var Nederland i gruppe med Japan, Danmark og Kamerun. Nederland vant igjen samtlige kamper i gruppen og ble klar gruppevinner. Deretter var det Slovakia Nederland møtte – og slo – i åttendedelsfinalen. I kvartfinalen fikk Nederland omsider hevn på Brasil da de vant 2–1, Wesley Sneijder scoret begge målene. I semifinalen møtte Nederland Uruguay, som hadde kommet til semifinalen etter en viljehands fra deres storspiller Luis Suárez, som dermed ikke fikk spille mot Nederland. Kampen begynte med et velplassert skudd av Giovanni von Bronckhorst, men Uruguay utliknet ved Diego Forlan, også det på et pent skudd. Wesley Sneijder satte inn et skudd som gikk såvidt foran forsvarsspillere i motsatt stang og akkurat på innsiden. Arjen Robben satte inn 3–1 på en god heading etter innlegg fra Dirk Kuyt. Uruguay reduserte på overtid etter et frispark på et flott noe krummet spark fra omtrent 15 meter. Nederland var dermed i sin første finale siden 1978. Likevel var det kritikere som mente at den en gang så prinsippfaste frie fotballen, inspirert av totalfotball og med vekt på individualister med kvaliteter, hadde blitt erstattet med en defensiv stil som brukte alle triks for å vinne. Det ble til og med gjort sammenlikninger mellom van Marwijks anti-nederlandske spillestil og Geert Wilders' like pragmatiske og populistiske politikk.
For mange handlet det mest om at Nederland hadde kommet til finalen. Akkurat som i 1978 møtte de et lag som heller ikke hadde vunnet VM, og akkurat som i 1978 tapte Nederland. Kampen var svært stygg, og det ble delt ut 14 gule kort og ett rødt i en kamp BBCs «2010 World Cup's Most Shocking Moments»-kommentator oppsummerte som «The Spanish weren't exactly blameless, but the Dutch were dirtier than a seedy Amsterdam cinema». Nederland fikk ni gule og det røde kortet. Det røde kortet kom i andre ekstraomgang som resultat av to gule. En spesiell takling, av Nigel de Jong som satte skoen inn i brystet på Xabi Alonso, fikk spesiell oppmerksomhet, og det ble foreslått at dette skulle ha vært rødt kort. Nederland hadde snudd fra i 1978 å være det velspillende laget som fikk finalen sabotert av et hardtspillende Argentina til selv å være det hardtspillende og saborterende finalelaget.Selve kampen var ikke uten sjanser. Arjen Robben ble flott fremspilt av Sneijder, men alene mot Iker Casillas greide han ikke å score. Noe etterpå var Robben i ferd med å løpe forbi de spanske forsvarerne, men noe knuffing fra begge gjorde at Robben ikke fikk kontroll på ballen før den spanske keeperen igjen hadde gjort jobben umulig for Robben. I første ekstraomgang var det Nederlands keeper Maarten Stekelenburg som reddet sitt lag da Cesc Fabregas var nær å skyte Spania i ledelsen. Avgjørelsen i det 116. minutt (1:15:52), da Andres Iniesta ble fremspilt og satte ballen i motsatt hjørne.
På tross av sølv i VM, hindret ikke dette negative reaksjoner. Den nederlandske avisen NRC Handelsblad kommenterte at Nederland aldri viste godt spill på tross av dominanse, og at det «stygge», «destruktive» og «gemene» spillet var en antireklame for Nederland. Bert van Marwijk innrømmet på pressekonferansen at Spania fortjente å vinne. Han utnyttet også tiden på å kritisere dommeren. Særlig ble det tatt opp at Nederland skulle ha hatt et hjørnespark før det spanske målet, og at dommeren avgjorde til Spanias fordel og utspill fra keeper. Nederland ble fratatt et hjørnespark da et frispark gikk via Fabregas og ut, men ettersom dette skjedde i det ett minutt før målet (1:14:49) og Nederland fikk gjenerobret ballen rett etter keepers utspill og gikk i angrep, er det ikke lett å se en direkte relasjon mellom de to hendelsene.
Som «viseverdensmester» var Nederland favoritt i sin kvalifiseringsgruppe sammen med Sverige. De to lagene skilte seg også mest ut, med Nederland som vinner og Sverige som nest beste lag. Foran EM ble Nederland nevnt blant favorittene til å vinne. I EM skulle imidlertid pendelen snu for Nederland. Laget havnet i gruppe med Danmark, Portugal og Tyskland. Nederland leverte imidlertid sin dårligste innsats i en turnering noensinne med tre tap på rad, først 0–1 mot Danmark, deretter 1–2 mot Tyskland og så 1–2 igjen mot Portugal. Johan Cruijff kritiserte spillernes innsats, og særlig stjernenes. Det ble påpekt at Nederlands spillere slet med intern krangling og dårlig oppførsel.
Bert van Marwijk gikk av etter et dårlig resultat, enda kontrakten hans gikk ut først i 2016.
Ny trener ble Louis van Gaal – igjen. Han fikk resultater med en mer «nederlandsk» spillestil. Formasjonen gikk tilbake til 4–3–3, enda skeptikere mente at den nye formasjonen minnet om den gamle 4-2-3-1. Nederland fikk øyeblikkelige resultater. De innledet med tap for Belgia i en privatlandskamp, men vant deretter de fire første kampene i kvalifiseringen til VM i 2014, inkludert en hjemmeseier mot Tyrkia og borteseire 4–1 mot Ungarn og Romania. I flere av disse kampene fikk nye navn prøve seg fra start, blant dem Luciano Narsingh. Spillerne ble imidlertid ikke spart for kritikk etter åpningsseieren mot Tyrkia.Likevel lot ikke resultatene vente på seg. 4–0 mot Romania langt på vei avgjorde tabellen til Nederlands fordel. Nederland kunne avgjøre med seier borte mot Estland, men lå under 1–2 til fjerde ekstraminutt, da de fikk straffe, som de utliknet på. Etter 2–0 borte mot Andorra, var imidlertid Nederland kvalifisert til VM som gruppevinnere. De svarte med hele 8–1 hjemme mot Ungarn. Avslutningsvis slo de Tyrkia 2–0 borte. Nederland scoret 34 mål på 10 kamper, og de slapp bare inn fem.
I VM i 2014 startet Nederland forrykende med å slå regjerende verdenmester Spania hele 5-1. Deretter fulgte de opp med å slå Australia 3-2 etter å ha kommet under to ganger. Til slutt vant Nederland en jevn kamp mot Chile med å vinne 2-0. I åttendedelsfinalen møtte Nederland Mexico, og lå under 0-1 til sluttminuttene. I det 88. minutt utliknet Wesley Sneijder, mens Huntelaar scoret på straffe på overtid. Robben, som skaffet straffen, ble anklaget av en rekke personer for å ha filmet seg til straffen, og innrømmet det også selv.I kvartfinalen ventet overraskelseslaget Costa Rica. Kampen endte 0-0 etter 120 minutter, men Nederland vant på straffesparkkonkurranse. Nederland vant dermed sin andre straffesparkkonkurranse på rad, om enn 10 år etter den siste. Imidlertid ble det begrenset feiring, da Nederland tapte for Argentina på samme måte etter 0-0 etter 120 minutter. Argentina konverterte samtlige straffer, mens Ron Vlaar og Sneijder bommet på sine. Nederland hadde dermed på tre kamper scoret to mål, et av dem på straffe. I bronsefinalen møtte Nederland Brasil og scoret tre mål i en 3-0-seier.
Nederlands tropp til VM-kvalifiseringskampen mot Hviterussland 7. oktober 2016 og Frankrike 10. oktober 2016
Nederland har stort sett holdt hjemmekampene sine på de store stadia i Amsterdam, Rotterdam og Eindhoven. Enkelte kamper har blitt spilt på andre arenaer, men disse har i hovedsak vært mot svakere motstand. Draktene til Nederland har i ovedsak vært oransje overdeler og hvite bukser. Bortedraktene har variert mellom hvite, blå eller sorte overdeler. Nederlands kallenavn har stort sett gått på temaet oransje.
Nederland har ingen nasjonalarena, men spiller hjemmekampene sine på de store arenaene. I kvalifiseringen til VM i Brasil ble Amsterdam ArenA, hjemmebanen til Ajax, brukt fire av de fem hjemmekampene. Den siste ble spilt på De Kuip, hjemmebanen til Feyenoord Rotterdam, mot den antatt svakeste motstanderen, Andorra. Kvalifiseringen før hadde en jevnere fordeling, med to hjemmekamper på hvert stadion og en i Philips Stadion, hjemmebanen til PSV Eindhoven. Disse tre stadia er de eneste som er blitt brukt de siste kvalifiseringene. Amsterdam Arena har blitt mest brukt av de tre i det siste, men den ble ikke brukt i det hele tatt i kvalifiseringen til EM i 2004. Sist gang et stadion ble brukt til kvalifisering utover de tre var i den siste kampen i kvalifiseringen til VM i 2002, da Nederland var uten mulighet til å kvalifisere seg. Den kampen ble spilt på hjemmebanen til Vitesse, Gelredome i Arnhem mot Andorra. Disse fire stadia ble også brukt som de nederlandske kampstedene under EM i Nederland og Belgia i 2000.
Før utbyggingen av Amsterdam Arena, ble De Kuip brukt i de fleste kvalifiseringskampene, med enkelte kamper spilt på andre baner. Amsterdam ble representert ved Olympisch Stadion og noen får ganger på De Meer stadion, enda den sistnevnte egentlig var for liten. Her følger en liste over baner som er blitt brukt i kvalifisering:
Stadion Galgenwaard i Utrecht, hjemmebanen til FC Utrecht, ble brukt i to kamper til kvalifiseringen til VM i 1994, mot San Marino og Albania.
De Meer stadion (Ajax' tidligere hjemmebane) ble også brukt som hjemmebane. Dette var i hovedsak 70- og 80-tallet.
Olympisch Stadion ble brukt i kvalifiseringskamper på fra de første kvalifiseringene og i en lengre periode fremover. Dette var i tillegg til De Kuip den mest brukte banen fram til og med 1980-tallet.
Oosterpark Stadion, hjemmebanen til FC Groningen, ble brukt 22. februar 1981 i VM-kvalifiseringskamp mot Kypros og den 7. september 1983 i EM-kvalifiseringskamp mot Island.
Stadion de Goffert, hjemmebanen til NEC Nijmegen, ble brukt den 3. september 1975  til EM-kvalifisering mot Finland og den 31. august 1977 til VM-kvalifisering og den 20. september 1978 til EM-kvalifisering, begge mot Island.
Nederland har i moderne tid vært knyttet til fargen oransje, som var Vilhelm I av Oraniens farge (Oranien på nederlandsk er «oranje», som betyr oransje). Oransje er dermed forbundet både med kongefamilien og Wilhelm I av Oraniens opprør mot Spania og med protestantisme. Nederlands landslag har alltid hatt oransje overdeler. Shortsene har stort sett vært hvite, men de har også hatt en periode med oransje shorts. Bortedraktene har imidlertid variert en del i nyere tid, enda de før stort sett var en omvendt variant av hjemmebuksene, med hvite overdeler og oransje shorts.
Oransje var den opprinnelige fargen i Nederlands flagg, men denne ble etterhvert erstattet med rødt. Nederland har imidlertid aldri brukt rødt i mesterskap, men stort sett oransje og hvitt. Den tredje fargen, blått, har dukket opp i enkelte andredrakter, og resultert i tre mesterskapskamper: tap for Sveits i 1934, uavgjort mot Belgia i 1998 og seier over Danmark i 2004. I 2012 spilte Nederland med en helsort bortedrakt mot Portugal. Denne kampen tapte Nederland. Logoen til Det kongelige nederlandske fotballforbundet er (per februar 2013) et stilisert løvehode i profil. Dette har utviklet seg fra tidligere drakter med en opprett løve. Nederlands våpenskjold har en opprett løve som kan ha vært inspirasjon.
En oversikt over Nederlands drakter i mesterskap. Bortedrakten i EM 1996 hadde oransje skuldre på hvit overdel.
Het Nederlands Elftal, altså «Nederland-elleveren» brukes ofte, men kvalifiseres i liten grad som kallenavn, men heller som en beskrivelse. Blant tradisjonelle kallenavn, er oranje det vanligste kallenavnet på Nederland. Andre kallenavn har også dukket opp, som «Clockwork Orange» som et spill på boken og filmen med samme navn, og også på basis av deres presise pasningsspill. I tillegg har også kallenavn som «The Flying Dutchmen» blitt brukt.
Nederland var et lag i midtsjiktet i europeisk fotball fram til begynnelsen av 1970-tallet. Fra da av ble Nederland uløselig knyttet til individualisme og samspill, men de har noe feilaktig blitt knyttet til den relativt kortlivede «totalfotballen». Totalfotball ble innført via Ajax' Rinus Michels, og  gikk i hovedsak ut på å begrense motstanderens spillerom gjennom offensivt forsvar, og å kunne la spillere på eget lag bevege seg fritt ved å demme opp på plassen spilleren forlot. For å tillate de store forandringene i posisjonen, slik at en forsvarsspiller kunne gå opp i angrep og en midtbanespiller ned i forsvar og så videre, ble Nederlands stil preget av mange løp og hurtige pasninger, og i tillegg sololøp og driblinger. Spillestilen skapte store rom hos motstanderne når Nederland hadde ballen, men små når motstanderne  hadde ballen. Den tidligere nederlandske landslagsspilleren Barry Hulshoff beskrev totalfotballen med å si at «Det er arkitektur. Det handler om bevegelse, men også om å organisere rommet». Totalfotballen er også blitt gitt æren for å ha fjernet den defensive italienske «catenaccio»-fotballen, en defensiv stil der alle spillere markerer hver sin motstander og ødelegger deres spill.Spillestilen var problematisk mot svært godt organisert motstand, og etter to finaletap ble stilen forandret. Dette kom også da fotballen ble mer aktiv og atletisk, og det å løpe istykker motstanderen ikke lenger var et alternativ. Spillestilen gikk mot mer spesialisering, særlig i forsvar, men også ellers på banen. Da Nederland vant EM i 1988, var det først og fremst på gode individualister som spilte bra sammen. Likvel viste Nederland seg som et lag som satset på overganger, korte pasninger og mye løp. Men forsvarsspillere som var bare det ble stadig oftere en tendens. Ronald Koeman på 80-tallet og Jan Wouters på 1980- og 90-tallet var klare eksempler på forsvarsspillere og defensive midtanespiller som ikke kunne spille i angrep. Simon Kuper påpekte at etter at Nederland ble slått ut av Irland, ble en ny mentalitet introdusert, det det å vinne ble viktigere enn å spille pent.Likevel er Nederland blitt sett på som ambassadører for det vakre spillet, og Nederland hadde et krav om at fotball skulle være attraktivt. Det var derfor stor diskusjon da Bert van Marwijks Nederland returnerte fra VM i 2010 etter å ha tapt en finale der Nederland framsto som brutale, ubarmhjertige og den rake motsetningen av Nederlands originale totalfotball. Samtidig som Nederland i 2010 markerte seg som laget som hadde gått fra den spennende og elegante til den harde og brutale spillestilen, hadde Nederlands erkefiende Tyskland gått motsatt vei. Imidlertid valgte manageren å sette ut Nigel de Jong etter at han fulgte opp sparket i Xabi Alonsos brystkasse med en like stygg takling for Manchester City FC. Dette kan ha vært et forsøk på å bedre Nederlands rykte. Samtidig var de Jong med i troppen til EM i 2012. Nederlands spillestil i 2012 ga heller ingen klarhet i forhold til hvilken retning Nederland skulle ta. Det ble også påpekt at Nederlands offensive kvaliteter har lenge vært kjent, men lagets defensive kvaliteter har vært av svært varierende grad. Imidlertid kom det signaler fra Nederlands Fotballforbund om at de støttet den voksende skepsisen mot Nederlands spillestil i VM i 2010.Louis van Gaal har uttalt at han alltid vært opptatt av kollektiv og lærdommene fra totalfotball.Formasjonsmessig har Nederland lenge spilt med 4-3-3, men i senere tid ble dette erstattet av Marco van Basten med 4-2-3-1, til Johan Cruijffs protester. Bert van Marwijk beholdt denne spillestilen, og i EM i 2012 brukte han de to midtbanespillerne defensivt mot god  motstand, mens den ene midtbanespilleren ble en defensiv playmaker mot dårligere motstand. Da Louis van Gaal tok over som trener for andre gang, gjeninnførte han 4-3-3 som spillestil, ettersom han selv hadde brukt den, og omtalte den som den nederlandske måten å spille på. I et intervju i 2008 beskrev van Gaal sin spillefilosofi som et gjensidig respektforhold mellom spillere og trener.
Nederland har imidlertid slitt med dominerende og kravstore spillere. Før VM i 1990 hadde spillerne krevd trener Thijs Libregts' avgang, og VM ble ingen større suksess. Ruud Gullits krangel med Dick Advocaat var heller ikke noen god oppladning til VM i 1994. Nederland har etter hvert bygget opp et rykte som landslaget med internkrangler, gjerne mellom Ajax-spillere og ikke Ajax-spillere, eller internkrangler mellom Ajax-spillere. Foran EM i 1996 hadde fire fargede Ajax-spillere allierte seg i en gruppe de kalte «kabal». Den besto av Edgar Davids, Clarence Seedorf, Michael Reiziger og Patrick Kluivert. Der Davids hadde begynt det hele med en klønete kommentar om at Hiddink måtte «slutte å ha hodet oppi rompa på andre spillere», tok Clarence Seedorf over og argumenterte for at de fire spillerne følte seg forbigått og glemt. De mente at  Guus Hiddink ikke hadde spurt dem om råd, mens de andre fem (tilsammen ni spillere fra Ajax ble tatt ut på landslaget, men Frank de Boer ble skadet og erstattet med PSVs Jaap Stam) ofte ble spurt. Det viste seg også at de unge fargede stjernene ble betalt markant dårligere enn de eldste. Imidlertid frontet ikke kabel-spillerne hudfargen sin, det var heller det at de ble oversett fordi de var unge som var argumentet deres.Krangler gjentok seg foran VM i 2010, da Robin van Persie og Wesley Sneijder hadde problemer med hverandre. Også foran og under EM i 2012 var det klare tegn på at Nederlands stjerner og managere ikke kom godt overens.Nederlands spillere er også anklaget for å være selvopptatte divaer som sjelden bryr seg om medspillere på klubblaget. Der Spiegel kommenterte at Nederlands største problem var egoister som ødela for hverandre og for landslaget. International Business Times fulgte opp med anklager om at Nederland sliter i forsvar fordi spillere foran ikke går bak, at spillere går til media fremfor trener med sine problemer, at kapteinen Mark van Bommel ikke hadde tillit og generelt at Nederland er et lite samspillende lag. Det er også blitt foreslått at Nederland ikke lykkes å gjøre noe konstruktivt ut av de interne forskjellene, og at humørsvinging kan medføre kynisme, brutalitet og stygt spill.
Nederlands store og altoverskyggende rivalisering er mot Tyskland. Det var rivalisering mot Belgia i tiden før 1974, men deretter tok Vest-Tyskland over.
Nederland og Tyskland har hatt et anstrengt forhold til hverandre over lang tid, men det kulminerte under andre verdenskrig. På fotballbanen er dette stort sett igangsatt fra nederlandsk hold. Karl-Heinz Rummenigge sa selv at han opplevde det som ubehagelig og pressestyrt. I motsetning til forholdet til England, har imidlertid tyske fans knyttet denne rivaliseringen til seg.
Denne forakten har også dukket opp på fotballbanen, først, og muligens viktigst, i VM i 1974. Nederland var favoritter mot Vest-Tyskland i finalen, som ble spilt i Vest-Tyskland. Nederland tapte VM-finalen, og det satte spor. Den nederlandske midtbanespilleren Willem van Hanegem sa etter kampen at «Jeg ga blaffen i resultatet, 1–0 var nok, så lenge vi kunne ydmyke dem. Jeg hater dem. De myrdet min familie. Min far, min bror og mange familiemedlemmer. Hver gang jeg møtte Tyskland, var jeg fylt av angst». Tapet satte seg i Nederland, og uttyrkket «De moeder aller nederlagen» ble også et dikt med den etter hvert berømte linjen «Wij waren de beste, maar zij waren beter» – Vi var de beste, men de var bedre. Dette diktet preger et av de permanente rommene i fotballutstillingen Voetbal Experience i Middelburg i Nederland. I tillegg til at det var (Vest-)Tyskland de tapte mot, var det også en ekstre fornærmelse for mange at det nytenkende og spennende Nederland tapte for det defensive og maskinaktige Tyskland.
Nederland fikk en slags revansje i 1978 da de slo ut Vest-Tyskland med en uavgjort, men det var først i 1988 – etter at Vest-Tyskland hadde slått Nederland i EM i 1980 – at Nederland fikk en større revansje. Nederland møtte Vest-Tyskland i semifinalen i EM i Vest-Tyskland. Nederland hadde hatt en svak periode på 80-tallet, og innsatsen i EM var hittil det eneste lyspunktet. Da de to lagene møttes i Hamburg ble det en tett kamp som Nederland vant 2–1 med Marco van Basten som matchvinner. Nederlandske fans viste et banner med skriften «Oma wij hebben je fiets gevonden» – Bestemor, vi har funnet sykkelen din. Dette var en referanse til da tyskerne konfiskerte nederlandske sykler i andre verdenskrig. På banen gestikulerte Ronald Koeman etter kampen at han brukte drakten til Olaf Thon som tørkepapir. Marco van Basten uttalte seg om kampen at «endelig har vi sendt ut de motbydelige tyskerne».
EM-seieren i 1988 ble en slags renselse for Nederland. Det var imidlertid sterke følelser også da de to lagene møttes i VM i 1990. Kampen ble innledet da nasjonalsangene ble spilt. Under den tyske buet nederlandske fans, og under den nederlandske ropte tyske fans «Deutschland! Deutschland!». Kampen ble tett og hard, og medførte to utvisninger, på Rudi Völler og Frank Rijkaard. Foranledningen var at Völler hadde blitt felt av Rijkaard, muligens som resultat av filming fra Völler. Dette betydde at Rijkaard ikke kunne spille en evenutell kvartfinale. Rijkaard spyttet i håret til Völler, og ble dermed utvist – sammen med Völler. På veien ut spyttet Rijkaard igjen.
Etter spytteepisoden ble følelsene mellom de to også mindre ampre. Da Nederland møtte Tyskland i 1992, var det ingen tendenser, og i senere kamper har spillerne stort sett oppført seg pent. Det finnes imidlertid følelser; da Tyskland tapte 1–4 mot England på hjemmebane, var tyske fans mer opptatt av at samme kveld hadde Nederland tapt for Irland, og dermed ikke kvalifisert seg for VM. Tyske fans sang «Vi skal til VM uten Nederland». I anledning en treningskamp i 2012 mellom Nederland og Tyskland, kommenterte Arjen Robben at rivaliseringen er mye mindre, og at de to landene kommer godt overens.
Nederland har en ivrig fanskare med tilhengere som stort sett kler seg i svært markante oransje drakter og tilhørende effekter (deriblant store briller, oransje parykk med fletter med mer). Landslaget er ofte sett på som landslaget som aldri får det til. Likevel har nederlendere tro på og støtte rundt laget sitt, og ettersom laget styrket sjansene sine i fotball-VM 2010, ble også oppstyret rundt dem større.Dette kan forklare hvorfor Nederlands landslag ble mottatt som helter da de kom hjem etter finaletapet i VM i 2010. 700 000 tilskuere feiret dem da de kom. I kontrast ble det lite suksessfulle landslaget fra EM i 2012 gitt en kjølig mottakelse.Oranjes tilhengere er sjelden forbundet med bråk og hooliganisme, og da de skulle dra til Polen og Ukraina, ble tilhengere utstyrt med en bruksanvisning som gikk på strengere lover om homoseksualitet, narkotika og fyllekjøring, men uten advarsler rundt voldsbruk. Hooliganisme, som eksisterte i noen grad for Ajax og Feyenoord, har i stor grad blitt redusert til et randelement. Det er også tegn til en viss form for integrering, slik at nederlendere med tyrkisk bakgrunn heiet på Nederland i tillegg til Tyrkia, uten at det kunne tolkes ukritisk som en intergreringsfaktor.De nederlandske tilhengerne fikk oppmerksomhet da de under VM i 2006 gikk med såkalte «leeuwenhosen» – løvebukser – som spilte på det tyske «lederhosen». Disse ble sponset av bryggeriet Bavaria, som var konkurrent til VMs offisielle sponsorer Budweiser. Dermed ble buksene ikke godkjent da nederlandske tilhengere skulle inn til åpningskampen mot Elfenbenskysten. Flere nederlandske så kampen i underbuksene.Nederland har hatt mange tilhengere utenfor landegrensene, særlig etter den tapte finalen i 1974. Nederlands idé om å «spille pent og tape» fremfor å spille stygt og vinne skaffet dem mange tilhengere. Derfor var VM i 2010 også kontroversielt blant disse. Slates Brian Phillips gikk så langt som å si før finalen at han var for glad i Nederland før 2010 til at han kunne holde med Nederland i 2010, og at han håpet at laget som vant for enhver pris frem til finalen kom til å tape selve finalen.
Her regnes tap etter 90 eller 120 minutter, ikke etter straffesparkkonkurranse. I finalerubrikkene står vinneren alltid først, uansett hvem som var utpekt til hjemmelag.
Nederland er ikke like kjent som England for å tape straffesparkkonkurranser, men de har en svært svak statistikk. Nederland er faktisk hakket bedre enn England i det at de har vunnet to ganger, men som England, vant de i kvartfinalen, men tapte i semifinalen. Nederland samarbeidet med Geir Jordet fra Norges idrettshøgskole for å bekjempe problemet.Nederlands tapsperiode er imidlertid relativt kort og intens. Fra 1992 til 2000 kom alle de fire første tapene, og Nederland gikk dermed ut i samtlige mesterskap de deltok i under denne perioden med unntak av VM i 1994. Siden den tid har Nederland vunnet sin første straffesparkkonkurranse, og så altså en seier og et tap.
Nederlands FIFA-rangering de siste 11 fullførte sesongene. Snittet på hvert år er regnet ut ved å runde nedover fra ,01 til ,49 og oppover fra ,50 til ,99. Slik blir 4,50 og 5,49 begge 5. I VM-årene 2006 og 2010 ble ikke juni-rangeringen, som normalt ville ha blitt lansert midt i turneringen, lansert, og rangeringen erstattes dermed av forkortelsen VM.
For utfyllende liste, se Liste over trenere for Nederlands herrelandslag i fotballEn liste over de 12 siste trenerbyttene i Nederland:
 Ronald Koeman 2018–Nederland har hatt 49 treneransettelser fra sin første til sin nåværende trener Danny Blind. Det har inkludert 38 forskjellige trenere fra seks land (i fotballsammenheng, to av dem er England og Skottland, de andre er Romania, Tsjekkoslovakia, Tyskland, Østerrike og Nederland). Fem trenere har fått to førsøk, en, Karel Kaufman, fikk tre og en, Rinus Michels, har fått fire forsøk (per januar 2014). Louis van Gaal trakk seg etter VM i Brasil. Guus Hiddink var blant favorittene til å ta over. I desember 2013 signerte han kontrakten som ny landslagstrener etter van Gaal. Dermed ble han den åttende treneren som fikk et nytt forsøk. Danny Blind ble ny landslagstrener i 2015.
Flest kamper som trener fikk Bob Glendenning med 87, foran Dick Advocaat med 55, Rinus Michels med 53 og Marco van Basten og Bert van Marwijk med 53 hver. Bob Glendenning er også den eneste utenlandske treneren som har fått to forsøk som trener. 12 trenere har bare én kamp. Flest seire har Bob Glendenning med 36, én for an Marco van Basten med 35 og to foran Bert van Marwijk med 34.
På grunn av gjennomføringen av Totalfotball byttet Nederland trener på uortodokse tidspunkter. For eksempel byttet de trener rett før, og ikke etter, VM i 1974 og 1990. Det første skyldtes den første av fire opptredener av Rinus Michels, den andre etter spilleropprør.
Olsen, Egil Roger og Olav (2002): Drillos verden. Kagge Forlag AS, Oslo. ISBN 82-489-0244-7
(en) Kategori:Netherlands national association football team – bilder, video eller lyd på Wikimedia Commons
(en) Oversikt over nederlandske spillere som har flest landskamper og landslagsmål (RSSSF)

Neger brukes oftest som betegnelse på mennesker med svart eller brun hud som opprinnelig stammer fra Afrika sør for Sahara. Australske urfolk ble tidligere kalt «australnegre», men en har nå gått over til å bruke navnet aboriginer, det latinske uttrykket for «urfolk». På norsk brukes aboriginer alt overveiende om australske urfolk, men på engelsk kan man for eksempel snakke om kanadiske aboriginer og så videre.
Det synes som om ordet neger er kommet inn i språket fra portugisisk. Det er avledet av et ord med latinsk rot som portugiserne begynte å benytte på 1500-tallet om befolkningen sør ved Senegal, azenegues. Azenegues stammer igjen fra det latinske niger, som betyr svart. Det ord som romerne i oldtiden benyttet for mørkhudede afrikanere var imidlertid et annet, afer. Ordet neger er kommet til norsk fra fransk nègre over tysk og dansk Neger. Ordet og bruken av det er i dag omdiskutert.
Definisjonen av ordet neger har endret seg gjennom årene: Fra å definere neger etter «rasemessige trekk» til å definere etter hudfarge og geografisk opphav. Ordet forekommer forøvrig ikke i nynorskordbøkene til Ivar Aasen fra 1873 eller Hans Ross fra 1895.
2007: Bokmålsordboka: «neger m3 (gj ty. og fr fra sp og port. negro 'svart') person som tilhører el. opprinnelig kommer fra folkeslag med svart el. mørkebrun hudfarge som befolker Afrika sør for Sahara (kan oppfattes som neds)», der den siste parentesen ble føyd til i 2004 etter debatter i pressen (neds = nedsettende) (jf. under)
Nynorskordboka: «neger -en, -grar (gj ty. og fr frå sp el. port. *negro 'svart') person som høyrer til el. opphavleg kjem frå den ueinsarta folkesetnaden med svart el. mørkebrun hudfarge som bur i Afrika sør for Sahara (kan bli oppfatta som neds)»
Norsk ordbok: «neger -en, -e el. -gre person som tilhører el. stammer fra den mørkhudede befolkning i Afrika syd for Sahara; farget; sort; (i sm.lignende uttr.)  brun (ɔ: solbrunet)  som en neger /  arbeide som en neger slite hardt ( eg. 'som en negerslave')
2004: Bokmålsordboka: «Neger m3 (gj. ty.og fr fra sp og port. negro ’svart’) person som tilhører el. Opprinnelig kommer fra folkeslag med svart el. Mørkebrun hudfarge som befolker Afrika sør for Sahara (brukes ofte neds)»1983: Norsk Riksmålsordbok:«neger [ne´-], en, -e ell. -grer (ty. neger, fr. nègre fra sp., port. ell. ital. negro, egtl. ‘sort’) 1) a) menneske av den antropologiske type som bebor størsteparten av Afrika og som kjennetegnes ved mørk hudfarve, tykke leber og sort, ullent hår: svart kan ligne både prest og neger (Ibs., Gynt, 224) […] b) mest fam., person tilhørende andre rasetyper med brunsort hud; jvf. australneger. 2) fam., nedsett., lite kultivert person; lavtstående person; mest i smnsetn. som bladneger, haleneger (slutten). 3) fam. farve som minner om negrens hudfarve; helt svart farve: farven paa hændene var ogsaa nærmest neger (Sverdr., N. Land I, 471)»
1912:«Neger (lat. niger, sort), mennesker av den race, negerracen, der befolker størstedelen av Afrika. Eiendommeligt for racen er den dolichocefale hovedform med det prognate kjæveparti og de tykke læber, endvidere det sorte uldagtige haar og den mørke hudfarve [...] Racen har en ringe udbredelsestrang, og vilde sikkert ikke have udbredt sig udenfor Afrika av egen drift; gjennem slavehandel er den nu overført til Amerika [...]»1935:«Negerrasen (den negrittiske rase) mennesketype som finnes utbredt over hele det centrale Afrika inntil Sahara i nord. Dens viktigste kjennetegn er: stor legemshøide (den voksne mann gjennomsnittlig 170-180 cm), meget lange armer og ben i forhold til kroppen, øinene mørkebrune, håret sort, kort og kruset, hudfarven blåsort til brunsort, hodet smalt og langt, sterkt fremspringende kinnben, lav neseryg.»1958:«Neger (fra lat. niger), mennesketype karakterisert ved sterk pigmentdannelse i huden, svart kruset hår, brede nesevinger.[...]»1973:«Neger (lat. niger, svart) betegnelse for den høyvokste befolkning med svart el. svartbrun hudfarge som befolker Sentral-Afrika fra Sudan til S.-Afrika. Også betegnelse for etterkommerne av negerslaver overført til Amerika. Rasepregene er mest typiske på Guineakysten og i Sudan: prognat kjeveparti, tykke lepper, bred nese og kruset, spiralkrøllet hår.[...]»1980: «Neger (lat. niger, svart), betegnelsen for den meget uensartede befolkning med svart eller svartbrun hudfarge som befolker Sentral-Afrika fra Sudan til Sør-Afrika. Også betegnelse for etterkommere av negerslaver overført til Amerika. I afrikanske land foretrekkes ord som afrikaner eller svart framfor neger, som oppfattes som en rasistisk og nedsettende betegnelse. […]»1998: «Neger (lat. niger, svart), betegnelse for den meget uensartede befolkningen med svart eller svartbrun hudfarge som befolker Afrika sør for Sahara, og for etterkommerne av afrikanske slaver overført til Amerika. De fleste steder foretrekkes ord som svart, afrikaner eller afro-amerikaner (afrikansk-amerikaner) framfor neger, som oppfattes som en rasistisk og nedsettende betegnelse.»
Negre har også vært i bruk om afrikanske folkegrupper som dinkaer, hutuer, khoisan-grupper, khoikhoiere,  makondere, makuaer, masaier, ndebeler, ndauer, san-folk, swahiliere, tutsier, twaer, wayaoere, wolofere, zuluer og en lang rekke andre. Disse etniske gruppene klassifiseres i dag vanligvis etter språk.
I Norge har enkelte siden midten av 1990-tallet argumentert mot bruken av ordet. Samtidig viser undersøkelser at de fleste nordmenn fortsatt oppfatter neger som et nøytralt og beskrivende uttrykk for den mørkhudede befolkningen i Afrika sør for Sahara. Det finnes ikke noen alternativ betegnelse for denne gruppen, men noen mener ordet neger likevel bør unngås. Språkrådet opplyser at meningene om ordet er delte.
Ordet neger har flere ganger vært diskutert i norske medier, med sterke meninger både hos motstandere og tilhengere av bruk av ordet. Professor i nordisk språkvitenskap Finn-Erik Vinje mente i 2000 at «det er tradisjon i Norge for at ordet neger ikke er diskriminerende.» Vinje mente at «neger betyr svart og er en nøytral beskrivelse på mennesker som har mørkere hudfarge enn oss».Norsk språkråd ved Vigleik Leira uttalte siden at «neger er et nøytralt ord på norsk». Daværende språkdirektør Sylfest Lomheim uttalte videre til NRK at «det er vanlig å si neger». Han har siden sagt «at ordet «neger» i norsk kanskje er et ord man skal tenke seg om før man bruker» og «det er et ord med ulik mening i norsk». Sylfest Lomheim mente ordet var nøytralt tidligere og viste til at «Aftenposten brukte det, novellemeisteren Johan Borgen brukte det».I 2001 anbefalte Språkrådet følgende: «Neger har vært normalordet på norsk for folk med svart eller mørkebrun hudfarge, og for mange er det fremdeles nøytralt. Men i det siste har det gått frem av pressen at mange nordmenn med afrikansk bakgrunn ikke liker å bli kalt neger, mens andre mener at det er greit, så det er delte meninger om dette blant de det gjelder. Likevel er det grunn til å være varsom. Språkrådet må anbefale folk å tenke seg om før de benytter slike sensitive ord.»Debatten ble reist på nytt blant annet i 2006. Da tok NRK ut ordet neger fra fortellingene om Pippi Langstrømpe og hennes far, «negerkongen Efraim Langstrømpe». Han ble deretter kalt «sydhavskonge». Etter familiens ønske fjernet Cappelen forlag samme år Thorbjørn Egners kjente barnesang Visen om vesle Hoa, som handler om en negergutt som «var en ekte hottentott», fra en populær samling med Egners barneviser. Mange mente dette var sensur av åndsverk og vold mot kulturhistorien, mens andre så det som en naturlig og hensynsfull «tilpasning» og «oppdatering» av historiske tekster.I 2006 oppsto det en debatt etter at det ble kjent at ordet neger fremdeles ble brukt i Politiets registreringssystem. Runa Bunæs ved strategisk stab i Oslo politidistrikt mente at dette skyldes at i Politiet var «neger et verdinøytralt ord som brukes for å beskrive en person med mørk hudfarge». Hun trodde også at mange i Politiet ikke forsto at ordet i dag hadde en negativ klang for mange. Sylfest Lomheim som var direktør i Språkrådet uttalte at: «Politiet står på trygg grunn når de bruker ordet». Truls Fyhn som var politimester i Tromsø mente at neger var «et helt akseptabelt ord». Han ble imøtegått av politidirektør Ingelin Killengren som mente at neger «er et ord som er historisk sett belastende. Det er stigmatiserende og kan oppleves diskriminerende av dem som kalles det. Derfor skal vi i politiet ikke bruke det.» Fyhn ble senere anmeldt for rasisme, og frifunnet av Spesialenheten i Politiet. Spesialenheten mente likevel at Fyhns uttalelser kunne svekke Politiet. De mente at Politiet ikke lenger fikk lov til å bruke ordet neger.Høsten 2007 publiserte Arbeids- og Inkluderingsdepartementet brosjyren Et inkluderende språk. Departementet mente at et «inkluderende samfunn, forutsetter et inkluderende språk.» Brosjyren ble publisert for å veilede ansatte om hvordan de skal omtale minoriteter. Statsråd Bjarne Håkon Hansen mente at statsansatte skulle unngå «ord og uttrykk som oppleves unødvendig stigmatiserende.» Veiledningen må sees i sammenheng med debatten om ordet neger, og den skapte en fornyet debatt. Professor Finn Erik Vinje uttalte at fordommer «knekkes ikke med språk». Han ville likevel strekke seg «så langt som å si at dersom en bestemt betegnelse på en marginal gruppe oppfattes som sårende av den samme gruppen, så er jeg villig til å justere min språkbruk». Marie Simonsen i Dagbladet hilste veiledningen velkommen. Hun mente at debatten rundt brosjyren viste hvor kort integreringen var kommet. «Språket er ikke engang på plass. Vi har fortsatt negerdebatter, som om nasjonen lider av tourettes og ikke kan la være.»En undersøkelse i 2007 viste at 60 % av Norges befolkning mener neger er et uproblematisk og nøytralt ord som det er greit å bruke. Språkrådsdirektør Sylfest Lomheim mente undersøkelsen bekreftet det Språkrådet hele tiden har ment: utenfor Oslo «oppfatter folk dette som et helt nøytralt ord som er veldig naturlig for folk å si».Skuespilleren Arlene Wilkes, opprinnelig fra Trinidad, ble sitert i Dagbladet: «Jeg tror ikke det hjelper noe særlig å forandre ord. Om det heter neger, farget eller svart, blir tull. I USA har de forandret begrepene mange ganger opp gjennom historien, uten at det har fått særlig betydning. Det er holdningene, ikke språket, det må gjøres noe med.» Organisasjonen Afrikan Youth in Norway [sic] (AYIN) har i motsetning til Wilkes uttalt at: «Afrikanere tror ikke at rasisme forsvinner dersom man fjerner et begrep, men anser det som et skritt i riktig retning.» AYIN har kritisert Språkrådets definisjon av neger som nøytralt ord. Siden 1990-tallet har de arbeidet for økt forståelse for det negative rundt bruken av ordet neger. Organisasjonen hevder at ordet er «nedverdigende og respektløst». AYIN mener at ordet ikke kan «skilles fra sin historiske bakgrunn og politiske innhold», og at det derfor heller ikke er nøytralt på norsk. De mener at ordet er en europeisk konstruksjon, og at det «tilhører en historie som rettferdiggjorde mishandling og utrydding av afrikanere.» De ønsker at folk heller skal bruke betegnelsen afrikaner, også for en person med kun norsk statsborgerskap.Dag F. Simonsen i Språkrådet mente i en artikkel i Språknytt i 2008 at debatten i dag er globalisert, og ikke særnorsk, og sammenlignet debatten med debattene om ordene lapp og finn, samtidig som han pekte på betydelige forskjeller fra disse debattene. Han skrev at det er «lett å peke på ulikheter som begrenser overføringsverdien. I tillegg kommer den forskjellen at mens samene ikke tok sikte på at andre skulle slutte å omtale dem som gruppe, men bare bruke et annet ord, er nettopp det målet for en del av dem som kritiserer 'neger'». Han skrev at «den generelle avvisningen av 'neger' kanskje bygger på språkbrukstradisjoner i engelsk mer enn i norsk».
Historisk sett var Africa romernes navn på den provinsen innen Romerriket som omfattet dagens Nord-Afrika, og begrepet afrikanere kunne brukes om innbyggere der uavhengig av etnisitet. Først senere ble navnet på den romerske provinsen tatt i bruk om hele kontinentet. Svarte afrikanere fra Afrika sør for Sahara ble omtalt med andre begreper. Også i moderne tid er Afrika et uensartet kontinent, der befolkningen i Nord-Afrika overveiende er arabere og berbere med lys hud, i tillegg til det bor betydelige befolkningsgrupper av europeisk og asiatisk herkomst i flere land. Begrepet «afrikanere» brukes gjerne som en betegnelse på alle som kommer fra det afrikanske kontinentet, og skiller dermed ikke mellom f.eks. arabiske nordafrikanere og den gruppen som tradisjonelt kalles negre.
Afrikan Youth in Norway mener ordet afrikanere bør brukes i stedet for neger om folk som stammer fra den svarte befolkningen fra Afrika sør for Sahara, og at andre folkegrupper fra Afrika kan omtales som f.eks. «hvit sørafrikaner» eller «indisk kenyaner». I noen amerikanske land har imidlertid afrikaner vært regnet som nedsettende når det ble brukt om etterkommere av den svarte befolkningen fra Afrika som ikke selv hadde noen forbindelse til det afrikanske kontinentet.
I USA ble den engelske kognaten til ordet neger, Negro, tatt i bruk på 1900-tallet som den mest gangbare og aksepterte betegnelsen for personer med svart afrikansk herkomst. Tidligere var Colored det mest «korrekte» uttrykket i dannet diskurs. Ordet nigger, som i løpet av 1800-tallet kom til å bli betraktet som nedsettende, var samtidig i svært utbredt bruk, særlig i sørstatene.
Ordet Negro var frem til 1970-tallet et vanlig begrep i USA. Blant annet ble det brukt av borgerrettsforkjemperen Martin Luther King. Likevel var det fra slutten av 1950-tallet en del som prøvde å innføre alternative begrep som black, african og afro-american. Uttrykkene black og african ble imidlertid tidligere sett på som nedsettende og var fortsatt mislikt av mange på 1950- og 1960-tallet. Årsaken til dette var at amerikanere av afrikansk herkomst ikke ønsket å bli oppfattet primært som afrikanere, fordi deres forfedre gjerne hadde bodd i Amerika i generasjoner.
På 1960- og 1970-tallet, med bevegelsene Black is beautiful og Black Power, ble benevnelsen black normalisert. Senere har afro-american, og nå african-american, overtatt som de mest anerkjente betegnelsene. African-american erstattet afro-american på 1980-tallet som den mest aksepterte benevnelsen i toneangivende medier og etterhvert bredere i offentligheten. I dag vil uttrykk som negro, african og afro-American i en viss grad kunne regnes som typiske for en annen tid, om enn ikke nødvendigvis direkte nedsettende. Ordet negro brukes fremdeles i flere institusjonsnavn som United Negro College Fund. Lenge var ordet også mye brukt innen sport, som i Negro League. Ordet negro har i mindre grad blitt brukt som skjellsord i USA.
I den amerikanske slavetiden, fra kolonitiden frem til det 19. århundre, ble både afrikanske slaver og frie svarte kalt «afrikanere», selv om deres forfedre hadde bodd i Amerika i flere generasjoner. Ordet afrikaner ble brukt både av de hvite og av de svarte selv. I løpet av det 19. århundre gikk imidlertid ordet afrikaner ut av bruk og ble først vanlig igjen i løpet av 1960- og 1970-tallet.
I folketellingen i USA i 2010 ble betegnelsene black, african-american og negro brukt som likeverdige begreper, fordi ulike grupper identifiserer med alle de tre begrepene. Det er særlig eldre personer som fortsatt identifiserer seg med ordet negro, selv om også enkelte yngre har omfavnet ordet.
I latinamerikanske som Cuba og Argentina, har negro eller diminutivet negrito blitt brukt mellom venner og har ikke vært regnet som nedsettende. Situasjonen har endret seg og bruken av ordet er ikke ukontroversiell blant ungdom. Begrepet negrito blir også brukt i Asia om flere grupper urfolk fra øyer i Det indiske hav og fastlandet rundt. I leksikon fra 1930-tallet ble disse omtalt som «primitive».
Norsk Riksmålsordbok lister opp forskjellige ordsammensetninger med «neger-», så som: negerarbeide, negerdriver, negerhandel, negerhater, negerlynsjing, negerpakk, negerplantasje, negerslave, negertjener, bladneger, haleneger.
Tanums store rettskrivningsordbok lister tilsvarende følgende ordsammensetninger: negeraktig, negerarbeid, negerbarn, negerbefolkning, negerblod, negerdans, negerdiskriminering, negerfolk, negerfrigjøring, negergutt, negerhandel, negerhimmel, negerhirse, negerhøvding, negerhytte, negerjente, negerkonge, negerkorn, negerkunst, negerkvarter, negerkvinne, negerkyss, negerland, negerlandsby, negerlepper, negermunn, negermusikk, negerorkester, negerpakk, negerpepper, negerpike, negerplantasje, negerproblem, negerrase, negersanger, negerslave, negerslaveri, negerspråk, negerspørsmål, negerstamme, negerstat, negersvart, negertjener, negertropper, negervenn, negervennlig, negervennlighet og negervise.
Det er en lang rekke eksempler på bruk av ordet neger, nigger og liknende betegnelser samt latterlige bildeframstillinger av svarte afrikanere i vestlig populærkultur på 1800- og 1900-tallet. Dette gjelder særlig i USA, der en stor underklasse av etterkommere etter slavene ofte ble framstilt som barnslige, dumme og morsomme i den dominerende hvite kulturen. Et typisk utslag av dette var hvite orkestres humoristiske negerimitasjoner i en stil som ofte ble kalt Blackface eller Blackface minstrels. Også i Norge og store deler av Europa representerte mørkhudede først og fremst noe usivilisert, men også noe eksotisk og fremmedartet. I dag anser noen at dette var rasistisk, fordomsfullt og ufølsomt, mens den hvite majoriteten i samtida nok i hovedsak betraktet dette som uskyldig underholdning og moro. Karikerte negerstereotypier var ellers hyppig brukt som symboler på både dumhet og råskap, men også  musikalitet og amerikansk modernitet. Slike framstillinger opptrådte i alt fra filmer til logoer og vitsetegninger. 
Lista under inneholder et utvalg av eksempler fra særlig norsk kultur, blant annet kjente tekster der det er blitt brukt ord som neger. 
Den tysk-svenske hoffmaleren David Klöcker Ehrenstrahl malte blant annet flere dyrebilder. Ett av disse het Neger med aper og papegøyer og ble malt i 1670.
Harriet Beecher Stowes verdensberømte roman Uncle Tom's Cabin or Life Among the Lowly fra 1852 kom på norsk første gang allerede i 1853 under tittelen Onkel Toms hytte eller Negerlivet i de amerikanske Slavestater. Boka var et krast angrep på slaveriet, men betegnelsen Uncle Tom, som er navnet på den kristne negerslaven som er hovedperson i historien, er for mange siden blitt et skjellsord for en feig person som finner seg i undertrykkelsen. Av samme forfatter kom En negerhelt – en beretning fra negerslaveriets tid på norsk i 1898.
Barneboka Lille Sorte Sambo, som kom på dansk første gang i 1937 og på norsk under tittelen Vesle svarte Sambo i 1942, ble opprinnelig utgitt i 1899 som The Story of Little Black Sambo. Boka, som var skrevet av den skotske forfatteren Helen Bannerman og var utstyrt med slående, enkle tegninger, ble en internasjonal bestselger i første halvdel av forrige århundre. Boka gjorde dermed ordet sambo til et nedsettende kallenavn for afroamerikanere. Historien foregår egentlig i India, men de karikerte figurene er tegnet som svarte afrikanere i en pickaninny- eller blackface-tradisjon. Boka inspirerte flere oppfølgere og etterlikninger, men møtte etterhvert sterk kritikk for sitt  rasistiske uttrykk. Little Black Sambo kom sist ut i 2003, da med nye illustrasjoner der hovedpersonen er lysere i huden og har et mer indisk utseende. Ordet zambo er for øvrig en spansk-meksikansk betegnelse på en person med afrikansk og indiansk opphav.
Siden 1909 har tegneserien Knoll og Tott blitt publisert i Norge. I tegneseriens persongalleri finnes fortsatt (per 2006) en negerhøvding.
I skuespillet Ungen fra 1911, skrevet av arbeiderdikteren Oskar Braaten, opptrer en kvinnelig Kristiania-figur med kallenavnet Gurina Neger.
Den norske forfatteren Marthine Mordt Rygh utgav barneboka Nigger Rasks dagbok – en puddels oplevelser i 1923.
Den amerikanske forfatteren og fotografen Carl van Vechten utgav i 1926 den kontroversielle romanen Nigger Heaven. Boka kom på norsk som Niggerhimlen i 1933.
Jazzmusikken hadde opphav i det mange fremdeles omtaler som amerikansk negermusikk, det vil si negro spirituals, blues og plantasjesanger som ofte var basert på europeiske vise- og salmetradisjoner. I mellomkrigstida ble også jazz omtalt som negermusikk og negerjazz. Dette var fullt gangbare begreper i seriøse musikkretser, men fikk etter hvert utelukkende nedsettende betydning og gikk ut av bruk da jazzen begynte å bli stuerein på 1950- og 60-tallet. Jazz ble for øvrig stemplet som ikke-tysk kultur i Hitler-Tyskland og ble forbudt å spille i tysk radio fra 1935. Fra 1939 til 1959 var det også forbud mot å spille jazz i Aulaen i Oslo.
Det har vært en lang rekke norske dikt der ordet neger har blitt brukt. Av de mer kjente kan nevnes Olaf Johnsens Niggervise fra 1910 og Nordahl Griegs Sprinterne, der det heter «Niggeren Owens sprinter/ germanerne stuper sprengt./ Det blonde Stadion undres,/ og Føreren mørkner strengt./ Men tenk da med trøst på alle/ jødiske kvinner og menn/ som sprang for livet i gaten -/dem nådde dere igjen.» Dette var et dikt som angrep nazistenes raselære og ble utgitt i diktsamlingen Håbet i 1946. Andre eksempler der ordet er brukt i norske dikt er Hans Børlis Negerhender, som ble utgitt i Dag og drøm i 1978, og Harald Sverdrups Møte med en neger der førstelinja er «Blåsvart som synden» og ble blant annet utgitt i Samlede dikt i 1983. Harald Sverdrup utgav for øvrig samlingen Negeren og solsikken sammen med kunstneren Gunnar S. Gundersen i 1965.
Agatha Christies klassiske kriminalroman Ten little niggers fra 1939 ble omdøpt til And Then There Were None av amerikanske forleggere allerede året etter den britiske utgaven. Boka kom ut på norsk i 1947 under tittelen Ti små negerunger, et navn som seinere ble oppdatert til Ti små negerbarn og til Og dermed var der ingen i 2006. En svensk lydbokutgave fikk på tilsvarende måte tittelen Och så var de bara en i 2006 istedenfor den gamle Tio små negerpojkar. Ten little niggers var en populær barnsang av engelskmannen Frank Green, som baserte sin versjon på det amerikanske barneverset Ten Little Indians skrevet av amerikaneren Septimus Winner på 1860-tallet.
Barnebokforfatteren, tegneren og visedikteren Thorbjørn Egner ga ut maleboka Klattiklatt drar til negerland i 1943. Han skrev også den kjente barnesangen Visen om vesle Hoa som ble utgitt i 1954. Den handler om «en negergutt som hette Vesle Hoa» som redder stammen sin fra angrep av nabostammen, «for han var en ekte hottentott». Denne visa ble utelatt da Cappelen forlag utgav Egners 40 beste sanger på nytt i 2006.
Dansken Jørgen Clevins bildebøker om strutsen Rasmus inneholdt flere tegninger av grove neger-klisjeer. I boka Rasmus får besøg fra 1948 reiser fem små negre for å hente Rasmus hjem til Afrika. Historien ender lykkelig med at alle får bo i Zoologisk Have i København.
Den danske forfatteren Johan Krohn og illustratøren E. V. Brandt utgav Den store elefanten og den uforskammede neger : samt andre børnerim i 1948.
I novellesamlinga The Black Girl in Search of God (and Some Lesser Tales) fra 1932 skrev George Bernhard Shaw om en svart jente som oppsøker Gud etter sitt møte med misjonærer. Boka vakte stor oppmerksomhet for sin Bibelkritikk og kom på norsk under tittelen Negerpiken som drog ut for å finne Gud i 1934.
I Astrid Lindgrens bøker om Pippi Langstrømpe fra 1940-tallet står det at Pippis pappa er «negerkonge». Dette endret NRK Barnetimen til «Sydhavskonge» i sine nye opplesninger i 2006.
Den danske kunstsamleren og forfatteren Carl Kjersmeiers bøker Afrikanske negerskulpturer og Afrikansk negerdiktning : ordsprog og dikt, fortellinger og sagn kom på norsk i 1947 og 1948. Kjersmeier hadde en stor samling «negerkunst» og forsøkte gjennom sitt arbeid å spre kunnskap om fremmede kulturer og primitiv kunst og å befri begrepet neger for rasistiske fordommer.
Den svenske forfatteren Ruben Nyströms Fabriksflickan som erövade et negerrike kom på norsk med tittelen Mary Slessor — fabrikkpiken som erobret et neger-rike i 1949.
Bryne-kunstneren og tegneren Harald Øglænd utgav barneboka Krølle – den lille skopusseren som ble negerprins.
Lombombo – Negergutten på vivank av Astrid Kährs er en annen barnebok om en negergutt. Den ble utgitt i 1935.
Piet Broos' Pimpampönchen, Pumpernickel und Piepeling kom på norsk i 1948 under tittelen Pimpam, Pomp og Pipp — en fortelling om tre små, beksvarte negerunger.
I 1941 kom den amerikanske filmen Pinky som på norsk ble hetende Pinky – hvit neger. Hovedrollen ble spilt av Ethel Barrymore.
Den svenske forfatteren Gunnar Helander utgav flere bøker om «negerproblemet» i USA. På norsk het bøkene Storbyneger (1956), Det nye fra negeren (1960) og Den hvite manns støvel (1981).
På 1950-tallet utgav de populære «Radiofantomene» Kurt Foss og Reidar Bøe den humoristiske visa Bryllup i negerbyen. Innholdet var tidstypisk «uskyldig rasistisk» og handler blant annet om «apekatt og menneskeeter, alt som jungelboer heter» og «lettsprengt oppdagelsesreisende med majones». Visa ble gjenutgitt på en samleplate i 2004.
Ordet neger er brukt i mange kjente barnesanger i Skandinavia. I den danske familiefilmen Far til fire og ulveungerne fra 1958, som ble utgitt i den klassiske serien Far til fire, ble sangen En sort lille neger ifra Afrika populær. Sangen ble framført i et musikknummer med barnestjernene Grethe Kausland («Lille Grethe») og Ole Neumann («Lille Per») sminket som «negre». Den kom i en ny, remikset techno-versjon i 2004. Fra samme filmserie ble Jeg har set en rigtig negermand («han var ligeså sort i hovedet som en tjærespand») utgitt på plate i 1970. Den solgte i 165 000 eksemplarer, og finnes også i norsk versjon. Sangen har egentlig et antrirasistisk budskap og læres fremdeles på enkelte danske skoler.
Flere strøk i Norge har fått kallenavnet «Negerlandsbyen» på folkemunne. Det gjelder et boligområde på Grini i Bærum kommune utenfor Oslo som Selvaag på 1960-tallet bygde ut med typehus som var beiset svarte. Også de gamle stølsområdet i Mødalen i Kvam i Hordaland, som i dag er skiutfartssted, har blitt kalt «Negerlandsbyen» fordi vinterbleke bergensere på skiferie ble så solbrune der.
Robert Normann sang inn barneplaten Kalle Skorstensfeier som handler om en skorstensfeier som ikke finner seg en kone fordi han er så svart, men vasker seg og er like svart og må finne en kone i negerland.
Den amerikanske forfatteren Norman Mailer utgav essayet The White Negro i 1959. Det ble oversatt til norsk Den hvite neger i 1961.
I 1961 utgav den amerikanske forfatteren og fotojournalisten John Howard Griffin boka Black Like Me. Den handlet om Griffins opplevelser som utkledd neger i Sørstatene. Boka kom på norsk i 1964 under tittelen Neger – men hvit og ble filmatisert året etter.
Den danske poeten og språkviteren Jess Ørnsbo utgav den modernistiske diktsamlingen Kongen er mulat men hans sønn er neger i 1971.
I 1977 kom barnerimsamlingen Tusseladden Hottentott skrevet av Jørgen Stang og med bilde av en hottentott på forsida.
Den populære artistduoen Knutsen og Ludvigsen utgav i 1983 sangen «Gammel negermarsj» på LP-plata Juba juba, der teksten forteller at «Jeg synger fistel og Ludvigsen er negerbass». Sangtittelen er et ordspill på korpsklassikeren Gammel jegermarsj av Frederik Schiöldberg.
Den politiske revyteatergruppa Tramteateret i Oslo hadde en slager med sangen Naken greve jaget neger med øks i 1983. Teksten, som var skrevet av Terje Nordby, var en parodi på overskrifter i skandalepressen.
Ingvar Ambjørnsen utgav romanen Hvite niggere i 1986. Den handler om tre unge outsidere på leting etter en identitet i det industrialiserte Norge.
I 1993 utgav den norske poeten Øystein Wingaard Wolf diktsamlingen Gjemsel med en neger.
Spenningsboka Negeren med de hvite hender av den legendariske krimforfatteren Sven Elvestad (1884–1934) ble utgitt på nytt i 1994.
I 1996 ga Are Kalvø ut boken Kunsten å vere neger på Det Norske Samlaget. Bruken av ordet neger ble diskutert i mediene. Boken er en åpenbar ironisering over nordmenns holdninger til fremmedkulturelle, og ettersom bruken av ordet neger henspiller på nordmenns hang til å sette fremmedkulturelle i bås, ble bruken av ordet akseptert. Boka inneholder også sitater fra leksikon og ordbøker som viser at definisjonen av ordet neger har vært knyttet til nedsettende oppfatninger av svarte afrikanere.
Bildebøkene om den vesle elefanten Babar havnet i år 2000 på lista over «farlige bøker» til forbundet for skolebibliotekarer i USA for å beskytte barna mot «et feilaktig og romantiserende forsvar av Europas kolonialisering av Afrika» og stereotype framstillinger av kannibaler og negre.
Svein Nyhus utgav i 1999 bildeboka Verden har ingen hjørner der hovedpersonen, en liten, lyshudet gutt, sier «(...) jeg kan aldri bli neger». I den nye utgaven i 2002 hadde forfatteren erstattet setningen med «(...) jeg kan aldri bli dame.»
Visesangeren Jørn Simen Øverli utgav visa Jim Nigger på albumet Pengenes oppmuntrende virkning i 2003. Sangen er en norsk oversettelse av den tyske Ballade vom Nigger Jim fra 1930 skrevet av komponisten Hanns Eisler  og tekstforfatteren David Weber. Den handler om den amerikanske raseskillepolitikken.
Da den norske filmkomedien Svidd neger hadde première våren 2003, ble det demonstrasjoner mot bruken av ordet neger og krav om at filmen ikke skulle vises.
Sjokoladeboller ble lenge populært kalt negerboller i Skandinavia. I Norge ble de også omtalt som negerpupper i spøkefull slang. I 2003 anmeldte en kvinne et konditori i Sverige for å avertere med negerboller. Den svenske diskrimineringsombudsmannen (DO) slo imidlertid fast at de som brukte uttrykket, ikke behøver å ha onde eller rasistiske hensikter. DO tok likevel avstand fra å bruke ordet neger, alene eller sammen med andre ord, fordi det knyttes til slaveri, undertrykking og respektløshet.
Det norske enkeltmannsforetaket Negerarbeid ble kritisert for navnevalget i 2005.
Black Boy er et merkevarenavn for en rekke krydder- og smakssettingsprodukter til salgs i Norge markedsført og solgt gjennom Rieber & søn. Navnet, som har lange tradisjoner i det norske dagligvaremarkedet, betyr «svart gutt» eller «svart negertjener», og er trolig oppstått som et kvalitetssymbol for noe eksotisk og eksklusivt. Boy er for øvrig et nedsettende ord for negre i USA.
Toro Negro sukkerkulør var tidligere navnet på et vanlig matvareprodukt for å gjøre sauser brune. I 2006 forenklet imidlertid næringsmiddelbedriften Toro og eierselskapet Rieber & søn navnet på produktet til Toro sukkerkulør. Selskapet forklarte selv at navneskiftet skjedde ut fra et føre-var-prinsipp, og at de ikke ville støte noen med begrepet negro, som tidligere var eksotisk, men som av noen kan oppleves som belastende i dag.
Også den østerrikske blyantprodusenten Cretacolor endret navn på sine svarte kunstnerblyanter etter 2000. Blyantene het tidligere negro, men er nå merket nero.
Den norske countrypop-gruppa Hellbillies lagde i 1996 sangen På Ål stasjon som handler om et barndomsminne av en neger på besøk i et lite lokalsamfunn.
Den norske forfatteren Mads Larsen utgav i 2007 den humoristiske romanen Lesbisk nigger som handler om «en lesbisk mann, (...) en overflødig taper som menn flest, en kjønnslivets nigger.»
Den svenske folkeskolesangboka Nu ska vi sjunga som ble utgitt i 1943 på initiativ av Alice Tegnér og som i 2004 hadde kommet i et samlet opplag på rundt 2 millioner medregnet seinere utgaver, inneholder fortsatt visa «Familjen Krokodil» der Afrika omtales som «Niggerland». Seinere i barnesangen står det at krokodillene skal «dra åstad, vandra i rad till gamle niggerdoktor Pillerman» og at «solen den skiner på negerlandet ner».
Det belgiske tegneseriealbumet Tintin i Kongo, som opprinnelig kom i en svart-hvitt-versjon i 1931 og en nytegnet utgave i farger i 1946, har en rekke ganger seinere blitt kraftig kritisert for sitt rasistiske og kolonialistiske innhold og den stereotypiske framstillingen av afrikanere som «store, naive barn». I 2007 ble tegneserien flyttet fra engelske bokhandlers barnebokavdelinger til hyllene for voksenserier etter press fra en menneskerettsforkjemper. Samme år ble det belgiske forlaget stilt for retten etter anmeldelse fra en kongolesisk student. Forlaget ble ikke dømt for rasisme. Også i Sverige vakte det stor debatt da Tintins afrikanske eventyr ble fjernet fra bibliotekhyller i 2012.
Det svenske forlaget Rabén & Sjögren stoppet i 2011 en planlagt nyutgivelse av Åke Holmbergs barnebok Ture Sventon i Paris fra 1953 på grunn av ordet «neger» som forekommer i teksten. Forlaget ville bytte det ut med det mindre nedsettende «färgad» eller «svart», men Sveriges författarförbund, som forvalter Holmebergs verk, nektet dette fordi de anså «att det skulle förändra bokens karaktär» og at ordet, som i dag kan oppfattes rasistisk, er en del av en kulturarv.
Den svenske illustratøren og barnebokforfatteren Stina Wirséns flerkulturelle tegnefilm Liten Skär och alla små brokiga som kom i 2012, viser flere fantasifulle småbarnsfigurer i ulike farger. Blant disse er «Lilla Hjärtat», en svart, golliwog-liknende «negerjente» med flettet hår, hvite øyne og overdrevne, hvite lepper. Filmen ble anklaget for å vise rasistiske nidbilder av svarte og skapte en flammende rasismedebatt i Sverige. Wirsén så seg tvunget til å inndra filmen og hele bokserien som den bygde på. Bøkene ble også tatt vekk fra bibliotekene. I Norge ble bøkene om «de babyfargerike» fjernet fra markedet i stillhet. En privat anmeldelsen i Sverige ble henlagt med påtalemyndighetens begrunnelse om at tegneseriefiguren var «en del av en kunstnerisk skapelse» og ikke rasistisk.
Det svenske forlaget Bonnier Carlsen ble anklaget for rasisme da de i 2013 planla å gi ut en samleutgave med fem bøker om Hedenoldbarna (på svensk Barna Hedenhös) skrevet av Bertil Almqvist på 1940- og 50-tallet. Bildebøkene om steinalderfamilien skal inneholde flere eksempler på tidstypiske raseforestillinger, blant annet i Barna Hedenhös och de urlympiska spelen fra 1952 der en løpekonkurranse blir beskrevet som «en svart dag for alle utenom negrene».Det har blitt utgitt flere bøker som handler om ordet neger og bruken av det, blant annet Richard B. Moores The name «Negro» – its origin and evil use fra 1992, norsk-irakiske Walid al-Kubaisis Norske poteter og postmodernistiske negre – kulturelle kollisjoner og misforståelser som kom på Kulturbro forlag i 2000 og amerikanske Randall Kennedys Nigger – the strange career of a troublesome word fra 2002.
Blåmann, eller på norrønt blámaðr, var et gammelt, nordisk ord for neger eller maurer, det vil si nordafrikaner. Ordet er brukt blant annet i folkeviser fra middelalderen. Blå kunne tidligere også bety svart. Den danske barnebokforfatteren og billedkunstneren Egon Mathiesen gav ut den banebrytende enkle bildeboka Blå mand – en remse til vrøvle og glæde i 1956. Hovedpersonen i boka er nettopp en neger.
Zwarte Piet, «Svartepetter», er navnet på den nederlandske julenissen Sinterklaas' negertjener.
Fordi folkegrupper vanligvis bare omtaler seg selv som «vanlige mennesker», har det i Afrika ikke vært en egen betegnelse for «negre», altså mennesker med mørk hud. Man har imidlertid behov for spesielle ord når man skal snakke om «de andre». På swahili brukes for eksempel betegnelsen mzungu (i flertall wazungu) om «hvit (europeer)» . Ordet betyr nærmest «omstreifer», og betydningen «hvit person» skal ha oppstått på 1700-tallet for å beskrive oppdagelsesreisende, misjonærer og slavehandlere fra Europa.
Pickaninny, golliwog, blackface, britiske og amerikanske navn på negerstereotypier i populærkulturen
OrdbokdefinisjonerSøk på ordet «neger» i norske ordbøker: Søk etter neger i Bokmålsordboka og Nynorskordboka eller i Det Norske Akademis ordbok  
Oppslagsordet «Negrer“ i Nordisk familjebok fra 1913 (på svensk)Debatten om ordet neger på norskSpråkrådet om ordet neger
Olav Christensen og Anne Eriksen Hvite løgner : stereotype forestillinger om svarte (Aschehoug, 1992) DigitalkopiNeger i populærkulturenKlipp fra amerikanske tegnefilmer som karikerer svarte