
Wilhelm Thorleif  Narvestad (født 18. juli 1894 i Oslo, død 11. juni 1950) var en norsk lokomotivfyrbøter, lokomotivfører og fagforeningsmann, fra 1931 til 1950 formann i Norsk Lokomotivmannsforbund.
Han begynte å jobbe i jernbanen som aspirant ved Hovedbanen 18. juli 1912, og ble etter en tid lokomotivfyrbøter. Avansementet til lokomotivfører fikk han fra 1934.
Narvestad var fagorganisert fra 1915. Han hadde tillitsverv som sekretær, kasserer og formann i sin lokale forening i Lokomotivmannsforbundet før han ble medlem av forbundsstyret i 1930. Året etter ble han formann. I den nordiske fellesorganisasjonen, Nordisk Lokomotivmannforbund var Narvestad generalsekretær.Han var fra 1933 medlem av Arbeiderpartiet.Under krigen var Narvestad blant de forbundsformenn som ble arrestert sommeren 1941, etter at han hadde undertegnet et protestskriv på vegne av Lokomotivmannsforbundet. Han ble innbrakt til Møllergata 19 der han satt fra 20. til 31. juni. Han ble arrestert på nytt under unntakstilstanden senere samme året. 10. september ble han plassert på Grini som «fange nr. 597». Denne gangen ble han sittende mer enn et år, til han ble løslatt 21. oktober 1942.
«Thorleif Narvestad», side 277, Alfred Skar: Norsk Lokomotivmannsforbund gjennom 60 år, NLF, Oslo 1953
«Thorleif Narvestad», side 196, Olaf Ingebretsen: Først i sporet gjennom 100 år. Norsk lokomotivmannsforbund 1893-1993, Notabene Forlag, Oslo 1993
Tiago de Albergaria Pinheiro Goulart de Bettencourt (født 16. september 16, 1979 i Coimbra) er en portugisisk sanger og komponist. Faren kom fra São Jorge, Azorene. Bettencourt var frontfigur i bandet Toranja som debuterte på plate i 2003. Debutplaten Esquissos solgte over 60.000 eksemplarer. Bandet har hatt pause siden 2006. Bettencourt spilte inn sin første soloplate i Canada i 2007. Han opptrådt i TV-konkurransen Canta por mim sammen med Dalila Carmo og kom der på andreplass.

Tibetinstituttet Rikon er et tibetansk kloster som befinner seg i byen Rikon im Tösstal i Tössdalen i  Sveits. Klosteret ble åpnet i 1968 som en stiftelse, fordi Sveitsisk lovgivning ikke tillater etablering av nye klostre. Denne lovgivningen er et resultat av 1800-tallets sekulariseringsbevegelse.
Sveits var i 1961 et av de første land i vesten som tok i mot tibetanske flyktninger i et stort antall.
Eldrick Tont «Tiger» Woods (født 30. desember 1975) er en amerikansk profesjonell golfspiller. Han lå som nummer én på verdensrankingen i golf fra 15. august 1999 til 29. august 2004, det vil si 264 uker i strekk.
Woods anses for å være en av de beste golfspillerne gjennom tidene, og har vunnet 15 major-turneringer. Han er en av bare fem spillere som har vunnet alle major-turneringene – dog aldri i samme sesong – og han er en av to spillere som har vunnet alle major-turneringene flere ganger. Woods har tidligere vært verdens best betalte idrettsutøver.
Woods har en multikulturell familiebakgrunn. Hans far, Earl Woods, var en krigsveteran fra Vietnamkrigen og var av afrikansk-amerikansk, hvit og indiansk opprinnelse. Han var styreformann for sin sønns veldedighetsorganisasjon Tiger Woods Foundation frem til han døde av kreft 3. mai 2006. Woods' mor, Kultida Woods, er av asiatisk-amerikansk opprinnelse, og hennes foreldre var innvandrere fra Thailand.
Woods' egentlige fornavn er Eldrick. Han ble kalt «Tiger» av en vietnamesisk krigskamerat av sin far og ble senere kjent under dette navnet. I golfens verden har han alltid blitt kalt Tiger Woods.
I 2004 giftet Woods seg med Elin Pernilla Maria Nordegren (født 1. januar 1980 i Stockholm). Elin og hennes tvillingsøster Josefin arbeidet som au pair for den svenske golferen Jesper Parnevik da han introduserte dem for Woods under British Open i 2001. I november 2003 deltok Woods i Presidents Cup-turneringen i Sør-Afrika.  Nordegren var med på turen, og de ble offisielt forlovet da Woods fridde på luksusstedet Shamwari Game Reserve. Den 5. oktober 2004 giftet de seg ved Sandy Lane resort på Barbados. Seremonien skal ha kostet over USD 1,5 millioner. 
Den 18. juni 2007 ble deres datter Sam Alexis Woods født, bare en dag etter at Woods kom på annenplass i U.S. Open. Deres sønn Charlie Axel ble født 8. februar 2009.
I mars 2013 offentliggjorde Woods og Lindsey Vonn at de var i et parforhold. Forholdet varte til 2015.
Woods begynte å spille golf i svært ung alder og var et naturtalent fra første stund. Allerede som barn fikk han demonstrert sitt golftalent under et TV-opptak med Bob Hope. I 1984 vant han The Junior World Golf Championships for aldersgruppen gutter 9–10 år. Han var bare 8 år, men 9–10 var den yngste gruppen den gang. Han fortsatte karrieren med å vinne amatørmesterskapet U.S Junior Amateur i 1991, 1992 og 1993. Han er fortsatt den yngste vinner gjennom tidene og den eneste som har vunnet dette mesterskapet flere ganger på rad. Disse seirene ble etterfulgt av tre førsteplasser i U.S. Amateur-mesterskapet de påfølgende tre årene. Med sin første seier i U.S. Amateur i 1994, samme år som han avsluttet videregående skole, ble han den yngste spiller noensinne til å vinne denne tittelen. Han begynte ved Stanford University og vant NCAA-mesterskapet i golf i 1996. Woods forlot Stanford etter to år for å bli profesjonell golfspiller.
Woods debuterte som profesjonell golfspiller i august 1996 i turneringen Greater Milwaukee Open (GMO). Han vant to turneringer i løpet av de tre månedene han spilte som profesjonell i 1996-sesongen. I april 1997 vant han sin første major-turnering, The Masters, hvor han vant med 12 slag, en rekord som fortsatt står per desember 2009. Siden den gang har han vært den mest profilerte golfspilleren i verden. Sommeren 1997 ble Woods for første gang nummer en på den offisielle rankinglisten.
Woods dannet et nært vennskap med den verdenskjente golferen Mark O'Meara som var nesten tyve år eldre enn Woods. O'Meara fungerte en tid som mentor for Woods, og de to vant World Cup of Golf sammen i 1999. Inspirasjonen av å jobbe sammen med et talent som Woods var allment kjent som en katalysator for O'Meara i 1998, da han vant sine eneste to major-titler i sin karriere.
I juni 2008, i US Open, vant han sin 65. seier på PGA-touren, og passerte Ben Hogan som den tredje mestvinnende på touren.
Etter denne seieren opererte Woods sitt venstre kne, og var ute av spill i nesten ni måneder.  I hans første turnering etter operasjonen, WGC-Accenture Match Play Championship, en matchspill-konkurranse, røyk han ut i andre runde. To uker seinere, i World Golf Championships-CA Championship, ble det en delt niendeplass.  Men ytterligere to uker seinere, i Arnold Palmer Invitational, vant han sin 66. seier på PGA-touren, etter å ha tatt igjen en fem-slagsledelse til Sean O'Hair på den siste runden.
Natt til fredag 27. november 2009 var Woods involvert i et biluhell. Omstendighetene bak ulykken var uklare, og i dagene og ukene som fulgte var media fulle av spekulasjoner om årsaken.   Etter noen dager kom Woods på sin egen hjemmeside med en beklagelse til sine fans og en innrømmelse av utenomekteskapelige forhold.  På dette tidspunkt hadde allerede flere kvinner stått frem i sladderpressen og andre media med sine beretninger om Woods.  Alt oppstyret skulle vise seg å få sponsormessige konsekvenser.  Konsulentselskapet Accenture kunngjorde 13. desember at Woods «ikke lenger er en riktig representant for selskapet».  Få dager senere kunngjorde klokkefabrikanten TAG Heuer at de ville redusere bruken av Woods i sine reklamekampanjer.  Også Gillette kunngjorde at de ville benytte seg mindre av Woods.11. desember opplyste Woods på sitt nettsted at han ville ta en pause på ubestemt tid fra all golf for å forsøke å redde sitt ekteskap.  Denne selvpålagte pausen tok slutt i april 2010, da Woods stilte i sesongens første major-turnering, The Masters, der han endte på delt fjerdeplass.
Tiger Woods har vunnet 15 major-turneringer, kun overgått av Jack Nicklaus (18).
PGA Championship: 1999, 2000, 2006 og 2007Med seieren i The Masters i 2001 ble han den eneste spilleren som har holdt alle de fire profesjonelle major-titlene samtidig. Dette skjedde imidlertid ikke innen samme kalenderår, og regnes derfor av mange ikke som en ekte grand slam. I US Open 2006 misset han for første gang cuten i en major-turnering siden han ble profesjonell i 1996. Før dette hadde han greid cuten i 37 majors på rad.
1997: Mercedes Championships, The Masters, GTE Byron Nelson Golf Classic, Motorola Western Open
1999: Buick Invitational, Memorial Tournament, Motorola Western Open, PGA Championship, WGC–NEC Invitational, Funai Classic at the Walt Disney World Resort, The Tour Championship, WGC–American Express Championship
2000: Mercedes Championships, AT&T Pebble Beach National Pro-Am, Bay Hill Invitational, Memorial Tournament, US Open, The Open, PGA Championship, WGC–NEC Invitational, Bell Canadian Open
2001: Bay Hill Invitational,  The Players Championship, The Masters, Memorial Tournament, WGC–NEC Invitational
2002: Bay Hill Invitational presented by Cooper Tires, The Masters,  US Open, Buick Open, WGC–American Express Championship
2003: Buick Invitational, WGC–Accenture Match Play Championship, Bay Hill Invitational presented by Cooper Tires, 100th Western Open presented by Golf Digest, WGC–American Express Championship
2005: Buick Invitational, Ford Championship at Doral, The Masters, The Open, WGC–NEC Invitational, WGC–American Express Championship
2006: Buick Invitational, Ford Championship at Doral, The Open, Buick Open, PGA Championship, WGC–Bridgestone Invitational, Deutsche Bank Championship, WGC–American Express Championship
2007: Buick Invitational, CA Championship, Wachovia Championship, WGC–Bridgestone Invitational, PGA Championship, BMW Championship, The Tour Championship
2008: Buick Invitational, World Golf Championships-Accenture Match Play Championship, Arnold Palmer Invitational presented by MasterCard, US Open
2009: Arnold Palmer Invitational, The Memorial Tournament, AT&T National, Buick Open, WGC–Bridgestone Invitational, BMW Championship
2013: Farmers Insurance Open, Cadillac Championship, Arnold Palmer Invitational, The Players Championship, Bridgestone Invitational
Tiger Woods Foundation (Tiger Woods-stiftelsen) er en stiftelse opprettet i 1996 av Tiger Woods og hans far, Earl Woods. Stiftelsen arbeider med prosjekter for barn, inkludert golfundervisning for svakerestilte barn, legater, universitetsstipender, et samarbeid om et pasienthotell på St. Jude Hospital i Memphis og et utviklingsprogram kalt Start Something med over én million deltagere.
I tillegg driver stiftelsen et undervisningssenter på 3 000 m² kalt Tiger Woods Learning Center i Anaheim i California. Senteret skal brukes av flere tusen elever hvert år, med et dagprogram for 4. til 6. klasse og et «etter skoletid»-program for 7. til 12. klasse. I tillegg skal senteret tilby sommerkurs, weekendkurs og andre opplæringsmuligheter.
Tiger Woods er vert for golfturneringen Target World Challenge, som arrangeres i desember utenom PGA-toursesongen. Turneringen ble grunnlagt som et veldedighetsarrangement av Woods, og alle innsamlede midler doneres til veldedige organisasjoner som Woods er tilknyttet. Woods donerer også sin pengepremie til Tiger Woods-stiftelsen. Tiger vant turneringen i 2011, dette var han første seier på over 2 år.

Tiger (Panthera tigris) er et stort kattedyr som tilhører gruppen med brølekatter. Den er også en toppkonsument i sitt økosystem. Arten er ifølge IUCNs rødliste utrydningstruet og endemisk for Asia, der den nå finnes i 13 land.Tigerens nærmeste nålevende slektning er trolig snøleoparden (Panthera uncia), men fylogenetisk skilte disse trolig lag alt for omkring 2 millioner år siden. Tigrene skilte seg imidlertid først ut som en egen distinkt gruppe for omkring 72 000–108 000 år siden. De siste hundre årene har 97% av alle verdens tigre blitt utryddet. Et estimat fra 2011 konkluderer med at det finnes omkring 3 200–4 000 voksne tigre igjen i verden, hvorav færre enn 2 500 er reproduserende dyr.Opprinnelig regnet man tiger inn i åtte underarter (og noen gjør det fortsatt). Et 20-årig forskningsprosjekt som endte i desember 2004 og omhandlet en genetisk studie av 134 tigre spredd over hele Asia, anbefalte imidlertid å dele tigrene inn i ni underarter. Dermed oppsto Malaysiatiger som en egen underart. Tre av de ni underartene døde ut på 1900-tallet, det siste så sent som i 1980-åra. Andre forskere har foreslått at det kun finnes to underarter; en på fastlandet i Asia, og en i Indonesia (f.eks. Sumatra). Bengalske tigerbestander (fra India) og sibirsk tiger (fra Russland) er dermed samme underart, som kun nylig ble adskilt i separate populasjoner p.g.a menneskets innblanding. Det er dog enkelte anatomiske forskjeller, da tigre fra Sibir har tykkere pels.
Det vitenskapelige slektsnavnet Panthera stammer fra et orientalsk (mulig persisk eller gammel-persisk) ord og betyr gul-hvit. Den gule og hvite pigmenteringen er en fellesnevner for alle kattene i denne gruppen. Det vitenskapelige navnet tigris stammer fra gresk og betyr pil. Det hentyder til dyrets evne til raskt å kunne manøvrere i kratt og tett skog.
Tigeren har en langstrakt, slank og meget muskuløs kropp. Den er lenger enn løver. Halsen er kraftig og ryggen lang. Lemmene er kraftfulle og ender opp i store, runde labber som er utrustet med kraftige klør som kan trekkes inn. Labbene har svømmehud mellom tærne. Klørne i seg selv blir gjerne ca. 8–12 cm lange og er bedre utviklet enn hos løven, avhengig av dyrets generelle størrelse. Baklemmene er lenger enn framlemmene, noe som setter dem i stand til å hoppe svært høyt eller langt. Hopp på nærmere 10 m i lengde er blitt målt. Halen er lang og fungerer som styrestang når dyret løper eller hopper.
Hodet er rundt og er utstyrt med svært kraftige kjever og forholdsvis små runde ører. Ørebrusken er svært fleksibel og kan snurres individuelt, slik at den fungerer som en lydforsterker. Baksiden av ørene er sorte og har en hvit flekk. Flekken bidrar til å avskrekke andre dyr og fiender. Øynene er helst ravgule (blå hos hvite individer) og har runde pupiller og store linser. Som hos krokodillen har også tigeren en ekstra beskyttende hinne som dekker og beskytter øyet. Øyet har et reflekterende belegg på bakveggen som gir dyra bedre mørkesyn. I så måte regner man med at tigre ser opp mot 6 ganger bedre enn et menneske. Kjevene er svært kraftige og hos voksne tigere utstyrt 30 tenner. Hjørnetennene kan bli cirka 5,5–6,6 cm lange.
Tigre er lett gjenkjennelige på grunn av sitt karakteristiske stripemønster. Som oftest er de gulorange i grunnfargen. Grunnfargen varierer imidlertid fra nærmest hvit, via gyllengul og rødlig orange, til nesten sort. Det forekommer også helhvite tigre (kalt snøhvit) uten synlig stripemønster. Helsorte tigre er ikke kjent, men en sort tiger med lysere striper langs flankene ble felt i India på 1990-tallet. Skinnet ble beslaglagt fra en krypskytter i hovedstadsterritoriet Delhi i 1992. Den spesielle utfargingen hos gyllen tiger skyldes et recessivt gen som gjør stripemønsteret mindre synlig. Gyllen tiger og hvit tiger finnes bare i fangenskap. 
Det går også rykter om en blå tiger (såkalt maltesertiger). Den skal ha en blåaktig grunnfarge med mørk grå striper langs sidene. De fleste rapportene om slike tigre stammer fra Fujian-provinsen i Kina, men disse har ikke latt seg dokumentere. I senere tid har det også kommet rapporter om blå tigre fra Den koreanske halvøy, men heller ikke disse har ikke latt seg dokumentere. 
Selv om pigmentering og mønstre er karakteristiske i forhold til underartene, så har hvert individ et like unikt mønster som et menneskelig fingeravtrykk. Stripemønsteret sitter også i huden på dyret.
Generelt kan man si at tigre som holder til i tropiske strøk har kortere og mindre tett pels enn tigre i tempererte strøk. Pelshårene er gjerne ca. 7–35 mm lange i tropiske strøk, mens pelshårene på en sibirtiger gjerne er ca. 40–105 mm lange. En sumatratiger har gjerne ca. 1 700 pelshår per cm², mens sibirtigeren har ca. 3 000 pelshår per cm².
Den generelle kroppsstørrelsen varierer mellom underartene. Balitiger var den minste av alle underartene da den levde. Den var ikke særlig mye større enn en leopard. Hannen veide gjerne ca. 90–100 kg, mens hunnen ikke veide mer enn ca. 65–80 kg. Blant de nålevende underartene er sumatratigeren den minste. Hannen veier typisk mindre enn 140 kg, og hunnen mindre enn 91 kg. Sibirtiger regnes i alminnelighet som den største av underartene. Hannen kan veie mer enn 300 kg og bli nærmere 330 cm lang, målt fra snutespiss til halerot. Det normale er imidlertid 180–300 kg. Hunnen blir mindre, som regel ca. 100–150 kg.Den største sibirtigeren man kjenner til veide ifølge Big Cat Rescue cirka 380 kg, men påstanden savner dokumentasjon. I 1967 skjøt og drepte en jeger fra Philadelphia (USA) en bengaltiger nær (i det nordlige Uttar Pradesh) det vi i dag kjenner som Corbett Tiger Reserve i India. Den veide ifølge Guiness Book of Records 389 kg. Innsamlede data fra indisk (bengaltiger) og russisk (sibirtiger) forskning indikerer også klart at bengaltigeren i snitt er minst like stor som sibirtigeren i vill tilstand.
Tigerens øyne sitter framoverrettet i skallen og gir dyret binokulært syn, fordi synsfeltet for hvert øye overlappes av det andre og gir dyret et tredimensjonalt inntrykk av hva det ser. Nattsynet er utmerket, men fargesynet er redusert. Synet er sammen med hørselen tigerens viktigste sans.
Tigerens følelsesans er godt utviklet og hjelper det store kattedyret med å kunne bevege og orientere seg i nattemørket. Tigere har fem forskjellige typer værhår som sitter på forskjellige steder og detekterer sensorisk informasjon som dyret kan nyttegjøre seg under jakt og lignende. Værhår er plassert på snuten, over øynene, på kinnene, på baksiden av dyrets framlemmer, og tilfeldig rundt om på kroppen.
Som hos andre kattedyr er tigerens hørsel svært godt utviklet og meget viktig for dyret når det jakter. Ørebruskene kan roteres individuelt, slik at lyder fra en bestemt retning forsterkes. Det er kjent at katter kan høre lyder i frekvensområdet opp mot 60 kHz (over 206 kHz er ultralyd og oppfattes normalt ikke av mennesker) og infralyd, lyd under 20 Hz.
Luktesansen er ikke spesielt godt utviklet (svakere enn hos hunder) og ikke like viktig for tigeren når den jakter. Den brukes først og fremst i kommunikasjonen med artsfrender, for eksempel til å oppdage markeringer fra andre og hunner i brunst. Tigeren har som andre rovpattedyr et Jacobsons organ som sitter i ganetaket i munnhulen.
Tigerens smakssans er dårlig utviklet, men på linje med andre kattedyr. Den har trolig ingen eller svært liten betydning for dyrets evene til å overleve.
Tiger var opprinnelig utbredt fra Kaspihavet og Aralsjøen i vest og østover gjennom Asia til Stillehavets bredder, inkludert Sundaøyene. I dag omfatter utbredelsen kun tretten av de opprinnelige tjuefire landene den hadde tilhold i: Bangladesh, Bhutan, India, Burma, Nepal, Kina, Russland, Kambodsja, Laos, Malaysia, Thailand, Indonesia og Vietnam. Kan hende at arten også eksisterer i Nord-Korea, men av politiske årsaker lar dette seg vanskelig verifisere.
I hovedsak kan man hevde at tigerens levesteder finnes sør og øst i Asia, samt i regn- og nåleskogene i Amurområdet og Ussuri i Sibir i Russland. Leveområdene er i dag svært fragmenterte, noe som fører til at populasjonene er små (opp til 250 dyr).
Tigerens habitat er svært variert. De forekommer i tropisk regnskog, tropisk lauvfellende skog, temperert lauvskog og boreale barskoger dekket med snø. Den trives best når skogen ikke står for tett, men det er også kjent at den ferdes der det finnes mangrovetrær. Tigre er også utmerkede svømmere og trives godt i nær tilknytning til vann, der de av og til kan tilbringe deler av den varmeste perioden på dagen. Det er også kjent at tigeren kan pare seg i dette elementet. Det finnes også tigre der det er fjell og savanne. I Bhutan har tiger blitt dokumentert (fotografert) i høyder opp mot 4 500 moh.Man har lenge visst at tigre kan ferdes i store høyder, men ikke at de oppholder seg der permanent. I 2010 ble det imidlertid bekreftet at Bhutan har en populasjon med tigre som lever og trives i over 4 000 meters høyde i Himalaya.Tigre lever ikke i Norge, men de finnes i dyrehager i Norge, som i mange andre land rundt om i verden.
Tigeren er et av få kattedyr som trives i vann. Den er en ypperlig svømmer og har svømmehud mellom tærne. Om varmen blir for intens, søker tigeren til vann for å kjøle seg ned. Tigere er også gode klatrere.
Tigere er territoriale. Voksne individer etablerer et territorium eller hjemmeområde som forsvares mot inntrengere av samme art og kjønn. Territorienes størrelse avhenger av habitatet der individet lever. Hannenes territorium er betydelig større enn hunnens. Det overlappes gjerne av flere hunnterritorier. Hunnenes territorier overlapper ikke. I områder med rikelig tilgang på byttedyr, kan territoriene være fra 10 til 20 km² for hunner og fra 30 til 70 km² for hanner. I Russland, hvor det er mindre med byttedyr kan territoriene variere fra 200-400 km² hos hunnene og 800-1 000 km² hos hannene.
Tigere kan ha det samme territorium i mange år, men om det blir mangel på byttedyr, kan den begi seg ut på lange vandringer. Både hanner og hunner markerer territoriet gjennom urinering på busker og kratt og lignende. De bruker også et sekret fra analkjertelen til å markere med, og av og til også regulær avføring og kloremerker. Begge kjønn vil angripe fremmede tigre av samme kjønn som kommer inn på deres territorium. Likeledes vil de angripe andre rovpattedyr som konkurrerer i kosten, herunder også av og til mennesker.
Tigere kommuniserer på flere måter, både med lyd, duft og synlig merking. Den er en av kun fem store kattedyr som kan brøle. Brøling er en måte å kommunisere med andre på. Tigeren brøler gjerne når den nedlegger et bytte, når den signaliserer seksuell reseptivitet, og når mora kaller på ungene. Slike brøl kan høres på opp mot 3 km hold. Som andre katter bruker også tigeren halen aktivt under visuell kommunikasjon. Aggresjon vises gjennom hurtig vifting med halen mens dyret er avslappet om halen henger rolig. Tigeren kommuniserer også gjennom kloremerker, enten på bakken eller på stubber og trær. Hannene duftmarkerer territoriet gjennom å urinere på utvalgte plasser. Slike markeringer kan vare opp mot 40 dager. Tigeren er også utstyrt med duftkjertler som kan avsette duft på utvalgt plasser. Kjertlene finnes mellom tærne, på halen,ved anus, på hodet, kinnene, leppene og ved værhårene på snuten. Duftkjertlene mellom tærne er spesielt viktige for ungene, som derfor lettere kan følge i morens fotspor.
Tigeren står på toppen av næringskjeden som det største av alle kattedyr. Ingen andre kattedyr er like godt tilpasset jakt på store byttedyr. En tiger nedlegger like store byttedyr som løver i flokk. Framlemmene er kraftigere, labbene større og klørne bedre utviklet enn hos løven. Den er en utpreget kjøtteter som livnærer seg i hovedsak av store byttedyr, men den vil også ta annet bytte om anledningen byr seg. Om tilgangen på tradisjonelle byttedyr uteblir jakter den også på bufe, noe som kan føre til konflikter med mennesket.
Tigeren er en typisk snikjeger, som benytter såvel bakholdsangrep som krypeteknikk for å nærme seg et bytte. Den jakter helst i skumringen om kvelden eller om natten. Syn og hørsel er de to viktigste sansene under jakten. Den glimrende kamuflasjefargen gjør den svært vanskelig å oppdage, både i høyt gress og underskog. Tigeren sniker seg så nær opp til byttet som mulig og angriper enten bakfra eller fra en av sidene. Den bruker sin hurtighet og store kroppsvekt til å slå byttet i bakken. Store byttedyr drepes ved bitt i halsen og kvelning. Mindre byttedyr drepes ved bitt i nakken som fører til nakkebrudd. Til tross for tigerens enorme styrke fører kun 1 av 20 anfall til suksess.
Et felt bytte dras i skjul av den underskogen eller nært opp mot vannkanten, der måltidet inntas. Tigere spiser først bakparten av byttet. Det er anslått at en tiger kan spise 20–35 kg kjøtt i ett måltid, men 15–18 kg i døgnet er det normale (hvorav 5-7 kg i hvert måltid). Byttet blir dekket av løv og annen vegetasjon når måltidet er utført, slik at tigeren kan returnere til byttet for flere måltider.
Det er også kjent at tigeren ikke alltid dreper byttet selv. Den kan for eksempel ta byttet fra en leopard. Likeledes er det kjent at tigeren selv kan bli et bytte for (og bli drept) eller bli jaget fra et bytte av en flokk med asiatiske villhunder (Cuon alpinus).
Tigerens meny består blant annet av antiloper, hjortedyr, gaurkveg, villsvin, jak, haredyr og apekatter. Svært unge bøfler, elefanter og neshorn kan også bli angrepet. Det er dessuten kjent at tigere kan spise krokodiller, fugler, fisk, reptiler og til og med andre rovpattedyr, som leopard, villhunder og bjørn.
Tigere er som katter flest. De steller pelsen nøye og bruker mye tid på dette daglig. Den rue tungen er et utmerket redskap til formålet. Med tungen spres også et oljeaktig sekret fra kjertler i huden ut i pelsbehåringen, som derfor blir mer motstandsdyktig mot smuss og vann. Tigere er også glade i vann og liker å bade og er gode svømmere.
Tigre lever alene utenom paringstiden. Hunntigre regnes som forplantningsdyktige fra de er ca. tre år gamle, hannen fra ca. fire år. I tropiske områder parer tigre seg året rundt, men i tempererte soner skjer paringen sesongvis.
Selve paringsakten varer kun i 2–3 minutter, men gjentas hyppig over noen dager. Hunnen går drektig i ca. 103 dager før hun føder. Selve nedkomsten skjer som regel i åpent lende med høyt gress.
Et kull består normalt av 2–3 unger. Ungene veier ca. 1–2 kg ved fødselen og fødes blinde og med lukkede ører. Øyne og ører åpner seg vanligvis etter 10–14 dager. Ungene dier moren til de blir ca. 5–6 måneder gamle, men de begynner å spise kjøtt allerede når de er seks til åtte uker gamle. Moren tar vare på ungene til de er ca. 18 måneder gamle, da ungene kan jakte selv. I denne perioden er ungene svært utsatte, i det hanntigre gjerne dreper ungene om den får anledning. Slik kommer nemlig hunnen i brunst igjen. Ofte blir ungene sammen med moren til de blir ca. to år gamle. Hannene forlater gjerne mora først.
Opprinnelig regnet man tigeren inn i åtte underarter, men teknologiske framskritt og moderne genforskning har gitt oss ny kunnskap på en rekke områder. I dag er det derfor vanlig å dele den inn i ni underarter, hvorav seks fortsatt eksisterer og tre regnes som utdødde.
Oppdagelsen av malaysiatigeren, som nylig ble foreslått å være en egen underart, ble dokumentert vitenskapelig mot slutten av 2004. Ny kunnskap om sumatratiger har dessuten reist spørsmål ved hvorvidt denne underarten kanskje kan regnes som en helt egen art.
IUCN anerkjenner seks nålevende underarter. Alle står oppført på IUCNs rødliste og er truet av utryddelse. Mange av dem lever dessuten i så fjerne og uframkommelige strøk at man vitenskapelig sett ikke kan konkludere sikkert om deres nåværende status. Nye teknikker og ny teknologi vil dessuten kunne avdekke ny og uventet informasjon, som i 2004 da man dokumenterte malaysiatigeren.
Tre underarter regnes alt som utdødd, selv om det ennå knytter seg en viss usikkerhet til javatigeren. De to andre er balitiger og kaspitiger, som begge forsvant på 1900-tallet.
Den mest tallrike underarten er bengaltiger, men heller ikke den har vist seg å være så tallrik som myndighetene trodde på begynnelsen av 2000-tallet.
Sibirtiger (P. t. altaica) er en truet (EN) underart. Den kalles også amurtiger og regnes av de fleste som den fysisk største av alle underartene, selv om dette i senere tid har blitt utfordret av moderne forskning. Bestanden i Russland har siden 1996 vært stabil. Totalbestanden av ville voksne individer ble av GTRP (Global Tiger Recovery Program) i 2010 estimert til cirka 360 dyr. I tillegg finnes nærmere 600  sibirtigre i fangenskap.
Sibirtigeren finnes først og fremst i Sikhote-Alinfjellene i Øst-Russland, men noen få holder også til i Changbaifjellene i Nordøst-Kina og helt nord i Nord-Korea.
Sørkinatiger (P. t. amoyensis) er en kritisk truet (CR) underart og kalles også amoytiger, xiamentiger og kinatiger. Det finnes i dag 47 (2004) sørkinatigre som overlever i 18 dyrhager, alle etterkommere av 6 viltfangede tigre. 
Sørkinatiger er dessverre så godt som utryddet i vill tilstand. Forskere antar at det er færre enn 20 viltlevende individer igjen, og den har ikke vært observert av offisielle representanter siden tidlig på 1980-tallet. Fra Fujian-provinsen er det spredd rykter om en såkalt maltesertiger, som skal være blå i fargen og ha lysere grå striper langs sidene. Den har imidlertid ikke latt seg verifisere så langt. Om den eksisterer er den trolig i fargevarietet.
Indokinatiger (P. t. corbetti) kalles også corbettstiger, og er en truet underart som først ble oppdaget og beskrevet i 1968. 
Indokinatigeren lever i et stort område, som bl.a. inkluderer land som Kambodsja, Folkerepublikken Kina (sørlige deler), Laos, Myanmar (østlige deler), Thailand og Vietnam. Det er estimert at det finnes ca. 1200–1800 individer igjen, men antallet minsker som følge av liten eller ingen beskyttelse i flere av landene. Såvidt kjent finnes det pr. 2005 ca. 60 indokinatigre i fangenskap, fordelt på land i Asia og USA.
Fram til desember 2004 ble den også kalt malaysiatiger, men da oppdaget man at tigerne som levde i de mer sørlige strøkene var så unike at de måtte klassifiseres som en egen underart.
Malaysiatiger (P. t. jacksoni) er en truet underart som holder til på Malayahalvøya i Malaysia. Den ble oppdaget av et team av forskere ledet av  Stephen J. O'Brien. De tok for seg 134 tigre fra Russland, India, Kina og andre land i området og utførte en omfattende DNA-analyse av disse dyrenes genmateriale. Det ble da oppdaget at de sydlige tigrene på Malayahalvøya var nokså forskjellige fra indokinatigeren, og ble omklassifisert som en egen underart.
Malaysiatigeren er altså så lik indokinatigeren at de hittil har vært betraktet som en og samme underart, men det er distinkte forskjeller mellom dem. Den skal ha en liten utbredelse syd for Phuket i Thailand, men hovedbestanden finnes syd for Songkhla i Thailand og sydover inn i de sentrale fjellstrøkene på Malayahalvøya.
Sumatratiger (P. t. sumatrae) er en kritisk truet (CR) underart som kun finnes på øya Sumatra i Indonesia, der den i all vesentlighet overlever i fem nasjonalreservater. Man tror den har vært isolert på øya i ca. 10 000–12 000 år. Moderne forskning med DNA har antydet at denne underarten kanskje kan klassifiseres som en egen art.
Sumatratiger er den minste av de nålevende underartene. Hannene veier typisk mindre enn 140 kg og hunnene mindre enn 91 kg. WWF Indonesia antar at færre enn 400 individer overlever i vill tilstand. Omkring 235 tigre overlever i fangenskap, alle etterkommere av 37 viltfangende tigre. 61 tigre (32 hanner og 29 hunner) har blitt omplassert til øya Java.
Bengaltiger eller kongetiger (P. t. tigris) er en truet (EN) underart av tiger. Det er den mest tallrike underarten, men totalbestanden er ikke like stor som mange trodde. Den finnes i primært i India, selv om små populasjoner også eksisterer i Bangladesh, Bhutan, Nepal og i deler av Kina. 
Fram til våre dager har man antatt at det fantes omkring 3 000–4 750 bengaltigre igjen i verden, selv om tallene har vært usikre, hvorav  cirka 3 642 i India (2002). Nå har imidlertid bruk av ny teknikk og nye metoder gitt nye og svært nedslående nye estimater. En indisk rapport fra uke 8 i 2008 estimerer antallet tigre i Indida til kun 1 411 dyr. I tillegg kommer ca. 200 bengaltigre som lever i fangenskap rundt om i verden. Bengaltigeren hevdes av mange å være mindre enn sibirtigeren, og gjerne mørkere og klarere i fargene. Moderne forskning gir imidlertid ikke et entydig svar om størrelsesforholdet mellom disse underartene. Flere hevder nå at ville bengaltigere i snitt er større enn ville sibirtigere. Det finnes også hvite bengaltigere.
Av de ni distinkte underartene er tre antatt utdødde, selv om man ikke har kunnet fastslå dette med hundre prosents sikkerhet. Det går f.eks. rykter om at kaspitigeren kan ha overlevd.
Balitiger (P. t. balica) er antatt utdødd (EX), men det finnes bevarte skinn og skjelett. Den var den minste av alle tigre, ikke særlig mye større enn en leopard.
Den siste dokumenterte observasjonen av balitiger skjedde på Vest-Bali på 1930-tallet, men forskerne tror at underarten kan ha overlevd fram til begynnelsen av 1950-tallet. Det finnes ingen slike tigre i fangenskap.
Javatiger (P. t. sondaicus) er antatt utdødd (EX), men det finnes bevarte skinn og skjelett. Javatigeren var svært lik sumatratigeren, men hadde flere og mer distinkte striper. Det finnes ingen slike tigre i fangenskap. Også denne tigeren var ganske liten av vekst, men allikevel klart større enn balitigeren.
Den siste dokumenterte observasjonen skjedde i 1976, selv om også det ble registrert spor etter tre tigre i 1979. Trolig døde den ut på 1980-tallet, men ingen vet nøyaktig når det skjedde.
Det går fortsatt rykter om observasjoner av javatiger på Øst-Java, der jungelen er tett og nærmest fullstendig ugjennomtrengelig. Meru Betiri nasjonalreservat ligger i dette området og er i så fall det mest aktuelle området for eventuelle overlevinger. Lokale myndigheter har nylig utplassert fem automatiske viltkameraer på strategiske steder i reservatet, for å avdekke om det fortsatt kan finnes tigre der. Området er imidlertid under stort press fra gruvedrift, bl.a. etter gull.
Kaspitiger (P. t. virgata) er antatt utdødd (EX). Den var også kjent som turantiger og persisk tiger, men det finnes kun bevarte skinn og skjelett etter denne underarten. Kaspitigeren, som var en forholdsvis stor tiger, lignet på bengaltigeren i sine markeringer og farger, og sibirtigeren i behåringen. Sibirtigeren var trolig dens progenitor. Det finnes ingen slike tigre i fangenskap.
De siste dokumenterte observasjonene sies å være fra perioden 1972–1976, da bl.a. en forsker estimerte bestanden til å være færre enn 100 dyr. Noen hevder at den siste kaspitigeren ble fanget i det nordøstre Afghanistan i 1997, mens andre mener den døde ut alt på 1950-tallet. Fortsatt kommer det inn rapporter om påståtte observasjoner, bl.a. fra Afghanistan og Turkmenistan, men ekspertene har ikke kunnet stadfeste noen av disse så langt. I det siste har det også blitt antydet at det kan ha overlevd kaspitiger helt øst i Tyrkia, men disse påstandene har ennå ikke blitt verifisert.
Tigeren har hatt stor betydning gjennom mer enn 1 000 år for tradisjonell østlig medisin. På grunn av tigerens enorme styrke og store mytologiske betydning tror mange asiater at den også vil kunne hjelpe dem når de selv blir syke og skrøpelige. Kroppsdeler fra døde tigere brukes derfor til å kurere og behandle en rekke symptomer. Etterspørselen har naturlig nok økt med befolkningsøkningen i Det fjerne østen, til tross for en rekke tiltak for å motvirke en slik utvikling. Det finnes nærmere 11 000 tradisjonelle østlige medisiner som kan brukes til å behandle ulike lidelser og sykdommer. Behovet for alternativer er derfor skrikende, siden mange av ingrediensene er i ferd med å gå tapt.
Skjelettet brukes blant annet til å lage en anti-inflammatorisk droge for behandling av reumatisme og ulike giktformer, hodeverk, slapphet, stive ledd, paralyser i rygg og legger, dysenteri med mer
Ekskrementer brukes til å behandle verkebyller og hemoroider, samt til å kurere alkoholisme
Ved inngangen til det 20. århundre fantes det ca. 100 000 tigere i verden, fra Tyrkia i vest til øyene utenfor Øst-Asia i øst. I 2011 ble det estimert at omkring 3 200-4 000 tigere overlevde i fragmenterte områder som omhandler 13 land. Antall kjønnsmodne tigre er kanskje færre enn 2500. Tre av ni underarter er utdødd på 1900-tallet. Mest truet i øyeblikket er sørkinatigeren. Antallet som overlever er usikkert.
Tiger står oppført på IUCNs rødliste som en truet (EN) art. Den er også oppført i CITES Appendix I, som omfatter de mest truede artene i verden. Handel med arten er derfor i praksis forbudt.
I mange land opprettes det reservater for å beskytte dyrelivet. India alene har 41 tiger-reservater (per 2011-6-21), og flere er planlagt. Disse reservatene ledes av Project Tiger, som selv administreres av National Tiger Conservation Authority.
De største truslene er tap av primærhabitat og krypskyting. Tidligere var troféjakt populært, spesielt blant adel og rikfolk. Slik jakt forgikk gjerne fra ryggen av en elefant, ofte i store følger der dusinvis av tigre kunne bli skutt. Også kongelige deltok i slik jakt. Det er nemlig ikke på grunn av sitt flotte utseende at bengaltigeren også kalles kongetiger. Arbeidet med å utrydde tigeren har pågått siden midten på 1800-tallet, men etter andre verdenskrig ble dette arbeidet trappet opp ytterligere. I så måte erklærte Mao Zedong krig mot sørkinatigeren i 1959. Dette vedtaket ble ikke omgjort før i 1977, men da var det nesten for sent. Lignende episoder har utspilt seg over hele Asia.
WWF regner i dag tigeren blant verdens mest utrydningstruede arter, fordi menneskene fortsatt ødelegger dens leveområder. Avskogning er trolig den største trusselen, men dyr blir også forgiftet, drept med elektrisitet, sprengt med landminer, skutt, og fanget i feller og snarer, blant annet på grunn av det verdifulle skinnet og skjelettet. Av skjelettet lages det tradisjonell østlig medisin og såkalt tigervin, som det produseres omkring 100 000 flasker av om året. Tidligere inneholdt også Tigerbalsam skjelettrester.
Eksperter engasjert av FN frykter at arten kan gå tapt, til tross for en rekke tiltak for å bevare den. De mener blant annet at det må gjøres mer for å bevare tigerens naturlige habitat, samt mer omfattende tiltak mot krypskyting og etterspørsel.Mange steder blir fortsatt tigre regnet som «menneskedrepere», fordi menneskeliv kan gå tapt når de trenger inn på tigerens territorium. Som oftest har det sammenheng med at mennesker bryter opp nytt land i tilknytning til tigerens territorium.
Tiger som begrep har ofte vært synonymt med kraft og styrke, for eksempel i uttrykk som «sterk som en tiger» eller «putt en tiger på tanken» (ESSO).
Da Japan angrep USAs baser ved Pearl Harbor på Hawaii i 1941 lød angrepsordren til pilotene tora, tora, tora. Det betyr tiger, tiger, tiger.
Liger er en hybrid mellom en hannløve og en tigerinne. Slikt avkom blir ikke normalt fertilt.
Tigon er en hybrid mellom en hanntiger og en løvinne. Slikt avkom blir ikke normalt fertilt..
Vivek R. Sinha: «The vanishing tiger». Salamander Books, London 2003. ISBN 1-84065-441-4
Iain Green: «Wild tigers of Bandhargarh, Encounters in a fragile Forest». Tiger Books, Crowborough 2002. ISBN 0-9543115-0-7
K. Ullas Karanth: «Tigers». Colin Baxter, Grantown-on-Spey 2001. ISBN 1-84107-081-5
Ernest Pillsbury Walker, R. M. Nowak: «Walker's Mammals of the World». Bd 1. Johns Hopkins University Press, Baltimore 1964, 1999, S.825ff. ISBN 0-8018-3970-X
Vratislav Mazak: «Der Tiger». Westarp Wissenschaften; Auflage: 5., unveränd. Aufl. (April 2004) ISBN 3-89432-759-6

Tillberga er et tettsted i Västerås kommune i Västmanlands län i landskapet Västmanland i Sverige. I 2010 hadde tettstedet 2 180 innbyggere. Tillberga ligger cirka ti kilometer nord for Västerås.

Tilpasset opplæring er et begrep som brukes i norsk skole, hvor man har som prinsipp å gi en opplæring som passer for den enkelte eleven. Det eksisterer to mulige forståelser av begrepet:
en "smal" forståelse, hvor tilpasning sees på som konkrete tiltak og bestemte metoder for organisering av opplæringen.
en "vid" forståelse, hvor tilpasset opplæring oppfattes som en ideologi.Begrepet ble første gang formulert i læreplanen M87, hvor det het at tilpasset opplæring skulle være et grunnleggende prinsipp for all undervisning i skolen. Det var altså en "vid" forståelse som lå til grunn for formuleringen i M87 (og i senere læreplaner).
Et sentralt begrep innenfor tilpasset opplæring, er differensiering. For elever med særskilte behov, gis det også spesialundervisning.
Begrepet tilpasset opplæring har vært kjent i norsk skole siden 1960-tallet, men ble da i første rekke brukt i forbindelse med enkelte grupper av elever som hadde særskilte behov (for eksempel barn med psykisk utviklingshemming). Først i stortingsmelding nr. 61 (1984–1985) ble det slått fast at alle hadde rett til tilpasset undervisning. Her sa man at tilpasset opplæring var:
«...det overordna omgrepet, som uttrykkjer eit sentralt og heilskapleg prinsipp.»Dette ble videreført i kunnskapsløftet, og i prinsipper for opplæringen står det blant annet at:
«Opplæringa skal tilpassast evnene og føresetnadene hjå den enkelte eleven, lærlingen og lærekandidaten.»Setningen var tidligere en del av § 1-2 (formålet med opplæringa), men ble i 2008 skilt ut som egen paragraf. Dette var for å tydeliggjøre at tilpasset opplæring ikke var noe mål, men et virkemiddel for læring.I noen tilfeller kan det også være nødvendig med spesialundervisning for å oppfylle plikten til tilpasset opplæring. Hele kapittel 5 i opplæringsloven omhandler spesialopplæring, og retten til spesialopplæring er hjemlet i § 5-1:
«Elevar som ikkje har eller som ikkje kan få tilfredsstillande utbytte av det ordinære opplæringstilbodet, har rett til spesialundervisning.»Kapittel 5 stiller også krav til sakkyndig vurdering av de særskilte behovene til eleven, og lovfester foreldrenes rett til å kreve undersøkelser av eleven. Det blir også fastslått at det skal legges stor vekt på elevens og foreldrenes syn på saken, når spesialundervisningen utformes.
I § 5-5 blir det også slått fast at det skal utarbeides en individuell opplæringsplan for elever som får spesialundervisning.
I forskrift til opplæringsloven blir det understreket at vurdering er et viktig virkemiddel i forbindelse med tilpasset opplæring. Man skal gi underveisvurdering løpende i opplæringen, som rettledning til eleven. Hensikten er å fremme læring, utvikle kompetansen til eleven og danne grunnlag for tilpasset opplæring.
Viktigheten av tilpasset opplæring understrekes også i den såkalte læringsplakaten, hvor det heter at skolen og lærebedriften skal:
«fremme tilpasset opplæring og varierte arbeidsmåter»Dette utdypes videre i læreplanverkets generelle del:
«Undervisningen må tilpasses ikke bare fag og stoff, men også alderstrinn og utviklingsnivå, den enkelte elev og den sammensatte klasse.»

Tim Forsyth (født 17. august 1973 i Mirboo North, Victoria) er en australsk tidligere friidrettsutøver som konkurrerte i høydehopp. 
Forsyths gjennombrudd kom da han som 18-åring tok bronse i OL 1992 i Barcelona med et hopp på 2,34. Senere samme år tok han sølv i junior-VM med et hopp på 2,31.
Han deltok i VM 1993 i Stuttgart og ble nummer ni. Han ble mester i Samveldelekene i 1994, og i VM 1995 ble han nummer åtte etter å ha gått over 2,25.
Han deltok også i OL 1996 i Atlanta, men kom bare på sjuendeplass etter et hopp på 2,32. Under VM 1997 tok han igjen bronse. 

Tim Krabbé (født 13. april 1943 i Amsterdam, Nederland) er en nederlandsk forfatter, journalist og sjakkekspert.
Krabbé er sønn av kunstmaleren Maarten Krabbé og bror av regissør og skuespiller Jeroen Krabbé. Han studerte psykologi ved Universiteit van Amsterdam og arbeidet som skuespiller, inntil han i 1967 startet sin karriere som forfatter og journalist.
I perioden 1967–72 var Krabbé dessuten rangert som en av de 20 beste nederlandske sjakkspillere. I sjakk-kretser er han kjent for sine sjakkproblemer og for å ha publisert (i bokform og på internett) samlinger med kuriøse sjakk-historier.
Krabbé debuterte i 1967 med romanen De werkelijke moord op Kitty Duisenberg. Som forfatter er han  mest kjent for sine thrillere, hvorav fire er filmatisert, men har også utgitt bøker om sjakk, dikt, essays og artikkelsamlinger. Romanen Het gouden ei (1984) ble i 1988 filmatisert som Spoorlos, en film som vant Gouden Kalf-prisen for årets beste nederlandske film. Den ble i 1993 nyinnspilt i USA under tittelen The Vanishing. Romanen De grot ble filmatisert i 2001, og også denne filmen vant Gouden Kalf-prisen. Krabbé skrev selv fimmanus både for Spoorlos og De Grot.
Krabbé er også svært sykkelinterssert, en interesse som vises igjen i hans forfatterskap. Hans bøker er oversatt til 16 språk.
Gouden Strop-prisen (Genootschap van Nederlandstalige Misdaadauteurs, for beste nederlandske spenningsroman) 1995, for Vertraging

Timaios fra Tauromenion (født ca. 345 f.Kr., død ca. 250 f.Kr., gresk Τίμαιος, latin Timaeus) var en gresk historiker fra antikken, født i Tauromenion på Sicilia. Hans viktigste verk var et omfattende arbeid om Sicilias historie fra de eldste tider og fram til 264 f.Kr. Et annet verk skildret Pyrrhos’ felttog i Italia.
Timaios’ far var en tilhenger av hærføreren og herskeren Timoleon som lå i kamp med kartagere og sicilianske tyranner. Da Agathokles slo seg opp som tyrann i Siracusa etter Timoleons død ble mange grekere drevet i landflyktighet, blant dem Timaios. Han utvandret til Athen hvor han studerte retorikk under Filiskos, en elev av Isokrates og levde her i femti år. I løpet av styret til Hiero II av Siracusa dro han tilbake til Sicilia, og muligens til Siracusa, hvor han til sist døde i høy alder, 96 år gammel.
Mens Timaios bodde i Athen begynte han å skrive på sitt store historiske verk, Historiene, antagelig på rundt 40 bøker (tekstruller). Dette var delt inn i ulike seksjoner, og inneholdt historien til antikkens Hellas fra de eldste tider og fram til den første punerkrig. Verket behandlet historien til Italia og Sicilia i de eldste tider, til Sicilia alene, og av Sicilia og Hellas sett under ett.
Timaios viet mye oppmerksomhet til kronologi, og introduserte systemene for beregning i henhold til olympiadene. For å kunne kartlegge kronologiene benyttet han en navnsetting hvor personen ble identifisert i henhold til den by eller sted som personen kunne assosieres. Dette systemet, om enn ikke benyttet i dagliglivet, ble siden overtatt og videreført av greske historikere, og i stor grad gjeldende den dag i dag.
I sine tekster anerkjente Timaios framsynt betydningen av den voksende makten til latinerne i Roma. Dessverre har mye av hans tekster gått tapt. Svært få deler av hva han skrev overlevde antikken:
Om Pyrrhus, som omhandler livet til denne kongen fra Epirus fra til 264 f.Kr., og var nn omarbeiding av den siste delen av Historiene.
En kronologiske skisse av seierherrene ved Olympia er muligens en appendiks til et større verk som har gått tapt.Timaios’ tekster var øyensynlig godt spredt og lest i antikken da mange historikere og senere forfattere enten refererte eller baserte sine verker på hans tekster.
Timaios ble meget kritisert av andre historikere, særlig av Polybios som var særlig skarp. En grunn var at Timaios var selv kritisk til sine forgjengere og ivrig etter å påpeke feil, noe som ga ham tilnavnet Epitimaios («feil-finneren»), noe som åpnet opp for gjengjeldelse. De to historikerne var svært ulike; Polybios var en praktisk soldat og statsmann mens Timaios var en bokorm uten militær erfaring eller personlig kjennskap til de stedene han beskrev. Den mest alvorlige anklagen mot Timaios var at han bevisst forvrengte sannheten når han var påvirket av personlige betraktninger, og var mindre rettferdig overfor Dionysios I av Syrakus og Agathokles, mens han var høylytt i sin lovprisning av Timoleon. Polybios’ kritikk av Timaios kan også framstå både kuriøs som tendensiøs da han i sitt eget verk brukte kollegaen som et negativt eksempel på hvordan en historiker burde opptre i motsetningen til en god historiker (som ham selv). Men selv Polybios innrømmet at Timaios konsulterte alle tilgjengelige autoriteter og opptegnelser. Timaios’ forhold til myter, som han hevdet at han hadde bevart i deres enkle form, ga ham omtalen av en som samler på gamle kvinners skravl, en negativ henvisning til hans nidkjære oppsamling av trivielle detaljer.
Til tross for dette negative bildet har både Dionysios fra Halikarnassos og Longinos karakterisert ham som en modell for den «kjølighet» som kreves av en historiker, og sistnevnte bemerket også at han var dyktig skribent. Cicero, som var en grundig leser av Timaios, uttrykte et langt mer positivt syn på ham, og roste særlig hans vidløftighet i emnene og hans uttrykksfullhet. Timaios var en av de viktigste autoritetene som ble benyttet av senere historikere som Pompeius Trogus, Diodorus Siculus og Plutark (i hans biograf om Timoleon).
Schepens, Guido (1994): «Politics and belief in Timaeus of Tauromenium» i: Ancient Society 25, ss. 249–278.
Vattuone, Riccardo (2007): «Western Greek Historiography» i: Marincola, John (reg.): A Companion to Greek and Roman Historiography. Blackwell, Oxford. ss. 189–199 (se også indeks: Timaeus of Tauromenium, ss. 703f.).
Den ble designet av Stanley Morison og Victor Lardent. Den ble tatt i bruk etter at Morison hadde skrevet en artikkel og kritisert avisen for den eksisterende skrifttypen, Didone. Times New Roman er basert på skriftypen Plantin. Første gang den ble brukt i avisen var 3. oktober 1932. Etter ett år ble den lagt ut for kommersielt salg. Avisen brukte skrifttypen i 40 år, men nye produksjonsteknikker og formatskifte til tabloid i 2004 har gjort at avisen har skiftet skrifttype fem ganger siden 1972. Alle skrifttypene har vært varianter av den originale New Roman skrifttypen.
Selv om den ikke lengre brukes av The Times brukes den fremdeles mye til boktrykking, og er en av de mest suksessfulle skrifttypene i historien.
Tina Presthus (født Annie Valentina Sjubinskaja Presthus 12. juli 1996 i Bergen) er en norsk-russisk fiolinist som har markert seg gjennom konkurranser, både nasjonalt og internasjonalt. 
I 2006 fikk hun 9.-plass i «The International Moscow Rotary Club’s Competition for Young Musicians» i Russland. I 2007 fikk hun førstepris i konkurransen «Giovani Talenti» i San Bartolomeo, Italia. Hun ble prisvinner i Ungdommens Musikkmesterskap, både i 2006, 2008 og 2010. I 2008 ble hun tildelt «Drømmestipendet» av Norsk Tipping og Norsk Kulturskoleråd, og i 2009 fikk hun Stord kommunes kulturstipend. Hun studerer nå ved Joseph Haydn Konservatorium i Eisenstadt, Østerrike.
For det norske TV-publikum er Tina Presthus best kjent som vinner av Kvitt eller dobbelt (NRK, 2006) i temaet Tudordynastiet, og som  semifinalist Norske talenter (TV 2, 2008), hvor hun spilte fiolin, akkompagnert av sin mor, Jelena Sjubinskaja Presthus. Hun har også vært gjest i flere talkshow på NRK: Først og sist med Fredrik Skavlan og Store studio med Anne Lindmo. Hennes yngre bror, Jan Anders Presthus, var med i Kvitt eller dobbelt i 2008, i temaet romkappløpet. Han kom til semifinalen i Norske Talenter i 2009 som steppdanser. De er bosatt på Stord.

Tintin i Sovjet (fransk tittel Les Aventures de Tintin, reporter du Petit «Vingtième», au pays des Soviets, eller Tintin au pays de Soviets) er Hergés første Tintin-eventyr, tegnet i svart-hvitt på bestilling fra Nortbert Wallez, abbed og redaktør for barnebilaget i den belgiske avisen Le Petit Vingtième. Historien ble første gang trykket som føljetong den 10. januar 1929 og gikk fram til 11. mai 1930. I 1930 ble tegneserien også samlet i bokform og utgitt som tegneseriealbum.
Politisk sto Wallez langt til høyre og mente at det var avisens plikt til å holde sin unge lesere informert om bolsjevismens ugjerninger. Hergé, som aldri hadde satt sin fot i Sovjetunionen, fikk sette i sammen sin oppdiktede fortelling basert på hva han hadde lest i boken Moscou sans voiles (Moskva uten slør) av Joseph Douillet, en forhenværende diplomat i Rostov. Tegneserien er preget av føljetongformen, noe spennende eller overraskende skjer på nær hver eneste side, hvilket tilsvarer hva som ble trykt hver uke.
Albumet, som først kom på et nordisk språk (dansk og svensk) i 1975 kun på grunn av ønsket til de mest trofaste Tintin-leserne, hører handlingsmessig til de svakeste av samtlige Tintin-album. Fortellingen er også det eneste Tintin-eventyret som Hergé ikke tegnet på nytt eller fargela senere. Resultatet er at Tintin i Sovjet både ser ut og føles svært forskjellig fra andre Tintin-eventyr. Albumet har likevel verdi utover den innerste Tintin-fansens krets, ikke bare i kraft av sin rolle som verdens første tegneseriealbum, men også ved å være et til dels interessant studium over populærkulturens fordommer og frykt overfor Sovjetunionen på slutten av 1920-tallet. Selv Douillets bok har en viss underholdningsverdi i dag ved at han, i henhold til Benoit Peeters, systematisk lufter sine forutinntatte meninger, og fordi han ofte velger noen av de særeste tingene å bli forarget over: «I en landsby hvor det før hadde vært ti skoler var det under sovjetregimet kun blitt én tilbake, et blandet gymnas for gutter og piker. Kommunistene lar med umoralsk overlegg de to kjønn gå på samme skole.»Samtiden hadde dog ingen problemer med albumet og det ble en stor suksess, selv om førsteopplaget var kun 5 000 eksemplarer, noe som er ubetydelig i forhold til hva de senere Tintin-albumene ble trykket i. Lenge var albumet bortimot umulig å få tak, da Hergé skammet seg over det, og det ble solgt til skyhøy pris til samlere. Etterhvert kom også piratutgaver i sirkulasjon, spesielt etter 1969 da en luksuriøs spesialutgave i kun 500 eksemplarer ble utgitt. I 1973 kom derfor Tintin i Sovjet i en utgave som også rommet de to andre albumene, Tintin i Kongo og Tintin i Amerika, ut på nytt for å dempe etterspørselen. Det dempet ikke piratutgavene som etterlignet førsteutgaven, og i 1981 ble det igjen utgitt en offisiell Tintin i Sovjet lik førsteutgaven. Førsteopplaget var på 100 000 og ble revet vekk.
Tintin og hans hund Terry blir sent på oppdrag til Moskva for den nyhetsavisen han jobber for. Toget blir blåst i filler av en agent for det hemmelige russiske politiet, OGPU, og Tintin får skylden for hendelsen. Han blir arrestert, satt i fengsel og faktisk også ført til torturkammeret, men unnslipper ved å forkle seg. Deretter stjeler han en bil og havner i mange situasjoner før han kommer til Moskva. Han finner ut at sovjetene får folk til å stemme over sine lister ved å true med gevær, og at de tilsynelatende produktive fabrikkene er bare tomme skall med den hensikt å lure utlendinger (britiske kommunister) ved å brenne høy for å lage røyk og slå på metall for å etterligne lyden av maskiner. Han finner også ut at sovjetene kun deler ut brød til unge russere hvis de sier at de er kommunister. Ellers får de juling. Tintin oppdager at områdene rundt Moskva trues av sult på grunn av mangel på hvete ettersom mesteparten blir eksport på grunn av propagandaeffekten. Kommunistlederne planlegger å plyndre bondegårdene, men Tintin makter å advare dem på forhånd. Han blir imidlertid tatt til fange igjen. Når han så slipper unna over snøen, snubler han over rikdommene, inkludert mengder av hvete og kaviar og vodka, som Stalin, Lenin og Trotsky har stjålet fra det russiske folket. Bevæpnet med denne kunnskapen drar han hjemover igjen, via Berlin og med nye konfrontasjoner med sovjetiske agenter. Når han kommer til Brussel, blir han møtt av jublende menneskemasser.
Avisen Le Petit Vingtième fikk faktisk i stand en triumfhjemkomst for en modell av Tintin og Terry på Brussel nordlige jernbanestasjon den 8. mai 1930 som ble reportert i avisen. Hergé var med i delegasjonen.

Tiofen er en aromatisk hetrosyklisk forbindelse som består av fire karbonatomer og et svovelatom i en fem-atomig ring. Forbindelser analog til tiofen er furan og pyrrol hvor S atomet er erstattet av henholdsvis O og NH. Tiofen ble oppdaget av Viktor Meyer i 1883 som en forurensning i benzen. 
Relatert til tiofen er benzotiofen og dibenzotiofen, som består av en tiofenring sammensmeltet med henholdsvis en og to benzenringer.

Titanic er en amerikansk drama- og katastrofefilm fra 1997, skrevet og regissert av James Cameron. Leonardo DiCaprio og Kate Winslet spiller hovedrollene som Jack og Rose, to personer fra forskjellige samfunnsklasser som forelsker seg på passasjerskipet «Titanic»s jomfrutur i april 1912. Filmens rammefortelling har scener som skifter mellom nåtid og fortid. Billy Zane, Kathy Bates, Frances Fisher, Gloria Stuart og Bill Paxton har andre roller.
Camerons inspirasjon for filmen kom fra hans fascinasjon for skipsvrak. Han mente at en kjærlighetsfortelling med tap av menneskeliv ville være avgjørende for å skape et inntrykk av tragedien. Produksjonen av filmen begynte i 1995 da Cameron tok opptak av «Titanic»s vrak. Scenene som foregår ombord i et forskningsfartøy i 1996 ble spilt inn på skipet «Akademik Mstislav Keldysh», som Cameron brukte som base da han filmet vraket. For å visualisere forliset i 1912 ble det bygd skalamodeller og en større rekonstruksjon i Rosarito i Baja California. Noe dataanimasjon ble også lagt på i etterarbeidet. Filmen ble finansiert av Paramount Pictures og 20th Century Fox og var lenge verdens dyreste film med et budsjett på 200 millioner dollar.
Titanic hadde premiere på Tokyo internasjonale filmfestival 1. november 1997 og kinopremière i Norge 13. februar 1998. Filmen fikk god kritikk og ble nominert til 14 Oscar-priser. Den vant elleve av dem og tangerte prisrekorden til Ben-Hur (1959). Titanic vant blant annet Oscar for beste film og beste regi. Filmen ble en kassasuksess med en totalomsetning på 1,84 milliarder dollar i billettinntekter etter første kinoutgivelse. Det ble den første filmen til å få en omsetning på over én milliard dollar og ble historiens mest innbringende film før Camerons Avatar slo rekorden i 2010 (uten justering for inflasjon). Justert for inflasjon ligger Titanic på fjerdeplass.
Filmen ble utgitt på nytt i 3D i april 2012 i forbindelse med 100 års-markeringen av skipsforliset. Totalomsetningen for begge utgivelsene ligger på 2,18 milliarder dollar. Det amerikanske filminstituttet (AFI) har kåret Titanic til tidenes 83. beste spillefilm fra USA, tidenes 37. beste kjærlighetsfilm fra USA og tidenes 25. beste spenningsfilm fra USA. Låten «My Heart Will Go On», som ble spilt inn av Céline Dion for filmen, ligger i tillegg på listen over filmhistoriens beste amerikanske filmlåter. Titanic har blitt analysert, blant annet for skildringen av klassesamfunnet på 1900-tallet og for sin feministiske dimensjon.
Regissør James Cameron viste stor interesse for skipsvrak og ifølge ham var «Titanic» «skipsvrakenes Mount Everest». Da videoklipp av «Titanic»-vraket ble klippet sammen til en IMAX-film, bestemte Cameron seg for å søke om finansiering i Hollywood for å foreta et lignende dyphavsdykk. Han skrev et scriptment til filmen og la frem handlingen som «Romeo og Julie på Titanic» til produsenter i filmselskapet 20th Century Fox. Produsentene var i utgangspunktet skeptiske til premisset og bekymret seg for hva det ville koste. De ga ham likevel grønt lys i håp om å ivareta samarbeidet.Cameron foretok flere undervannsekspedisjoner til vraket før arbeidet med filmen ble satt i gang for å få et mer detaljert overblikk. Dessuten var videoopptak av vraket et viktig element i filmens anslag, hvor Brock Lovett finner diamantsmykket. Etter å ha sett vraket ble Cameron inspirert til å gjøre filmen så virkelighetsnær som mulig, og han ønsket å vektlegge det følelsesmessige aspektet ved skipets forlis.Etter at undervannsscenene ble spilt inn begynte Cameron arbeidet på manuset. Han brukte seks måneder på kildearbeidet til skipets mannskap og passasjerer, og hyret inn historikere til å se over utkastene. Målet var at seerne skulle leve seg inn i historien. Skattejegeren Brock Lovett skulle representere de som ikke forstod det menneskelige aspektet ved tragedien, mens kjærlighetsforholdet mellom Jack og Rose skulle engasjere; når bruddet oppstår skal publikum sørge over utfallet. Cameron la til en rammefortelling med en eldre Rose for å gjøre de mellomliggende årene mer virkelige og gripende.
I 1996 utforsker skattejegeren Brock Lovett (Bill Paxton) og mannskapet om bord «Akademik Mstislav Keldysh» «Titanic»s vrak for å lete etter smykket «The Heart of the Ocean». De finner en safe som tilhørte førsteklassepassasjeren Caledeon «Cal» Nathan Hockley (Billy Zane). I den finner de et nakenportrett datert 14. april 1912, dagen skipet kolliderte med isfjellet. 100 år gamle Rose Dawson Calvert (Gloria Stuart) får høre om funnet på nyhetene og ringer Brock for å fortelle ham at hun er kvinnen på portrettet. Hun reiser med barnebarnet Lizzy Calvert (Suzy Amis) til forskningsfartøyet. Der får hun se på gamle eiendeler som hadde gått tapt da skipet forliste. Til slutt setter hun seg ned for å fortelle mannskapet om sine dager på «Titanic».
10. april 1912 går 17 år gamle Rose DeWitt Bukater (Kate Winslet) om bord på passasjerskipet «Titanic» i Southampton med moren Ruth (Frances Fisher) og forloveden Cal. På skipet føler Rose seg som «et lite barn, som skriker om hjelp, uten at noen bryr seg eller ser henne». Hun vurderer å ta sitt eget liv ved å hoppe fra akterenden av skipet. Da møter hun Jack Dawson (Leonardo DiCaprio), en ung gutt fra Chippewa Falls som snakker henne ut av fristelsen. Rose forteller Cal at hun lente seg over rekkverket for å se propellene, og at Jack reddet henne. Hun forslår å gi ham en belønning, og Cal inviterer ham til middag på første klasse neste kveld.
Rose og Jack tilbringer mye tid sammen før middagen, selv om Cal og Ruth er skeptiske. Etter middagen blir Rose med Jack til tredje klasse. Cals livvakt, Lovejoy (David Warner), ser dem og forteller det til Cal. Han konfronterer Rose og forteller henne at hun ikke kan se Jack mer. Hun innser at hun har blitt forelsket i Jack, og de tilbringer tid sammen på baugen før Rose viser ham lugaren hennes. På Roses forespørsel tegner Jack henne naken med smykket «The Heart of the Ocean» rundt halsen. Cal ber Lovejoy finne Rose, og han jager paret ned i lasterommet. Der har de sex i en bil før de går tilbake på dekk. Rose spør Jack om å få bli med han når skipet legger til kai i New York. Plutselig kolliderer «Titanic» med et isfjell, og de bestemmer seg for å fortelle det til Ruth og Cal.
Cal finner nakenportrettet og en lapp med en fornærmende kommentar i safen. Han ber Lovejoy legge smykket i Jacks jakkelomme for deretter å anklage ham for tyveri. Styrmennene tar med Jack til skipssersjantens kontor og setter ham i håndjern. Cal legger smykket i sin egen jakkelomme. Skipets konstruktør, Thomas Andrews (Victor Garber), forteller Rose at skipet synker, og at hun må komme seg om bord i en livbåt med en gang. Ruth håper at livbåtene ikke blir for fulle, og Cal kommer med en nedsettende kommentar om de andre klassene. Rose bestemmer seg der og da for å redde Jack. Cal prøver å hindre henne, men Rose spytter ham i fjeset og forlater ham på dekk. Andrews hjelper Rose med å finne Jack, men han sitter fast i håndjern festet til en metallstolpe. Rose finner en øks og slår i stykker håndjernene.
Etter å ha befridd Jack blir Rose oppfordret til å gå om bord i en livbåt. Cal lover Rose at han har en avtale med styrmannen William McMaster Murdoch (Ewan Stewart) som Jack også kan få nytte av. Når hun går om bord forteller Cal Jack at dette er en løgn; avtalen gagner bare han selv. Rose vil ikke forlate Jack om bord og hopper tilbake til skipet. Cal får et sinneutbrudd og begynner å skyte etter Jack og Rose. Han følger dem til spisesalongen i første klasse før han går tom for ammunisjon. Da innser han at han ga jakken sin, og dermed også smykket, til Rose. Jack og Rose møter Andrews i spisesalongen. Han klandrer seg selv for livene som vil gå tapt. De kommer seg tilbake på dekk, hvor alle livbåtene har dratt. De går til akterenden, hvor Rose forteller Jack at de møttes for første gang. Skipet brekker i to og forsvinner under havoverflaten.
1500 mennesker havner i havet og skriker om hjelp. Jack finner en sengegavl som Rose kan ligge på, men den tar ikke vekten av begge to. Han forteller Rose at hun vil dø i en varm seng, gammel og grå. Jack dør etter hvert av hypotermi. Etter en stund kan Rose høre en styrmann som roper på overlevende, men hun er ikke sterk nok i stemmen til å rope tilbake. Hun svømmer over til en død lugartjener og blåser i fløyten hans for å få oppmerksomhet. Styrmannen hører henne, og hun blir reddet. De overlevende blir omsider plukket opp av RMS «Carpathia» og ankommer New York. Cal leter etter henne på brygga, men Rose unngår ham. I voiceover forteller den eldre Rose at han tok sitt eget liv etter børskrakket i 1929. Rose begynner å kalle seg Rose Dawson og oppdager at «The Heart of the Ocean» ligger i jakkelommen.
I 1996 avslutter Brock søket etter å ha hørt Roses historie. Rose går ut på dekk og kaster «The Heart of the Ocean» i havet. Mens hun sover i sengen sin panorerer kameraet over bildene på kommoden, og det blir klart at Rose har levd et liv i frihet – noe hun planla å gjøre med Jack. I siste scene blir Rose gjenforent med Jack om bord på skipet, til dundrende applaus fra de som omkom i forliset.
Kate Winslet som Rose DeWitt Bukater, en 17 år gammel jente fra Philadelphia som blir giftet bort for å opprettholde familiens klassestatus.
Leonardo DiCaprio som Jack Dawson, en lutfattig kunstner fra Chippewa Falls i Wisconsin som vant billetten til «Titanic» i poker.
Billy Zane som Caledon Nathan «Cal» Hockley, Roses 30 år gamle forlovede og arvingen til en stålformue i Pittsburgh.
Frances Fisher som Ruth DeWitt Bukater, Roses kravstore mor som arrangerer ekteskapet mellom sin datter og Cal.
Gloria Stuart spilte Rose som gammel, når hun forteller historien om jomfruturen til mannskapet på «Keldysh».
Bill Paxton som Brock Lovett, en skattejeger på jakt etter et verdifullt smykke i «Titanic»s vrak.
Suzy Amis som Lizzy Calvert, Roses barnebarn som er med henne når hun besøker Lovett på skipet.
Danny Nucci som Fabrizio De Rossi, Jacks italienske bestevenn, som sammen med Jack vinner billetter med «Titanic» i poker.
David Warner som Spicer Lovejoy, en tidligere Pinkertonkonstabel og Cals livvakt.
Jason Barry som Thomas «Tommy» Ryan, en irsk tredjeklassepassasjer som blir venn med Jack og Fabrizio.
Kathy Bates som Margaret «Molly» Brown, en førsteklassepassasjer som ble rost for arbeidet med å redde passasjerer i havet.
Victor Garber som Thomas Andrews, skipets konstruktør som er med på jomfruturen for å se om alt er i orden.
Bernard Hill som Edward John Smith, kapteinen på «Titanic» som dro på sin siste tur før han skulle gå av med pensjon.
Jonathan Hyde som Joseph Bruce Ismay, administrerende direktør i White Star Line som er med på turen for å sjekke at alt er i orden.
Eric Braeden som John Jacob Astor IV, en førsteklassepassasjer og den rikeste personen ombord.
Bernard Fox som Archibald Gracie IV, en oberst som reiser på første klasse og som ofte blir sett sammen med Cal.
Michael Ensign som Benjamin Guggenheim, en førsteklassepassasjer som stolt viser fram sin nye hustru, Madame Aubert.
Jonathan Evans-Jones som Wallace Hartley, skipets kapellmester som begynner å spille «Nærmere deg, min Gud» når skipet synker.
Mark Lindsay Chapman som Henry Tingle Wilde, skipets overstyrmann som slipper Cal om bord i en livbåt fordi han bærer på et barn.
Ewan Stewart som William McMaster Murdoch, skipets førstestyrmann som har ansvaret for broen den kvelden «Titanic» treffer isfjellet.
Jonathan Phillips som Charles Lightoller, skipets andrestyrmann som bruker en pistol og trusler for å holde orden.
Ioan Gruffudd som Harold Lowe, skipets femtestyrmann som har ansvaret for livbåten som redder Rose.Filmen skildrer i tillegg en rekke andre historiske figurer, blant annet fjerdestyrmann Joseph Boxhall (Simon Crane), sjettestyrmann James Paul Moody (Edward Fletcher), kvartermester Robert Hichens (Paul Brightwell), andreklassepresten Thomas Byles (James Lancaster), førsteklassepassasjerene Cosmo Duff-Gordon (Martin Jarvis), Lady Duff-Gordon (Rosalind Ayres), Isidor Straus (Lew Palter) og Ida Straus (Elsa Raven), utkikksansvarlige Frederick Fleet (Scott G. Anderson), telegrafistene Jack Phillips (Gregory Cooke) og Harold Bride (Craig Kelly) og sjefsbakeren Charles Joughin (Liam Tuohy).
Kate Winslet spilte 17 år gamle Rose DeWitt Bukater, den rike overklassejenta fra Philadelphia. Winslet har sagt at Rose «har mye å gi, og hun er veldig åpenhjertig. Hun vil utforske og oppleve verden, men hun tror ikke det kommer til å skje». Cameron har kalt figuren «en Audrey Hepburn-type» og valgte til slutt Winslet på grunn av standhaftigheten og talentet hennes. Gwyneth Paltrow, Winona Ryder, Claire Danes og Gabrielle Anwar ble også vurdert til rollen. Gloria Stuart spilte den eldre versjonen av figuren. Cameron ønsket «en fiktiv overlevende som [nærmer seg] 101 år og forbinder oss til historien». Han ville ha en skuespiller fra Hollywoods gullalder i 1930- eller 1940-årene. Fay Wray ble vurdert til rollen, men valget falt på Stuart på grunn av «livsgnisten» hun og Winslet delte.Leonardo DiCaprio spilte 20 år gamle Jack Dawson, fattiggutten fra Chippewa Falls. Matthew McConaughey, Chris O'Donnell, Billy Crudup og Stephen Dorff ble alle vurdert til rollen, men Cameron mente de var for gamle. Tom Cruise krevde for mye i lønn, og Jared Leto nektet å stille til prøveinnspilling. Cameron har kalt Jack «en James Stewart-type». McConaughey ble også tilbudt rollen som Cal, men den gikk til Billy Zane.
Harland and Wolff, skipsverftet som bygde «Titanic», ga scenografene tilgang til sine private arkiver, som blant annet inneholdt blåkopier og Thomas Andrews' notatbok. Peter Lamonts dekoravdeling så etter gjenstander fra den tiden som de kunne bruke til å innrede skipet. Ettersom skipet skulle være helt nytt, måtte også alle rekvisittene være nye. Den store trappeoppgangen i første klasse, som er et viktig møtested i filmen, ble bygget av ekte tre og ødelagt under innspillingen av forliset. Cameron hyrte inn historikerne Don Lynch og Ken Marschall for å gjøre filmen så historisk riktig som mulig.Filmselskapet 20th Century Fox leide et stort område i Rosarito i Baja California for å bygge en skalamodell av skipet. Modellen ble 775 fot (236 m) lang og tilsvarer 90 % av skipets faktiske størrelse. De bygget også en vanntank slik at de kunne gjenskape forliset, samt en løfteplattform slik at de kunne krenge skalamodellen.
Innspillingen av Titanic begynte i juli 1996 i Dartmouth i Nova Scotia med nåtidsscenene om bord i havforskningsskipet «Akademik Mstislav Keldysh». I september 1996 begynte innspillingen med skalamodellen i Rosarito i Baja California. Skalamodellen ble bygget så den viste styrbord side for at skorsteinsrøyken skulle gå i riktig retning. Dette medførte problemer i Southampton-scenen, fordi skipet egentlig var fortøyd på babord side. Alle tekstelementene i scenen ble dermed skrevet bakvendt slik at de kunne speilvende scenen i sin helhet i etterarbeidet. Det ble også hyrt inn en etikettespesialist for å trene opp skuespillerne i datidens skikk og bruk.Det oppstod en rekke problemer under innspillingen som bidro til filmens dårlige presseomtale i forkant av utgivelsen. Innspillingen gikk 22 dager på overtid, og flere klaget på et dårlig og utrygt arbeidsmiljø. Produsenter i 20th Century Fox foreslo i tillegg å korte ned spilletiden fra tre til to timer, men Cameron nektet. Budsjettet til filmen lå på 200 millioner dollar, og Titanic var den dyreste filmen noensinne produsert til da.
Cameron ønsket å lage banebrytende effekter for filmen og fikk hjelp av selskapet Digital Domain med det digitale effektarbeidet. I scener hvor hele skipet var i bildeutsnittet, brukte de en mindre miniatyrmodell. Røyk fra skorsteinene, havet rundt og passasjerer på dekk ble lagt på som visuelle effekter i etterarbeidet. Effektteknikeren Robert Legato scannet ansiktet til mange skuespillere for å bruke det i effektarbeidet, både på digitale statistroller og stuntmenn. Salongen i første klasse var også en miniatyrmodell; skuespillerne spilte foran en greenscreen under innspillingen, men i effektarbeidet ble klippene kombinert. Det ble også laget en miniatyrmodell av en førsteklassekorridor som deretter ble fylt med vann for å illustrere at skipet synker. Spesiell vannsminke og voks ble brukt for å visualisere de ihjelfrosne menneskene i havet. I scenen hvor akterenden står loddrett på havoverflaten, ble det brukt både stuntmenn og dataanimasjon for å illustrere passasjerene som falt ned.
James Cameron klippet vekk flere scener for å øke tempoet i filmen og for å korte ned spilletiden. Dette var scener som bygget på historiske hendelser eller som var til formål for kjærlighetshistorien mellom Jack og Rose. En av scenene som ble klippet vekk var en sekvens med SS «Californian». «Californian» var det skipet som lå nærmest «Titanic» under forliset, men de hadde slått av radiomottakeren for natten og ikke hørt SOS-anropet. Cameron klippet vekk scenen fordi den tok fokus vekk fra det som foregikk på «Titanic». «Dersom «Titanic» er kraftig som en metafor for verdens undergang, så må den verdenen være selvbærende.» En annen scene som ble klippet vekk var en slåsskamp mellom Jack og Lovejoy. Den ble klippet vekk etter tilbakemelding fra en forhåndsvisning.Det ble også spilt inn en alternativ slutt som ble klippet om i etterarbeidet. Etter at Rose har fortalt historien til mannskapet om bord «Akademik Mstislav Keldysh», går hun ut på dekk. Brock og Lizzy tror hun er i ferd med å ta sitt eget liv. Rose forteller dem at hun har hatt diamantsmykket hele tiden. Hun forteller Brock at livet er uvurderlig og kaster smykket i havet. Brock ler av seg selv, og Rose går tilbake til lugaren sin. Etter dette ender det på samme måte som i sluttfilmen. Cameron antok at publikum ikke lenger var interessert i Brock og klippet om scenen slik at Rose er alene på dekk.
Lydsporet i filmen ble komponert, orkestrert og dirigert av James Horner, som tidligere hadde samarbeidet med Cameron på Aliens (1986). Den norske sangartisten Sissel Kyrkjebø sang ordløst til noen av låtene i Titanic. Horner kjente til Kyrkjebø fra albumet Innerst i sjelen, og han likte spesielt godt hvordan hun sang «Eg veit i himmerik ei borg». Cameron har sagt at musikken var viktig for å forsterke den «emosjonelle virkningen av filmen». Horner fikk også overbevist Cameron om å la den kanadiske sangartisten Céline Dion synge en signaturmelodi for filmen. Låten «My Heart Will Go On» ble komponert av Horner, skrevet av Will Jennings og fremført av Dion. Den blir spilt under rulleteksten. Lydsporet fikk god kritikk, og Stephen Thomas Erlewine fra AllMusic skrev følgende:
«James Horners lydspor [...] leverer mot alle odds akkurat hva det lover. Filmmusikken er storslått, uten å gli inn i det typiske melodramaet, og utsøkt romantisk, uten å være sykelig sentimental; den tilbyr ekte følelser og spenning, med Sissels hjemsøkende ordløse sang som gir en fin kontrast til Horners blanding av strykere, vokaler, orkestre og synthesizere. Céline Dions «My Heart Will Go On» føles kanskje litt som en ettertanke, spesielt etter å ha opplevd Horners rykkende, effektfulle lydspor, men hjertet er på riktig sted. Uansett er det Horners instrumentale arbeid og musikkens virvelvind av følelser som gjør at lydsporet til Titanic blir en reise verdt å gjenta.»
Lydsporet ble utgitt på albumet Titanic: Music from the Motion Picture av Sony Classical Records 18. november 1997. På grunn av filmens kinosuksess gikk platen raskt til topps på hitlister i over 20 land. Albumet solgte 30 millioner eksemplarer på verdensbasis og er dermed en av verdens mestselgende album. Platen er tidenes mest solgte album med hovedsakelig orkestral filmmusikk. Albumet fikk en oppfølger i 1998, Back to Titanic, samt to spesialalbum i 2012 i forbindelse med filmens 3D-utgivelse.
Flere filmkritikere spådde at Titanic ville bli en økonomisk skuffelse, særlig på grunn av det høye budsjettet. 20th Century Fox og Paramount Pictures samarbeidet om å finansiere filmen. Paramount stod for distribusjonen i Nord-Amerika, mens Fox hadde ansvaret for internasjonal utgivelse. Den skulle egentlig bli utgitt 2. juli 1997, men på grunn av krevende spesialeffekter ble premieredatoen flyttet. En forhåndsvisning i Minneapolis 14. juli 1997 fikk god kritikk og bidro til mer positiv omtale. Titanic hadde verdenspremiere på Tokyo internasjonale filmfestival 1. november 1997. Den hadde kinopremiere i USA 19. desember 1997, og i Norge 13. februar 1998. Filmen fikk aldersgrensen PG-13 i USA, som vil si at noe innhold kan være uegnet for barn under 13. Den fikk 12 års-aldersgrense i Storbritannia av British Board of Film Classification, og 15 års-aldersgrense i Norge av Medietilsynet med følgende begrunnelse: «Flertallet mener at filmens katastrofestemning, gjennom skildringer av panikk og drukninger, kan virke urovekkende på 11 åringer.» Filmen fikk en ny aldersgrense i Norge i 2012 i forbindelse med 3D-utgivelsen, denne gangen en 11 års-aldersgrense.
Titanic ble en kassasuksess og spilte inn 2,187 milliarder dollar (til sammen for begge kinoutgivelsene) på verdensbasis i billettinntekter. Den ble den første filmen i historien til å spille inn over én milliard dollar i billettinntekter, og i april 2012 den andre til å spille inn over to milliarder. Titanic slo rekorden til Jurassic Park som historiens mest innbringende film (uten justering for inflasjon). Den holdt posisjonen i over ti år før Avatar slo rekorden i 2010. Justert for inflasjon ligger Titanic på fjerdeplass. Den slo kinorekorder i flere land og er en av de mest besøkte filmene i Norge noensinne med et kinobesøk på over én million i 1998.
Filmen fikk god kritikk. Den amerikanske nettsiden Rotten Tomatoes har anslått at 89 % av totalt 187 anmeldelser var positive. Ifølge siden er kritikernes konsensus at filmen er «en stort sett ukvalifisert triumf for James Cameron, som tilbyr en svimlende blanding av spektakulære visuelle effekter og gammeldags melodrama». Filmkritiker Roger Ebert fra Chicago Sun-Times ga filmen fire av fire stjerner og skrev at «den er feilfritt utformet, smart konstruert, sterkt spilt og fengslende. [...] Jeg ble overbevist av både historien og sagaen. Kjærlighetshistorien er rutinemessig, men belønningen – hvordan alle oppfører seg når skipet synker – er skrevet på en nydelig måte, idet passasjerer blir tvunget til å ta umulige beslutninger.» Ebert kåret Titanic til årets niende beste film. Nesten like begeistret var Leonard Maltin som gav den 3,5 av 4 stjerner. Han beskrev den som spektakulær, men at det var det «magnetiske samspillet mellom de to ung i lederrollene som holdt filmen oppe». Janet Maslin fra The New York Times var også fornøyd og skrev at «Camerons fantastiske Titanic er den første filmen på flere tiår som faktisk kan sammenlignes med Tatt av vinden».I Norge ga Ellen Margrethe Sand fra Verdens Gang filmen terningkast fem og kalte det «en visuelt storslagen beretning i den episke genres mest bredpenslede tradisjon, der «Titanics» stolthet og berømmelse glir deg like lett under huden som den ufattelige katastrofen som skulle følge. [...] Det er forbløffende hva filmregissør James Cameron har greid: å flette en melodramatisk og fullstendig imaginær, men absolutt medrivende kjærlighetshistorie sammen med en overveldende filmatisk beretning om «Titanic»s ferd og forlis. Uten – faktisk – å bli smakløs.» Hun kritiserte noen scener der hun gjennomskuet skalamodellen framfor det faktiske skipet, men roste rolleskildringene til Kate Winslet og Leonardo DiCaprio. Noen kritikere mente at filmen hadde en svak historie og svak dialog. Kenneth Turan fra Los Angeles Times kalte filmen en «forslitt, uinspirert kopi av gamle kjærlighetsfilmer fra Hollywood, en film som oser av falskhet og mangler det minste snev av originalitet.»
Titanic ble nominert til 14 Oscar-priser i 1998 og tangerte dermed nominasjonsrekorden til Alt om Eva (1950). Den vant elleve av prisene under den 70. Oscar-utdelingen og tangerte prisrekorden til Ben-Hur (1959). Titanic vant Oscar for beste film, beste regi, beste kinematografi, beste filmklipp, beste lydmiks, beste lydklipp, beste originalmusikk, beste sang, beste scenografi, beste kostymedesign og beste visuelle effekter. Den ble også nominert til Oscar for beste kvinnelige hovedrolle, beste kvinnelige birolle og beste sminke. Filmen vant fire Golden Globe Awards for beste dramafilm, beste regi, beste sang og beste originalmusikk. Kate Winslet, Leonardo DiCaprio og Gloria Stuart ble nominert til Golden Globe-priser for sine rolleskildringer, og Cameron ble også nominert for manuset sitt. Den ble nominert til ti British Academy Film Awards («BAFTA-priser») og to Critics' Choice Movie Awards. Stuart vant en Screen Actors Guild Award for beste kvinnelige birolle (delt med Kim Basinger for L.A. Confidential), mens Winslet og resten av ensemblet ble også nominert. Signaturlåten «My Heart Will Go On» vant Grammy Awards for årets innspilling, årets sang og årets filmlåt. Céline Dion vant i tillegg beste kvinnelige popartist for sangarbeidet. Stuart vant en Saturn Award for beste kvinnelige birolle, mens Cameron vant en Directors Guild of America Award for regiarbeidet.
Titanic ble utgitt på VHS og LaserDisc 1. september 1998. Filmen ble utgitt på DVD 31. august 1999 med kinotrailer som bonusmateriale. Det var den bestselgende DVD-utgivelsen i 1999, og Titanic ble den første DVD-filmen til å selge over én million eksemplarer. Filmen fikk en ny DVD-utgivelse 25. oktober 2005, da som spesialutgaven «Special Collector's Edition» på tre DVD-plater i Storbritannia og Canada. Andre internasjonale utgaver ble utgitt 7. november 2005 med henholdsvis to og fire DVD-plater. De nye utgivelsene inneholdt blant annet en nyrestaurert versjon av filmen, dokumentarfilmer om produksjonen av filmen, bortklipte scener og bildegallerier. En annen utgivelse i Storbritannia på fem DVD-plater inneholdt i tillegg Camerons dokumentarfilm Ghosts of the Abyss (2003). Titanic ble utgitt på Blu-ray og Blu-ray 3D 10. september 2012. En større samleboks, «Collector's Edition», inneholdt blant annet en billedbok og postkort med kostymene fra filmen.
Filmen ble utgitt på nytt i 3D i 2012 i forbindelse med forlisets 100 års-markering. Den nye utgivelsen ble markedsført under tittelen Titanic in 3D. Restaureringsarbeidet varte i 60 uker og kostet 18 millioner dollar. Arbeidet ble utført av Stereo D, mens Panther Records restaurerte lydsporet. Bildeformatet ble i tillegg endret fra 2.35:1 til 1.78:1, slik at mer er synlig i bildeutsnittet. Scenen hvor Rose ligger på sengegavlen og ser utover stjernehimmelen ble delvis utført på nytt. Astrofysikeren Neil deGrasse Tyson hadde kritisert scenen for å vise et ukorrekt stjernemønster, og han sendte James Cameron et riktig bilde av hvordan stjernehimmelen så ut fra Atlanterhavet i april 1912.3D-utgivelsen hadde premiere i Royal Albert Hall i London 27. mars 2012 med Cameron og Kate Winslet tilstede. De nye 3D-effektene fikk god kritikk. Peter Travers fra Rolling Stone skrev at «3D-effektene gjør Titanic mer intens. Du er der. Du er fanget som aldri før i en intim storfilm som tar sin plass i filmens tidskapsel.» Owen Gleiberman fra Entertainment Weekly var også fornøyd og skrev: «For en gangs skyld blir ikke effektene i en 3D-film mørke eller distraherende. De ser overraskende skarpe og levende ut.» Ann Hornaday fra The Washington Post var misfornøyd og mente at «3D-konverteringen skaper avstand hvor det bør være intimitet, for ikke å nevne merkelige øyeblikk med rammearbeidet og komposisjonen.» Utgivelsen fikk en totalomsetning på 343, 4 millioner dollar i billettinntekter.
Titanic blir stadig analysert for sitt kjønnsperspektiv. Jakob Lothe og Per Kristian Sebak skrev i boken Titanic: Historie, myte, litteratur og film (2012) at Rose går gjennom en frigjøringsprosess i løpet av filmen. Siden store deler av filmen blir vist med «mannens blikk», kan Cameron spille på dette i scenen hvor Rose ber Jack tegne henne naken. «Cameron spiller på tilskuernes forventning om et mannlig blikk på Rose, for så å motarbeide og problematisere denne forventningen.» Rose tar initiativet til tegningen og viser at hun har kontroll gjennom ertende kommentarer. «Kjønnsperspektivet i filmen understrekes gjennom denne forskyvningen av kontroll og makt fra Jack som mann til Rose som kvinne. Det betyr ikke at Rose er usårbar overfor invaderende mannlige blikk, men hun er sterk og har strategier for å motvirke dem.» Katha Politt fra The Nation kalte Titanic «en feministisk film» i kontekst med andre Hollywood-filmer. I motsetning til flere filmer må ikke Rose inngå et kompromiss mellom mannen og yrket hun elsker. Alexandra Keller skrev analysen «"Size Does Matter": Notes on Titanic and James Cameron as Blockbuster Auteur», som er en del av boken Titanic: Anatomy of a Blockbuster. Hun mente at Rose er like smart, uavhengig og sterk som Camerons andre kvinneskikkelser, men at hun «ender opp med å tjene både patriarkatet og eierklassene hun visstnok hater til fordel for Jack og alt han representerer».Lothe og Sebak kommenterte også filmens klasseskildring. De skrev at filmen tok et klassestandpunkt i scenen hvor Rose bestemmer seg for å redde Jack. Rose forteller Ruth og Cal at halvparten av de som er om bord, kommer til å dø. «Ikke den beste halvparten,» svarer Cal. Etter denne replikken når forholdet mellom Rose og Cal et nytt lavmål. Like etterpå spytter hun ham i fjeset. «Selv om det kanskje kan innvendes at både Roses mor og Cal er ekstreme både i sine holdninger og i sine fordommer, fungerer Rose som talerør for en skarp kritikk ikke bare av klasseinndelingen om bord i «Titanic», men også av klasseforskjeller i Storbritannia og USA tidlig på 1900-tallet.» Lothe og Sebak mente at denne scenen forener klasse og kjønn på en ny måte. Rose blir opprørt av klasserangeringen på grunn av sin nye identitet som en selvstendig kvinne. Denne identiteten har hun utviklet gjennom forholdet med Jack. Laurie Oullette skrev analysen «Ship of Dreams: Cross-Class Romance and the Cultural Fantasy of Titanic» i boken Titanic: Anatomy of a Blockbuster. Hun mente at Titanic peker på fortidens klassefordommer, men at «den også fremmer illusjonen om at USA nå er et klasseløst samfunn».Flere kritikere har også analysert kollisjonsscenen. Lothe og Sebak skrev at Cameron bygger opp spenning ved å utsette kollisjonen og forliset, ettersom tilskuerne allerede vet at det kommer til å skje. Med dette viderefører Cameron fortellermåten sin fra science fiction-filmen Aliens (1986). Filmforskeren David Lubin mente at scenen markerte et sjangerskifte i filmen; fra og med kollisjonen ble Titanic en actionfilm. Lothe og Sebak mener istedet at den episke romansen endrer karakter, og at romansen mellom Jack og Rose videreutvikles i sammenheng med hendelsene som kollisjonen resulterte i. Lubin mente at regissøren Stanley Kubrick hadde stor innflytelse på fortellermåten og atmosfæren i filmens andre akt. Lothe og Sebak pekte på scenen hvor Rose løper i korridorene desperat etter å finne hjelp til Jack. Kubrick er kjent for lignende sekvenser, eksempelvis i skrekkfilmen Ondskapens hotell (1980). De peker også på at Rose hele tiden er utstyrt med en øks, «et våpen som tradisjonelt har vært mannens».Peter Krämer skrev analysen «'Far Across the Distance': Historical Films, Film History and Titanic (1997)» i boken The Titanic in Myth and Memory: Representations in Visual and Literary Culture. Han kommenterte sluttscenen, hvor Rose og Jack gjenforenes om bord «Titanic» omringet av de som døde under forliset. Krämer skrev at denne drømmesekvensen snur selve forliset på hodet: kjærlighetsparet gjenforenes, og skipet vil aldri synke. Han kalte også scenen «tvetydig». Filmen ender med at kameraet tilter opp mot glasskuppelen og bildeutsnittet fader til hvitt, før den deretter fader ut til svart. Krämer har sagt at fadingen til svart kan signalisere Roses død, mens den hvite skjermen skal minne kinogjengerne om å vende tilbake til hverdagen. Lothe og Sebak kommenterte også scenen: «I denne merkelige epilogen sprenger filmen alle realistiske rammer og glir over i en forestilt virkelighet. Samtidig som den realistiske dimensjonen ved filmen forlates, sluttføres den episke romansen i fantasien.»
Titanic har også fått ros fra filmkritikere i ettertid. I forbindelse med 3D-utgivelsen ble filmen anmeldt av Birger Vestmo fra Filmpolitiet, som ga den terningkast seks. «Dette er stor dramatikk og intens kjærlighet satt i en fantastisk ramme med et skikkelig historisk sus over seg.» Vestmo roste spesielt arbeidet til Kate Winslet og Leonardo DiCaprio og mente de hadde «en ungdommelig gnist og energi de ikke har like mye av lenger». Han ble imponert over filmens utseende, men syntes at noen av de digitale figurene var åpenbare i enkelte scener. Roger Ebert anmeldte også 3D-versjonen og skrev: «Produksjonen gir liv til det store jernskipets rikdom. Passasjerene er et tverrsnitt av livsstilen som ble borte for godt under første verdenskrig. På en måte representerte isfjellet det 20. århundre.»
Filmnettstedet Montages kåret Titanic til 1990-årenes 31. beste film og beskrev filmens arv: «Det grandiose melodramaet om Rose (Kate Winslet) og Jack (Leonardo DiCaprio) var nyskapende da det kom, gjennom James Camerons filmteknologiske fingerspissfølelse. Men det er likevel tidløsheten i kjærlighetshistorien som har ført Titanic trygt på plass i filmhistoriens havn, godt hjulpet av det tåresprutende soundtracket til James Horner med Céline Dion som gallionsfigur. En hjertevrengende klassiker som til slutt viste seg å tåle tidens vann.» Robbie Collin fra The Telegraph skrev at filmen, på lik linje med Tatt av vinden og Cleopatra, er av typen storfilm fra Hollywood som dukker opp bare én gang hver generasjon. «Den har blitt eldre uten å bli utdatert. Den overskrider målgrupper. Den er rett og slett for stor for sjangeren.»Lothe og Sebak skrev at Camerons film «er det enkeltbidraget til historien om skipet og forliset som har hatt størst påvirkningskraft og nådd videst ut de siste femten årene. [...] Mens historien om «Titanic» og mytene rundt forliset ga filmen drahjelp, har filmens kolossale gjennomslag forsterket «Titanic»-interessen og gjort nye generasjoner seere kjent med historien bak den. Samtidig har den også forsterket mytene.» De mente at «det filmen taper ved å forholde seg unøyaktig til den historiske virkeligheten, tar den igjen på andre måter. At Jack i virkeligheten ikke hadde kunnet komme opp på første klasse, betyr for eksempel ikke at filmen ved å la ham gjøre det ikke kan si noe vesentlig om klasseforskjellene om bord. På en måte er det nettopp da den kan gjøre det.»Titanic har dukket opp på seks av det amerikanske filminstituttets lister. I 2007 ble den kåret til filmhistoriens 83. beste spillefilm fra USA på listen «AFI's 100 Years…100 Movies». Den ble også kåret til historiens 37. beste kjærlighetsfilm fra USA på listen «AFI's 100 Years…100 Passions», den 25. beste spenningsfilmen fra USA på listen «AFI's 100 Years…100 Thrills» og den 6. beste storfilmen fra USA på storfilmlisten i «AFI's 10 Top 10». Signaturlåten «My Heart Will Go On», som Céline Dion spilte inn for filmen, ligger på 14.-plass på listen «AFI's 100 Years…100 Songs», som består av de beste filmlåtene fra amerikanske spillefilmer. Replikken «I'm the king of the world!», som Jack roper ut ved baugen, ble stemt fram som det 100. beste amerikanske filmsitatet på listen «AFI's 100 Years…100 Movie Quotes». James Horners lydspor ble i tillegg nominert til en plass på listen «AFI's 100 Years of Film Scores», men den nådde ikke opp i kåringen.Filmen ble innlemmet i National Film Registry i 2017, et utvalg av filmer til bevaring i det amerikanske nasjonalbiblioteket Library of Congress.
Frakes, Randall (1998). Titanic: James Cameron's Illustrated Screenplay. New York: Harper. ISBN 0-06-095307-1. 
Cameron, Stephen (1998). Titanic: Belfast's Own. Ireland: Wolfhound Press. ISBN 0-86327-685-7. 
Lothe, Jakob og Sebak, Per Kristian (2012). Titanic: Historie, myte, litteratur og film (norsk). Oslo: Pax forlag. ISBN 9788253034980. CS1-vedlikehold: Flere navn: forfatterliste (link)
Mireille Majoor (2003). Titanic: Ghosts of the Abyss. New York: Scholastic. ISBN 1-895892-31-7. 
Molony, Senan (2005). Titanic: A Primary Source History. Canada: Gareth Stevens. ISBN 0-8368-5980-4. 
Marsh, Ed W.; Kirkland, Douglas (1998). James Cameron's Titanic. London: Boxtree. ISBN 0-7522-2404-2. 
Parisi, Paula (1998). Titanic and the Making of James Cameron. London: Orion. ISBN 0-7528-1799-X. 
Studlar, Gaylyn (1999). Titanic: Anatomy of a Blockbuster. Piscataway, NJ: Rutgers University Press. ISBN 978-0-8135-2669-0.  
Ballard, Robert (1987). The Discovery of the Titanic. Canada: Grand Central Publishing. ISBN 0-446-67174-6. 
Lynch, Donald (1992). Titanic: An Illustrated History. New York: Madison Press Books. ISBN 978-0-7868-6401-0. 
Lubin, David M. (1999). "Titanic" (BFI Modern Classics). London: BFI Publishing. ISBN 0-85170-760-2.

Tjøme er fra 2018 den nest største øya i Færder kommune. Øya Tjøme ligger sørligst på vestsida av Oslofjorden, 12 mil fra hovedstaden, og  
preges i stor grad av fritidsbebyggelse. Historisk har næringsveiene sjøfart og hvalfangst betydd mye for Tjøme-folk. 
I 2013 ble Færder nasjonalpark opprettet, og denne omfatter skjærgården øst for øyene Tjøme og Nøtterøy.
Tjøme ble egen kommune ved innføringen av formannskapsloven i 1837. Kommunen grenset i øst mot Oslofjorden, i sør lå Skagerrak og i vest Tønsbergfjorden som dannet grense mot Sandefjord. I nord skilte Vrengensundet Tjøme fra Nøtterøy kommune. 
I forbindelse med kommunereformen vedtok regjeringen 18. mars 2016 at Tjøme og Nøtterøy kommuner skulle slås sammen til Færder kommune fra 1. januar 2018. Dette var i tråd med kommunenes egne ønsker.
Tjøme kommune besto av de langstrakte øyene Tjøme (12 km lang, 24,5 km²) i nord, videre Brøtsø (1,9 km²) og Hvasser (3,6 km²) i sørøst. Disse tre øyene har fast bosetning og bruforbindelse. I tillegg er det 475 andre større og mindre øyer og holmer uten helårs bosetning. Noen av dem har vært bebodd tidligere, som for eksempel Sandø (fra gammelt av Sanni) (1,1 km²), feriekoloniøya Hudø og Ildverket. Lengst ut mot Oslofjorden ligger Leistein og viser seilingsleden inn mot Vrengensundet. Lengst sør ligger Tristein med Færder fyr. Det regnes som Oslofjordens sørlige endepunkt.
Landskapet på Tjøme er kupert med tydelige knauser, kløfter og svaberg; alt ligger i retningen nord-sør, og dette gjelder for hele Færder kommune. Knauser og svaberg er preget av isens bevegelse i denne retningen. Høyeste punkt er, ifølge Statens kartverk, Herkelås (80,3 moh). Holtekjæråsen er nesten like høy.   
Tjøme har strender, våtmarker, skoger og kulturlandskap med en rik vegetasjon og flere sjeldne arter. Skogene er små, men omfatter flere typer fra vernskog ved kysten som skjermer innenforliggende skog, via løvskog til mørke granskogsområder. Planter og svaberg i strandsonen er utsatt for stor slitasje fra det omfattende friluftslivet på øyene.
På nordre del av øya ligger innsjøen Kynna, et vann som er rikt på dyreliv. I nord og sør har Kynna rike våtmarksbiotoper. Kynna dreneres mot Vrengensundet, og vannfallet ble på begynnelsen av 1900-tallet brukt som drivkraft for en mølle.
Berggrunnen består av dypbergarten larvikitt, mens løsmassene er morene-, sand- og leirejord. Tjøme ligger utenfor det store raet som går gjennom Vestfold, men en eldre morene som av naturgeografer kalles Tjøme-Hvaler-trinnet krysser Tjøme og kan sees blant annet i Moutmarka og på Sandø. Tidligere kaltes denne morenen Tjøme-raet. I strandkanten er det lett å finne fossiler i løsblokker som er transportert av isen.
Tjøme-naturen inneholder mange sjeldne fuglearter, som blant annet rørsanger, sivsanger og sothøne. Andre arter er nattergal, fuglekonge, gjerdesmett, spurveugle, flaggspett, grønnspett, svartspett og hønsehauk. Gravand, Norges største and, hekker i våtmarksområdet Kolabekkilen og kan observeres i stort antall. Der hekker også gråhegre. Andre sjøfugler er blant annet tjeld og ærfugl. Det er ellers en stor mengde måker og andre, vanlige arter.
Av ville dyr på Tjøme finnes blant annet elg, rådyr, rev, grevling og ekorn. Dessuten kan mink sees både i skogen og på holmer og skjær. Tjøme er også kjent for et usedvanlig rikt insekt-liv – svært mange arter er funnet for første gang i Norge her og mange er fortsatt bare kjent fra Tjøme. Innenfor et lite område i det søndre delen av kommunen ble rundt to tredjedeler av alle arter av sommerfugler kjent fra Norge funnet, og Tjøme er også rik på biller og tovinger. Særlig Sandø, Hvasser og utmarksområdet Moutmarka i den søndre enden av Tjøme er kjent for sin rike insektfauna. Den fredede rødlistearten blodigle finnes i Tjømes innsjø, Kynna.
I samarbeid med Oslofjordens Friluftsråd har Tjøme kommune sikret 4 km² (omtrent 12 % av kommunens areal) som friarealer. Dette er friluftsområder åpne for alle. Det gjelder populære utfartssteder som Mostranda og Verdens ende med det karakteristiske vippefyret helt sør på Tjøme, flere fine strender på Hvasser (bant annet Lilleskagen, Fynsletta og på Syd) samt ei rekke øyer, for eksempel Ildverket. Det er også en rekke områder og øyer i privat eie der folk er velkomne, for eksempel på Sandø utenfor Sandøsund ved Hvasser. Forsvarets tidligere eiendom Tjønneberget på Hvasser ble i 2010 åpnet for publikum til friluftsformål. En del av de nevnte områdene ligger nå innenfor Færder nasjonalpark.
Hele skjærgården øst for øyene Tjøme og Nøtterøy er vernet og ligger innenfor Færder nasjonalpark. Vernet gjelder også havbunnen. Også Moutmarka som ligger på øya Tjøme vest for Verdens Ende er en del av Færder nasjonalpark. 
En del av gården Rød ved Tjøme sentrum har vært fredet etter lov om naturvern fra 1942, men er fra 2006 regulert til landskapsvernområde. Øya Sandø ble fredet etter samme lov i 1950-årene, men den ubebodde delen av øya er landskapsvernområde innenfor nasjonalparken. Det er opprettet landskapsvernområder for planter og dyr og naturreservat for sjøfugl på mange holmer og skjær. Storemyr - Fagerbakken landskapsvernområde på Hvasser er et av de største.
Tjøme kommune tilsvarer Tjøme og Hvasser sogn i Tjøme prestegjeld i Tønsberg domprosti i Tunsberg bispedømme. Tjøme tilhører Sør-Øst politidistrikt og Tønsberg tingrett.
Statisisk sentralbyrå regner at øya Tjøme har ett tettsted, Tjøme med et folketall på 2925 (1.1.2016).
Mange på Tjøme lever indirekte av sommerturismen, og kommunen har flere småbedrifter og mindre håndverksfirmaer, blant annet båtverksteder, snekkerfirmaer og liknende, og større service- og handelssektor enn folketallet skulle tilsi. Handelsnæringen er konsentrert om Tjøme sentrum omkring Tjøme krk. 
En ikke ubetydelig del av innbyggerne har imidlertid arbeid utenfor øya, med pendler blant annet til Nøtterøy, Tønsberg og Oslo, eller de jobber frilans som selvstendig næringsdrivende i frie yrker. 
På halvøya Mågerø nordøst på Tjøme ligger radarstasjonen CRC Mågerø. Det var Luftforsvarets kontroll- og varslingsstasjon for Østlandet og Tjømes største arbeidsplass etter kommunen. 14. juni 2012 vedtok Stortinget at Luftforsvarets stasjon Mågerø skal legges ned. Stasjonen legges ned innen 2016.Jordbruk og fiske har fremdeles en viss rolle for Tjømes næringsliv. Flere fiskebåter er registrert, og det er fiskerihavn på Verdens Ende. Reketråling i Ytre Oslofjord og Skagerrak er viktigste fiskeri. Skauen gård er Tjømes eneste melkeprodusent og har tatt i bruk nytt løsdriftsfjøs.
I nord ligger det krokete Vrengensundet som et skille mellom Tjøme og Nøtterøy. Tidligere gikk det en pram som en enkel ferje mellom Nøtterøy og Tjøme. Ferjeleiene var fra 1886 Kjøpmannskjær på Nøtterøy og Fergeodden på Tjømesida. Rundt 1900 ble det anlagt en liten kabelferje. Ferja ble seinere motorisert. Tjøme var et populært utfartssted med stadig økende trafikk. På en fin juli-søndag i 1926 ble det fraktet hele 144 biler med den vesle motorferja, som bare tok ganske få biler av gangen, over Vrengensundet. Det ble derfor bestemt å bygge ei bru over sundet, og i 1932 sto hengebrua Vrengen bro ferdig. Den gav øya fast veiforbindelse til Nøtterøy og Tønsberg (nåværende riksvei 308). I 1981 ble det bygd ei breiere betongbru med en høyde på 27 meter og en lengde på 465 meter. Vrengenferja fortsatte for øvrig i Røssesund, men i 1952 overtok den 14 meter høye Røssesundbrua mellom Tjøme og Brøtsø.
Fra Tjøme var det fra slutten av 1800-tallet dampskipforbindelse til Tønsberg, Kristiania og Sandefjord. De lange rutene til hovedstaden ble supplert av lokale rutebåter. Det var i alt elleve faste anløpssteder for slike båter på Tjøme, de fleste på østsida. Turen til Tønsberg tok tre, seinere to, timer og gikk også innom Nøtterøy. Båtene gikk fram til 1950-tallet. Om sommeren brakte de i helgene med seg arbeidende fedre til deres ferierende familier på Tjøme, og disse båtene ble derfor ofte kalt «Pappabåten».
I 1990-årene var Fergeodden på Tjøme anløpssted for hurtigbåtrute i sommersesongen mellom Arendal og Oslo.
Fra ca. 1920 ble det rutebilforbindelse til Tønsberg, og busselskapet Øybuss trafikkerte øyene fra 1941 til 1996. I dag kjører Unibuss rute fra Sandøsund til Tønsberg, Horten og Holmestrand på oppdrag fra Vestviken kollektivtrafikk. Samme selskap trafikkerer også korresponderende rute Sundene - Verdens Ende.
Det 43 meter høye Færder fyr på Tristein er et hovedmerke for skip og båter som går ut og inn av Oslofjorden. På Hvasser er det losstasjon for Ytre Oslofjord. Tjøme radio har ansvar for båttrafikken fra svenskegrensa til Farsund og på Mjøsa, men stasjonen er nå betjent fra Horten.
Regionalt er Tjøme en del av Tønsbergregionen. Tønsbergs Blad er den dagsavisen som har størst dekning, mens
Øyene er en lokalavis som kun utkommer en gang i uken og kun satser på å dekke lokalstoff for øykommunene Nøtterøy og Tjøme.
Det kommer hver sommer en stor mengde feriegjester og hyttefolk til Tjøme. Tjømlingene kaller vanligvis disse feriegjestene fra hovedstadsområdet for «badegjester». Da øker folketallet på øyene fra rundt snaut 5000 til om lag 40 000, noe kommunens handelsbedrifter og håndverkere lever godt av.
Tjøme kommune har flere private fritidsboliger (ca. 2 200) enn helårsboliger (ca. 1 800). Hyttene ligger ofte innimellom vanlige hus, og eiendommene beslaglegger store strandområder. Gjennomsnittlig pris for de 52 hyttene som ble solgt i 2004 var 3,4 millioner kroner, deriblant Vestfolds dyreste fritidseiendom til 20 millioner kroner. Tjøme er dermed den dyreste hyttekommunen i landet. For å unngå tomme hus utenfor sommersesongen, er det boplikt ved kjøp av helårsbolig i kommunen. Det er imidlertid stor politisk uenighet om hytte- og strandsonepolitikken. En helårsbolig som passer til hytte, vil øke sterkt i verdi dersom den kan selges som det. Ulempen er at grender kan legges øde om vinteren og at unge, utflyttede tjømlinger ikke har råd til å vende hjem.
Den norske kongefamilien har privat feriested på Mågerø. Av sikkerhetsmessige grunner ligger det på militært område.
Tjøme har også Havna hotell, hytteutleie, campingplasser, pensjonater og restauranter. I Tjøme sentrum er det en liten, men idyllisk golfbane med ni hull anlagt i 1991. På øya Hudøy (eller Hudø eller Hui) rett vest for Tjøme er det dessuten feriekoloni for barn fra Oslo. Feriekoloniene ble tidligere drevet av Oslo kommune, men kommunen samarbeider i dag med Kirkens bymisjon i Oslo. Ellers driver Norges Røde kors kurs- og aktivitetssenter på Eidene hele året. Eidene senter har lange tradisjoner, blant annet som hjem for «nervøse barn» før krigen. Senteret er i dag åpent for alle, men eldre og funksjonshemmede prioriteres.
Som følge av kommunesammenslåingen ble det avholdt felles kommunevalg på Nøtterøy og Tjøme samtidig med stortingsvalget 2017. Det ble da valgt representanter til kommunestyret i den nye Færder kommune.
Navnet Tjøme uttales Kjømme slik det også er skrevet på enkelte eldre dokumenter, bl.a. i det engelske sjøkartatlaset The English Pilot fra 1780. Vokalen "ø" i Tjøme uttales kort. Tjømø var lenge den offisielle stavemåte; denne formen oppsto i unionstiden med Danmark. Under fornorskingsprosessen på begynnelsen av 1900-tallet ble det diskutert hvordan kommunenavnet burde bokstaveres. Språkforskere hadde da klarlagt at øynavnet antakelig stammet fra det norrøne Tjúma som kan være avledet fra «taumr», det vil si tau, og henger kanskje sammen med øyas langstrakte form. Formen Tjøme ble valgt selv om den ikke var helt i overensstemmelse med lokal uttale.En person fra Tjøme omtales som en tjømling.
I Tjøme sentrum ligger Tjøme kirke, en steinkirke av larvikitt fra 1867. Deler av inventaret er fra en eldre middelaldersk kirke som ble revet, middelaldersk krusifiks, barokk altertavle og prekestol. På Hvasser ligger den vesle Hvasser kirke fra 1902. 100 meter øst for Rød gård står Finn-Henrik Bodvins eiketre-monument over Tjøme-dikteren Alf Larsen, reist i 1985 og inspirert av Larsens dikt om øyas eikeskog som ikke lenger fins. Ikke langt fra vippefyret på Verdens Ende sees den omstridte skulpturen Sjømannshustruen fra 2004 av Nina Nesje, og i Sandøsund står Ståle Kalviks Brottet fra 2005. Av andre monumenter kan nevnes bautaen ved Tjøme kirke over øyas falne under krigen og ordførerbystene ved bruene over Vrengen og Røssesund.
I 1920 fikk Tjøme kommune sin bygdebok. Den er skrevet og redigert av landets pioner på lokalhistorie, Lorens Berg. Tittelen er Tjømø – en bygdebok. Boka var del av en serie bygdebøker for Vestfold-bygdene. Tjømeboka er såkalt emnedelt, med separate artikler om geologi og landformer, botanikk, byggeskikk, sjøfarts- og kirkehistorie, samt en omfattende gårds- og slektshistorie. De enkelte kapitler er skrevet av anerkjente forfattere på sine fagfelt: bl.a. arkeologen A. W. Brøgger, geologen Jakob Schetelig, botanikeren Rolf Nordhagen og kunsthistorikeren Anders Bugge.
Tjøme kommunes tusenårssted er en enkel, sirkelformet plass på Verdens ende, et sted med historisk forankring og et av fylkets mest populære turområder.
Selve plassen er formet som en sirkel, belagt med steinheller og innringet av bjelker i heltre som er forankret i steinblokker og fungerer som benker. Naturen rundt er beholdt med en forsiktig forskjønning, stien fra parkeringsplassen er opparbeidet til «et naturlig sted for utforskning, lek og opplevelse», og plassen er blitt «en ny arena for kunst, kultur og folkelige arrangementer». Planene for tusenårstedet ble utarbeidet av sivilagronom Marianne Leisner og omfattet også å meisle inn korte, poetiske tekster på steinhellene som moderne helleristninger og uttrykk for «respekt for fortiden og tro på fremtiden».
Av andre kultursteder på sommerøya må nevnes Gamle Ormelet, også kalt Tjøme kunst- og kultursenter. Det er et populært galleri og konsertsted som holder åpent i sommermånedene for tilreisende, hyttefolk og fastboende. Gamle Ormelet åpnet i 1991, men helt siden 1923 har det vært pensjonat, og seinere danselokale, på stedet. Eier og leder er Dorte Endresen.
Dikteren og tjømlingen Alf Larsen har skrevet «Tjømø-sangen». Melodien er av Åge Myklegård, domorganist i Tønsberg.
Da den opptil 3000 meter tjukke iskappa ble borte etter siste istid for ti tusen år siden, begynte Tjømelandet å reise fra havet. Havet stod 50 meter høyere for 5-6000 år siden enn det gjør nå, og ti meter høyere omkring år 2000 f.Kr.. Fra denne tida er det spredte steinalderfunn på Tjøme, høyst sannsynlig fra fiskere. Det er likevel ingen sikre bevis på fast bosetning før vikingtida.
Snorre forteller i sine kongesagaer at Kong Sverre rodde gjennom Grindholmasundet nord på Tjøme på jakt etter baglerne i 1201. I 1718 var Tordenskiold i Sandøsund på Hvasser med orlogskipet Lolland. Herfra seilte han videre til danskekongen med beskjed om at den svenske Karl XII hadde falt.
Tjøme hørte på 16- og 1700-tallet til Laurvig Grevskab. Bøndene på Tjøme var fritatt for å levere trekull til jernverket i Larvik fordi det var lite skog på Tjøme.
Omkring år 1900 var Tjøme i ferd med å bli et populært utfartssted for såkalte badegjester fra hovedstaden. En forutsetning for dette var de gode kommunikasjonene mellom hovedstaden og øyene i ytre Oslofjord. Badegjestene losjerte hos private; det ble etablert en rekke pensjonater og hoteller, og de skaffet seg egne fritidsboliger. 
På Tjøme var det fremdeles for hundre år siden skikken å flytte i bryggerhuset om sommeren, slik at det ble ledig plass i kjøkken og stue. Den ledige plassen ble ofte leid ut til badegjester.
Et vanlig bolighus kunne ombygges til pensjonat ved å bygge på loftsetasjen slik at det ble plass til flere soverom. En stor glassveranda var pensjonatets sikreste kjennetegn, og et soveanneks kunne utvide kapasiteten. Pensjonatdriften var viktigst i 1930-årene. Folk hadde da i større grad fått regulert ferie. I 1936 var det 25 pensjonater i drift samtidig. Mange av disse ble drevet i kombinasjon med jordbruk, slik at produkter kunne brukes til pensjonatdriften. Flere av Tjømes eksisterende bedrifter i hotellbransjen har sin opprinnelse i pensjonatdriften.
Tjøme var fra gammelt et anneks til Nøtterøy, men ble eget prestegjeld i 1872. Tjøme var en del av Jarlsberg og Larvik amt fram til 1919 da amtet skiftet navn til Vestfold fylke.
Etter at skoleloven ble innført i 1739, var det omgangsskole på Tjøme og Hvasser. Faste skoleordninger med egne skolebygninger kom på 1860-tallet da den nye skoleloven krevde det. Kommunen har siden hatt i alt åtte faste skoler, hvorav to er i bruk i dag. Tjøme ungdomsskole like nord for Tjøme sentrum er den nyeste. Den ble tatt i bruk i 1990 og får elever fra kommunens barneskole, Lindhøy skole, som ble bygd sør for sentrum i 1952. Hvasser skole, opprinnelig fra 1886, var den siste grendeskolen som var i drift.
Det er få arkeologiske kulturminner registrert på Tjøme, og en årsak er åpenbart at da de første menneskene kom til det som i dag er Norge lå det som i dag er Tjøme under vann. Det er likevel enkelte funn fra yngre steinalder. Innenfor Storemyr – Fagerbakken landskapsvernområde på Hvasser er et helt spesielt kulturminne, som trolig har vært brukt i seremonielle sammenhenger. På Holtekjæråsen og Herkelås er det gravrøyser som er fra bronsealder eller jernalder.
Tjøme kirke med bevart inventar fra middelalderkirken som sto på samme sted er et av kommunens viktigste kulturminner.
Det er fredet flere hus fra etterreformatorisk tid på Tjøme, blant annet våningshus på Nordre Sundene, Holtane og ei steinstue i Humlesekken nær Verdens Ende. En rekke enkeltbygninger og bygningsmiljøer fremstår som kulturminner og kulturmiljøer selv om de ikke er formelt vernet, bl.a. finnes det lange steingjerder som minner om at utmarka på Tjøme var en viktig beiteressurs for et par hundre år siden. 
Innenfor Færder nasjonalpark er det flere viktige kulturminner, blant annet ruinen av landets eldste fyr på Store Færder. Både ruinen og Færder fyr på Tristein er fredet etter lov om kulturminner. En rekke sjømerker er interessante kulturminner, blant annet steinvarden på Leistein. Flere skipsvrak i farvannene rundt Tjøme er fredet på grunn av sin alder.
En rekke forsvarsinstallasjoner fra Festung Norwegen er bevart på Tjøme, bl.a. Torås fort er et fredet krigshistorisk kulturminne fra andre verdenskrig.

For odden i Hamar med samme navn, se Tjuvholmen (Hamar).Tjuvholmen er et nytt strøk i indre havnebasseng i Oslo, som omfatter et landfast område og to øyer. Området dekker 51 dekar og ligger rett syd for Aker Brygge, mellom Pipervika og Filipstad. Tjuvholmen ble mellom 2005 og 2014 bygget ut som del av Fjordbyen med ca 1 700 arbeidsplasser, hvorav 1 400 er kontorarbeidsplasser, og rundt 950 boliger med anslagsvis 1 500 beboere. Her finnes Astrup Fearnley Museet og andre kunstvirksomheter, hotell, parker, strand, badebrygge, restauranter, butikker og kulturtilbud. Arkitekturen er variert og mange arkitekter har vært engasjert. Den nye Tjuvholmen er delt i tre av kanaler: Odden er landfast og nærmest Aker Brygge, Holmen ligger mot syd og Skjæret mot øst.
Tjuvholmen var opprinnelig cirka fem dekar stor og kupert, og har en historie tilbake til 1600-tallet som rettersted, senere landsted, havnehage for kyr, pottemakeri og offentlige bad for damer og herrer henholdsvis på øst- og vestsiden. Byens første sosialistmøter ble holdt utendørs på Tjuvholmen i 1874. Navnet har i dannet tale historisk vært Tyveholmen. Oslo Havnevesen anla kaier fra 1919 og med havneutbyggingen øket arealet til 33 dekar. Fra 1982 frem til begynnelsen av 2000-tallet ble bygningene på Tjuvholmen brukt som lager, godsterminal, kontorer og lokaler blant annet for Statens balletthøgskole og Operahøgskolen.
Tjuvholmen ligger vest og ytterst i Pipervika, landfast med Filipstad brygge, med broforbindelse til Aker Brygge og med planlagt bro fra Holmen til Filipstadutstikkeren i vest. Avstanden til Rådhusplassen er 600–700 meter. Tjuvholmen ligger som den sydvestligste del av Oslo sentrum, men hører administrativt til Bydel Frogner.
Bussholdeplass finnes på Filipstad brygge (Bryggetorget holdeplass) og trikkestopp på Rådhusplassen (Aker brygge holdeplass).
På 1980-tallet ble det utarbeidet planer for å omgjøre de mer sentrale havneområdene i Oslo til boliger, kontorer og rekreasjonsområder, mens tradisjonell havnedrift skulle flyttes ut av sentrum. Om Tjuvholmen vedtok Oslo bystyre 26. juni 1985:
«Tjuvholmen frigjøres snarest for aktiviteter av mer bymessig karakter, slik at utbyggingen her kan skje parallelt med videreutvikling av Aker Brygge.
De havnevirksomheter som i dag drives av Tjuvholmen skal tilvises erstatningsarealer før avvikling finner sted.»Selskapet Aker Eiendom AS fremmet omtrent på samme tid et forslag om å bygge et akvarium på 20 000 kvadratmeter ytterst på Tjuvholmen mot i tillegg å få bygge ca. 37 000 kvadratmeter kontor- og næringsareal. I sitt planforslag for Oslos havneområder la byplankontoret inn ønsket om en publikumsattraksjon ytterst på Tjuvholmen «som både i kraft av innhold (funksjon) og utforming kan gi byen et pregfullt ansikt mot sjøen». Det ble nevnt at operadirektøren hadde dette stedet som sitt førstevalg for plassering av nytt operabygg, men også akvarium eller teknologisk opplevelsessenter kunne være aktuelt.Bystyret vedtok Fjordbyplanen i 2000. Sommeren 2002 ble det gjennomført en salgskonkurranse, som i motsetning til vanlige arkitektkonkurranser inneholdt såvel et økonomisk som et arkitektonisk element, idet deltakerne både skulle levere enn plan for området og påta seg det økonomiske ansvaret for utbyggingen. Det kom inn ni forslag, og en utstilling av forslagene ble besøkt av 8 000. Til finalen kom utkastene «Fjordparken» (Linstow og arkitektfirmaet Snøhetta) og «Utsyn» (Selvaag, Aspelin Ramm og arkitekt Niels Torp). Både konkurransejuryens flertall og kommunens planetat anbefalte «Fjordparken».Det var imidlertid «Utsyn» som vant. Dette forslaget omfattet blant annet et fjordhotell, som skulle være «en arkitektonisk attraksjon der nærheten til vannet utnyttes maksimalt» og «ha nær tilknytning til publikumsattraksjonen Extreme North og kunstmuseet utviklet i samarbeid med Louisiana». Hotellet skulle «ha en åpen og offentlig tilgjengelig lobby og restauranthage mot kanalen». Extreme North skulle være «basert på grensesprengende opplevelser, utferdstrang og oppdagelsesiver og vil gi en forståelse og opplevelse av naturens ressurser, muligheter og sårbarhet».Kjøpekontrakten mellom kommunen og Tjuvholmen KS (TKS), et selskap eiet med 60 prosent av Selvaag-gruppen og 40 prosent av Aspelin Ramm, fastslo en todelt betaling: En kontantsum på 456 240 000 kroner og noe som ble kalt «gaven til Oslo by», det vil si et kunstmuseum og et opplevelsessenter verdsatt til 430 000 000 kroner. TKS arbeidet videre med flere konsepter for opplevelsessenteret. Et av disse var A Nation of Explorers i samarbeid med Bygdøy-museene, et annet et klima- og miljøsenter kalt Klima Exploria. Det ble imidlertid konkludert med at det ville være «vanskelig å få etablert et selvstendig opplevelsessenter som har tilstrekkelig attraktivitet til å gi den finansielle styrke som er nødvendig for å sikre langsiktig levedyktighet». TKS bad derfor i 2010 om endring i kjøpsavtalen, slik at det ikke skulle etableres et eget opplevelsessenter. I stedet skulle kunstmuseets areal økes, og det skulle etableres et integrert kunst- og opplevelsessenter. Dette ble akseptert av bystyret året etter.Utkastet til reguleringsplan for Skjæret og Akerhaven (senere fastsatt navn er Holmen) fra april 2008 ble behandlet i bystyret i 2009.
Tjuvholmen består av tre deler, som er skilt fra hverandre med kanaler for å utnytte nærheten til vannet:
Skjæret med skulpturpark og kunstmuseumParkering er lagt i et undersjøisk parkeringshus med 800 plasser, slik at gater og plasser stort sett er bilfrie.
Byggestart var sommeren 2005. I 2007 åpnet gatene Bolette brygge, Lille Stranden og Tjuvholmen allé, foruten Olav Selvaags plass, som alle ligger på Odden. Her åpnet også de første butikkene og serveringsstedene. Senere er de øvrige gatene på Odden etablert: Bryggegangen, Sjøgangen, Strandpromenaden og Kanalen, foruten parken Strandhagen. På Holmen ligger Albert Nordengens plass, Kobbernaglen, Landgangen, videreføringen av Tjuvholmen allé, Fru Kroghs brygge, Dyna brygge, Kavringen brygge og Salmakersvenn Marius Jantzens plass. Navnene er vedtatt av bydelsutvalget i bydel Frogner. Broen Filipstadbro blir bygget senere. 
I og med salgskonkurransen og senere kontrakt er hele Tjuvholmen nå i privat eie. Gater og plasser er imidlertid regulert til offentlig bruk. Det er kjent at utbyggeren ønsket regulering til «fellesområde», noe som ville gitt eier større frihet til å disponere over arealene. Driftsmodellen gjør videre at det er én organisasjon som ivaretar driftsoppgaver for hele området, i stedet for at det enkelte bygg leier inn tjenester. Det er også utformet et felles designprogram for området.Utendørsanleggene ble ferdigstilt i august 2014, og bebyggelsen er planlagt ferdigstilt i oktober 2014. Flere norske arkitekter, blant andre Niels Torp Arkitekter, Kristin Jarmund, MAD, Kari Nissen Brodtkorb, Jensen & Skodvin og Lund Hagem tegner hver sine deler av utbyggingen. Også danske Schmidt Hammer Lassen, finske Gullichsen Vormala og italienske Renzo Piano har gjennomført prosjekter. Sistnevnte står bak det nye kunstmuseet. Landskapsarkitekt for Skjæret og Holmen er Gullik Gulliksen AS. For overordnet skisse og delene Odden og Holmen står Bjørbekk & Lindheim Landskapsarkitekter. 
Tjuvholmen inngår i planene for Havnepromenaden, som ble vedtatt i 2008. Promenaden vil gå over den planlagte broen fra Filipstad, langs den sydlige kaien i Kanalen og videre langs Strandhagen til Aker brygge.I utbyggingsplanen for Tjuvholmen lå det en forutsetning om at rundt en tredel av boligene skulle være utleieboliger. I beskrivelsen av vinnerutkastet «Utsyn» heter det at «utleieleiligheter bidrar til økt demografisk mangfold ved at flere får muligheten til å bo på Tjuvholmen». Avisen Aften skrev i mars 2012 at gjennomsnittspris for leilighetene i det da siste byggetrinnet på Tjuvholmen var 90 000 kroner per kvadratmeter. Tilsvarende for hele Bydel Frogner, Oslos dyreste, var på samme tidspunkt 56 000, og gjennomsnittet for byen var 43 000. På Sørenga, også med nye boliger i fjordkanten, var prisen 69 000 kroner. I oktober 2012 var andelen barnefamilier 10 prosent i de 830 leilighetene som til da var solgt. Tilsvarende andel for Sørenga var 13 prosent og for Barcode (Operakvarteret) null. Aldersfordelingen på Tjuvholmen var 23 prosent under 40 år, 25 prosent i alderen 40–49, 25 prosent i alderen 50–59 og 27 prosent 60 år eller eldre.Per 1. januar 2014 bodde det 757 mennesker eller noe færre på Tjuvholmen.Tjuvholmen inneholder: 
hotellet The Thief, åpnet i januar 2013 (arkitekt: Mellbye Arkitekter; interiørdesign: Anemone Wille Våge; kunstkurator: Sune Nordgren)
handel, servering og gallerier, i september 2014 ca. 16 serveringssteder, 5 butikker og 10 gallerier og andre kunsttilbud
parkanlegg: Strandhagen på østsiden av Odden, på Skjæret med Tjuvholmen skulpturpark langs museumsbygningen, og i tilknytning til boliger på Holmen
badestrand ved kanalen mellom Skjæret og Holmen, og sjøbad med brygger på den sydligste spissen av Holmen. Sandstranden er den første i gangavstand fra Oslo sentrum
et utsiktstårn, Tjuvtitten (Tjuvholmen Icon Tower), på Tjuvholmens høyeste punkt, Albert Nordengens plass (arkitekter Narud Stokke Wiig AS og Knut Ramstad). Tårnet har heis for publikum opp til 83 meters høyde.Anløpssted for rutebåt på sydspissen vil komme senere.
Tjuvholmen ble i 2014 tildelt Global Award for Excellence Winner fra det internasjonale Urban Land Institute.
Utbyggerne på Tjuvholmen har satt ut kunstige undervannsrev, som består av hundrevis av betongelementer med skjulesteder for fisk og skalldyr, og 1 500 blåskjelltau. Småfisk, sjøstjerner, krabber og hummer har søkt til anleggene, som er et mål også for sportsdykkere.
Navnet Tjuvholmen stammer fra 1600-tallet. Før annen verdenskrig var Tyveholmen også i bruk, som den «dannede» formen. Tjuvholmen er Vikamålets form. Navnet (Thiugholmen) er første gang nevnt i 1616, i en innskrift på Akershus festning. Man vet at tyver ble hengt her på 1600-tallet og i 1730. Det var vanlig langs kysten med rettersteder på holmer og odder. Samme eller liknende navn finnes i et sekstitall kommuner i landet. I 1958 foreslo havnestyret for øvrig å endre navnet til «Fred. Olsen-utstikkeren Tjuvholmen», men dette ble enstemmig avvist av bystyret.
En gang har Tjuvholmen vært en øy, og det er oppfyllinger som ga landfeste. En bratt knaus på 13 meter over havet (39 fot på kartet) utgjorde mye av den smale tangen Tjuvholmen. Bukten mellom Tjuvholmen og Aker brygge, i dag Dokken, ble opprinnelig kalt Rakkerbukten, senere Tyveholmsbukten. Tyvholmsgrunnen som lå utenfor odden var en mye brukt fiskeplass.
I 1806 fant den tyske geologen Leopold van Buch på Tjuvholmen bergarten som fikk navnet rombeporfyr. Bergarten er svært sjelden og finnes foruten i Oslofeltet bare et par andre steder i verden. 
Stiftsprost Holmboe startet i 1757 pottemakeri på Tjuvholmen, med leire fra Pipervika. Driften varte i 80 år, og bedriften laget blant annet blå, glaserte takstein, glaserte kakkelovner og ornamenter. Fra 1856 drev F.H. Frölich Holmens fyrstikfabrik på Tjuvholmen. Den brant i 1861. Fru Krogh skal ha hatt kyr beitende på holmen på 1700-tallet.
Fra 1828 ble det arbeidet med planer om slottsbrygge på stedet, men planene ble ikke satt ut i livet. Tidlig på  1800-tallet hadde familien Andresen (Nicolai Andresen (1781–1861), som stiftet senere Andresens Bank, og sønnen Nicolay August Andresen, som eide Skøyen Hovedgård) løkke (landsted) på Tjuvholmen. I 1839 ble det åpnet sjøbad for kvinner på Tjuvholmen, etter initiativ fra Oslo Byes Vel. Badet ble kommunalt i 1872, og det flyttet til Filipstadbukten i 1899. Fra 1869 var det et herrebad på vestsiden av holmen, i drift til 1921. Utenfor Tjuvholmen lå også «Hestebadet», der byens arbeidshester kunne vaskes etter dagens økt.I 1874 var Tjuvholmen forsamlingssted for byens sosialister, med blant annet Olaus Fjørtoft, den danske salmaker Marius Jantzen og J.O. Ljungdahl i spissen. Møtet på Tjuvholmen 6. juli dette året regnes som det andre sosialistmøte i byen, og det første utendørs. Etter møtet i Rasmussalen på Grønland 23. september 1873 fikk innehaverne av lokalet beskjed av politiet om at de ville miste retten til å arrangere dans om sosialistene fikk holde flere møter. På møtet på Tjuvholmen 6. juli skal det ha vært rundt 500 tilhørere, på det andre møtet der 14. juli bortimot 1000. Det tredje ble holdt 27. september. Et femte møte ble holdt i Turnhallen høsten 1874. En del av Gunnar Heibergs skuespill Tante Ulrikke har møtet 14. juli som modell.  Møtene ble «grundig referert i avisene, men de ble ikke tatt helt alvorlig.»
Akers mekaniske verksted lå fra 1854 på området der Aker Brygge ligger i dag, som frem til utbyggingen av Aker brygge tidlig i 1980-årene het Holmen. I bukten mellom dette området og Tjuvholmen var det i 1876 båthavn (Holmens båtforening). Akers mek. planla tørrdokk på Tjuvholmen da bedriften fikk overdratt et areal på holmen og tilgrensende område i 1917, men heller ikke dette ble gjennomført. Oslo kommune kjøpte Tjuvholmen i 1914 og overdro den til havnevesenet i 1919. Havnevesenet startet utfyllingsarbeidet for Tyveholmsutstikkeren i 1925, og kaiutbyggingen skjedde etappevis frem til 1958. Knausen ble sprengt bort i forbindelse med denne utbyggingen. I 1932 var 200 meter østkai og 52 meter av søndre tverrkai ferdig. I 1934–35 ble det lagt kranspor og jernbanespor med tilknytning til sporet i Dokkveien via Filipstadbryggen. To skur på 85 x 20 og 55 x 20 meter ble ferdige i 1936. 
På vestsiden ble det bygd en mindre utstikker der Renholdsverket kunne lagre gatesop og søppel før dette ble transportert ut til deponiet på Langøyene. Denne virksomheten varte frem til 1954. Avmudring og bygging av vestkaien skjedde i årene fra 1933 til 1946. I 1949–51 ble det på vestkaien oppført i alt fire skur, to av dem på 100 x 30 meter. I 1955–57 ble det oppført et fem etasjes skur, tegnet av arkitektene John Engh og Per Quam. Arealet på Tjuvholmen økte med utbyggingen fra 5 til 33 dekar, og denne utstrekning og bebyggelse ble beholdt til ombyggingen startet i 2005. 
Fra 1959 til 1971 leiet Fred Olsens rederi kaien, og deretter drev Nylands mek. verksted verft her. Fra 1982 ble Tjuvholmen brukt til kontor (blant annet for Aker Engineering), lager og terminal. Statens balletthøgskole flyttet inn her ved opprettelsen i 1979. Operahøgskolen og andre kunstnere har også hatt lokaler på Tjuvholmen.
Arkitekturtidsskriftet Arkitektur N nr. 3–2013 har flere artikler om Tjuvholmen Icon Complex, Tjuvtitten, Astrup Fearnley Museet, BAHRs bygg m.m. på side 36–71.
Gunnar Rudie: «Omkring Tyveholmen og dens historie». I: Byminner, 3/1976, ss. 17-32.
Tjuvholmen. Prosjekt Fjordbyens nettsted. Oslo kommune. 26. november 2009 (besøkt 1. september 2014)
Prinsippsak om byutvikling på Tjuvholmen, Plan- og bygningsetaten 2002, 59 sider, pdf. Vinnerutkastet Utsyn er beskrevet fra side 23 (besøkt 1. september 2014)
Her er Oslos heteste bydel. VG.no, 12. januar 2013. Oversikt over kulturattraksjoner. (besøkt 1. september 2014)
Historiske bilder av Tjuvholmen. Nettstedet oslobilder.no (besøkt 1. september 2014)
Tocantins er ei elv i Brasil, og en av landets viktigste vannveier. Den er 2640 km lang, med et nedbørfelt på 764 183 km², og en middelvannføring på 16 300 m³/s. Den starter på nordhellingen av Brasils sentrale høyland og renner i nordlig retning til den munner ut like øst for munningen til elva Amazonas. Den betraktes ofte som ei sideelv til Amazonas, men er egentlig ikke det, ettersom vannet fra Tocantins renner ut i Atlanterhavet ved siden av vannet fra Amazonas. Elva renner gjennom fire brasilianske delstater (Goiás, Tocantins, Maranhão og Pará) og har gitt navn til en av Brasils nyeste delstater, opprettet i 1988 i det som inntil da var den nordlige delen av Goiás.
Hovedelva har sitt utspring i fjellområdet Pireneus vest for Brasília, men dens vestlige sideelv Araguaia, som er lengre enn hovedelva, har sine fjerneste kildeelver på hellingen av Serra dos Caiaós på Mato Grosso-platået. Ved samløpet er Araguaia omtrent jevnstor med Tocantins i vannføring. Nedstrøms fra samløpet med Araguaia hadde elva tidligere mange fosser og stryk, men de ble neddemt tidlig på 1980-tallet av innsjøen som ble dannet ved byggingen av Tucuruí-demningen, en av verdens største. 
Dalførene til både Tocantins og Araguaia består av sand og leire, og er flate og brede med bratte skrenter. De ligger i utkanten av de store sandsteinsplatåene i Planalto Central, fra 300 til 700 meter over havnivå, som elvene har erodert seg ned gjennom. Ved Tocantins munning er platået borte, og er erstattet av en skogdekt, delvis oversvømt elveslette, som strekker seg langt mot nordøst og vest. Elva Pará anses ofte som en av Amazonas munninger, men mesteparten av vannføringen kommer fra Tocantins. En liten del av vannføringen i Amazonas renner riktignok gjennom snirklete, naturlige kanaler rundt vest- og sørsiden av den store øya Marajó og inn i Pará. 
Når den andre fasen av Tucuruí-prosjektet er fullført vil det finnes et system av sluser som vil gjøre en lang strekning av elva seilbar. Byggingen av slusene har vært utsatt i årevis på grunn av pengemangel, men vil muligens bli inkludert i et massivt utviklingsprogram som den brasilianske regjeringen satte i gang i 2007, og slusene vil i så tilfelle være i drift innen fire år.

Toke er et sjeldent dansk mannsnavn med norrøn opprinnelse. Navnet er dannet av gudenavnet Tor. Navnet er mest utbredt i formen Tóki på Færøyene, og Tuukka i Finland. Toke er også et nigeriansk kvinnenavn.
Toke er en yngre dansk form av Toki, den gammeldanske formen av norrøne Tóki, som var en kjæleform av norrøne navn med førsteleddet þórr, «torden», og et andreledd som begynte på k- eller sluttet på -ki. Tóki kan også være dannet av gammeldanske toki, «tosk».
Andre gammeldanske former av navnet er Tokki, Tuki og Túki. Toke og Tuke er gammelsvenske former av navnet. Tóki er den islandske og færøyske formen av navnet. Tuuka er en finsk form av navnet, og Duvká en samisk form.
Týki er en annen norrøn form av navnet, som har gitt opphav til gammeldanske Týki, og de nyere danske navnene Tyge og Thyge. Disse har gitt opphav til etternavnet Thygesen.
Tóki, Túki og Týki er blant de 20 vanligste navnene i nordiske runeinnskrifter, så navnet var antakelig utbredt i vikingtiden. Navnet ble oftest skrevet ᛏᚢᚲᛁᛏᚢᚲᛁ (tuki). Navnet har siden vært mindre utbredt. Toke var i Danmark mest populær i 1970- og 1980-årene, spesielt i København og Sjælland.
Formen Tyke er kjent i Sverige fra 1313. Formen Tyge er kjent i Sverige fra 1355 og igjen fra 1882. Tyge og Thyge var i Danmark mest populært i 1930- og 1940-årene. I Norge er Tyke og Tyge kjent brukt i Telemark og Thyge på Østlandet og Sørlandet.
Toke er i dag et sjeldent navn. Det er mest utbredt i formen Tóki på Færøyene, og Tuukka i Finland.
Tabellen nedenfor gir en detaljert oversikt over populariteten til mannsnavnet Toke og varianter av dette i noen av de landene hvor statistikk er tilgjengelig.

Tolvtonemusikk eller dodekafoni er en musikkretning som ble grunnlagt av Arnold Schönberg på begynnelsen av 1900-tallet og er en del av den såkalte atonale musikken. Den ble videre utviklet av Schönbergs elever, i første rekke Alban Berg og Anton Webern i det som ble kalt Den andre wienerskole.
Tolvtonemusikken er i sin natur egentlig ikke en egen retning eller stil, som eksempelvis ekspresjonismen, men heller en musikalisk teknikk, tolvtoneteknikken. Grunnlaget i denne teknikken er sekvensen eller toneraden, som er en serie av toner hvor alle den kromatiske skalaens tolv toner inngår en gang. I den mest ortodokse tolvtonesmusikken bygges deretter resten av stykket, harmonier og melodier, opp med ulike transformeringer av denne sekvensen som byggesteiner.
Da tolvtonemusikken første gang ble introdusert for publikum, fikk den svært tilbakeholden reaksjon, og de første utøvere fikk mye kritikk. Men etter hvert møtte denne musikkretningen større forståelse, og tolvtonemusikken har blitt en del av den teoretiske grunnlaget for moderne klassisk musikk.
I Norge har særlig Fartein Valen vært en eksponent for denne musikkretningen, men også andre, som for eksempel Antonio Bibalo, Gunnar Sønstevold og Finn Mortensen har skapt musikk innen denne retningen.
Tomelilla kommune er en kommune i Skåne län i landskapet Skåne i Sverige. Kommunens administrasjonssenter ligger i Tomelilla.
Tomelilla kommune ligger på Österlen og grenser til Simrishamn, Kristianstad, Hörby, Sjöbo og Ystads kommune.
I Tomelilla kommune finnes flere gallerier og kunstnere med egne atelier. I administrasjonssenteret Tomelilla ligger Tomelilla Konsthall med en bildekunstskole for barn og ungdom, og Tomelilla Jazzarkiv for eldre ungdom. Christinehofs slott i Andrarum nord for Tomelilla er velkjent for sine utendørskonserter med internasjonalt berømte artister og andre populære arrangementer. 

Tone Skedsmo (født 14. januar 1946, død 10. juni 2002) var en norsk kunsthistoriker og museumsdirektør. Skedsmo var direktør ved Nasjonalgalleriet fra 1995 til 2000.Skedsmo var utdannet magister i kunsthistorie ved Universitetet i Oslo i 1976. Hennes avhandling hadde tittelen To norske kunstsamlere ved århundreskiftet : Olaf Schou og Rasmus Meyer. Skedsmo ble ansatt ved Nasjonalgalleriet i 1978. Hun var fra 1977 redaksjonssekretær for Norsk kunstnerleksikon og senere medlem av redaksjonsrådet. Hun skrev flere artikler for leksikonet og la ned et viktig arbeid. Tone Skedsmo var redaktør for tidsskriftet Kunst og kultur 1989-96.

Tongyu (kinesisk: 通榆县; pinyin: Tōngyú Xiàn) er et fylke i provinsen Jilin i Folkerepublikken Kina. Det ligger i byprefekturet Baicheng.
Kaitong (开通镇), Zhanyu (瞻榆镇), Shuanggang (双岗镇), Xinglongshan (兴隆山镇), Bianzhao (边昭镇), Hongxing (鸿兴镇), Sijingzi (四井子镇), Xinhua (新华镇), Wulanhua (乌兰花镇)Kommuner:
Yangjing (羊井乡), Yongqing (永青乡), Xinfa (新发乡), Xinxing (新兴乡), Tuanjie (团结乡), Shihuadao (十花道乡), Bamian (八面乡), Zhanyu (瞻榆乡), Sugongtu (苏公坨乡), Qijingzi (七井子乡), Yaodong (耀东乡), Xi'aili for mongolene (西艾力蒙古族乡), Xianghai for mongolene (向海蒙古族乡), Baolawendu for mongolene (包拉温都蒙古族乡)

Toni Kurz (født 13. januar 1913 i Berchtesgaden, død 22. juli 1936 i Eigers nordvegg) var en fjellklatrer som sammen med Andreas Hinterstoißer foretok flere førstebestigninger i Berchtesgaden-Alpene. Begge omkom i 1936 under et felles forsøk på en førstebestigning av Eigers nordvegg, den såkalte  «Mordveggen» – et tilnavn den har fått på grunn av alle dødsulykkene som har skjedd her.
Sammen med Andreas Hinterstoißer foretok Kurz oppsiktsvekkende førstebestigninger i sin tids øverste vanskelighetsgrad. Etter tidens skala var VI den høyeste vanskelighetsgraden, likevel ble det i 1930-årene klatret passasjer som i dag klassifiseres som VII (f.eks. Burgerweg på Große Drusenturm, i 1933).1932:
18. juli 1936 forsøkte Kurz og Hinterstoißer å foreta en førstegangsbestigning av Eigers Nordvegg, en av de såkalte «siste problemene i Alpene». Uavhengig av dem startet østerrikerne Willy Angerer og Eduard Rainer på samme rute i veggen. Etter at det oppsto problemer, besluttet de to konkurrerende gruppene å slå seg sammen til et taulag. Hinterstoißer, Angerer og Rainer omkom i et jord- og snøras, bare Kurz overlevde uskadd hengende i tauet. Da mørket senket seg og været ble svært dårlig måtte redningsmannskapene avvente redningsarbeidet til neste morgen, så Kurz hang eksponert for vær og vind natten over. 
Morgenen etter kom redningsgruppa fram til omtrent 40 meter under stedet der Kurz befant seg, men på grunn av isglasert fjell kom de ikke lengre. Den eneste muligheten var at Kurz selv firte seg ned til hjelpemannskapet. I fallet hadde Angerer blitt kvalt i tausløyfa og hang i enden av tauet. Kurz måtte kappe tauet for å bli kvitt ham og tapte dermed en verdifull taulengde. Siden tauet nå ikke var tilstrekkelig langt måtte han klatre opp til sikringspunktet for å avlaste slik at han kunne dele kordellene i den resterende stumpen og binde dem sammen for å forlenge tauet. 
Kurz, som nå var temmelig utmattet og dessuten hadde forfrosset venstre hånd, trengte tre timer for å ordne tauet. Det nedfirte forlengingstauet hang og blåste i vinden og redningsmannskapet rakk ikke opp til det, så Kurz måtte under store vanskeligheter få tak i det igjen og ordne opp på ny. Nå ble et 30 meter langt tau bundet inn og dette klarte han å trekke opp til seg. Erstatningstauet var ikke langt nok og redningsmannskapene bandt i all hast inn et 30 meter langt tau til. Da Kurz endelig kunne fire seg ned, viste det seg at knuten ikke passerte gjennom karabinerøyet. Totalt utmattet var Kurz ute av stand til å forflytte seg, og døde kl 11:30, hengende bare noen få meter over redningsmannskapet. Hans siste ord var «I ka nimmer» («jeg klarer ikke mer»).
Rainer Lunau – Nordwand – Eine wahre Geschichte, Aufbau Taschenbuchverlag, 2008, ISBN 978-3-7466-2431-0

Toppscorerliste for Tippeligaen 2009 oppsummerer målscorere i Tippeligaen 2009. Svenske Rade Prica i Rosenborg ble toppscorer med 17 krediterte mål.

Toppscorerliste for Tippeligaen 2012 oppsummerer målscorere i Tippeligaen 2012. Ungarnske Péter Kovács i Strømsgodset

Tor Axel Taasti Bringsverd (født 21. februar 2001) er en norsk fotballspiller som spiller for FK Jerv. Han har tidligere spilt for både IK Start og Lia IL på ungdomsnivå. Han kommer fra Vik i Grimstad og det var her han spilte for Lia i 8 år før han gikk til Start. Tor Axel er kjent for sin eksplosive fart og samtidig sin smidighet.

Han er pensjonert major fra Hæren, hvor han hadde hele sitt yrkesliv, unntatt ett år som fylkessekretær i Nord-Trøndelag Høyre tidlig på 1990-tallet.Han var medlem av Steinkjer kommunestyre og formannskap 1995–2007 og Steinkjers varaordfører 1995–2003. På fylkesnivå har han vært varamedlem av Nord-Trøndelag fylkesting (senere Trøndelag fylkesting) i flere perioder, Nord-Trøndelags fylkesråd for samferdsel, økonomi og regional planlegging 2007–2011 og fylkesråd for samferdsel og miljø 2011–2015. Han har også vært leder i Steinkjer Høyre og 1. nestleder i Nord-Trøndelag Høyre.

Torbjørn Rødstøl (født 25. juli 1949) var ordfører i Rauma kommune fra 1999 til 2011. Rødstøl representerer Senterpartiet. Rødstøl ble gjenvalgt både i 2003 og i 2007.Rødstøl er ingeniør av utdannelse.

Tore Hund (norrønt Þórir hundr), født rundt 990 og død en gang etter 1030, var en av de betydeligste høvdingene i Hålogaland. Han hadde gård på Bjarkøy i dagens Troms fylke. Tore Hund var en av lederne i opprøret mot kong Olav Haraldsson Digre, slik det er blitt beskrevet i Snorre Sturlassons saga om Olav den hellige i Heimskringla.
Tore Hund var ute i vikingtokter og ledet flere ekspedisjoner nordover til Kolahalvøya og Kvitsjøen i Bjarmeland (dagens Russland). Da Olav Haraldsson ble konge, ble Tore Hund hans lendmann i nord. Over tid surnet forholdet mellom kongen og Tore, det startet med kornmangel i Hålogaland, noe som førte til drap. Drapene førte til hevn og nye drap, og det tvang Tore Hund til å gå i opposisjon til Olav Haraldsson og alliere seg med den danske kongen Knut den mektige. Konflikten endte i det store slaget ved Stiklestad i 1030.
Tore Hund tilhørte Bjarkøyætta. Alt i Harald Hårfagres dager nevnes Karl på Bjarkøy som ble dømt fredløs etter å ha drept Tore Svarte. Karls sønn, Olav Bekk, dro til Island samtidig med Tore Tussasprengar. Antagelig var Tore i slekt med disse, og selv var Tore Hund sønn av Tore fra Bjarkøy, en betydelig herse i nord som var i viking med småkongen Harald Grenske, far til Olav Haraldsson, og var sammen med Harald på frierferd til Sigrid Storråde, hvor begge mennene ble brent inne. 
Tore Hund var gift med en kvinne ved navn Ranveig, men vi kjenner ikke til hennes ætt. Med Ranveig fikk han sønnen Sigurd Toresson fra Bjarkøy. Om han hadde flere barn er uvisst og kanskje heller ikke sannsynlig.
Broren Sigurd Toresson var også en betydningsfull høvding og var bosatt på Trondenes sør for Bjarkøy og Grytøya. Sigurd var standsmessig gift med Sigrid Skjalgsdatter, søster til Erling Skjalgsson på Jæren, og med Sigrid hadde han sønnen Asbjørn som siden ble kalt for Asbjørn Selsbane.
Tore Hunds søster, Sigrid Toresdatter, ble inngiftet med Olve Grjotgardsson på Egge for å knytte allianser med de mektigste høvdingene i Trøndelag. Etter Olves død ble Sigrid gift med Kalv Arnesson som ble den nye høvdingen på Egge.
Hålogaland kan rimeligvis bli sett på som en selvstendig fristat før Norge var fullstendig samlet utover 1000-tallet, men Hålogaland var ingen politisk enhet. De ulike høvdingene slåss innbyrdes for å utvide sine maktområder og allierte seg med kongen i sør om de opportunsk så fordeler av det, og brøt alliansen med kongen tilsvarende. For Tore Hund og andre betydningsfulle høvdinger var det ingen grunn til å akseptere det overherredømmet, til dels bygget på vold og brutalitet, som først Olav Tryggvason og siden Olav Haraldsson sto som representanter for. 
Tore Hund ble født i en tid preget av nye og gamle konflikter. Både Olav Tryggvason og Olav Haraldsson sto for kristning av landet, men kristningen var ikke spørsmål om tro alene. Kristendommen var også et mektig politisk redskap for å rive gamle høvdingsystemer overende, og for Hålogaland var det ingen selvsagt sak at Hårfagreætten hadde noen odelsrett til å styre utenfor Vestlandet. 
At Tore Hund ikke var kristen, men hedning er i denne sammenhengen underordnet. Det politiske styret som jarlebrødrene Eirik Håkonsson og Svein Håkonsson hadde stått for før Olav Haraldsson, var basert på religiøs toleranse som forhindret politiske konflikter. I tillegg var det også et økonomisk spørsmål som strakte seg langt tilbake i tid: Kongedømmet som var basert på Vestlandet, og i Olav Haraldssons tilfelle på Østlandet, krevde å få monopol på både finneskatten og handelen med Nord-Norge og Kvitsjøen. Det var ikke selvsagt at Tore Hund anså det som rettferdig at kongen skulle bryte og ta gammel hevd.
I tillegg hadde Tore Hund et personlig motsetningsforhold til kongen ved at denne hadde idømt ham en stor bot etter et mord, foruten at kongen selv drepte en av hans nære familiemedlemmer, nevøen Asbjørn Selsbane. Da Olav Haraldsson sto ansvarlig for at høvdingen Erling Skjalgsson ble drept på en lite høvisk måte i 1028, var begeret fullt. Tore Hund stilte seg sammen med høvdingene Kalv Arnesson og Hårek fra Tjøtta i spissen for et opprør mot kongen. En allianse med danskekongen Knut den mektige lå da i kortene.
Olav Haraldsson bygde seg allianser med et nett med slektsforbindelser, og knyttet således til seg blant annet Kjetil Kalv på Ringnes i Stange, og Tord Guttormsson på Steig i Fron, men dette nettet var forbeholdt Østlandet. Vestlandet og Hålogaland hadde han ikke full kontroll over. 
Den mest betydelige høvdingen var Erling Skjalgsson på Jæren som ikke bare kontrollerte Rogaland, men store deler av Vestlandet. Sigvat skald kaller ham for skjöldungr jarla, det vil si «jarlers konger», noe som sier mye om den enestående posisjonen som Erling hadde i Norge. I tillegg hadde han knyttet viktige og komplekse slektsbånd til andre betydningsfulle ætter, spesielt de i nord. Selv var hans mor Olav Tryggvasons søster Astrid, og hans egen søster Sigrid var gift med Sigurd på Trondenes, bror av Tore Hund. Erlings datter Ragnhild ble gift med Torberg Arnesson på Giske. En søster av Torberg var gift med Hårek av Tjøtta, og en av sønnene til Erling, Aslak, var gift med Svein jarls datter Sigrid.
For å få totalitær kontroll over Norge måtte Olav Haraldsson i førstningen gå utenom en så mektig mann som Erling Skjalgsson. Han gjorde Hålogaland til et første mål før Rogaland, og fikk Tore Hund som sin lendmann. Men rundt 1021 lar han Olve Grjotgardsson på Egge drepes, og gjør Tore Hunds søster til enke. Da endres forholdet mellom kongen og hålogøyingene. Bedre blir det ikke at høsten slår feil i Nord-Norge, og Olav Haraldsson legger ned forbud mot salg av korn til Hålogaland.
Snorre Sturlasson utpensler den kommende konflikten mellom Tore Hund og Olav Haraldsson gjennom en serie opptrappende konflikterTore Hunds bror Sigurd på Trondenes holdt tre blot hvert år, og selv da han tok kristendommen fortsatte han å holde gjestebud med mye folk ved samme tidspunkt som før. Da Sigurd døde av sykdom, tok den 18-årige sønnen Asbjørn opp arven og holder gjestebud som tidligere, inntil kornhøsten slo feil i Hålogaland. Neste år var det like ille, og moren Sigrid ville han skal spare korn og avholde seg fra gjestebud, men det ville ikke sønnen. Han fikk lånt korn, men neste år, 1022, var det fortsatt ille, og da kommer det bud fra kong Olav Haraldsson at ingen fikk lov å selge korn til Hålogaland. 
Likevel seilte Asbjørn sørover for å kjøpe korn. Han kom til Karmsund ved Avaldsnes hvor Tore Sel var kongens årmann. Tore Sel møtte Asbjørn og hørte ærendet hans, ville ikke selge ham korn og i stedet advarte eller truer ham: «Reis heim igjen, håløyg! Det blir det beste for deg!»
Asbjørn dro likevel videre sørover inntil han møter onkelen Erling Skjalgsson og la fram ærendet sitt for ham. Erling sa at det ikke ville bli enkelt da kongen hadde nektet alt kornsalg. Asbjørn sa videre at han forsto det slik at Erling ikke var mer fri fra kongen enn at han ikke kunne gjøre hva han vil med kornet sitt. Erling lo og sa: «Dere håløyger kjenner nok mindre til kongens makt enn vi ryger, og du bruker vel lett store ord hjemme». Erling omgikk formelt kongens forbud ved å la trellene selge korn til Asbjørn, ettersom disse ikke sto under lov som andre.
På veg nordover måtte Asbjørn igjen passere Avaldsnes og blir møtt av Tore Sel som kom med mange folk og tok kornet fra håløygen. Til sist tok han det staselige seilet og gir ham et dårlig et i bytte ettersom «det var godt nok når de seiler med tom båt».
Det var en dypt deprimert Asbjørn som seiler tomhendt hjem. Ikke kunne han holde julegilde, og da ville han heller ikke gå i gjestebud til onkelen Tore Hund. Tore Hund synes dårlig om det og lot det høre at gutten fryktet «en Sel-Tore på hver holme». Den ydmykelsen kunne ikke Asbjørn leve med, og da våren kom, seiler han igjen sørover.
På Avaldsnes er kong Olav på besøk, og han spør Tore Sel om hvordan håløygene tok tapet av kornet. Tore Sel svarer at det likte de dårlig, men da han tok seilet, begynte Asbjørn å gråte. Dette hører Asbjørn og styrter inn i stua med hevet sverd og slår hodet av årmannen slik at det faller av foran kongen. Olav Haraldsson blir rasende og får Asbjørn satt i lenker. 
Da griper Erling Skjalgsson inn, og med seg har han så mye som 1500 mann. Han ber kongen dømme straff så lenge gutten ikke må bøte med livet eller fare fra landet. Dette er første gang Erling Skjalgsson, rygekongen, går i direkte opposisjon mot kong Olav som rasende blir nødt til å bøye av. Kong Olav dømmer Asbjørn til å overta Tore Sels plass som årmann. Asbjørn aksepterer, men vil gjerne hjem til Trondenes først. Kongen går nødigst med på det. Snorre slår deretter fast at uvennskapet mellom Erling og Olav vokste etter dette.
Vel hjemme kommer Tore Hund og råder Asbjørn om å ikke gå i kongens tjeneste, og til gjengjeld skal ætten og frender støtte ham mot kongens uvennskap: «Forrige gang du seilte sør i landet, ble det til stor skam, men det stod da til å rette på. Men denne ferden blir til skam for både deg sjøl og frendene dine, om det skal bli til det at du blir kongens trell og jamngod med slik en usling som denne Tore Sel!» Asbjørn gjør som Tore Hund råder.
I 1024 tok kong Olav halve sysselen i Hålogaland fra Hårek på Tjøtta og gav den til Åsmund Grankjellson som gikk i forbund med to brødre på Langøya i Vesterålen, Gunnstein og Karle, som begge ville innynde seg hos kongen.Da Åsmund hørte at Asbjørn Selsbane hadde seilt til stevnet ved Vågan, dro han ut sammen med Karle for å møte ham på heimvegen. De gjenkjenner Asbjørn på hans blå kjortel ved roret, og da skipene passerer hverandre i et sund, sa Åsmund at han skulle få farget den kjortelen rød. Han kastet et spyd etter Asbjørn, traff ham midt i livet og naglet ham fast til tofta. Skipet fraktet Asbjørn tilbake til Trondenes som lik.
Mor Sigrid sendte bud på Tore Hund til gravøl. Da folket skulle ta avskjed, gav hun hver og en rike gaver, og til sist tok hun farvel med Tore Hund ved å rekke ham et spyd og sa så:
«Her er det spydet som stod igjennom Asbjørn, sønn min, og det er blod på det ennå, så det blir lettere for deg å huske hvordan det høver i det såret du så på Asbjørn, din brorsønn. Om du vil gjøre et karstykke nå, så lot du dette spydet gå ut av hendene slik at det kom til å stå i brystet på Olav Digre. Og det sier jeg, du skal være hver manns niding om du ikke hevner Asbjørn.»
I Snorres levende skildring var Tore Hund så rasende at han ikke klarte å slippe spydet eller si et ord, og folk måtte støtte ham slik at han ikke gikk rett på sjøen.
Våren 1026 sendte kong Olav Haraldsson sin hirdmann Karle fra Langøya på Bjarmelandsferd. Gunnstein ble også med. Avtalen var at kongen skulle ha halvparten av hva de fikk inn. Da Tore Hund hørte dette, dro han med, men i eget skip og sa at de skulle dele likt. Brødrene var lite lystne når de så størrelsen på Tores skip og antall menn ombord, men de ble med. Stemningen var dog spent mellom partene, men utbyttet de fikk var rikt. 
Da Tore Hund ville dele utbyttet, var brødrene uvillige. Da kjører Tore Hund spydet sitt tvers gjennom Karle, og i henhold til Snorre med følgende replikk: «Her skal du få kjenne en bjarkøying, Karle!»
Gunnstein fikk med seg liket av broren og satte til havs. Tore Hund fulgte etter, og halte innpå inntil Gunnstein seilte skipet sitt i fjæresteinene og stakk av til lands. Tore Hund tok alt godset på det etterlatte skipet og senket det i havet med stein.
Våren 1027 bød kong Olav leidang langs hele landet for å møte kong Knut den mektige. Kalv Arnessons bror, Finn Arnesson, ble sendt nord til Hålogaland for å organisere leidangshæren. I Vågan skulle hæren samles, og Tore Hund kom med det store langskipet sitt med plass til 80 mann. Da Finn møtte Tore Hund på tinget, tok han straks opp drapet på Karle og krevde på kongens vegne en bot på 30 merker gull.
Tore Hund verget seg med at boten var stor, og at han iallfall måtte ha tid på seg til å samle penger. Finn satte spydodden mot brystet til Tore og krevde at boten skulle betales på stedet. Tore Hund tok da til å låne penger av kjenninger og fikk litt her og litt der, litt sølv og litt gull, og imens gikk tiden og folk forlot stedet. Finn oppdaget at det ble lite med folk rundt ham, og han tok det som Tore Hund hadde skrapet sammen, kanskje en tredjedel, og sa at resten måtte betales direkte til kongen. Så dro han hastig sørover etter hæren.
Tore Hund klargjorde sitt eget skip og seilte ut gjennom Vestfjorden. Lengre sør seilte han klar av Norge, krysset Nordsjøen til England og til kong Knut.
Våren 1027 seilte kong Olav sørover med hæren og herjet i Danmark mens svenskekongen Anund Jakob herjet i Skåne. Kong Knut samlet hæren i England og seilte østover. Med seg hadde han nordmennene Håkon Eiriksson, Erling Skjalgsson og Tore Hund. Hårek på Tjøtta var derimot i kong Olavs hær. Kong Knut la seg med hæren i Øresund, og da gikk kong Olav og hæren i land og etterlot skipene sine, dog ikke Hårek som ikke ville oppgi skipet sitt. Etterpå klarte han å lure seg forbi danskekongens flåte og seile nordover til Tjøtta.
I 1028 seilte kong Knut til Nidaros sammen med Tore Hund, og i Trøndelag ble danskekongen lyst til Norges konge. Både Tore Hund som Hårek på Tjøtta ble gjort til kongens lendmann, fikk finnskatten og rike gaver.
Både 1029 og 1030 var Tore Hund på finneferd nord for Hålogaland. Etter sigende skal han ha kjøpt tolv skinnkofter av finnene som var så sterke at jern ikke beit på dem. Når det kommer ord om at Olav Haraldsson var på veg tilbake til Norge østfra, byr Tore Hund ut leidang i Hålogaland og seiler sørover.
På høysommeren 1030 kom Olav Haraldsson østfra med en hær, men bøndene samlet seg i stort antall for å møte ham. Tore Hund ledet bondehæren sammen med Hårek på Tjøtta og Kalv ArnessonBondehæren minnet hverandre om den friheten som kong Knut har lovet dem og som de mente Olav Digre ville ta fram dem. Tore Hund sa «Jeg minnes nok de menn jeg har mistet, kong Olav har tatt livet av fire menn som alle sammen var gjæve i stilling og ætt: Asbjørn, brorsønn min, Tore og Grotjard, søstersønnene mine, og Olve, far deres, og alle disse skylder jeg å hevne.»
I henhold til tradisjonen hadde Tore Hund med seg 11 utvalgte menn i tillegg til de øvrige fra Hålogaland. De sto først i fylkingen under egen fane sammen med Håreks og Kalvs menn. I tillegg var det en håløyging som het Torstein Knarresmed. Kong Olav hadde tatt fra ham et handelsskip, og han ville være fremst i fylkingen. Når Tore Hund ropte «Fram, fram, bondemenn!», tørnet hærene sammen. 
Fremst i kongshæren sto Olav selv, og han hogg med sverdet etter Tore, men Tore hadde ei reinsskinnskofte, og slaget sklei av i en sky av reinshår. Kongen ropte da til Bjørn Stallare som hadde øks: «Slå du hunden som jern ikke biter på!» Bjørn Stallare ga Tore et slag med øksehammeren slik at han vaklet, men slo ham ikke overende. I stedet kjørte Tore spydet Selshevneren gjennom den andre mens han sa: «Slik spidder vi bjørnene!»
Torstein Knarresmed hogg kong Olav med øksa og traff ham over kneet. Finn Arnesson drepte deretter Torstein. Kongen kastet fra seg sverdet, lente seg mot en stein og begynte å be Gud hjelpe seg. Tore Hund lente seg fram og støtte spydet opp under kongens brynje og inn i maven på ham. I samme stund fikk han også et tredje sår av ei øks på venstre side av halsen. Av disse tre skadene døde kongen.
Etter kongens død varte ikke slaget lenge. Kongshæren flyktet, og bondehæren forfulgte dem ikke. De vendte tilbake til stridsvollen hvor mange hadde frender og venner. I henhold til tradisjonen var det Tore Hund som bredte et klede over kongens lik.
Ettertiden, spesielt de kirkelige skriftene, har forsøkt å rettferdiggjøre Olavs krav til tronen og hans kongedømme ved å fordømme og fortegne hans motstandere. Hvis helgenkongen var god, var hans motstandere onde. Fienden er djevelen og Olavs motstandere djevelens medhjelpere. Tore Hund og hans allierte var «ondsinnede mennesker og ugjerningsmenn», og «svikere», «onde» og «troløse». Betegnende er Adam av Bremens påstand at høvdingene gikk mot kongen fordi han hadde drept konene deres, og kvinnene ble drept fordi de drev på med trolldom.
Trolldomsmotivet går igjen for nordlendingene og Hålogaland. Tore Hund drev handel med finnene og skaffet seg «tolv reinskinnskufter med mye trollskap i». Siden stilte Tore Hund elleve utvalgte menn først i striden mot kongen, og han selv var den tolvte, og underforstått var de tolv bar alle kofter besatt med trolldom. Trolldomstemaet går igjen også i Olav Tryggvasons saga i hans møte med Raud den ramme.
Etter at Olav var flyktet til Gardariket sier Snorre Sturlasson at grunnen til at nordmennene reiste seg mot kongen var at «de ikke tålte hans rettferdighet» da han straffet rike likt med fattige. Denne rettferdiggjøringen av Olavs styre er ikke historisk korrekt, like lite som konstruksjonene om trolldom og de senere påståtte mirakler er det.
Tore Hund og hans følgesmenn kjempet ikke mot en rettferdig helgenkonge. Tvert imot, de bekjempet den urimelige og harde kong Olav Haraldsson som kom sørfra. Helgengjøringen skjedde etter slaget ved Stiklestad og i et slikt omfang at alle tidligere vurderinger og verdier ble snudd opp ned. En av grunnene var at danskekongens Knut den mektiges løfter ikke ble holdt, og helgengjøringen ble politisk opportunt.
Samtidige skaldekvad nyanserer det religiøse bildet som fortrengte det politiske bildet av Olav Haraldsson. Sigvat skald sier i kvadet Erfidråpa at Olav hogg etter Tore med sverdet, men det beit ikke på Tore Hund. Også Sigvat var preget av den kirkelige demoniseringen av kongens motstandere, men samtidig sier han at «den mann som bebreider Tore for feighet, fornekter den dristige Hunds sanne mot, (...) ettersom den kraftige kriger (...) våget å rette hugg mot en konge».
Det kirken fordømte mest, å gjøre opprør mot en kristen konge og således mot Gud selv, er det samme som i Sigvats øyne likevel kan beundres ettersom det krever en mann med usedvanlig krigersk mot å gå imot slike mektige krefter.Etter slaget på Stiklestad forlot Tore Hund Norge. Snorre har kun vage og sekundære informasjoner om hans videre skjebne: «Tore Hund fór bort fra landet kort tid etter kong Olavs fall. Tore fór til Jorsal, og mange har fortalt at han visst ikke kom tilbake.» At Jorsal, det vil si Jerusalem, skulle ha vært målet tyder på at Snorres kilde mente at Tore Hund hadde en bot å sone, noe som ikke er rimelig for en mann som gjorde det han mente var rett. Hvor Tore Hund til slutt havnet, er uvisst, men ettersom han ikke blir bekreftet i andre kilder, er det rimelig å anta at han må ha dødd kort tid etter, enten i 1030 eller året etter. Hjem til Bjarkøy kom han uansett aldri mer.
Det finnes en kort fortelling ved navn Selsbanetåtten som gjenforteller skjebnen til Tore Hunds nevø. Både Asbjørn Selsbane og Tore Hund opptar en betydelig del av Olav den helliges saga, skrevet av Snorre Sturlasson, og er blant de litterære høydepunktene i denne sagaen. 
Snorres innslag om Tore Hund er blitt sammenlignet med Den eldste saga om Olav den hellige hvor innslagene av direkte tale er betydelig kortere. Forskerne mener det er sannsynlig at det i begge tilfeller egentlig dreier seg om et sammendrag fra et felles skriftlig forelegg. Det vil si at begge sagaene har benyttet en saga som siden er gått tapt. I tillegg er også Fagrskinna et sammenligningsgrunnlag. Det er sannsynlig at Snorre kan ha oppholdt seg i Nidaros vinteren 1218–1219 og nedtegnet sagn han har hørt av nordlendinger eller skrevet av fra en norsk saga om høvdingene i Hålogaland. Til sammenligning er flere irske krøniker fra middelalderen satt sammen fra overleverte tekster for å gjenskape tapte, eksempelvis Irlandskrøniken eller Connacht-annalene, men i motsetning til Irland og andre land, har man ikke forsøkt å rekonstruere tapte sagaer i Norge.
Flere forskere har jobbet med disse hypotesene, som selvsagt vanskelig lar seg bevise. I avhandlingen Fra sagn til saga (1923) forsøkte historikeren Toralf Berntsen å spore en norsk sagatradisjon som har vært kildene til Snorre. Berntsens konklusjon var at det har eksistert minst to skrevne sagaer, den ene om Hårek fra Tjøtta og hans ætt, og den andre om Tore Hund og hans ætt.
Ut fra en detalj i Fagrskinna har Jan R. Hagland i en artikkel fra 1975 argumentert overbevisende for at forfatteren har hatt tilgang til en prosatekst som har ledsaget kvadet. Øyvind var som kjent Håreks far.Filologen Alfred Jakobsen har i en artikkel i Nordlands historie (bind 2, 1994) gått Berntsens hypoteser etter i sømmene og finner dem meget sannsynlige. Forfatteren av Den eldste saga har de samme kunnskapene som Snorre, men de to benytter dem ulikt. Snorre er mest opptatt av kronologi, mens forfatteren av Den eldste saga interesserer seg mest for slaget ved Stiklestad og mangler Snorres kompositoriske grep, eller, som Jakobsen konstaterer, han er urutinert ved at han både foregriper begivenheter og samtidig stryker begivenheter som har betydning for framdriften. I forbindelse med omtalen av Hårek sier Snorre: «...og det er mange store frasagn om stridene mellom Åsmund og Håreks sønner.»Snorres eget utsagn er i seg selv en indikasjon som bekrefter at en tapt saga faktisk har eksistert ved at han viser til kilder som ikke passet inn i hans kronologi. Også i teksturen finner Jakobsen spor. Således er den lokalkjente beskrivelsen av nordnorsk topografi noe man ikke kan forvente at en islending ville kjenne til. Jakobsen konstaterer at fortellingen om Tore Hund som Snorre gjenforteller, er et sannsynlig utdrag fra en antatt Håløygenes saga, sannsynligvis tematisk lik Orknøyingenes saga, og antagelig har det også eksistert en saga om Ladejarlene.
I henhold til lokale legender skal Tore Hund ha gravd ned en skatt på Hustad-Skjervøya i Lofoten. Øya ligger vanskelig tilgjengelig og har alltid vært ubebodd. Som trollkyndig skal Tore Hund ha fått underjordiske til å passe på skatten. I årenes løp har mange gravd etter den, men ingen har funnet den.
Vera Henriksen debuterte i 1961 med boka Sølvhammeren, som er første del av en trilogi om Tore Hunds søster Sigrid Toresdatter. Bok nummer to, Jærtegn, kom i 1962, og den siste boka, Helgekongen, kom året etter. Her fremstår Tore Hund som en mann som handler ut fra sin overbevisning.
Dansedramaet «Sigrid på Egge» som siste gang ble vist i friluftsamfiet på Egge Museum ved jonsoktid i 1997 og bygger på en grunnidé fra Vera Henriksens romantrilogi.
Tore Hund og falne stridsmenn er tittelen på en diktsamling av Gunnhild Skjefstad, utgitt 2006, og består av 44 dikt.
«Tore Hunds minnebauta» ble reist i 1980 ved veien til Bjarkøy kirke på Bjarkøy til minne om håløygingen og hans ætt. Bronserelieffet på steinene er laget av kunstneren Svein Haavardsholm som har hentet motivet fra det dramatiske øyeblikket da Sigrid Skjalgsdatter, Asbjørn Selbanes mor, overrekker Tore Hund det blodige spydet ‘Selshevneren’ og krever at han hevner brorsønnen sin.
Tore Strand Olsen har en tegneserie ved navn Tore Hund. Bortsett fra tittelen har den ikke noe med den historiske Tore Hund å gjøre, men handler om Tore, tegneren selv med hundemaske, og forteller om hvordan det er å være en fattig tegneseriekunstner. Serien fikk Sproingprisen som beste norske tegneserie i 1998.
Sverre Årnes dramatiserte og tegnet i 1982 et album i regi av Norsk TegneserieForum. Hoverpersonen er Asbjørn Selsbane, men også Tore Hund blir introdusert. Opplaget var 500 eks., og Årnes tok seg i overkant mange historiske friheter.
Sturlasson, Snorre: Snorres kongesagaer (Heimskringla). Oslo 2003. ISBN 82-05-31464-0
Berglund, Birgitta (red.): Nordlands historie. Bind 2. Mosjøen 1994. ISBN 82-90148-55-0
Krag, Claus: Aschehougs Norgeshistorie. Vikingtid og riksamling 800-1130. Bind 2. Oslo 1995. ISBN 82-03-22030-4

Torino (Turin på piemontesisk, fransk, tysk og engelsk) er en by i nordvestre Italia med 963 000 innbyggere (2011). Den er Italias fjerde største by, og et viktig industrisentrum.  Blant annet hører bilfabrikanten Fiat (Fabbrica Italiana Automobili Torino) hjemme i byen.
Byen er administrasjonssentrum for regionen Piemonte. Den er også et katolsk erkebispesete. I den katolske domkirken oppbevares det såkalte likkledet i Torino.
Navnet Torino kommer muligens fra tauro eller tur, keltiske ord som betyr henholdsvis «fjell» og «vann». Den folkelige tradisjonen har imidlertid lenge tolket navnet som å stamme fra det latinske ordet taurus (okse), og det reflekteres i byvåpenets avbildning av en gullokse.Vinter-OL 2006 ble avholdt i Torino.
Torino med forsteder har en lav befolkningsvekst som skyldes en lav fødselsrate; innenfor bygrensene har befolkningen faktisk hatt en nedgang.  Rundt 12,4% av befolkningen er under 14 år (tall fra 2004), mens rundt 20,8% er pensjonister.  Byen med omegn har hatt en sterk økning i innvandringen, men byens innbyggere er fremdeles overveldende etnisk italienske (92,1%). Store minoritetsgrupper er rumenere (2,3%), marokkanere (1,5%), peruvianere (0,5%) og albanere (0,4%).
Området ble bosatt av taurinerne i førromersk tid. I det første århundre f. Kr. anla romerne et militærfeste her (Castra Taurinorum, tradisjonelt datert til 27 f.Kr.), og det ble kort tid etter dedikert til Augustus (Augusta Taurinorum, eller Julia Augusta Taurinorum). Innbyggerne ble gitt romersk borgerskap. Under firekeiseråret 69 e.Kr. ble byen delvis ødelagt under en brann som brøt ut da keiserne Othos og Vitellius' styrker braket sammen.
På 500-tallet ble Torino et langobardisk hertugdømme. I 773 ble det erobret av Karl den stores tropper og omgjort til et frankisk markgrevskap. På 1100- og 1200-tallet var det en frittstående bystat.
Et viktig og varig skille i byens historie skjedde i 1280, da huset Savoia la området under seg. De skulle beholde det i hundrevis av år, med bare kortvarige avbrudd. Franskmennene regjerte over byen fra 1536 til 1562, da Emanuele Filiberto (Duca Testa di Ferro = «hertugen med jernhodet») kunne gjeninnlemme det i savoiernes rike. I 1563 ble byen hovedstad for huset Savoias besittelser, da hertugene flyttet dit fra sin gamle hovedstad i Chambéry. Det var i den forbindelse at Milano-kardinalen Carlo Borromeo klarte å bevirke at  det berømte likkledet ble bragt fra Chambéry til Torino.   
Under den spanske arvefølgekrigen beleiret franskmennene i 1706 byen i 117 dager uten å innta den. Under fredsslutningen i Utrecht noe senere ble kongedømmet Sardinia tillagt Savoia. Nå begynte større byggearbeider i det som nå var hovedstad for et europeisk kongedømme; mye av byfornyelsen skjedde eller ble igangsatt under den sicilianske arkitekten Filippo Juvarra (1678–1736). På denne tiden hadde Torino omkring 90 000 innbyggere.
Etter at Napoleon Bonaparte hadde okkupert Piemonte var Torino mellom 1802 og 1814 administrasjonsbyen for det franske departementet Pô. 
Etter byggingen av Frejustunnelen under Alpene ble Torino et viktig europeisk trafikknutepunkt. Folketallet var nå ca. 250 000.
I 1861 ble Torino Italias første hovedstad under Viktor Emmanuel II av Italia, men i 1865 overtok Firenze – og fra 1870 Roma. Nå skjøt industrialiseringen av byen kraftig fart. Da Verdensutstillingen ble lagt til Torino i 1911 var befolkningen kommet 430 000 innbyggere. 
Etter første verdenskrig opplevde byen arbeidskonflikter mellom arbeidere og industriherrer; de første streikene fant sted i 1920 og samme år ble Lingotto-fabrikken okkupert.
I tiden før og under andre verdenskrig førte Italias krigsforberedelser under Mussolini til at industrien i Torino ble gjort om til krigsproduksjon.  I 1942 la alliert bombing mye av industriområdene i byen i grus, og i 1943 gjorde arbeiderne i byen opprør.  Da tyskerne rykket inn i september 1943 og gjeninnsatte Mussolini, trakk partisanene (partigiani) opp i fjellene.  18. april 1945 paralyserte en streik byen, og 26. april begynte partisanenes forsøk på å ta kontroll over byen.  Da de allierte ankom 3. mai, var Torino under partisanenes kontroll.
I tiden etter krigen flokket mennesker fra Sør-Italia til Torino for å finne jobb. Hovedsakelig var dette i bilindustrien, som på den tiden bygde de første italienske økonomibilene Fiat 500 og 600. Bydelene Falchera og Valette ble bygget for å huse de nye innbyggerne. I 1960 hadde Torino ca. én million innbyggere.
I etterkrigstiden gjenoppbygget også arkitektene Antonio Bassi og Pietro Boschetti Galleria d’Arte Moderna (Galleriet for moderne kunst), arkitekten Albertini tegnet et nytt bygg for Museo dell’Automobile (Bilmuseet) og i forbindelse med Italiautstillingen i 1961 ble både Palazzo del Lavoro (tegnet av Pier Luigi Nervi) og Palazzo a Vela (tegnet av arkitekten Annibale Rigotti og ingeniøren Nicolas Esquillan) reist. Disse bygningene er med på å gi Torino det preget byen har i dag, sammen med alle bygningene fra mesterarkitekten Carlo Mollino.
I 1969 kom det i Torino til blodige arbeideroppstander, som førte til opprettelsen av terrororganisasjonen De røde brigader.
Befolkningstoppen ble nådd i 1975 med 1,5 millioner. I 1980-årene ble byen rammet av sin første industrielle krise, og befolkningen begynte å synke. Den synker fremdeles (2006) innenfor bygrensene, skjønt det bymessige området inklusive forsteder har nå en liten vekst.
Torino ligger nordvest i Italia, i regionen Piemonte.  Den ligger omkranset av Alpene mot vest og nord, og av Monferrato-åsene mot sør.  Tre store elver går gjennom byen: Po og dens to sideelver Dora Riparia og Stura di Lanzo.
Langs motorveien ligger Torino 110 km fra Aosta, 138 km fra Milano og 170 km fra Genova.  Den italienske hovedstaden Roma er 673 km unna.
De som kommer til Torino for første gang vil straks legge merke til at denne byen er annerledes enn andre italienske byer. Gater, torg og byens «layout» virker vid, åpen og svært raffinert – og ikke «bare» som en stor industriby slik den har vært tenkt siden industriens inntog på midten av 1900-tallet. På mange måter kan man si at byen har forblitt tro mot sitt renommé som Italias tidligere hovedstad, og som det prestisjefulle finansielle og kulturelle sentrum.
Sentralt i byen ligger plassen Piazza Castello.  For noen år siden ble plassen stengt for biltrafikk, som en del av myndighetenes prosjekt for å gjenopplive gamlebyen.  Et antall kaféer, barer og restauranter kom til etter det.  Piazza Castello ble tegnet på slutten av 1500-tallet av arkitekten Ascanio Vitozzi på oppdrag av hertug Carlo Emanuele I.
Fra Piazza Castello går hovedgatene utover i byen. De heter Via Po, Via Roma og Via Garibaldi. Rundt plassen ligger Palazzo Madama, og rundt dette igjen ligger Palazzo Reale, Prefettura, Armeria Reale og Teatro Regio.
Et viktig vartegn i byen er bygningen Mole Antonelliana, reist 1863–1880 etter tegninger av arkitekten Alessandro Antonelli (1798–1888). Her huses nå det nasjonale filmmuseum. En spektakulær heiskonstruksjon trekker glassheisen fritt svevende langs ledekabler gjennom hovedrommet under kuppelen og til utsiktsplattformen. 
I katedralen Duomo di San Giovanni (Johannes Døperens katedral), bygd 1491–1498, befinner det berømte Likkledet seg. Det æres av mange pilegrimer som Jesu likklede fra hulegraven utenfor Jerusalem. Til tross for at den katolske kirke har gjennomført og offentliggjort dateringsundersøkelser som plasserer kledet i middelalderen, er den internasjonale pågang og interesse uforminsket hver gang likkledet utstilles. De siste gangene det har skjedd var i 1978, 1998 og i 2000. Det er også dem som mener at karbondateringen som ble gjennomført hadde svakheter, og at likkledet bør undersøkes på nytt fordi det er så mange andre indikasjoner på dets ekthet. Katedralen er sete for erkebiskopen av Torino.
En av de internasjonalt viktigste samlinger av antikk egyptisk kunst befinner seg i Torinos Museo Egizio. Den har verdens nest største samling av mumier etter museet i Kairo.
Savoia-hertugenes residenser og slott ble i 1997 oppført på UNESCOs liste over verdensarven. 
I Torinos sentrum ligger Palazzo Reale, som var kongepalass for herskerne av Piemonte-Sardinia fra 1600-tallet og frem til 1860, da det ble sete for Kongedømmet Italia. Her henger et selvportrett av Leonardo da Vinci. Her finner vi også en verdens største antikke våpensamlinger. Bak den strenge fasaden på slottet skjuler det det seg rikt dekorerte rom, blant annet et fantastisk galleri, den overdådig dekorerte tronsalen, det  det mesterlige kinesiske kabinettet og for ikke å glemme prosjektmakeriet  La scala delle Forbici (saksetrappen) av Filippo Juvarra fra 1720. Bak slottet finnes store flotte hager som vender mot nord. 
Ved siden av ligger Palazzo Madama, sentralt på Piazza Castello. Den består av to deler: En middelalderfestning som ble reist på 1200-tallet over restene av en byport fra romertiden, og et nyere tilbygg i barokkstil utført rundt 1700. Denne delen fikk en raffinert balustradefasade, og det nye utseende ble føyd til av Juvarra etter ønske fra en kongelig enke i 1718. (Juvarra var også byggmester for en rekke residensslott for Savoiahertugene.) Palazzo Madama rommer Museet for eldre kunst (Museo di arte antica). 
Barokkirken San Lorenzo med sin særpregede geometriske kuppel av Guarino Guarini ligger like i nærheten.
Palazzo Carignano er et barokkpalass og Guarinis mesterverk. Praktbyggets fasade er ikledd flott mursten, og er desidert den fineste blant palazziene i Torino. Det ble bygd i 1679. Etter å ha huset medlemmer av den kongelige slekt rommer Palazzo Carignano i dag Museo Nazionale del Risorgimento som gjennom kunst og gjenstander forteller historien om Italias samling. 
Piazza San Carlo, kalt «Torinos penstue», heter egentlig Piazza San Carlo, der et knippe av  barokkarkitektur i en sofistikert utførelse pryder byen. I sentrum av plassen står det en statue fra 1800-tallet som fremstiller Emanuele Filiberto og har blitt et symbol på Torino. Her på det staselige torget i sørenden finner vi ikke minst tvillingkirkene Santa Cristina og San Carlo som ble oppført på 1630-årene.
Pilegrimsbasilikaen Superga på en høyde litt utenfor sentrum er også en severdighet. En tannhjulbane fra forstaden Sasso letter adkomsten. Den er en nydelig barokk- kirke ble bygget av Juvarra i 1717-1731, på en høyde øst for Torino. Oppdragsgiver var hertug Vittorio Amadeo II. Han ønsket å innfri et løfte gitt av jomfru Maria. Basilikaen ble oppført som minne over Torinos befrielse i 1706 fra den franske beleiringen av byen og hertugens hær. Fasaden på basilikaen er holdt i gult og hvitt, og den fremskutte delen domineres av søyler og er utformet som et klassisk tempel. Interiøret er holdt i lyseblått og gult. Under basilikaen finnes et stort mausoleum, med gravene til hertugene av Huset Savoia fra Viktor Amadeus II til Karl Albert, med unntak av én, Karl Felix. På baksiden av basilikaen står det en minnetavle over ofrene – blant dem byens fotballag – , etter en stor flyulykke i Torino i 1949. Basilica di Superga har en flott utsikt over byen Torino. Både barokkirken og utsikten berettiger et besøk dit.
Nede i byen tilbys også en omvisning til alle de steder der filmklassikeren The Italian Job (1969, med Michael Caine) ble innspilt. Denne filmen bidro i sin tid til økt interesse for Torino.
Bilfabrikanten Fiat (FIAT = Fabbrica Italiana Automobili Torino) har siden sin grunnleggelse i 1899 hatt sitt hovedkontor og sin viktigste fabrikk i Torino. Det var mange søritalienere og sicilianere som reiste til bilfabrikkene for å få arbeide og bedre levekårene. Tog som gikk fra Sør-Italia til Torino og andre steder i nord ble kalt Il treno della speranza (håpets tog) fordi de ble fylt av fattigfolk i håp om arbeid og velstand. 
Lingotto-bygget var engang i tiden verdens største bilfabrikk. Den er kjent for sin testbane for biler på taket. Idag er bygningen et kongressentrum, med konsertsal, kunstgalleri, butikksenter og hotell.
En annen berømt bilfabrikant tilknyttet Torino er Lancia, som ble grunnlagt i 1906 og ble inkorporert i Fiatgruppen i 1969. 
Torino har også flyindustri. Noen viktige deler av Den internasjonale romstasjonen har blitt produsert i Torino.
Torino er den faste sjokoladens fødeby. Tidligere var sjokoladen gjennomgående en drikk. Det var i Torino at en franskmann ved navn Doret tidlig på 1700-tallet oppfant den revolusjonerende hydrauliske maskinen som kunne omdanne kakaobønnene til en pasta, noe som var en forutsetning for de faste plater og former som man har kjent og etterhvert foretrukket siden siden 1800-tallet. Det mest kjente sjokolademerke som produseres i Torino er Gianduiotto (etter Gianduia, en lokal Commedia dell'arte-maske). Den kjente Caffarel-sjokoladen hører også hjemme i byen, men det er også en rekke mindre sjokoladeprodusenter over hele byen.
Lavazza (kaffe), Martini (vermut) og Venchi (sjokolade) er kjente merkebedrifter fra Torino.
Lavazza (etablert 1895) er den desiderte største kaffeprodusenten i Italia, med omkring 45 % markedsandel i 2004, og selger til mer enn 60 land.
Martini (etablert 1847) står blant annet bak vermutene Martini Extra Dry og Martini Bianco, og har opprettet datterselskaper over hele verden.
Venchi (etablert 1878) oppnådde selskapet umiddelbart popularitet i Italia med sin Nougatine, små søtsaker laget av knuste og karamelliserte hasselnøtter trukket med mørk sjokolade.
Tre universiteter hører hjemme i byen. Det eldste er Universitetet i Torino (Università degli Studi di Torino). Det stammer fra 1400-tallet, en periode med ustabilitet i Lombardia-regionen, da forelesere fra universitetene i Pavia og Piacenza foreslo at det skulle opprettes et lærested for høyere utdanning i området. Valget falt på Torino, da det lå sentralt til, det hadde et kirkesete og prinsen var villig til å etablere et universitet på sine egne landområder. På høsten 1404 kom det en pavelig bulle fra motpaven Johannes XXIII som etablerte universitet. Det ble formelt godkjent både av keiseren og paven i Roma, og fikk en rekke pavelige privilegier.
I tidlige år ble universitetet plaget av omveltningene i forbindelse med pest i området. Universitetet var stengt i forbindelse med den franske okkupasjonen fra 1536. Fra 1558 ble det startet undervisning igjen ved Mondovì. Først i 1566 åpnet universitetet igjen dørene i Torino.
Fram til andre halvdel av 1600-tallet hadde universitetet en glansperiode. En serie med epidemier, sult og kriger gjorde at institusjonen først stagnerte, og så krympet. I 1720 eller 1721 flyttet de inn i en ny bygning på Via Po, i sentrum av Torino. Dette markerte begynnelsen på en ny oppgangsperiode. Under hertug Viktor Amadeus II ble også utdanningssystemet reformert. Viktor mente at et statlig styrt utdanningssystem var viktig for å bygge opp en trofast herskerklasse som kunne hjelpe ham å «bygge nasjonen». Nye studier, blant annet i italiensk retorikk, og et internat komplett med studieassistener, ga universitetet et ry som påvirker utdanningsreform i andre deler av Italia.
Nok en krig mot Frankrike gjorde at universitetet var stengt fra 1792 til 1799. Under det franske departementet Pô ble studiene reorganisert i 1800. Universitetet ble det nest største i det franske keiserriket, bare overskygget av Paris. Etter Napoleons fall ble universitetet igjen reorganisert, nå etter gamle retningslinjer. I forbindelse med opptøyene i 1821 ble universitetet igjen stengt for en tid.
Utover på 1800-tallet åpnet en rekke nye fakulteter. Selv om hovedstaden ble flyttet til Firenze overlevde universitetet og blomstret på tross av byens synkende innbyggertall. I 1893 flyttet noen av de naturvitenskapelige fakultetene ut til Valentino-området. I 1923 ble universitetet statlig, som en del av en utdanningsreform som etablerte 21 statlige universiteter i Italia.
Et annet universitet i byen er Politecnico di Torino. Det ble stiftet i 1906, men kan spore røttene sine tilbake til en ingeniørskole som ble stiftet i 1859.
Istituto Europeo di Design som også har universitets rang, er også representert med en avdeling i Torino.
Byen er hjemby til fotballklubben Juventus, som er en av de største klubbene i italiensk fotball. En annen klassisk Torino-klubb er Torino Calcio. Begge disse lagene spilte på byens største arena, Stadio delle Alpi (et stadion med plass til ca. 71 000 tilskuere), helt til Torino flyttet til Stadio Grande Torino i starten av 2006/07-sesongen.
I 2005 ble byens nye olympiske skøytehall Oval Lingotto innviet med verdenscup i hurtigløp på skøyter 9.-11. desember.
Utdypende artikkel: Vinter-OL 2006I februar 2006 arrangerte Torino de 20. olympiske vinterleker. Foruten i Torino arrangeres konkurranser i Bardonecchia, Cesana Torinese, Pinerolo, Pragelato, Sauze d'Oulx og Sestriere. Dette er andre vinter-OL som er blitt lagt til Italia – det første var 50 år tidligere, i Cortina d'Ampezzo.
Torino er godt betjent av den italienske jernbanen. En høyhastighetsstrekning for tog ble åpnet i 2005 mellom Torino og Novara. Den reduserer reisetiden også til Milano og storflyplassen Milano-Malpensa. I 2009 vil toglinjen være forlenget helt frem til Milano, og da vil reisetiden dit komme ned i mellom 1 t. 50 min. og 1 t. 30 min. Det er også planlagt en raskere togforbindelse til Lyon, men dette har vist seg å være veldig kontroversielt, på grunn av tvilsomme fordeler (linjen skal betjene kun godstransport), høye kostnader, og at samferdselministeren Pietro Lunardis eget selskap, Rocksoil, har store interesser i byggearbeidet.
De viktigste jernbanestasjonene i Torino er Porta Nuova, Porta Susa og Lingotto. Hovedbanegården er Porta Nuova, men det vil endre seg når Porta Susa er ferdig opprustet.
Torino betjenes av flere motorveier i det italienske nettet: A4 fra Milano, A5 fra Aosta, A6 fra Savona, A21 fra Piacenza, A32 fra Frejustunnelen (som kobler Italia til Frankrike). For å benytte de fleste av disse motorveiene må man betale bompenger.
Torino betjenes av en internasjonal flyplass oppkalt etter politikeren Sandro Pertini (TRN – LIMF). Den ligger i Caselle Torinese og har togforbindelse rett ned til Torino sentrum. Milanos vestlige lufthavn, Malpensa, er heller ikke langt borte.
I forbindelse med vinter-OL fikk Torino et nytt tunnelbanesystem. Det er foreløpig (januar 2006) bygget én linje, som begynner ved jernbanestasjonen Porta Nuova, går via sentrum og jernbanestasjonen Porta Susa og ender opp vest i byen. Den offisielle åpningen er berammet til 4. februar, få dager før olympiaden begynner. I tillegg er det busser og trikker, drevet av selskapet Gruppo Torinese Trasporti. Et delt offentlig/privat selskap kalt 5T utvikler trafikkovervåkningen for byen.
Gianni Agnelli (1921–2003) – Mangeårig styreformann for FIAT og innflytelsesrik forretningsmann
Vincenzo Lancia (1881–1937) – sportsmann og forretsningsmann, grunnleggeren av Lancia

Torkel Persson (født 21. juni 1894 i Krokoms kommun i Jämtland, død 6. august 1972) var en svensk samisk langrennsløper.
Persson deltok i sin første langrennskonkurranse i 1919 i Östersund. Torkel Persson måtte da gå på ski de seks milene til nærmeste jernbanestasjon, Nälden, og deretter med tog de siste milene til Östersund. 
I 1924 deltok Torkel Persson under OL i Chamonix, der han ble beste svenske. Han kom på femteplass på femmila, der det ble firedobbelt norsk seier, med tiden 4.05.59. På 18 km kom han på 9.-plass. Reisen til Chamonix gikk med tog fra Näldens stasjon.

Torpo stavkirke er en stavkirke av borgundtypen, med hevet midtrom. Den står på Torpo i Ål kommune i Buskerud. I 1880 ble det reist en ny kirke i laftekonstruksjon med bordkledning rett nord for stavkirken etter tegninger av arkitekt F. von der Lippe. Lorentz Dietrichson klassifiserte bygget som en treskipet stavkirke av den mangesøylede gruppe. Han oppga opprinnelig seks søyler på hver langside og to på hver av kortsidene, i alt 16 søyler, alle med samme innbyrdes avstand. Søylene danner et midtrom med forhøyet tak og fire siderom (omgang) med lavere pulttak. Bugge og Mezzanotte plasserer Torpo stavkirke (sammen med Heddal stavkirke) som bindeledd eller overgangsformer mellom «borgundgruppen» og «kaupangergruppen» fordi de har trekk av begge.
Hallingdal tilhørte Stavanger bispedømme i middelalderen, og Torpo var hovedkirken i et prestegjeld med Ål og Hemsedal som annekser, og sete for prosten i øvre del av dalen. Etter reformasjonen ble Torpo anneks til Ål. På det nåværende kirkestedet kan det ha stått en eldre kirke. Da koret i stavkirken ble revet i 1880, ble det funnet et stykke av en planke med treskurd i urnesstil, som kan ha tilhørt en portal i denne eldre kirken. Dietrichson mente planken funnet under gulvet i denne stavkirken har en avvikende stil i ornamentene og derfor skriver seg fra en eldre kirke på samme sted.Stavkirka er antatt bygd  omkring 1160, (tømmeret er datert til denne perioden ved dendrokronologi (årringsdatering), men trolig er kirka først oppført noe senere). Den er den eldste bygningen i hele Hallingdal. Den eldste skriftlige kilden som omtaler kirken, er et diplom fra 1310, beseglet av «sira Biarnar a Thorpom». Dietrichson siterer en runeinnskrift på gammelnorsk fra en planke i kirken «Torolf gjorde denne kirke.» Dietrichson mente teksten ikke kunne være særlig yngre enn år 1200 og at Torolf var den samme som bygde nabokirken Ål. Deler av kirkekonstruksjonen kan være 50–100 år eldre enn resten av kirka. Dette kan indikere at det har stått en tidligere bygning der, kanskje ei tidligere kirke med jordgravne stolper.
Stavkirka på Torpo er den eneste bevarte stavkirke fra middelalder i Hallingdal, og kun den ene av to kirker i dalen som overlevde. Den andre er Gol stavkirke, som nå står på Norsk Folkemuseum på Bygdøy i Oslo. I tillegg er det blitt oppført en kopi av Gol stavkirke på ei tomt nær Pers Hotell på Gol.
Ved det store kirkesalget i 1723 kom stavkirken i privat eie, men den ble kjøpt av kommunen i 1875. Det var først planen å utvide den med et tilbygg mot øst, men i 1879 ble det i stedet besluttet å modernisere den innvendig med bl.a. ny himling og galleri. Fortidsminneforeningen protesterte mot slik vandalisering, og kommunen vedtok da å bygge en helt ny kirke. Mens den var under oppføring sommeren 1880, ble koret i stavkirken revet. Samme høst fikk Foreningen kjøpe skipet for 280 kroner mot å vedlikeholde det på stedet. Dieterichson har en skisse av kirken slik den så ut i 1855 før koret ble revet.Kirkeklokkene fra middelalderen og materialer fra det nedrevne koret ble brukt i den nye kirken.
Av den opprinnelig stavkirken er bare skipet bevart etter at koret med apsis ble revet i 1880. Svalgangene som omga skip og kor ble revet tidligere.
Torpo stavkirke er av type B med indre stolpereisning rundt et hevet midtrom, omgitt av en omgang med lavere tak. Midtrommet er omgitt av 14 staver som står på en ramme av grunnstokker. Konstruktivt har den mange likhetstrekk med den revne stavkirke i Ål og med kirkene i Sogn, og den blir gjerne regnet med i Borgund-gruppen. Anders Bugge omtaler Torpo-gruppen som foruten Torpo stavkirke inkluderer den nedrevne Grinaker kirker på Hadeland. Bugge mente Torpo forbedret konstruksjonssystemet brukt i Urnes stavkirke med elementer brukt i Borgund stavkirke. I Torpo stavkirke danner stavene rundt midtrommet tette kolonnader rundt alle fire sider, ingen av dem er utvekslet, slik det ble gjort i mange kirker av samme type. Nedre del er frittstående. Omtrent ved halve høyden er stavene utstyrt med romanske terningkapiteler. De danner vederlag for parstilte bueknær, som sammen fremstår som rundbuer, ca. 1 m høye. Over denne illuderte arkaden blir stavene holdt sammen av en tang; to bjelker forbundet med trenagler. Over tengene er utskårne andreaskors innfelt mellom stavene, og over disse kommer en ny buerekke under svillestykkene som bærer ytterveggene i midtrommet. Øverst avsluttes stavene av stavlegjen som bærer midtrommets tak. Det har fem sperrebind med samme utforming som i andre kirker av borgundtypen.
Spor i skipets østvegg viser at kirken opprinnelig hadde et smalere kor enn det som ble revet i 1880, ca. 4,6 meter bredt. Allerede i middelalderen ble det smale koret revet og erstattet av et i samme bredde som skipet, med nær kvadratisk grunnplan, avsluttet med en noe smalere apside. Koret ble ifølge Bugge utvidet i 1811.Rundt hele kirken har det opprinnelig gått svalganger, også etter at koret ble utvidet. Svalgangene eksisterte i 1686 og ble trolig revet tidlig på 1800-tallet. De hadde antagelig dvergarkader (som i Borgund stavkirke) men ble revet tidlig på 1800-tallet.
Takene var opprinnelig tekket med spon, men fikk skifertekking tidlig på 1800-tallet. Ytterveggene (omgangsveggene) har stående planker eller tiler med not og fjær, satt inn i rammer av sviller, hjørnestaver og stavlegjer. Midtrommets vegger over omgangstakene har også stående tiler mellom stavene, og i hvert felt er det små runde glugger, de eneste opprinnelige lysåpningene, bortsett fra dørene. Vinduer fikk kirken etter reformasjonen; de eldste ble trolig innsatt over omgangstaket.
Da Fortidsminneforeningen overtok kirken, ble alt inventar fra tiden etter reformasjonen fjernet. Bare de middelalderske benkene langs omgangens yttervegger er bevart. 
I østveggen står fremdeles den stengte åpningen til det revne koret, overdekket med en bue i hele skipets bredde. I hjørnestavene er det innhogg som må være rester av sidealtere fra tiden før koret ble utvidet.
Gulvet har brede, telgjede planker liggende på falser i grunnstokkene. I midtrommets gulv er innskåret omrisset av et menneske i legemsstrørrelse med fotenden mot østre grunnstokk og hodet vendt mot vest. Det antas å være markeringen av en grav, og en ubekreftet teori er at en Stavangerbiskop skal ha vært gravlagt her.
I østre del av skipet ble det mot slutten av 1200-tallet bygget et lektorium, med et gulv hvilende på bjelker spent mellom de tre østre stavene, og et rekkverk mot den åpne delen av skipet. Over lektoriet ble det bygget en baldakin i form av et rundbuet tønnehvelv av tre i skipets fulle bredde. På hvelvet og endeveggen mot øst finnes godt bevart malt dekor fra middelalderen, utført i limfarger. Mot endeveggens bakgrunn av diagonale bånd med blomsterdekor i mellomrommene står to figurgruppe. På venstre side Ecclesia (kirken] med korsfane og kalk, deretter Maria nærmest midten, på høyre side av midten følger Johannes og ytterst Synagoge. Over begge grupper svever engler med røkelseskar.
Hvelvet har et rikt billedprogram med den tronende Kristus i midten, omgitt av evangelistsymbolene. På begge sider flankeres han av friser med de tolv apostler. Nederst følger friser i to høyder med scener fraden hellige Margaretas martyrium. Hun blir pint og forsøkt henrettet av den forsmådde hedenske frier Olybrius, en prefekt i tjeneste hos keiser Diokletian. Men flere av hans grusomme henrettelsesforsøk mislykkes, Margareta reddes ved gjentatte undre, inntil hun til slutt blir halshugget. Olybrius selv blir imidlertid tatt av djevelen. Margareta av Antiokia, ifølge legenden død år 305, skal ha vært en av de 14 nødhjelperne.
På en brystning som tidligere har sittet over den revne korskilleveggen, står følgende runeinnskrift: «Torolf gjorde denne kirke – Åsgrim, Håkon, Erling, Pål, Eindride, Sjaunde, Torolf – Tore ristet – Olav». Torolf må ha vært byggmesteren og de andre hans svenner. Denne Torolf var antagelig også mesteren for den revne Ål stavkirke, hvor en lignende innskrift fantes: «Torolf gjorde denne kirke. Geirstein var medarbeider og Gunnar, Vidar, Eyvind, Eirik, Gunnar. Nå har jeg ristet alles navn – Alv var og med». Torolf er en av de få navngitte stavkirkebyggerne vi kjenner. Han var åpenbart en ekspert som kanskje reiste rundt og tok oppdrag, og som fikk hjelp av lokale tømrere. Ingen navn utenom hans er felles for begge kirkene. Planken er oppbevart ved Universitetet i Oslo (oldsaksamlingen).På en av stavene på midtrommets sørside er innrisset: «Tormod S..sson på Torpo gjorde meg». Det finnes også andre mindre inskripsjoner flere steder i kirken.
Før sto det også en laftet støpul (et frittstående lite klokketårn) nord for kirken. Denne vises på en blyanttegning fra 1855 av arkitekt Georg Andreas Bull. Den ble revet i 1880 da den nye kirken ble oppført. Rester av grunnmuren antas å være i behold under gulvet i den nye kirken. 
I nordvestre hjørne av tunet til nabogården, tidligere en prestegård kalt Torpo, lå  Kyrkjestugu, en gammel tømmerbygning som ble brukt til oppholdsrom for kirkefolket. Den ble i 1880 solgt og flyttet til en plass i Torpo, men ble i slutten av 1970-årene kjøpt av Fortidsminneforeningen, flyttet og gjenreist nordvest for stavkirken.
Christie, Håkon: Da Fortidsminnesmerkeforeningen reddet stavkirkene, i Fortidsminneforeningens Årbok 1978.
Christie, Sigrid og Håkon: Torpo kirke,  i Norges kirker – Buskerud, Oslo 1981 bind 1, s. 116-145. ISBN 82-05-13123-6
Weisser-Svendsen, Eva Andreassen; Middelaldermaleriet i Torpo stavkirke , Hovedoppgave i kunsthistorie ved Universitetet i Oslo2007

Torre Punta Reforma er en skyskraper under bygging i krysset mellom Paseo de la Reforma og Avenida de los Insurgentes i delegasjonen Cuauhtémoc i Mexico by. Når den står ferdig i 2014, vil den ha en høyde på 204 meter. De 37 etasjene med et totalt gulvareal på om lag 85 000 m² skal inneholde kontorer.

Torreón er en by i den meksikanske delstaten Coahuila. Hovednæringer til byen er landbruk, tekstilvev, metallurgi, kjemi, handel og tjenesteytelser. I 2005 var innbyggertallet 548 723. Byen inngår i storbyområdet Comarca Lagunera sammen med andre byer i Coahuila og i nabodelstaten Durango. Mest sannsynlig har det bodd mennesker i dette området i 12 000 år. Byen er imidlertid ung. I 1892 var folketallet 200. I 1895 var folketallet økt til 5 000 og i 1910 til 34 000.

Tørrfisk er usaltet fisk som er naturlig tørket av sol og vind på hjell eller (mer sjeldent) tørket i egne tørkerier. Å tørke mat er verdens eldste kjente konserveringsmetode, og tørket fisk er holdbar i årevis. Metoden er også billig, arbeidet kan gjøres av fiskeren selv og den gjør fisken enklere å transportere til markedet. Tørking av fisk er gammelt i Norge, ordet «torsk» kommer av det gammelnorske turskr som betyr turrfiskr (tørrfisk).
Det er for det meste torsk som brukes til tørrfisk, andre fiskeslag som for eksempel sei, hyse, brosme og lange brukes i mindre grad. I løpet av århundrene er det utviklet flere varianter av tørket fisk, for eksempel boknafisk og klippfisk. Klippfisk (saltet) og boknafisk (ikke saltet) er tørket fisk, og klippfisken er dessuten presset, mens produksjon av tørrfisk utelukkende er basert på sol og vind. (Forskjellene er så store at det ikke går an å si at klippfisk er en variant av tørrfisk. Derimot er både klippfisk og tørrfisk tørket fisk). I middelalderen var salt en kostbar vare. Salting av fisk ble først for alvor aktuelt på 1700-tallet, da man fikk tilgang til billig salt fra Syd-Europa. Tørrfisk og klippfisk kan igjen videreforedles til lutefisk.
Ved siden av trelast, olje, gass og inntekter fra handelsflåten, er tørrfisken ifølge Ivan Kristoffersen Norges lengst vedvarende eksportartikkel og den samfunnsøkonomisk mest lønnsomme eksportvaren gjennom århundrene.Tørrfisk er også en del av norsk matkultur i hverdag og fest. Tørrfisk er stadig snacks for folk i kyst-norge, og tørrfisk er råstoff for produksjon av lutefisk.
Fisken blir tilberedt straks den er fanget. Før tørking blir den sløyd; hode og innvoller fjernes og fisken vaskes. Fisken tørkes enten hel til stokkfisk eller rundfisk, eller den deles i to og ryggbeinet fjernes slik at den bare henger sammen i sporen (haleroten). Denne fisken kalles rotskjær, råskjær eller splittfisk.
Fisken henges på hjell mens det ennå er snø på bakken, fra februar til mai. Snøen beskytter mot insekter og hindrer at det går bakterier i tørrfisken. En temperatur litt over null uten for mye regn er det beste. Om det blir for mye frost, sprenges fibrene i fisken og en får såkalt fosfisk. Denne kan ikke brukes til matlaging. Klimaet i deler av Nord-Norge er ypperlig for å tørke fisk. 
Fisken henger på hjell i ca. 3 måneder. Den ferdig tørkede fisken ettermodnes så i 2-3 måneder innendørs i et tørt og luftig miljø. Under tørkingen forsvinner ca. 70 % av vannet i fisken. Tørrfisken har fortsatt ferskfiskens næringsinnhold, bare mer konsentrert; den er rik på proteiner, B-vitaminer, jern og kalsium. 
Etter vraking (kvalitetssortering) blir mesteparten av tørrfisken eksportert til Italia og Kroatia. I Norge bruker vi hovedsakelig tørrfisken som snacks eller til produksjon av lutefisk. Den brukes lite til matlaging. I Italia derimot, bløtes fisken og den brukes i mange ulike matretter. Der blir den ansett som en delikatesse. En av årsakene til at tørrfisk ikke har blitt brukt til matretter i Norge i senere tid, er sannsynligvis den lange tilberedningstiden. Fisken må vannes ut i minst ei uke i kjølige omgivelser, 5 grader eller kaldere og vannet må skiftes ut hver dag, før den kan brukes i matretter.
Tørrfiskvraking er kvalitetsbestemmelse og sortering av tørrfisk. Det er forskjellige forhold som kan skade tørrfisken og dermed føre til nedsortering, for eksempel klepphugg, flekker, mugg, frostskader og fuglespist fisk. Tørrfisken blir kvalitetskontrollert og grovsortert  i tre hovedgrupper: prima, sekunda og Afrika (tertia). Videre sorteres den etter opp til 30 kvalitetskriterier, blant annet fiskekvalitet, tykkelse og lengde. De mest fingraderte vrakingskriteriene brukes på lofotskreien. 
Tørrfiskvrakerne har sitt eget språk, med betegnelser på fisken som zartfisk, høkker, vekker, små danske, split cod, rund brosme og prima hyse. De beste kvalitetene skal ha rett farge, og være fri for mugg og frostskader. Primafisken har som oftest blitt eksportert til Italia.
Vraking av tørrfisk har en lang historie. I 1444 kom en kongelig forordning om offentlig tørrfiskvraking. Dette er de eldste kjente myndighetsbestemmelser om tvungen kontroll av fisk. Hanseatene klassifiserte tørrfisk av torsk i 24 forskjellige kvaliteter. Den beste kvaliteten var såkalt Hollender-rundfisk. Den dårligste var Utskudd-rundfisk, den var bedervet i hodet, men ellers brukbar. Den ble ikke eksportert, men solgt til lokalbefolkningen.
Tørrfiskhandelen har vært viktig både for kultur og økonomi i Nord-Norge opp igjennom historien. I vikingtiden drev lokale høvdinger med direkte eksport av tørrfisk til Vest-Europa. Ifølge islandske Egils saga er høvedsmannen Torolv Kveldulvsson den første kjente eksportør av tørrfisk nordfra. Det fortelles at han i år 875 seilte med torsk fra Lofoten til England «for å kjøpe klede og andre ting som han trengte». 
Det første kjente fiskeværet som eksporterte tørrfisk, var kaupangen Vágar, nåværende Vågan i Lofoten. Omsetningssentraler fantes i Skiringsal (Kaupang) i Norge, Birka i Sverige, Heidaby i Slesvig og Truso i Øst-Preussen.
Allerede på 1000-tallet var tørrfisken Norges viktigste eksportartikkel, og ut på 1100-tallet la den grunnlaget for Bergens voksende kjøpmannstand. Kong Sverre (ca. 1151–1202) dro nordafjells i 1177, og møtte da 50 handelsfartøy på vei sørover med tørrfisk fra Lofoten.
Kong Håkon Håkonsson (1217–1263) ga bergenserne monopol på handel nordfra. Dette monopolet skulle vare helt til 1715. Det var hovedsakelig tørrfisken som gjorde at Bergen ble et av Nord-Europas største handelssentre på den tiden. I nesten 800 år skulle Bergen forbli senter for handel med tørrfisk fra Nord-Norge. I bytte for fisken, ble det innført varer som korn, mel, salt, sukker, tøyer og jernvare, og luksusvarer fra fjerne land som silke, glass, krydder og håndverk. Tørrfisken ble også brukt som betalingsmiddel lokalt.
Både kongen og kirken ønsket kontroll over tørrfiskeksporten, og representanter for begge disse maktene besøkte ofte fiskeværene. I tillegg til at den norske kirke- og kongemakten kivet om kontrollen, var det også krangel mellom flere land om hvem som skulle kreve inn skatt fra fiskeriene. Den norske statsmakten ønsket å ha kontroll over kysten helt til Kvitsjøen, og den russiske makten ville ha kysten helt ned til Lyngen. De løste dette ved at begge land fikk skattlegge fiskerne i dette området. Sverige ønsket også en del av disse skatteinntektene, men dette ble ikke akseptert.
På 1300-tallet stod tørrfisken alene for over 80 % av Norges nasjonale eksport. Det viktigste markedet for tørrfisken var fram til begynnelsen av 1300-tallet England og de store byene på kontinentet. I senmiddelalderen ble det eksportert tørrfisk til landene langs Nordsjøen og Østersjøen. Årsaken til at tørrfisken fikk så stor etterspørsel, var at det kun var tillatt å spise ost, melkemat og fisk i katolikkenes fastetid.
Litt på sidelinjen kan det nevnes at det sies at en av årsakene til at tørrfisken ble så populær i Italia, var en hendelse på Røst i Lofoten på 1400-tallet. I januar 1432 strandet en av livbåtene til et forlist venetiansk handelsskip på en av øyene utenfor Røst. De elleve overlevende av det italienske mannskapet ble reddet av lokale fiskere, og de ble tatt godt vare på fram til i mai, da de fikk skyss sørover med ei tørrfiskjekt. Blant de overlevende fra livbåten var adelsmannen Pietro Querini, som skrev ned opplevelsene sine fra denne reisen, og spesielt om livet på Røst. Denne historien ble fremført som Querinioperaen på Røst i 2012. Italia er fremdeles et av de største eksportmarkedene for tørrfisk.
Tørrfisken ble fraktet fra Nord-Norge til Bergen på jekter. Kirken fikk etter hvert kontroll over den lønnsomme jektefarten og tørrfiskhandelen. Ved middelalderens slutt omfattet jektefarten til og fra Nord-Norge mer enn 200 jekter. 
Det var først og fremst hanseatene som utviklet og styrte eksporten, de var effektivt organisert og hadde gode kontakter i eksportmarkedet. Kongen la ned forbud for utlendinger mot å dra nordover for å kjøpe tørrfisk, noe som gjorde jektefarten spesielt lukrativt for jekteeierne.
I Hansatiden økte både folketallet og velstanden i Nord-Norge. Hansatiden startet på midten av 1300-tallet, og varte til 1754, da nordmenn tok over handelen. Hansaen omfattet en samling handelsbyer langs kysten fra Nederland til Baltikum. Hanseatene fikk etterhvert en solid fagkompetanse på å vurdere og håndtere tørrfisk. 
På slutten av 1600-tallet gikk fiskeprisene ned, og nedgangstider rammet både hanseatene og fiskerne. Hanseatene greide ikke lenger å levere korn og andre forbruksvarer til Nord-Norge.
Allerede på 1500-tallet begynte den direkte handelen mellom fiskere og russere, som kalles for Pomorhandelen. Russerne seilte fra Kvitsjøen og besøkte fiskeværene for å bytte til seg blant annet tørrfisk mot korn og andre varer. Pomorhandelen hadde sin topp i siste halvdel av 1700-tallet og på 1800-tallet, etter at Bergensmonopolet opphørte. Den varte helt til den russiske revolusjonen i 1917. Handelen foregikk om sommeren, da de norske oppkjøperne ikke handlet, så russerne var ikke i direkte konkurranse med norske handelsfolk.
Norge er i en monopolsituasjon i tørrfiskmarkedet. I 1998 eksporterte Norge klippfisk, saltfisk og tørrfisk for nesten 5,5 milliarder kroner. Av dette sto tørrfisken for ca. 10 %, mens klippfisken sto for over halvparten. Da var prisen nede på «normalnivå» etter en historisk topp i 1988. I 1998 ble det eksportert over 4000 tonn tørrfisk til Italia, som har tradisjon for konsum av tørrfisk. 
I 2014 importerte Nigeria 9000 tonn tørrfisk. Der ble tørrfisken populær etter Biafrakrigen, og har de seneste årene vært det landet som har importert mest tørrfisk.Andre land som bruker tørrfisk, er Sverige og Kroatia. Tørrfisken ser ikke ut til å være en del av markedssegmentet til andre torskeprodukter. Markedet er ganske stabilt, i Eksportutvalget for fisks (EFF) årsmelding for 2004 kan vi se utviklingen av tørrfiskeksporten mellom 2000 og 2004. 
I 2004 ble det eksportert over 6000 tonn tørrfisk. Selv om kiloprisen ser ut til å ha gått noe ned, var tørrfisken likevel fiskeri-Norges mest lønnsomme produkt i 2004.
I 2005 eksporterte Norge tørrfisk for 646 millioner kroner, og 58 % av tørrfisken gikk til Italia. Prisen var i gjennomsnitt 5 % høyere enn året før.
Johansen, Elisabeth og Moe, Ingebjørg (red.): Tørrfisk: mat og tradisjoner (Orkana forlag, 2000) parallell norsk og italiensk tekst ISBN 978-82-91233-49-9
Berge, Geir: Tørrfisk: Thi handlet du red'lig og tørket din fisk : en bok om tørrfiskkultur, Nord-Norge og Bergen (Orkana forlag, 1996) ISBN 82-91233-15-2
Tande, Thorvald: Norsk tørrfisknærings historie (Norges tørrfiskeksportørers landsforening, 1986)
Mark Kurlandsky: Torsk – En biografi om fisken som forandret verden (J. M. Stenersens forlag 2000).
Bjørn-Petter Finstad, Nordkappmuseet: Høkker og Vekker – Artikkel om tørrfiskvrakingFotografier fra galleri Nor med tørrfisk som motiv