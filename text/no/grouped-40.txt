
Tegneserien Fantomet har blitt utgitt sammenhengende i Australia siden serien begynte å gå i USA i 1936. Fra 1936 til 1961 ble den utgitt i kvinnebladet Australian Woman's Mirror, og fra 1948 og fram til i dag har den blitt utgitt av FREW Publications; dette er verdens lengste kontinuerlige utgivelse av Fantomet.
Australian Woman's Mirror trykte første stripe av den første Fantomet-historien, «The Singh Brotherhood» 1. september 1936, to måneder før historien var ferdig utgitt i USA. Redaktørene endret på historien for å gjøre den mer «australsk»; New York ble gjort om til Sydney, og Fantomets kjæreste, Sala Palmer (en. Diana Palmer) ble gjort om fra ei amerikansk til ei australsk jente. Amerikansk slang ble også gjort om til australsk slang for å komplettere den australske følelsen.
I 1938 var serien populær nok til at den fikk sin egen utgivelse fra Australian Woman's Mirror, som varte i fem nummer fra 1938 til 1940. Dette var den andre selvstendige Fantomet-utgivelsen i verden – den første var L'Uomo Mascherato i Italia. Det første heftet fra Australian Woman's Mirror hadde hundre sider, mens de to neste, som kom i november 1938 og juni 1939, hadde 68 sider. De siste heftene Mirror utga med Fantomet kom i april og september 1940.
Serien fortsatte å gå i selve Mirror, og en gang mellom 1941 og 1950 gikk de over fra dagsstripa til søndagsstripa. I 1948 begynte FREW å utgi Fantomet-hefter, og det finnes eksempler på kryssreklame mellom de to utgivelsene. Fantomet gikk i Australian Woman's Mirror fram til tidsskriftet gikk inn i 1961.
Nesten med en gang Australian Woman's Mirror slutta å trykke Fantomet-historier, begynte Everybody's Magazine å trykke dem. Everybody's Magazine fortsatte med historien som kom etter den siste i Australian Woman's Mirror, slik at rekkefølga ble riktig. Fantomet kom i Everybody's Magazine, som i Mirror, ca. 16 måneder etter originalutgivelsen i USA.
FREW Publications ble starta i 1948 av Ron Forsyth, Jim Richardson, Jack Eisen og Peter Watson (firmanavnet består av første bokstav fra hver grunnleggers etternavn). Eisen og Watson forlot imidlertid firmaet før første tegneserie ble gitt ut. Fantomet var den første tegneserien FREW ga ut, og første utgave av bladet kom 9. september 1948, med historien «Enter the Phantom» (no.: «Slavehandlerne»).
De to første utgivelsene fra FREW var i landskapsformat, og ikke nummererte. Fra og med nummer tre kom utgivelsene i vanlig portrettformat. Da blad nummer sju kom ut, fikk forlaget informasjon om salgstallene, og serien hadde solgt godt, slik at FREW kunne utvide. De publiserte blant annet tre australskproduserte serier, The Shadow, Sir Falcon og Phantom Ranger. Mange amerikanske titler ble også utgitt – på midten av 30-tallet hadde FREW nærmere 30 forskjellige utgivelser.
I tillegg til hovedbladet har FREW også gitt ut flere andre utgivelser som har inneholdt Fantomet. I 1950 kom Super Yank Comics, som inneholdt Fantomet og Catman. Det var en månedlig utgivelse, og alle utgivelsene utenom nummer én, seks og sju inneholdt Fantomet. Det var totalt 19 utgivelser av Super Yank Comics.
I 1955 og 1956 kom The Phantom Adventures ut. Det var en spin-off fra de vanlige tegneseriene, og hvert nummer inneholdt en ren prosaadapsjon av en Falk-historie. I hvert blad sto det en forklaring på denne typen utgivelse – bildene i tegneserieformatet kunne kun fortelle hva figurene gjorde, mens tekst kunne forklare hvorfor de gjorde som de gjorde. Denne typen utgivelse var imidlertid ikke populær, og bladet gikk inn etter bare tre utgivelser.
I 1957 kom GIANTSIZE Phantom Comic ut, en ekstra utgivelse som hadde Fantomet som hovedhistorie, men med andre serier for å fylle inn (på samme måte som dagens Fantomet i Skandinavia). Det var oftest de australske seriene Phantom Ranger, The Shadow og Sir Falcon, men av og til også andre serier.
FREW ga for første gang ut en skandinaviskprodusert historie i november 1981. På denne tida hadde de en mangel på historier, fordi de hadde brukt opp alle de utgitte dagsstripe- og søndagsstripehistoriene. Svenske Semic produserte egne Fantomet-historier på lisens fra rettighetshaver King Features, og disse publiserte også FREW. Noen få av de trofaste leserne protesterte mot de skandinaviske historiene, men markedsanalyser lovet godt, og FREW begynte sakte men sikkert å ta med flere skandinaviske historier.
I april 1987 fikk FREWs The Phantom en ny redaktør, Jim Shepherd, som gjorde flere forandringer. I begynnelsen konsentrerte han seg om å trykke gamle Falk-klassikere i originalutgivelse, altså i uredigert og usensurert tilstand. Tidligere hadde det vært slik at historiene ble redigert for å passe til bladets 32 sider, men nå ble heller bladets sidenummer endra for å passe til historien.
En annen nyskapning som kom med Jim Shepherds overtagelse av redaktørrollen var The Forum, en leserspalte i likhet med Fantometklubben i Norge og Sverige. Her kunne leserne skrive inn og si hva de mente om bladet og historiene. Det brevet i hvert nummer redaktøren syntes fortjente det mest, ble belønna med 25 australske dollar.
I 1989 laga Semic en dobbelthistorie der Fantomet besøkte Australia for første gang. FREW ga ut de to historiene i ett og samme nummer, et nummer som solgte usedvanlig bra. Dette nummeret ble fulgt av en australskprodusert historie, Rumble in the Jungle, skrevet av Jim Shepherd og tegna av Keith Chatto. Det kom to historier til av dette paret, før Chatto døde i 1992. Shepherd skrev også en historie som ble tegna av Glenn Ford.
Den tusende utgava av FREWs The Phantom kom i 1991. Jubileumsnummeret, FREW #972 (29 blader var ikke med i nummereringa, samt at #330 aldri hadde blitt utgitt), hadde 292 sider. Ved slutten av samme år var FREW den eneste tegneserien i verden som hadde utgitt alle Falks historier. Samme år døde også Ron Forsyth, en av grunnleggerne av FREW, og den som hadde valgt ut Fantomet og mange av de andre utgivelsene som hadde gitt FREW suksess.
I januar 1992 kom bladet som var nummerert #1000, og også dette ble en ekstra tjukk utgivelse, med 308 sider og et nyopptrykk av #2 som bilag.
FREWs femtiårsjubileum ble feira med en ekstra lang utgivelse 9. september 1998. Utgivelsen var på 212 sider, med et bilag med en indeks over alle Fantomet-bladene FREW hadde utgitt gjennom tidene. Jubileet ble også feira med en middag for spesielle inviterte. [1]
FREW har i dag tre fast ansatte; Jim Shepherd er utgiver og daglig leder, hans kone Judith er redaktør, og Ruth Le Brun er sekretær. De tre har imidlertid veldig varierte oppgaver – Jim Shepherd og Ruth Le Brun oversetter blant annet de skandinaviske historiene fra svensk (ved hjelp av maskinoversetter og ordbøker). Judith setter sammen dagsstriper til passende bladformat.
Det utgis 31 Fantomet-blader i året. I Skandinavia utgis det 26 regulære blader i året, hvorav rundt 20 inneholder nye historier. Dette gjør at FREW stadig sender repriser av gamle Falk-klassikere. Forsidene tegnes av tegnere på kommisjon; tidligere artister som har tegna forsider for FREW inkluderer Terry Welsby, Glenn Ford, Keith Chatto, Terry Lee, Meg Coates, Paul Agnew, Jeremy Macpherson og Antonio Lemos, som fortsatt tegner forsider.
Fantomet har gått i australske aviser siden 11. august 1957, da Central Western Daily begynte å trykke dagsstripene. Søndagsstripene kom først i avisene i 1971. Mellom 1985 og 1987 utga forlaget Budget Books ut fire utgaver av The Phantom Adventure Books i landskapsformat. Ved valgene i 1988 og 1990 ga Australian Electoral Commission ut to gratistegneserier som fungerte som informasjonshefter for hvordan aboriginer kunne skrive seg inn og stemme.
Et lignende hefte, «The Wisdom of the Phantom», ble utgitt i 1997 av Family Court of Australia, for å gi aboriginene informasjon om retten. Historien ble skrevet av et team fra Family Court of Australia, og tegna av Antonio Lemos, som også har tegna forsider for FREWs tegneserier.
Bryan Shedden (1997–2006). «The Phantom: A Publishing History in Australia». Besøkt 8. juli 2006. 
«The Phantom's World». Arkivert fra originalen 17. august 2000. Besøkt 8. juli 2006. 
Steffen Hope (21. august 2005). «Intervju med Jim Shepherd». Arkivert fra originalen 23. juni 2010. Besøkt 8. juli 2006. 

Farmannshaugen er en stor gravhaug fra jernalderen ved Jarlsberg hovedgård utenfor Tønsberg i Vestfold, det vil si der Sem kongsgård lå i vikingtiden. 
Farmannshaugen ligger på en slette 400 meter sørøst for Jarlsberg mot Tønsbergfjorden. Haugen er omkring 45 meter i diameter. For å hindre at haugen forsvant, ble det bygd en lav ringmur og plantet trær rundt haugen på 1800-tallet.
Ifølge Snorres kongesagaer skal Harald Hårfagres sønn, kjøpmannen Bjørn Farmann, ha blitt hauglagt i Farmannshaugen etter at han ble drept av broren Eirik Blodøks rundt år 927. En arkeologisk utgraving i 1917 og 1918 viste imidlertid at haugen ikke inneholdt noen grav. C14-dateringer viste seinere at en spade fra haugen var fra 200–300-tallet. Haugen kan derfor opprinnelig ha vært en rituell storhaug fra jernalderen.

Imperialismen var på sitt høydepunkt fra 1870 til 1914 (kalles også for den nye imperialismen). Ordet betyr at en stat prøver å skaffe seg politiske, økonomiske og militære herredømmer utover sine egne grenser. Maktkamp mellom stormaktene handlet om å skaffe seg råvarer og arbeidskrefter. Tyskland, Storbritannia og Frankrike var noen av landene som deltok i kampen om territorier. Imperialismen gikk verst utover de dårlig utviklede landene i Afrika, Asia, Australia og Latin-Amerika. I 1885 møttes de Europeiske stormaktene på Berlinkonferansen for å bestemme hvordan deling av Afrika skal foregå. Perioden fra 1870 til 1914 i afrikansk historie kalles ofte for Kappløpet om Afrika. Omkring år 1900 hadde de europeiske maktene lagt under seg 90 prosent av det afrikanske kontinentet. De to stormaktene som var mest involvert i denne kampen var Storbritannia og Frankrike. 
Frankrikes mål var et koloniområde i Nord-Afrika fra Atlanterhavet østover gjennom den sørlige delen av Sahara, dagens Senegal, Mali, Niger og Tsjad. Frankrike ville ha en sammenhengende kolonibelte mellom elvene Niger og Nilen og dermed kontrollere handelen fra og til Sahel region. Frankrike hadde allerede kontrollen over karavane-rutene gjennom Sahara. 
Samtidig ville Storbritannia binde sammen sine kolonier i den sørlige delen av Afrika (dagens Sør-Afrika, Botswana, Zimbabwe, Zambia) med kolonier i Nord-Afrika (dagens Kenya). Storbritannia ville også binde disse to områdene sammen med Nilens basseng. Siden Storbritannia hadde allerede kontroll over Egypt, var det bare Sudan som manglet. 
Når den ene staten trekker ei linje fra Cape Town til Kairo, og den andre fra Dakar til Horn, linjene må krysses i den østlige delen av Sudan.
Frankrikes ønske om et kolonibelte fra øst til vest og Storbritannias ønske om et nord-sør-gående belte toppet seg i 1898 da franske og britiske tropper møttes ved Fashoda (dagens Kodok) i Øst-Sudan. Frankrike måtte trekke styrkene tilbake for å unngå krig med Storbritannia, og måtte oppgi sine krav i Sudan og Egypt.
Til tross for interessemotsetningene fikk Storbritannia og Frankrike til en avtale i 1904. Britene gav visse fordeler til franskmennene i Nordvest- og Vest-Afrika. Frankrike fikk frie hender i Marokko og Storbritannia i Egypt. Tyskland prøvde å spolere dette ved å la en tysk flåte gå inn i Marokko. Men, i stedet for å så splid mellom de to landene, ble tyskerne tvunget til retrett. Det brakte Storbritannia og Frankrike nærmere hverandre.
Det var de felles interessene i Afrika (som tidligere hadde gjort England og Frankrike til fiender) som til slutt var med på å skape en allianse mellom dem. Da den første verdens krigen kom i 1914, var det følgene fra kappløpet i Afrika som var med på å bestemme de to maktene; Sentralmaktene og Vestmaktene.
Fausto Paolo Sozzini (1539–1604) var nevø av Lelio Sozini og en virksom person under reformasjonen. Han ble kjent for å preke antitrinitarisme.
Han tilhørte adelsslekten Sozzini fra Siena og hadde studert teologi og jus. Tidlig begynte han å gå imot kirkens lære. Derfor måtte han flykte. I Zürich overtok han sin nylig avdøde onkels skrifter. Senere kom han til Transilvania, og enda senere til Polen, hvor han oppholdt seg i Kraków og omegn.
I Polen gikk han sammen med noen og grunnla det som kom til å bli socinianerne. De hadde sitt hovedsenter i Rakow, nord for Kraków.
Fußball Club Vaduz er en fotballklubb fra Vaduz i Liechtenstein. Klubbens hjemmebane er Rheinpark Stadion i Vaduz.
FC Vaduz er Liechtensteins beste fotballag og landets eneste profesjonelle fotballklubb. I likhet med de andre fotballagene i Liechtenstein, spiller FC Vaduz i den sveitsiske serien. Våren 2004 og 2005 spilte klubben kvalifisering om opprykk til den øverste divisjonen i Sveits, men tapte begge gangene. Våren 2008 kom laget på førsteplass i den nest øverste divisjonen, og sikret seg dermed spill i Axpo Super League som det første laget fra Liechtenstein gjennom historien. Vaduz rykket imidlertid rett ned igjen etter tiende og siste plass sesongen 2008/09.
Klubben har vunnet Liechtensteins fotballcup 38 ganger. De har vunnet alle cupmesterskapene siden 1998.
Vaduz tapte den første liechtensteinske cupfinalen i 1946 (1-3 mot FC Triesen), men vant sitt første cupmesterskap i 1949 (2-1 over FC Triesen). Da Liechtenstein i 1992 fikk lov til å delta med lag i europacupene, ble FC Vaduz landets første deltaker i Cupvinnercupen. FC Vaduz tapte hele 0–5 og 1–7 mot FC Chernomorets Odessa i kvalifiseringsrunden. I 1999 spilte FC Vaduz mot Bodø/Glimt i UEFA-cupen. Bodø/Glimt vant 1–0 og 2–1 i kvalifiseringsrunden.

I denne boken følger vi Villemo sin kamp for å få et forhold med slektningen Dominic. Dette er ikke så veldig populært for resten av familien og det hjelper heller ikke at deler av slekten har blitt sendt ut i krigen. 
Dominic som er den svenske kongen sin kurèer blir også dratt inn i krigen til Villemo sin forskrekkelse. 

Federal Reserve er sentralbanken i USA. I dagligtale brukes ofte forkortelsen The Fed, men det fulle navnet på hele sentralbanksystemet er egentlig Federal Reserve System. Fra februar 2018 er Jerome Powell styreformann i Board of Governors of the Federal Reserve og dermed bankens øverste leder.
USAs sentralbanksystem er unikt på verdensbasis. Systemet består av tolv sentralbanker («Federal Reserve Banks») og en politisk utpekt ledelse. Det øverste nivået i systemet er Board of Governors som holder til i Washington D.C. Dette styret utpekes av USAs president og godkjennes av Senatet. Under styret kommer Federal Open Market Committee, som har hovedansvaret for landets pengepolitikk. Denne komiteen består av Board of Governors og formennene for fem av de tolv Federal Reserve Banks. Under disse kommer de tolv bankene, som i stor grad tar seg av de praktiske gjøremålene til sentralbanksystemet.
Federal Reserve System ble opprettet av president Woodrow Wilson gjennom Federal Reserve Act i 1913, i samarbeid med kongressrepresentant Carter Glass og senator Robert L. Owen. USA hadde da gått mange år uten en sentralbank, men forskjellige bankkriser hadde ført til krav om at bankvesenet måtte reguleres og støttes av en sentralbank.
The Fed har status som en uavhengig føderal institusjon («Independent agency of the Federal government»). Kongressen har et overordnet ansvar for Federal Reserve, men blander seg ikke inn i den daglige driften. To ganger i året rapporterer styreformannen i the Fed til Kongressen, men i det daglige er samarbeidet med finansdepartementet og presidenten viktigere. Selv om the Fed har en uavhengig status kan denne tilbakekalles om Kongressen mener at politikken til the Fed strider mot nasjonens interesser.
Federal Reserve System består av tolv sentralbanker. Disse sentralbankene er regionale, og har ansvar for å betjene private banker og finansinstitusjoner i sine respektive regioner. USA er det eneste landet i verden med et sentralbanksystem basert på denne modellen. Modellen kom som et kompromiss mellom de som ønsket en sterk, føderal sentralbank og de som ønsket å fortsette med det desentraliserte systemet fra før 1913.
The Fed ledes av et styre kjent som «Board of Governors». Det er syv medlemmer i styret, som utpekes av presidenten og godkjennes av Senatet. Disse sitter for en periode på 14 år, og perioden kan ikke forlenges. Periodene er fordelt slik at en styreplass fornyes annethvert år. Slik forhindres en enkelt president fra å fylle opp styret med personer som deler hans eget økonomiske syn. Styreformannen velges for fire år av gangen, og utpekes av presidenten. Styreformannen kan sitte mer enn én periode. Jerome Powell har vært styreformann siden 2018. 
Kongressen gir ingen økonomisk støtte til the Fed, noe som gir the Fed handlerom uten frykt for innblanding fra politikere. Inntektene til the Fed kommer hovedsakelig fra to kilder; handel med statsobligasjoner (som de gjør på vegne av finansdepartementet) og lån til private banker. Etter at kostnadene til Federal Reserve System er betalt, går resten av overskuddet tilbake til finansdepartementet. Siden the Feds opprettelse har rundt 95 % av overskuddet blitt overført til finansdepartementet; dette utgjør omtrent 22 milliarder dollar i året. Eierne av regionalbankene får et utbytte på 6 % i året, noe som reguleres av føderal lov. Medlemsbankenes budsjetter må godkjennes av the Board of Governors, og kontrolleres også av eksterne revisorer.En viktig del av the Fed er the Federal Open Market Committee (FOMC). Denne er ansvarlig for handel med statsobligasjoner, noe som er det viktigste verktøyet for å kontrollere pengemengden (og dermed indirekte samfunnsøkonomiske variabler som inflasjon og rente). FOMC fastsetter også Federal funds rate, som styrer renten.
Kommersielle banker og finansinstitusjoner kan være medlemmer i Federal Reserve. Omtrent 3 000 av 8 000 banker i USA er med, men disse 3 000 representerer omtrent 70 % av alle bankinnskudd. Banker som er basert på delstatslovgivning («state banks») kan selv velge om de vil være med, mens alle banker som er basert på føderal lovgivning («national banks») er pålagt å være med i Federal Reserve. Det at en bank har ordet «national» med i navnet sitt er derfor et sikkert tegn på at den er medlem i the Fed.
De forente staters første sentralbank var The First Bank of the United States, opprettet av George Washington-administrasjonen i 1791. Den store pådriveren var finansminister Alexander Hamilton, mens utenriksminister Thomas Jefferson var imot. Banken hadde hovedkvarter i Philadelphia, med avdelinger rundt om i landet. Tyve prosent av bankens egenkapital på ti millioner dollar ble skutt inn av de føderale myndighetene. First Bank hadde ansvaret for å håndtere landets gullreserver, for handel med utenlands valuta, og handel med statsobligasjoner. Imidlertid konkurrerte banken også i det private lånemarkedet, noe som førte til at forretningsbanker ønsket å få slutt på ordningen. First Bank hadde fått konsesjon for tyve år, og denne ble ikke fornyet i 1811, etter at Det demokratisk-republikanske parti og James Madison var blitt skeptiske til ordningen.Under Den britisk-amerikanske krig fra 1812–15 hadde ikke USA noen sentralbank, og myndighetene tok opp lån fra mange private banker for å finansiere krigen. De private bankenes overdrevne utstedelse av papirpenger gjorde at bankene ofte ikke greide å innløse sedlene for den lovte metallverdien, noe som gjorde at sedlene ble omsatt for en rabattert pris på det private markedet. Denne kaotiske situasjonen gjorde at Kongressen igjen så fordelene med en sentralbank, og The Second Bank of the United States ble opprettet i 1816. De føderale myndighetene skjøt inn syv av de 35 millionene i egenkapital. Denne nye banken fikk rett til å utstede pengesedler, som ble gjort til tvunget betalingsmiddel. Banken fikk også ansvaret for å hjelpe kommersielle banker med nødlån dersom de fikk problemer med pengereservene.
Second Bank ble møtt med motstand fra forretningsbanker, da sentralbankens reguleringer hindret deres vekst. Videre ble også bønder skeptiske til sentralbanken, da lånemarkedet ble strammere. Dette førte til at Andrew Jackson la ned veto mot kongressvedtaket om å fornye den tyveårige konsesjonen til Second Bank, og banken opphørte å være sentralbank i 1836.
På starten av nittenhundretallet vokste det frem et stadig sterkere krav om at USA igjen måtte få en sentralbank. Frem til da hadde USA hatt en mengde private banker med rett til å utstede sedler. Dette skapte store praktiske problemer, da man kunne oppleve at pengesedler utstedt av en bank ikke ble godtatt av kunder i en annen bank.
I «panikkåret 1907» gikk økonomien i USA inn i en resesjon. Børsen falt, mange banker gikk under, og mange privatpersoner mistet derfor sparepengene sine. For å redusere risikoen for lignende situasjoner krevde mange et mer sentralisert banksystem.
Debattene om modellen man skulle velge var mange. Noen politikere var redde for å gi for mye makt til finansmiljøet i New York, mens andre igjen var redde for å gi for stor kontroll til føderale myndigheter. Likevel kom man frem til et kompromiss begge sider kunne leve med. Under administrasjonen til Woodrow Wilson kom «Federal Reserve Act» av 1913. Lovforslaget ble fremmet av demokratene Carter Glass og Robert L. Owen, og var inspirert av et tidligere, nedstemt lovforslag kjent som «Aldrich Bill».
Heretter ble det slutt på at private banker selv kunne regulere pengemengden i USA. Federal Reserve System skulle eies av private banker, men styret skulle utpekes av presidenten, som ville gi indirekte politisk kontroll over pengepolitikken. Lovforslaget ble satt opp til avstemmning den. 23. desember 1913, da de fleste senatorer var dratt hjem for ferien, men forslaget fikk likevel flertall i Senatet med 43 mot 25 stemmer der. Det ble senere ratifisert og vedtatt med 298 mot 60 stemmer i Representantenes hus. Et flertall av bankene var imot opprettelsen av the Fed, da flere mente at New York bankenes innflytelse var for stor men andre igjen mente den politiske innflytelsen ble for stor. Dette gjaldt spesielt de større bankene i New York. Mindre banker i vest og småbedrifter var mer positive, da de var positive til den økte offentlige kontrollen over bankvesenet.
Systemets første prøvelse var Første verdenskrig, da USA var nøytrale de første årene. Gjennom å kunne regulere ned verdien av finansinstrumenter som bankremisser kunne the Fed sørge for at handelen til Europa gikk mest mulig smertefritt, på tross av de vanskelige tidene.På 1920-tallet forsto formannen i New York Fed, Benjamin Strong, at open market operations var et effektivt verktøy for å motvirke resesjoner (dette ble senere the Feds viktigste pengepolitiske verktøy). Samtidig økte han samarbeidet med utenlandske sentralbanker, som Bank of England.
Under depresjonen fikk the Fed flere nye oppgaver, spesielt innenfor regulering av banker. Federal Deposit Insurance Corporation (FDIC) ble opprettet i 1933, og alle privatpersoners bankinnskudd opp til $10 000 ble garantert av Federal Reserve. The Fed fikk også ansvaret for å se etter holdingselskaper som eide banker. President Roosevelt bestemte seg også for å kutte ut gullstandarden, slik at sedler ikke lenger kunne løses inn i edle metaller. 
Pengepolitisk teori var ikke så godt utviklet på 1930-tallet, og enkelte økonomer har i ettertid satt spørsmålstegn ved om the Feds pengepolitikk under depresjonen fungerte etter hensiktene; dette gjelder spesielt den såkalte Friedman-Schwartz-hypotesen. Milton Friedman og Anna Schwartz mente at depresjonen var en følge av The Feds kontraktive pengepolitikk, der sentralbanken ikke holdt etterspørselen etter penger stabil nok, og lot flere banker unødvendig feile. Hypotesen fikk stor innflytelse, og har blitt viktig i økonomihistorikerernes diskusjoner om depresjonens årsaker.Under Andre verdenskrig kom det sterke signaler fra regjeringen om at renten skulle holdes lav, da dette ville hjelpe på finansieringen av krigføringen. Styreformann Marriner S. Eccles gikk noe motvillig med på dette, og man kunne derfor ikke holde inflasjonen nede. Regjeringen ønsket det samme i forbindelse med Koreakrigen i 1951, men the Fed ønsket heller å kunne føre en uavhengig pengepolitikk. Finansdepartementet og Federal Reserve kom frem til en avtale samme år, som gjorde at Federal Reserve ble uavhengige i rentepolitikken. Dette førte til at inflasjonen gikk markant ned i påfølgende år.På 1970-tallet opplevde USA en kraftig inflasjon (blant annet på grunn av oljekrisen), samtidig som de føderale budsjettunderskuddene var rekordhøye. I 1979 ble Paul Volcker ny leder for the Fed, med en målsetning om å knuse inflasjonen. Volckers metoder sved på kort sikt, men utover på 80-tallet lyktes Federal Reserve med å inflasjonen under kontroll.Alan Greenspan ble styreformann i Federal Reserve i 1987. Like etterpå kollapset New York Stock Exchange på den såkalte Black Monday. Greenspan fikk mye ros for måten han håndterte krakket på. 1990-tallet var en sammenhengende økonomisk oppgang for USA, noe Greenspan fikk mye av æren for.
Under Finanskrisen som begynte i 2008 har The Fed fått en stadig viktigere rolle i amerikansk økonomi. Den økte rollen og finanskrisen har også ført med seg økt oppslutning i Kongressen for Ron Pauls forslag om økt politisk transparens og revisjon av sentralbanken.
4. distrikt: Federal Reserve Bank of Cleveland, med avdelinger i Cincinnati og Pittsburgh
5. distrikt: Federal Reserve Bank of Richmond, med avdelinger i Baltimore og Charlotte
6. distrikt: Federal Reserve Bank of Atlanta, med avdelinger i Birmingham, Jacksonville, Miami, Nashville og New Orleans
8. distrikt: Federal Reserve Bank of St. Louis, med avdelinger i Little Rock, Louisville og Memphis
10. distrikt: Federal Reserve Bank of Kansas City, med avdelinger i Denver, Oklahoma City og Omaha
11. distrikt: Federal Reserve Bank of Dallas, med avdelinger i El Paso, Houston og San Antonio
12. distrikt: Federal Reserve Bank of San Francisco, med avdelinger i Los Angeles, Portland, Salt Lake City og Seattle
Regionalbankene har ansvaret for å klarere sjekker mellom private banker. Private banker har kontoer hos the Fed, kontoer som krediteres og debiteres når sjekker klareres. Slik slipper de private bankene å samarbeide med alle andre private banker i landet, noe som fører til store tidsbesparelser i prosessen med sjekker.
The Fed har ansvaret for bokettersyn hos alle landets banker, og setter også grenser for hvor mye penger de har lov til å låne ut. De kan også bestemme om hvorvidt banker kan fusjonere eller ikke. The Feds underavdeling Federal Deposit Insurance Corporation (FDIC) har ansvaret for å forsikre alle innskudd i USA opp til $100 000. Denne ordningen er imidlertid ikke obligatorisk, og delstatsbankene kan selv velge å være med eller ikke. De som ikke er med har imidlertid egne ordninger internt i delstaten.
Federal Reserve utsteder pengesedler (kjent som Federal Reserve Notes), men har ikke det fysiske ansvaret for trykkingen (noe som gjøres av Bureau of Engraving and Printing. Mynter støpes av United States Mint). Det er imidlertid the Fed som styrer mengden av valuta som settes i omløp. Det er store variasjoner i seddelmengden gjennom året; før ferier og helligdager øker typisk the Fed seddelmengden. 
Siden 1968 har the Fed hatt en funksjon som klageinstans for bankkunder som føler seg diskriminert av banker. Equal Credit Opportunity Act forbyr banker å diskriminere kunder på grunnlag av rase, kjønn, religion, sivilstatus o.l.
The Fed fungerer også som de føderale myndighetenes bank. Finansdepartementet har faktisk en brukskonto hos the Fed, en konto som brukes til lønninger, pensjoner, veibygging, forsvar osv.Verdens største gullreserver lagres av Federal Reserve Bank of New York. Gullet tilhører i hovedsak stater rundt om i verden, og brukes ofte som betalingsmiddel i internasjonal handel. Når stater handler med hverandre kan betalingen gjøres ved å overføre gull fra ett hvelv til et annet i New York.
Chang, Kelly H. (2003). Appointing Central Bankers: The Politics of Monetary Policy in the United States and the European Monetary Union. Cambridge University Press. ISBN 0-521-82333-1. 
Christiano L., Motto R. og Rostagno M. (2004). The Great  Depression and the Friedman-Schwartz Hypothesis (PDF). Frankfurt: Den europeiske sentralbanken. 
Fox, Lynn S. m.fl. (2005). The Federal Reserve System: Purposes and Functions (9 utg.). Washington, DC: Board of Governors of the Federal Reserve System. 
Tucker, Irvin B (2006). Survey of Economics (5 utg.). Mason, OH: Thomson South-Western. s. 359-365. ISBN 0-324-31972-X. 
Wells, Donald R. (2004). The Federal Reserve System: A History. Jefferson, NC: McFarland & Company. ISBN 0-7864-1880-X.

Fedme er en medisinsk tilstand der overflødig kroppsfett har samlet seg slik at det kan ha en negativ effekt på helse og kan føre til redusert levealder og/eller helseproblemer. Kroppsmasseindeks (BMI), en måling som sammenligner vekt og høyde, definerer mennesker som overvektige når BMI er mellom 25 kg/m2 og 30 kg/m2, og svært overvektige når BMI er større enn 30 kg/m2.Fedme øker sannsynligheten for ulike sykdommer, spesielt hjerte- og karsykdommer, type 2 diabetes, pusteproblemer under søvn, visse typer kreft og slitasjegikt. Fedme er oftest forårsaket av en kombinasjon av inntak av for mange kalorier, mangel på fysisk aktivitet og genetisk mottakelighet, selv om noen få tilfeller først og fremst skyldes gener, endokrine sykdommer, medisiner eller psykisk lidelse. Det er begrenset dokumentasjon som støtter det syn at noen overvektige mennesker spiser lite, men likevel går opp i vekt på grunn av en langsom metabolisme. Overvektige mennesker har vanligvis et større energiforbruk enn tynne mennesker på grunn av energien som kreves for å opprettholde en økt kroppsvekt.Den primære behandling for fedme er slanking og fysisk trening. For å supplere dette, eller om slanking/trening ikke har effekt, kan anti-fedme-medikamenter tas for å redusere appetitten eller hemme fettopptaket. I alvorlige tilfeller kan kirurgi utføres, eller en intragastrisk ballong kan settes inn for å redusere magevolum og/eller tarmlengde, noe som fører til tidligere metthetsfølelse og redusert evne til å absorbere næringsstoffer fra maten.Fedme er en viktig forebyggbar dødsårsak i hele verden. Forekomsten øker hos voksne og barn, og myndighetene ser fedme som et av de mest alvorlige folkehelseproblemer på 2000-tallet. En tredjedel av Jordens befolkning er overvektig; 5 prosent av barn og 12 prosent av voksne er meget overvektige, i henhold til en global undersøkelse av 68,5 millioner mennesker i 2015. Mellom 1980 og 2015 har utbredelsen av overvekt doblet seg i 73 land. Fedme er stigmatisert i store deler av den moderne verden (særlig i den vestlige verden), men ble allment oppfattet som et symbol på rikdom og fruktbarhet tidligere i historien, og blir det fortsatt i enkelte deler av verden.
Det er definert av kroppsmasseindeks (BMI) og vurderes i form av fettdistribusjon ved hjelp av midje-hofte-ratio og totale kardiovaskulære risikofaktorer. BMI er nært knyttet til både andel kroppsfett og total mengde kroppsfett.Hos barn varierer en sunn vekt med alder og kjønn. Fedme hos barn og ungdom defineres ikke som et absolutt tall, men i forhold til en historisk normal gruppe, slik at fedme er en BMI større enn 95-persentilen. Referansedataene som disse persentilene baseres på, er fra årene 1963 til 1994, og dermed har de ikke blitt påvirket av den senere tids generelle økning i vekt.
BMI beregnes ved å dele personens masse med kvadratet av hans eller hennes høyde, vanligvis uttrykt i metriske enheter:
  De mest brukte definisjonene, fastsatt av Verdens helseorganisasjon (WHO) i 1997 og utgitt i 2000, har verdiene som er oppført i tabellen til høyre.Den kirurgiske litteraturen bryter ned «klasse III»-fedme i ytterligere kategorier, og de eksakte verdiene for disse er fortsatt omstridte.
En BMI på ≥ 45 eller 50 er superovervektigeSiden asiatiske populasjoner utvikler negative helsemessige konsekvenser ved en lavere BMI enn europeere, har enkelte nasjoner omdefinert overvekt. Japan har definert fedme som enhver BMI større enn 25, mens Kina bruker 28 som grense.
Høy kroppsvekt assosieres med ulike sykdommer, spesielt hjerte- og karsykdommer, diabetes mellitus type 2, obstruktiv søvnapné, visse typer kreft og slitasjegikt. Som et resultat av dette har fedme blitt funnet å redusere forventet levealder.
Fedme er en av de viktigste forebyggbare dødsårsakene i verden. Storskala amerikanske og europeiske studier har funnet at dødelighetsrisikoen er lavest ved en BMI fra 22,5 til 25 hos ikke-røykere og på 24–27 hos røykere. Risikoen øker sammen med endringer i begge retninger. En BMI på over 32 har vært forbundet med en doblet dødelighet blant kvinner over en 16-årsperiode. I USA er fedme beregnet til å forårsake 111 909 til 365 000 dødsfall per år, mens 1 million (7,7 %) av dødsfall i EU er tilskrevet overvekt. I gjennomsnitt reduserer fedme forventet levealder med seks til syv år: en BMI på 30–35 reduserer forventet levealder med to til fire år, mens alvorlig fedme (BMI> 40) reduserer den med 10 år.
Fedme øker risikoen for mange fysiske og psykiske lidelser. Disse lidelsene vises oftest i metabolsk syndrom, en kombinasjon av somatiske lidelser som omfatter diabetes mellitus type 2, høyt blodtrykk, høyt kolesterolnivå og høye triglyseridnivåer.Komplikasjoner er enten direkte forårsaket av fedme eller indirekte relatert gjennom mekanismer som deler en felles årsak, for eksempel en dårlig diett eller en stillesittende livsstil. Styrken i sammenhengen mellom fedme og spesifikke lidelser varierer. En av de sterkeste sammenhengene er med type 2 diabetes. Overflødig kroppsfett ligger bak 64 % av tilfellene av diabetes hos menn og 77 % av tilfellene hos kvinner.Helsekonsekvensene faller inn i to hovedkategorier: de er knyttet til virkningene av økt fettmasse (for eksempel artrose, obstruktiv søvnapné, sosial stigmatisering), og de som skyldes økt antall fettceller (diabetes, kreft, hjerte- og karsykdommer og ikke-alkoholisk fettleversykdom). Økninger i kroppsfett endrer kroppens respons på insulin, noe som kan føre til insulinresistens. Økt fett skaper også en proinflammatorisk tilstand og en protrombotisk tilstand.
Selv om negative helsemessige konsekvenser av fedme i befolkningen generelt er godt støttet av tilgjengelig dokumentasjon, synes helseutfall i visse undergrupper å være bedre med en økt BMI, et fenomen som kalles fedme-overlevelse-paradokset. Paradokset ble først beskrevet i 1999 blant pasienter med overvekt og fedme som gjennomgår hemodialyse, og har senere blitt funnet hos pasienter med hjertesvikt og perifer karsykdom (PAD).Personer med hjertesvikt og BMI mellom 30,0 og 34,9, hadde lavere dødelighet enn de med normal vekt. Dette har blitt tilskrevet det faktum at folk ofte går ned i vekt etter hvert som de blir stadig mer syke. Lignende funn er gjort ved andre typer hjertesykdommer. Mennesker med klasse I-fedme og hjertesykdommer har ikke høyere forekomst av videre hjerteproblemer enn mennesker med normal vekt som også har hjertesykdom. Hos personer med større grad av fedme er imidlertid risikoen økt. Selv etter hjerte-bypass-kirurgi er økning i dødelighet ikke sett blant overvektige eller svært overvektige pasienter. En studie fant at forbedret overlevelse kunne forklares med den mer aggressive behandlingen overvektige mennesker får etter hjerteproblemer. En annen studie fant ut at hvis man tar hensyn til kronisk obstruktiv lungesykdom (KOLS) hos pasienter som har perifer karsykdom, forsvinner fordelen med fedme.
På et individuelt nivå antar man at en kombinasjon av overdrevent kaloriinntak og mangel på fysisk aktivitet kan forklare de fleste tilfeller av fedme. Et begrenset antall tilfeller skyldes primært genetikk, medisinske forhold eller psykisk sykdom. Den økte forekomsten av overvekt på et større, samfunnsmedisinsk nivå antas å skyldes lett tilgjengelig og velsmakende mat, økt avhengighet av biler og mekanisert produksjon.En systematisk oversikt fra 2006 identifiserte ti andre mulige forklaringer på økningen av fedme: (1) utilstrekkelig søvn, (2) endokrine disruptorer (miljøgifter som forstyrrer lipidmetabolismen), (3) mindre variasjon i temperatur, (4) redusert røyking (røyking undertrykker appetitt), (5) økt bruk av medisiner som kan føre til vektøkning (for eksempel atypiske antipsykotika), (6) proporsjonal økning i etniske- og aldersgrupper som har en tendens til å være tyngre, (7) graviditet i en senere alder (som kan føre til at barna blir overvektige), (8) epigenetiske risikofaktorer overlevert over generasjoner, (9) naturlig seleksjon for høyere BMI, og (10) at personer med like arveegenskaper får barn sammen, noe som fører til økt konsentrasjon av risikofaktorer for fedme (dette ville ikke nødvendigvis øke antall overvektige personer, men vil øke den gjennomsnittlige befolkningens vekt). Selv om det finnes dokumentasjon som støtter den påvirkningen disse mekanismene har på økt forekomst av fedme, er dokumentasjonen fortsatt usikker, og forfatterne mener at disse faktorene trolig har mindre innflytelse enn det som er omtalt i forrige avsnitt.
Ernæringstilgang per innbygger varierer sterkt mellom ulike regioner og land. Den har også endret seg betydelig over tid. Fra tidlig i 1970-årene til slutten av 1990 har gjennomsnittlig kalorier tilgjengelig per person per dag (mengden mat kjøpt) økt i alle deler av verden med unntak av Øst-Europa. USA hadde den høyeste tilgjengeligheten med 3654 kalorier per person i 1996. Dette økte ytterligere i 2003 til 3754. Ved slutten av 1990-årene hadde europeerne 3394 kalorier per person, i utviklingsland i Asia var det 2648 kalorier per person, og i Afrika sør for Sahara hadde mennesker 2176 kalorier per person. Det er påvist en sammenheng mellom totalt kaloriforbruk og fedme.Den utbredte tilgjengeligheten av ernæringsråd har gjort lite for å løse problemene med overspising og dårlige kostholdsvalg. Fra 1971 til 2000 økte forekomsten av overvekt i USA fra 14,5 % til 30,9 %. I samme periode økte det gjennomsnittlige kaloriinntaket. For kvinner var den gjennomsnittlige økningen 335 kalorier per dag (1542 kalorier i 1971 og 1877 kalorier i 2004), mens for menn var den gjennomsnittlige økningen 168 kalorier per dag (2450 kalorier i 1971 og 2618 kalorier i 2004). De fleste av disse ekstra kaloriene kom fra en økning i karbohydratforbruk. Hovedkilden til disse ekstra karbohydratene er søtet drikke som nå utgjør nesten 25 % av daglige kalorier hos unge voksne i Amerika. Forbruket av sukret drikke antas å bidra til den økende forekomsten av fedme.Etter hvert som forbruket av energirik fast-food øker, blir sammenhengen mellom fast-food og fedme stadig mer bekymringsfull. I USA ble forbruket av fast-food tredoblet, og kaloriinntaket fra disse måltidene firedoblet mellom 1977 og 1995.Landbrukspolitikk og landbruksteknikker i USA og Europa har ført til lavere matvarepriser. I USA har subsidiering av mais, soya, hvete og ris gjort de viktigste kildene til bearbeidet mat billig i forhold til frukt og grønnsaker.Svært overvektige mennesker under-rapporterer konsekvent sitt matforbruk i forhold til mennesker med normal vekt. Dette støttes både av tester av mennesker utført i et kalorimeter-rom, og ved direkte observasjon.
En stillesittende livsstil spiller en betydelig rolle for fedme. I hele verden har det vært en stor dreining mot mindre fysisk krevende arbeid, og i dag får minst 60 % av verdens befolkning for lite mosjon. Dette skyldes i hovedsak økt bruk av mekanisert transport og en større forekomst av arbeidsbesparende teknologi i hjemmet. Hos barn synes det å være nedgang i fysisk aktivitet på grunn av mindre gåing og fysisk fostring. Globale trender i fysisk aktivitet på fritiden er mindre klare. Verdens helseorganisasjon antyder at mennesker verden over er mindre involvert i aktive rekreasjonsaktiviteter, mens en studie fra Finland fant en økning, og en studie fra USA fant at fysisk aktivitet på fritiden ikke har endret seg vesentlig.Hos både barn og voksne er det en sammenheng mellom tid tilbragt foran TV-en og risiko for fedme. I en meta-analyse fra 2008 fant 63 av 73 studier (86 %) en økt forekomst av fedme i barndommen ved økt medieeksponering. Fedmeforekomst økte proporsjonalt med tiden tilbragt foran TV.
Som mange andre medisinske tilstander, er fedme et resultat av et samspill mellom genetiske og miljømessige faktorer. Polymorfier i ulike gener som kontrollerer appetitten og stoffskiftet disponerer for fedme når nok kalorier er til stede. Fra og med 2006 har mer enn 41 av disse stedene på genene vært knyttet til utviklingen av fedme når miljøet er gunstig for det. Andelen av fedme som kan tilskrives genetikk varierer, avhengig av populasjonen som undersøkes, fra 6 % til 85 %.Fedme er en viktig del av flere syndromer, for eksempel Prader-Willi-syndrom, Bardet-Biedl-syndrom, Cohens syndrom og MOMO-syndrom. (Begrepet «non-syndromisk fedme» blir noen ganger brukt for å ekskludere disse tilstandene.) Hos personer med tidlig utviklet alvorlig fedme (definert av en debut før 10 års alder og kroppsmasseindeks mer enn tre standardavvik over normalen), har 7 % en ettpunkts DNA-mutasjon.Studier som har fokusert på arvelighetsmønstre heller enn på spesifikke gener, har funnet at 80 % av barna til to overvektige foreldre var overvektige, i motsetning til mindre enn 10 % av barna til to foreldre som hadde normal vekt.En nøysomhetsgen-hypotese postulerer at visse etniske grupper kan være mer utsatt for fedme. Deres evne til å dra nytte av sjeldne perioder med overflod ved å lagre energi som fett ville være en fordel i tider med varierende mattilgang, og personer med større fettreserver vil ha større sannsynlighet for å overleve sult. Denne tendensen til å lagre fett ville derimot være mistilpasset i samfunn med stabil matvareforsyning. Dette er den antatte årsaken til at pima-indianerne, bosatt i en ørken, utviklet noen av de høyeste forekomstallene for fedme når de ble utsatt for en vestlig livsstil.
Visse fysiske og psykiske lidelser, og medisiner som brukes til å behandle disse, kan øke risikoen for fedme. Fysiske sykdommer som øker fedmerisikoen, omfatter flere sjeldne genetiske syndromer (nevnt ovenfor), samt noen medfødte eller ervervede forhold: hypothyreose, Cushings syndrom, veksthormonmangel, og spiseforstyrrelser. Men fedme anses ikke som en psykisk lidelse og er derfor ikke oppført i DSM-IVR som en psykisk lidelse. Risikoen for overvekt og fedme er høyere hos pasienter med psykiske lidelser enn hos personer uten psykiske lidelser.Visse medisiner kan føre til vektøkning eller endringer i kroppssammensetning, og disse inkluderer insulin, sulfonylureaer, tiazolidindioner, atypiske antipsykotika, antidepressiva, steroider, visse antikonvulsiver (fenytoin og valproat), pizotifen og noen former for hormonell prevensjon.
Mens genetisk påvirkning er viktig for å forstå fedme, kan den ikke forklare dagens dramatiske økning i bestemte land eller globalt. Selv om det er akseptert at inntak av flere kalorier enn det som forbrennes fører til fedme på individuell basis, er årsaken til endringene på samfunnsnivå mye debattert. Det finnes en rekke teorier om årsaken til økningen av fedme, men de fleste tror at forklaringen er en kombinasjon av ulike faktorer.
Sammenhengen mellom sosial klasse og BMI varierer globalt. En systematisk oversikt fra 1989 fant at kvinner av høy sosial klasse i utviklede land hadde mindre sannsynlighet for å bli overvektige. Ingen signifikante forskjeller ble sett blant menn fra forskjellige sosiale klasser. I utviklingsland hadde både menn, kvinner og barn fra høye sosiale klasser høyere forekomst av fedme. En oppdatering av denne systematiske oversikten som ble utført i 2007 fant de samme forholdene, men de var svakere. Nedgangen i korrelasjonsstyrke ble ansett å skyldes effektene av globalisering. I utviklede land er nivåer av voksen fedme, og andelen av barn i tenårene som er overvektige, korrelert med inntektsforskjeller. Et lignende forhold er sett mellom statene i USA: flere voksne, selv i høyere sosiale klasser, er overvektige i stater med større inntektsforskjeller.Mange forklaringer har vært lagt frem for assosiasjoner mellom BMI og sosial klasse. Det er antatt at i utviklede land har rike råd til mer næringsrik mat, de er under større sosialt press for å forbli slanke, og de har flere muligheter til, og større forventninger om, å holde seg i fysisk form. I utviklingsland antas det at nok penger til mat, høyt energiforbruk med fysisk arbeid, og kulturelle verdier som favoriserer en større kroppsmasse, bidrar til de observerte mønstrene. Holdninger til overvekt blant mennesker som betyr noe i ens liv, kan også spille en rolle for fedme. En sammenheng i BMI-endringer over tid har blitt funnet blant venner, søsken, og ektefeller. Stress og opplevd lav sosial status synes å øke risikoen for fedme.Røyking har en betydelig effekt på en persons vekt. De som slutter å røyke, legger i løpet av ti år på seg gjennomsnittlig 4,4 kilo for menn og 5,0 kg for kvinner. Men endringer i utbredelsen av røyking har hatt liten effekt på den totale forekomsten av fedme.I USA er antall barn en person har knyttet til risikoen for fedme. En kvinnes risiko øker med 7 % per barn, mens en manns risiko øker med 4 % per barn. Dette kan delvis forklares med det faktum at det å ha barn, fører til nedgang i fysisk aktivitet hos vestlige foreldre.I utviklingsland spiller urbaniseringen en rolle i å øke forekomsten av fedme. I Kina er de samlede tallene for fedme under 5 %, men i enkelte byer er forekomsten av fedme større enn 20 %.Underernæring tidlig i livet er antatt å spille en rolle i den økende forekomsten av fedme i den tredje verden. Endokrine endringer som oppstår i perioder med underernæring, kan fremme lagring av fett når mer kalorier blir tilgjengelige.
Studiet av effekten av smittsomme sykdommer på stoffskiftet er fortsatt i en tidlig fase. Tarmflora har vist seg å variere mellom magre og overvektige mennesker. Det er en indikasjon på at tarmfloraen hos overvektige og magre enkeltpersoner kan påvirke det metabolske potensialet. Denne tilsynelatende endringen av det metabolske potensialet antas å gi større kapasitet til å høste energi, noe som bidrar til fedme. Om disse forskjellene er den direkte årsaken eller resultatet av fedme, har ennå ikke blitt utvetydig dokumentert.En forbindelse mellom virus og fedme har blitt funnet hos mennesker og flere forskjellige dyrearter. I hvilken grad disse assosiasjonene kan ha bidratt til den økende frekvensen av fedme er ennå ikke dokumentert.
Forskeren Jeffrey Flier har oppsummert de mange mulige patofysiologiske mekanismene involvert i utvikling og vedlikehold av fedme. Dette forskningsfeltet hadde vært nesten urørt frem til leptin ble oppdaget i 1994. Siden denne oppdagelsen har mange andre hormonelle mekanismer som påvirker reguleringen av appetitt, matinntak, lagringsmønstre for fettvev og utvikling av insulinresistens blitt klarlagt. Siden oppdagelsen av leptin har ghrelin, insulin, orexin, 3-36 PYY, cholecystokinin, adiponektin og mange andre stoffer blitt studert. Adipokiner er mediatorer som produseres av fettvev. De er antatt å modifisere mange fedme-relaterte sykdommer.
Leptin og ghrelin anses å være komplementære i innvirkning på appetitt. Ghrelin produseres av magen og modulerer kortsiktig appetittkontroll (det vil si å spise når magen er tom og å stoppe når magen er full). Leptin er produsert av fettvev for å signalisere lagrede fettreserver i kroppen, og det styrer langsiktig appetittkontroll (det vil si å spise mer når det er lite lagret fett og mindre når mye fett er lagret). Selv om administrering av leptin kan være effektivt i en liten undergruppe av overvektige personer som mangler leptin, er de fleste svært overvektige personer antatt å være leptinresistente og har blitt funnet å ha høye nivåer av leptin. Forskerne mener denne resistensen delvis forklarer hvorfor administrasjon av leptin ikke har vist seg å være effektivt for å undertrykke appetitten hos de fleste svært overvektige mennesker.Selv om leptin og ghrelin blir produsert perifert, kontrollerer de appetitten gjennom sine virkninger på sentralnervesystemet. Disse og andre appetitt-relaterte hormoner virker på hypothalamus, en region av hjernen som er viktig for regulering av matinntak og energiforbruk.
Den viktigste behandlingen for fedme består av slanking og fysisk trening. Slankekurer kan gi vekttap på kort sikt, men å holde denne vekten kan være et problem, og det krever ofte at mosjon og et lavere kaloriinntak blir en permanent del av ens livsstil. Suksessratene for vedlikehold av langsiktig vekttap er lave og varierer mellom 2 og 20 %. I en mer strukturert setting, klarte imidlertid 67 % som hadde tatt av mer enn 10 % av kroppsmassen, å opprettholde eller å gå videre ned i vekt ett år senere. Et gjennomsnittlig opprettholdt vekttap på mer enn 3 kg eller 3 % av total kroppsmasse kunne opprettholdes i fem år.Noen studier har funnet betydelig lavere dødelighet i visse populasjoner med vekttap. I en prospektiv studie av overvektige kvinner med fedmerelaterte sykdommer, var tilsiktet vekttap assosiert med en 20 % reduksjon i dødelighet. Blant overvektige kvinner uten fedmerelaterte sykdommer var et vekttap på mer enn 9 kg assosiert med en 25 % reduksjon i dødelighet. En fersk systematisk oversikt konkluderte med at enkelte undergrupper, som de med type 2 diabetes og kvinner, viser langsiktige fordeler i totaldødelighet, mens resultatene for menn ikke synes å bli bedre med vekttap. En senere studie har funnet fordeler i forhold til dødelighet ved bevisst vekttap hos dem som har alvorlig overvekt.
Dietter for å fremme vekttap er vanligvis delt inn i fire kategorier: lite fett, lite karbohydrat, lav-kalori og svært lav kalori. En meta-analyse av seks randomiserte kontrollerte studier fant ingen forskjell mellom tre av de viktigste typene kosthold (lav kalori, lite karbohydrater, og lite fett), med et 2-4 kilo vekttap i alle studier.Svært lav kalori-diett gir 200–800 kcal / dag, opprettholder proteininntaket, men begrenser kalorier fra både fett og karbohydrater. Disse diettene utsetter kroppen for sult og gir et gjennomsnittlig ukentlig vekttap på 1,5 til 2,5 kilo. Disse diettene er ikke anbefalt for generell bruk ettersom de er forbundet med negative bivirkninger som tap av muskelmasse, økt risiko for gikt og elektrolyttubalanse. Folk som prøver disse diettene må overvåkes nøye av en lege for å unngå komplikasjoner.
Muskler bruker energi både fra fett og glykogen når de arbeider. Fordi muskulaturen i beina er svært stor regnes gåing, løping og sykling som de mest effektive treningsmetodene for å redusere kroppsfett. Trening påvirker makronæringsstoff-balansen. Under moderat trening, som tilsvarer en rask spasertur, er det et skifte til økt bruk av fett som drivstoff. For å opprettholde helsen anbefaler American Heart Association minimum 30 minutter med moderat trening minst fem dager i uken.En meta-analyse av 43 randomiserte kontrollerte studier ved Cochrane-samarbeidet viste at trening alene førte til begrenset vekttap. Trening i kombinasjon med slanking resulterte imidlertid i 1 kilo større vekttap enn slanking alene. Et vekttap på 1,5 kilo ble observert med en større grad av trening. Selv om trening bare har beskjeden effekt i den generelle befolkningen, er det funnet en dose-respons-kurve, og veldig intens trening kan føre til betydelig vekttap. I løpet av 20 uker med grunnleggende militær trening uten kostholdsrestriksjoner, gikk overvektige militære rekrutter ned 12,5 kg. Høye nivåer av fysisk aktivitet synes å være nødvendig for å opprettholde vekttapet. En skritteller kan være nyttig for motivasjon. I løpet av gjennomsnittlig 18-ukers bruk av skritteller økte fysisk aktivitet med 27 %, noe som resulterte i at BMI ble redusert med 0,38.Skilt som oppfordrer til å gå i trapper i stedet for å ta heis, har vist seg å være effektive i å øke fysisk aktivitet i en befolkning. Det samme gjelder andre typer kampanjer.
Vekttapsprogrammer fremmer ofte livsstilsendringer og kostholdsendring. Dette kan innebære å spise mindre porsjoner, kutte ned på visse typer mat, og gjøre en bevisst innsats for å trene mer. Disse programmene gjør det også mulig for folk å få kontakt med en gruppe andre som forsøker å gå ned i vekt, i håp om at deltakerne vil danne gjensidig motiverende og oppmuntrende relasjoner. Disse synes å gi beskjedne vekttap (2,9 kg mer enn slanking på egen hånd, og 0,2 kg over en to års periode). Internett-baserte programmer ser ut til å være ineffektive. Den kinesiske regjeringen har innført en rekke «fettgårder» der overvektige barn går for forsterket trening, og Kina har vedtatt en lov som krever at elevene trener eller driver med idrett en time om dagen på skolen.
Fem legemidler har (pr januar 2017) vist en langsiktig effekt: orlistat, lorcaserin, liraglutide, ferentin/topiramat (ferentin og topiramat) og Bupropion-naltrekson (naltrekson og bupropion). Effekten etter ett års bruk varierer fra 3,0 til 6,7 kg bedre enn placebomidler.Orlistat fører til en redusert forekomst av diabetes og har en effekt på kolesterol. Det er imidlertid lite informasjon om hvordan disse stoffene påvirker langsiktige komplikasjoner eller utfall av fedme. I 2010 uttrykte amerikanske helsemyndigheter (FDA) bekymring for at sibutramin øker risikoen for hjerteinfarkt og slag hos pasienter med tidligere kardiovaskulær sykdom.Det finnes en rekke mindre vanlige medisiner. Noen er bare godkjent for kortvarig bruk, andre er brukt for andre tilstander enn de er godkjent for og atter andre brukes ulovlig. De fleste er appetittdempende midler som virker på en eller flere nevrotransmittere. Rekombinant humant leptin er svært effektivt for personer med fedme på grunn av medfødt fullstendig leptinmangel ved at det reduserer energiinntaket og muligens øker energiforbruket. Denne tilstanden er imidlertid sjelden, og denne behandlingen er ikke effektiv til å indusere vekttap hos de fleste personer med fedme. Det forskes nå for å fastslå om leptin er nyttig for å vedlikeholde vekttap.Nytten av visse legemidler avhenger av tilstedeværende komorbiditet. Metformin (Glucophage) foretrekkes for overvektige diabetikere da det kan føre til mildt vekttap i forhold til sulfonylureaer eller insulin. Tiazolidindioner kan føre til vektøkning, men minker sentral fedme. Diabetikere oppnår også beskjedne vekttap med fluoksetin, orlistat og sibutramin over 12-57 uker. Foreløpig dokumentasjon har imidlertid påvist høyere antall kardiovaskulære hendelser hos personer som tar sibutramin versus kontrollgruppen (11,4 % vs 10,0 %). De langsiktige helsemessige fordelene av disse behandlingene er fortsatt uklare.Fenfluramin og dexfenfluramin ble trukket tilbake fra markedet i 1997, mens efedrin ble fjernet fra markedet i 2004. Deksamfetaminer er ikke godkjent av amerikanske helsemyndigheter for behandling av fedme på grunn av bekymringer om avhengighet. Bruken av disse legemidlene anbefales ikke på grunn av potensielle bivirkninger.
Fedmekirurgi er bruk av kirurgiske inngrep i behandling av fedme. Siden enhver operasjon kan føre til komplikasjoner, er kirurgi kun anbefalt for alvorlig overvektige personer (BMI> 40) som ikke har gått ned i vekt etter kostendringer og farmakologisk behandling. De to vanligste metodene ved fedmekirurgi er å redusere volumet av magen (for eksempel ved justerbart gastrisk bånd og gastroplasti med vertikale bånd), som gir en tidligere følelse av metthet, og reduksjon av tarmens lengde (gastrisk bypass-kirurgi) som direkte reduserer absorpsjonen. Båndkirurgi er reversibel, mens tarmforkortende kirurgi ikke er det. Noen prosedyrer kan utføres laparoskopisk. Komplikasjoner fra fedmekirurgi er hyppige.Kirurgi for alvorlig fedme er assosiert med langvarig vekttap og redusert total dødelighet. En studie fant et vekttap på mellom 14 % og 25 % (avhengig av type inngrep utført) over 10 år, og en 29 % reduksjon i totaldødelighet sammenlignet med standard vekttapstiltak. En markert reduksjon i risikoen for diabetes mellitus, hjerte- og karsykdommer og kreft har også blitt funnet etter fedmekirurgi. Markert vekttap inntreffer de første månedene etter operasjonen, og tapet er vedvarende på lang sikt. I en studie var det en uforklarlig økning i dødsfall av ulykker og selvmord, men dette oppveide ikke fordelen i forhold til sykdomsforebygging. Når de to viktigste teknikkene er sammenlignet, er bypass-prosedyrer i magesekken funnet å føre til 30 % mer vekttap enn bånd-prosedyrer ett år etter operasjonen.Effekten av fettsuging på fedme er mindre godt dokumentert. Noen små studier viser fordeler, mens andre ikke gjør det. En behandling som omfatter plassering av en ballong i magesekken via gastroskopi, har vist seg lovende. En type ballong førte til et vekttap på 5,7 BMI-enheter over 6 måneder eller 14,7 kg. Gjenvinning av den tapte vekten er imidlertid vanlig etter fjerning av ballongen, og 4,2 % av pasientene ble intolerante av ballongen.
Store deler av den vestlige verden har skapt kliniske retningslinjer i et forsøk på å håndtere økende forekomst av fedme. Australia, Canada, EU, USA og Norge har alle publisert uttalelser siden 2004.
I en retningslinje for klinisk praksis fra «American College of Physicians» gis følgende fem anbefalinger:
Personer med en BMI på over 30 bør informeres om kosthold, trening og andre relevante atferdsmessige intervensjoner, og sette et realistisk mål for vekttap.
Dersom disse målene ikke er nådd, kan farmakoterapi tilbys. Personen må være informert om muligheten for bivirkninger og mangelen på langsiktig sikkerhet og effektdata.
Medikamentell behandling kan bestå av sibutramin, orlistat, fentermin, dietylpropion, fluoksetin og bupropion. For mer alvorlige tilfeller av fedme kan sterkere stoffer som amfetamin og metamfetamin brukes på selektiv basis. Det er ikke tilstrekkelig dokumentasjon til å anbefale sertralin, topiramat eller zonisamid.
Hos personer med en BMI over 40 som ikke klarer å nå sine vekttapsmål (med eller uten medisiner), og som utvikler fedme-relaterte komplikasjoner, kan henvisning for fedmekirurgi være indisert. Personen må være oppmerksom på mulige komplikasjoner.
De som krever fedmekirurgi, bør henvises til sentre med høyt volum, fordi kirurger som ofte utfører disse prosedyrene har færre komplikasjoner.En retningslinje for klinisk praksis fra US Preventive Services Task Force (USPSTF) konkluderte med at dokumentasjonen er utilstrekkelig til å anbefale for eller mot rutinemessig atferdsterapi for å fremme et sunt kosthold for uselekterte personer i primærhelsetjeneste-settinger, men at intensiv rådgivning om kosthold er anbefalt for dem med hyperlipidemi og andre kjente risikofaktorer for hjerte-og kostholdsrelaterte kroniske sykdommer. Intensiv veiledning kan gis av primærleger eller ved henvisning til andre spesialister, slik som ernæringseksperter eller dietetikere.Canada utviklet og publiserte retningslinjer for evidensbasert praksis i 2006. Retningslinjene tar for seg forebygging og behandling av fedme både hos den enkelte og i den generelle befolkningen (både barn og voksne). EU publiserte kliniske retningslinjer i 2008 i et forsøk på å håndtere den økende forekomsten av fedme i Europa. Australia publiserte retningslinjer for praksis i 2004.
Før det 20. århundre var fedme sjeldent; først i 1997 anerkjente WHO formelt fedme som en global epidemi. WHO anslo i 2005 at minst 400 millioner voksne (9,8 %) er overvektige, med høyere andel blant kvinner enn blant menn. Andelen overvektige øker også med alder minst opp til 50 eller 60 år. Alvorlig overvekt øker i USA, Australia og Canada raskere enn den generelle hyppigheten av fedme.Andelen overvektige øker over hele verden og påvirker nå både utviklede og utviklingsland. Disse økningene har vært mest dramatisk i urbane miljøer. Den eneste gjenværende delen av verden der fedme ikke er vanlig, er Afrika sør for Sahara.
Verdens helseorganisasjon (WHO) spår at overvekt og fedme snart kan erstatte mer tradisjonelle folkehelsebekymringer som underernæring og smittsomme sykdommer som den viktigste årsaken til dårlig helse. Fedme er et offentlig helsepolitisk problem på grunn av utbredelse, kostnader og helseeffekter. Folkehelsearbeidet søker å forstå og korrigere miljømessige faktorer ansvarlige for den økende utbredelsen av fedme i befolkningen. Løsningsforsøk ser på endring av de faktorene som forårsaker overflødig kaloriforbruk og hemmer fysisk aktivitet. Arbeidet omfatter programmer med gratis måltider i skolen, direkte begrensning av markedsføring av usunn mat rettet mot barn, og redusert tilgang på sukkerholdig drikke i skolen. Ved byplanlegging har det vært arbeidet for å øke tilgang til parker og utvikle gangveier.Mange land og grupper har publisert rapporter knyttet til fedme.
I 2004 utga britiske Royal College of Physicians, Faculty of Public Health og Royal College of Pediatrics and Child Health rapporten «Storing up Problems», som fremhevet det økende problemet med fedme i Storbritannia. I 2006 utga britiske National Institute for Health and Clinical Excellence (NICE) en retningslinje for diagnostisering og behandling av fedme, samt implikasjoner for organisasjoner utenfor helsevesenet, som for eksempel kommuner.I USA arbeider organisasjoner som Bill Clinton Foundations «Alliance for a Healthier Generation and Action for Healthy Kids» for å bekjempe fedme blant barn.
I tillegg til helseeffektene, fører overvekt til mange problemer, inkludert ulemper i sysselsettingen og økte kostnader for bedriftene. Disse effektene merkes av alle nivåer i samfunnet fra enkeltpersoner til bedrifter og myndigheter. I Norge er det anslått at overvekt årlig koster det norske helsevesenet om lag 68 milliarder kroner.Fedme kan føre til sosial stigmatisering og ulemper i arbeidslivet. Sammenlignet med sine normalvektige kolleger, har overvektige arbeidstakere i gjennomsnitt høyere fravær fra jobb og sykemelder seg mer, og de øker dermed kostnadene for arbeidsgivere og senker produktiviteten.
Grekerne var de første til å anerkjenne fedme som en sykdom. Hippokrates skrev at «Korpulens er ikke bare en sykdom i seg selv, men et varsel om andre». Den indiske kirurgen Sushruta (6. århundre f.Kr.) knyttet fedme til diabetes og hjertelidelser. Han anbefalte fysisk arbeid for å hjelpe til å kurere det og dets bivirkninger.
I mesteparten av menneskets historie har folk slitt med mangel på mat. Fedme har historisk vært sett på som et tegn på rikdom og velstand. Det var vanlig blant høytstående tjenestemenn i Europa i middelalderen og renessansen så vel som i gamle østasiatiske sivilisasjoner.Med utbruddet av den industrielle revolusjonen innså man at nasjoners militære og økonomiske makt var avhengig av både kroppsstørrelsen og -styrken til deres soldater og arbeidere. Å øke gjennomsnittlig kroppsmasseindeks fra det som nå anses undervektig til det som nå er normalområdet, spilte en betydelig rolle i utviklingen av industrialiserte samfunn. Både høyde og vekt økte gjennom det 19. århundre i den utviklede verden. I løpet av det 20. århundre, ettersom populasjoner nådde sitt genetiske potensial for høyde, begynte vekt å øke mye mer enn høyde, noe som resulterte i fedme. I 1950 hadde velstandsvekst i den utviklede verden redusert barnedødeligheten, men ettersom kroppsvekten økte, ble hjerte- og nyresykdommer vanligere.
I løpet av denne perioden skjønte forsikringsselskaper sammenhengen mellom vekt og levealder og økte premien for overvektige.Mange kulturer gjennom historien har sett på overvekt som resultat av en karakterbrist. Den overvektige i gresk komedie var en storeter og gjenstand for spott. I kristen tid ble maten sett på som en inngangsport til syndene dovenskap og begjær. I moderne vestlig kultur er overvekt ofte sett på som lite attraktivt, og fedme er vanligvis forbundet med ulike negative stereotypier. Fedme er igjen en årsak til diskriminering.Offentlige oppfatninger i vestlige samfunn om sunn kroppsvekt avviker fra oppfatninger om ideell vekt - og begge oppfatninger har endret seg siden begynnelsen av det 20. århundre. Vekten som er sett på som et ideal er blitt lavere siden 1920-tallet. Dette illustreres av det faktum at den gjennomsnittlige høyden på vinnerne av Miss America-konkurransen økte med 2 % fra 1922 til 1999, mens deres gjennomsnittlige vekt avtok med 12 %. På den annen side har folks synspunkter om sunn vekt endret seg i motsatt retning. I Storbritannia var vekten som får mennesker til å betrakte seg selv som overvektige, signifikant høyere i 2007 enn i 1999. Disse endringene antas å skyldes økende forekomst av fedme som fører til økt aksept for ekstra kroppsfett som normalt.Fedme er fortsatt sett på som et tegn på rikdom og velvære i mange deler av Afrika. Dette har blitt vanligere etter at HIV-epidemien begynte.
De første skulpturelle fremstillinger av menneskekroppen for 20 000-35 000 år siden avbilder overvektige kvinner. Noen mener disse Venus-figurene understreker fruktbarhet, mens andre mener de representerer «kjøttfylde» i folk på den tiden. Korpulens er imidlertid fraværende i både gresk og romersk kunst, trolig i tråd med deres idealer om moderasjon. Dette fortsatte gjennom store deler av kristen europeisk historie, der bare de med lav sosioøkonomisk status blir avbildet som overvektige.Under renessansen begynte noen i overklassen å briske seg med sin store størrelse. Dette kan sees i portrettene av Henrik den VIII og Alessandro del Borro. Rubens (1577–1640) avbildet jevnlig fyldige kvinner i bildene sine, og herfra stammer begrepet rubensk. Disse kvinnene beholdt imidlertid «timeglassformen». I løpet av det 19. århundre endret synet på fedme seg i den vestlige verden. Etter århundrer der fedme var synonymt med velstand og sosial status, begynte slankhet å bli sett som ønskelig standard.
Hovedmålet til fettaksept-bevegelsen er å redusere diskriminering mot mennesker som er overvektige. Enkelte i bevegelsen forsøker også å utfordre det etablerte forholdet mellom fedme og negative helsemessige konsekvenser. Det finnes en rekke organisasjoner som fremmer aksept av fedme. De har blitt mer betydningsfulle i siste halvdel av det 20. århundre.International Size Acceptance Association (ISAA) er en ikke-statlig organisasjon som ble grunnlagt i 1997. Den har en global orientering og beskriver sin misjon som å fremme størrelsesaksept og bidra til å få slutt på vektbasert diskriminering.Flere bøker som The Diet Myth av Paul Campos hevder at helserisikoen ved fedme stort sett er udokumentert, og det virkelige problemet er det sosiale stigma mot overvektige. Tilsvarende hevder The Obesity Epidemic av Michael Gard at fedme er en moralsk og ideologisk konstruksjon mer enn et helseproblem.
Den sunne BMI varierer med alder og kjønn på barnet. Fedme hos barn og unge er definert som en BMI større enn 95-persentilen. Referansedataene disse persentilene er basert på er fra årene 1963 til 1994, og har derfor ikke blitt påvirket av den senere tids økning i forekomst av fedme.Overvekt hos barn har nådd epidemiske proporsjoner i det 21. århundre med stigende forekomst i både utviklede- og utviklingsland. Forekomst av fedme blant kanadiske gutter har økt fra 11 % i 1980 til over 30 % i 1990, mens det i samme periode økte fra 4 til 14 % blant brasilianske barn. Som hos voksne bidrar mange ulike faktorer til den økende utbredelsen av fedme hos barn. Endret kosthold og synkende fysisk aktivitet antas å være de to viktigste årsakene til den siste økningen i forekomst.Siden fedme hos barn ofte fortsetter i voksen alder og er assosiert med en rekke kroniske sykdommer, blir overvektige barn ofte testet for hypertensjon, diabetes hyperlipidemi og fettlever. Behandlinger som brukes for barn er primært livsstilsintervensjoner og atferdsmessige teknikker.
Fedme hos kjæledyr er vanlig i mange land. Forekomst av overvekt hos hund i USA varierer fra 23 % til 41 %. Ca 5,1 % er svært overvektige. Forekomst av alvorlig overvekt hos katter var noe høyere på 6,4 %. I Australia har forekomst av fedme blant hunder i en veterinær-setting blitt funnet å være 7,6 %. Risikoen for fedme hos hund er knyttet til hvorvidt deres eiere er overvektige, men det er ingen tilsvarende sammenheng mellom katter og deres eiere.
Fumento, Michael (1997). The Fat of the Land: Our Health Crises and How Overweight Americans can Help Themselves. New York: Penguin Books. ISBN 0-140261443. 
Jebb S. og Wells J. Measuring body composition in adults and children. In: Peter G. Kopelman, Ian D. Caterson, Michael J. Stock, William H. Dietz (2005). Clinical obesity in adults and children: In Adults and Children. Blackwell Publishing. s. 12–28. ISBN 140-511672-2. CS1-vedlikehold: Flere navn: forfatterliste (link)
Keller, Kathleen (2008). Encyclopedia of Obesity. Thousand Oaks, Calif: Sage Publications, Inc. ISBN 1-4129-5238-7. 
Kolata, Gina (2007). Rethinking Thin: The new science of weight loss – and the myths and realities of dieting. Picador. ISBN 0-312-42785-9. 
Kopelman, Peter G. (2005). Clinical obesity in adults and children: In Adults and Children. Blackwell Publishing. s. 493. ISBN 140-511672-2. 
Kopelman P., Caterson I. An overview of obesity management. In: Peter G. Kopelman, Ian D. Caterson, Michael J. Stock, William H. Dietz (2005). Clinical obesity in adults and children: In Adults and Children. Blackwell Publishing. s. 319–326. ISBN 140-511672-2. CS1-vedlikehold: Flere navn: forfatterliste (link)
Levy-Navarro, Elena (2008). The Culture of Obesity in Early and Late Modernity. Palgrave Macmillan. ISBN 0230601235. 
National Heart, Lung, and Blood Institute (NHLBI) (1998). Clinical Guidelines on the Identification, Evaluation, and Treatment of Overweight and Obesity in Adults (PDF). International Medical Publishing, Inc. ISBN 1-58808-002-1. CS1-vedlikehold: Flere navn: forfatterliste (link)
«Obesity: guidance on the prevention, identification, assessment and management of overweight and obesity in adults and children» (pdf). National Institute for Health and Clinical Excellence(NICE). National Health Services (NHS). 2006. Besøkt 8. april 2009. 
Pool, Robert (2001). Fat: Fighting the Obesity Epidemic. Oxford, UK: Oxford University Press. ISBN 0-19-511853-7. 
Puhl R., Henderson K., og Brownell K. Social consequences of obesity. In: Peter G. Kopelman, Ian D. Caterson, Michael J. Stock, William H. Dietz (2005). Clinical obesity in adults and children: In Adults and Children. Blackwell Publishing. s. 29–45. ISBN 140-511672-2. CS1-vedlikehold: Flere navn: forfatterliste (link)
Seidell JC. Epidemiology — definition and classification of obesity. In: Peter G. Kopelman, Ian D. Caterson, Michael J. Stock, William H. Dietz (2005). Clinical obesity in adults and children: In Adults and Children. Blackwell Publishing. s. 3–11. ISBN 140-511672-2. CS1-vedlikehold: Flere navn: forfatterliste (link)
World Health Organization (WHO) (2000). Technical report series 894: Obesity: Preventing and managing the global epidemic. (PDF). Geneva: World Health Organization. ISBN 92-4-120894-5. Arkivert fra originalen (PDF) 1. mai 2015.
Diet, Nutrition and the prevention of chronic diseases (including obesity) by a Joint WHO/FAO Expert consultation (2003).
Fekting under Middelhavslekene 2013. Fekting var en av flere sporter under de syttende middelhavslekene som ble arrangert i Mersin i Tyrkia i perioden 20. til 30. juni 2013. Det var sekstende gangen som fekting var med på programmet under middelhavslekene. Det ble konkurrert i seks øvelser, tre for menn og tre for kvinner. Mennene og kvinnene konkurrerte individuelt i florett, kårde og sabel. Alle tapende semifinalister fikk bronsemedaljer. Italia ble beste nasjon med fire gullmedaljer foran Frankrike med to.

Fekting under Sentralamerikanske og karibiske leker 1966. Fekting var en av flere sporter i de tiende sentralamerikanske og karibiske leker som ble arrangert i San Juan på Puerto Rico i perioden 11. til 25. juli 1966. Det var tiende gangen som fekting var med i de sentralamerikanske og karibiske leker. Det var åtte øvelser, seks for menn og to for kvinner. Det var både individuelle og lagkonkurranser i florett, kårde og sabel for menn og individuelt og lag i florett for kvinner. Cuba ble beste nasjon med seks gullmedaljer foran Venezuela og Colombia med en hver.

Felttoget i Polen henviser til invasjonen av Polen i 1939, startskuddet til andre verdenskrig i Europa.  Invasjonen ble foretatt av tyske styrker, sovjetiske styrker og en liten kontingent slovakiske styrker.  Felttoget startet 1. september og endte 6. oktober, da Tyskland og Sovjetunionen okkuperte hele Polen.
Ingen av hovedaktørene ventet at dette skulle føre til en krig som kom til å overstige første verdenskrig i omfang og kostnad. Invasjonen regnes som starten på andre verdenskrig i Europa da Polens allierte, Storbritannia og Frankrike, erklærte krig mot Tyskland 3. september. Det var første gang tysk Blitzkrieg-taktikk ble brukt, en formel som skulle bli brukt gjentatte ganger de neste årene.
På polsk kalles det Wojna obronna 1939 roku («Forsvarskrigen i 1939»), på tysk kalles det Polenfeldzug og hadde kodenavnet Fall Weiss («Tilfelle hvit») og på engelsk kalles det The Polish September Campaign.
Etter et tysk-regissert polsk «angrep» 1. september, invaderte tyske styrker langs Polens vestre, søndre og nordre grenser.  Polske styrker ble tvunget bort fra de lange grensene, og trakk seg østover.  Etter polsk tap i slaget ved Bzura midt i september fikk tyskerne initiativet for alvor, og polakkene måtte trekke seg sørøstover.  Planen var da at de skulle etablere forsvarslinjer i områdene nær grensen mot Romania og vente på alliert hjelp der.  Den 17. september angrep Den røde armé østfra, i hemmelig samarbeid under Molotov-Ribbentrop-pakten som delte opp Øst-Europa mellom Hitlers Tyskland og Stalins Sovjetunionen.  
I lys av dette overraskende angrepet bestemte polske myndigheter seg for å gi opp det håpløse forsvaret av polsk jord, og trekke styrkene inn i nøytrale Romania.  Innen begynnelsen av oktober hadde invasjonshærene fullstendig overtatt Polen.  De polske myndighetene – som aldri overga seg – trakk seg inn i nabolandene Romania og Ungarn.  Mange av de evakuerte deltok i polske styrker i Frankrike, franskstyrt Syria og Storbritannia. Ignacy Mościcki gikk av som president da invasjonen førte til at han måtte forlate hovedstaden. Han utnevnte, ved et dekret utstedt i Kuty 17. september, Władysław Raczkiewicz til sin etterfølger, i henhold til grunnloven av 1935. Mościcki flyktet deretter til Romania. Den nye presidenten utnevnte general Władysław Sikorski til statsminister i henhold til grunnloven slik at den polske republikkens kontinuitet ble ivaretatt.Selv under okkupasjonen klarte Polen å danne en kraftig motstandsbevegelse, Armia Krajowa, og deltok med betydelige styrker på alliert side under hele krigen.  Tyskland erobret det området som Sovjetunionen okkuperte da de invaderte Sovjetunionen 22. juni 1941, og Sovjetunionen tok tilbake disse områdene i 1944. De sovjetiske og tyske okkupantene tok samlet sett livene til over 20 % av Polens innbyggere. Krigen og okkupasjonen markerte slutten på den andre polske republikk.
Tyskland hadde fler mann under våpen enn Polen, og den tyske økonomien var innstilt på krigsproduksjon.  Wehrmacht hadde 2 400 stridsvogner organisert i seks panserdivisjoner etter sitt nye operasjonsmønster.  De handlet i samarbeid med andre avdelinger for å slå hull i fiendens linjer og isolere utvalgte fiendtlige avdelinger, som infanteriet så kunne omringe og nedkjempe.  Dette ble gjentatt, og fulgt opp med mindre mobilt mekanisert infanteri og fotsoldater.  Luftwaffe drev nærstøtte, spesielt stupbombere som kunne rive opp fiendens forsynings- og kommunikasjonslinjer.  Denne nye taktikken ble kalt Blitzkrieg – lynkrig.  
Fly spilte en stor rolle under kampene.  Bombefly angrep med vilje byer og sivile mål, og forårsaket store tap blant den sivile befolkningen.  Dette ble kjent som terrorbombing.  Luftwaffe stilte med 1 180 jagerfly, 290 Junkers 87 Stuka stupbombere, 290 konvensjonelle bombefly (hovedsakelig Heinkel 111) og et utvalg på 240 maritime fly.  Til sammen hadde Tyskland nærmere 3 000 fly, hvorav 2 000 var ganske moderne, og halvparten av dem ble brukt i Polen.
Til sjøs var oddsene mot den tyske Kriegsmarine mye dårligere i september 1939 enn de hadde vært i august 1914, siden de allierte i 1939 hadde mange flere overflateskip enn Tyskland.  Tyskerne hadde dog overtaket over den lille polske flåten, siden de vestallierte ikke var villige til å risikere å gå inn i den trange Østersjøen.
Mellom 1936 og 1939 hadde Polen rustet opp industrien i Centralny Okręg Przemysłowy (gjerne omtalt som Den sentrale industrielle   region). Forberedelser for en defensiv krig med Tyskland hadde foregått i mange år, men de fleste planene antok at den ikke ville bryte ut før i 1942.  Den polske hæren hadde rundt en million soldater, men under halvparten var mobilisert den 1. september.  De som kom senere til mobiliseringspunktene ble mål for Luftwaffe.  Den polske hæren hadde færre pansrede kjøretøyer enn den tyske, og de var spredd blant infanteriet og var ikke i stand til å bli brukt effektivt.
Erfaringer fra den polsk-sovjetiske krig hadde vært med å forme den polske hærens organisasjon og doktrine.  Til forskjell fra skyttergravskrigen under den første verdenskrig så var dette en konflikt hvor kavaleriets mobilitet spilte en avgjørende rolle.  Polen innså fordelene ved mobilitet, men var ikke villige på den tiden til å investere i dyr og uprøvd ny teknologi for å mekanisere hæren sin.  På tross av dette så gjorde polske kavaleribrigader innsats som mobilt infanteri, og hadde en viss fremgang mot tysk infanteri, men kunne ikke ta opp kampen mot tysk panser. At polsk kavaleri skal ha gått til angrep på panserstyrker, er bare en seiglivet myte.
Det polske luftforsvaret var i antall svært underlegent Luftwaffe.  Selv om de manglet moderne fly, så var polske piloter blant verdens best trente på denne tiden og gjorde en solid innsats mot tyske flystyrker.  At omtrent hele det polske luftvåpen ble ødelagt på bakken på krigens første dag, er også en myte. Det polske luftforsvaret var satt opp med rundt 400 moderne og nyere fly, inkludert 169 jagere. I tillegg hadde de 400 eldre transport-, oppklarings- og treningsfly.
Den polske marinen var liten og besto av jagere, ubåter og mindre støtteskip. De tre største fulgte operasjon «Peking» og forlot havn 29. august, og stakk ut i Nordsjøen, ristet av seg de tyske skip som skygget dem, og hvor de etter krigsurbrudd møtte Royal Navy som fulste dem til Skottland. Ubåtstyrkene deltok i operasjon «Worek», som gikk ut på å skade tyske handelsskip i Østersjøen, men med mindre hell. I tillegg deltok mange polske handelsskip i konvoitjenesten i løpet av krigen.
Etter at Adolf Hitler og NSDAP hadde fått makten i Tyskland i 1933 gikk Hitler tilsynelatende først inn for en forsoningspolitikk med Polen.  Resultatet av denne linjen var den polsk-tyske ikke-aggresjonspakten fra 1934.  Etter Tysklands annektering av Østerrike i 1938 og mesteparten av Tsjekkoslovakia i 1939 så snudde naziregimets politikk.
Av spesiell interesse for Tyskland var Fristaden Danzig (Gdansk og et område rundt) og det faktum at den tyske enklaven Østpreussen var skilt fra moderlandet med en smal stripe land kjent som «Den polske korridor».  Korridoren ga også Polen tilgang til Østersjøen.
Danzigs situasjon var også til pågående irritasjon for tyskerne. Byen hadde en overveiende tysk majoritet på vel over 95 prosent, men hadde etter første verdenskrig blitt skilt fra moderlandet og stilt under Folkeforbundets overhøyhet. Siden begynnelsen av 1930-tallet hadde nasjonalsosialistene fått regjeringsmakt også i Danzig, og gikk sterkt inn for gjenforening. I begynnelsen hadde den tyske regjeringen forsøkt å samarbeide med Polen og bedt nazistene i Danzig slutte å lage problemer, men senere gikk også den tyske regjeringen inn for umiddelbar gjenforening. 
Tidlig i 1939 begynte Hitler å gi ordrer om å forberede å løse «det polske problem» med militære midler.  Tyskland gjentok kravene om reannektering av Danzig i sterkere ordelag, i tillegg til å kreve at det skulle bygges en vei gjennom Den polske korridoren for å knytte sammen Østpreussen med resten av Tyskland.  Fall Weiss var klar 3. april.
Hitler og de fleste rådgiverne hans ventet at den polske regjeringen skulle gi etter for disse kravene, slik andre regjeringer hadde gjort før dem.  Den polske regjeringen nektet, og ble støttet av Frankrike og Storbritannia.  Begge lovte å forsvare Polen mot tysk aggresjon, og Romania mot andre trusler.  Garantien de ga var dog ikke komplett, da den ikke garanterte polsk eiendomsrett over landområder, bare polsk uavhengighet.  Dette økte Hitlers selvtillit, da han regnet med at Frankrike og Storbritannia ikke var villige til å gå til militære mottiltak.  28. april trakk Tyskland seg både fra ikke-angrepspakten med Polen og flåteavtalen fra 1935, som begrenset marineopprustning.
Den 4. mai hadde de britiske og franske regjeringene et møte i Paris, hvor de vedtok at «Polens skjebne avhenger av det endelige utfallet av krigen, som igjen avhenger av vår evne til å beseire Tyskland snarere enn sende hjelp til Polen ved krigsutbruddet».  Den polske regjeringen ble ikke informert om dette utfallet, og polsk-britiske forhandlinger i London fortsatte samtidig.
I mai hadde Polen og Frankrike kommet fram til et hemmelig tillegg til den polsk-franske alliansen fra 1921 som sa at Frankrike skulle tilby Polen våpenhjelp «så fort som mulig».  I tilfelle krig med Tyskland så forpliktet Frankrike seg til å øyeblikkelig starte mindre operasjoner på bakken og i luften, og å starte en større offensiv ikke senere enn 15 dager etter krigserklæringen.  En full militærallianse mellom Polen og Storbritannia skulle underskrives 22. august, men dette ble utsatt av den britiske regjeringen til 25. august.
På samme tid så ble hemmelige samtaler mellom Tyskland og Sovjetunionen holdt i Moskva, som endte i Molotov-Ribbentrop-pakten 22. august.  Hitlers mål med denne pakten var å avverge sovjetisk motstand mot invasjon av landets vestlige nabo.  I et hemmelig tillegg til denne pakten hadde tyskerne og sovjeterne blitt enige om en fordeling av Polen seg i mellom, hvor Tyskland beholdt den vestlige tredjedelen av landet og Sovjetunionen beholdt resten.  Vestlige etterretningstjenester var blitt kjent med innholdet i pakten, men informerte ikke polske myndigheter.
Det tyske angrepet var opprinnelig planlagt til 26. august, men da Storbritannia den 25. august erklærte sin formelle garanti for polsk uavhengighet ble angrepet utsatt til 1. september.  Hitler prøvde 26. august å få overtalt Frankrike og Storbritannia til å ikke gripe inn i en polsk-tysk konflikt.  Han ble under samtalene overbevist om at de vestallierte ikke kom til å erklære krig mot Tyskland, og om de så gjorde så ville de være villige til å gå med på et fordelaktig kompromiss etter at Polen var erobret.  I mellomtiden så var økt aktivitet over grensen, overflyvninger av overvåkningsfly og sabotasje et klart tegn til Polen om at krig var nært forestående.
Den 28. august trakk Tyskland seg ut av ikke-aggresjonspakten fra 1934.  Den 29. august ga de Polen et ultimatum, hvor de forlangte å få Den polske korridor.  Polakkene nektet, og den tyske utenriksministeren Joachim von Ribbentrop erklærte at forhandlingene med Polen var avsluttet.  Polske styrker gjorde seg klare for krig, blant annet ble den polske marinen sendt til Storbritannia 30. august.  Dette var for å unngå å bli ødelagt av den overveldende tyske marinen inne i Østersjøen.  
Samme dag erklærte marskalk Rydz-Śmigly mobilisering av polske styrker, men ble presset av Frankrike til å trekke tilbake ordren.  Franske myndigheter håpet å fremdeles kunne løse konflikten diplomatisk.  Før krigens utbrudd på morgenen 1. september hadde Polen bare klart å mobilisere 70 % av styrkene sine, og mange avdelinger var ikke klare da angrepet begynte.
Den tyske planen Fall Weiss ble tatt fram av general Franz Halder, sjef for generalstaben, og implementert av general Walther von Brauchitsch, øverstkommanderende for felttoget.  I planen lå det at fiendtligheter skulle starte før krigserklæringen og at operasjonsplanen skulle følge det som senere ble kalt Blitzkrieg-doktrine.  Dette konseptet gikk ut på at stridsvogner skulle angripe i samlet formasjon, bryte gjennom fiendens frontlinjer, isolere fiendtlige avdelinger for å så omringe og nedkjempe dem.  Panserstyrkene skulle følges opp av langsommere infanteri, som skulle ta seg av de omringede styrkene, noe som ga panseret mulighet til å fortsette framrykningen.
Polen egnet seg godt for Blitzkrieg.  Landet var flatt med store sletter, og landets grenser var lange, nærmere 5 500 km.  De var blitt forlenget med 800 km etter Münchenavtalen i 1938.  Denne avtalen lot tyskerne okkupere Böhmen og Mähren og skapte den tyske marionettstaten Slovakia, noe som betød at Polens sørflanke ble lagt åpen som oppmarsjområde for tyske styrker.
Tyske planleggere mente å bruke Polens lange grenser for å få til store innringelsesmanøvre. Tyske avdelinger skulle invadere Polen fra tre sider:
Et hovedangrep fra Tyskland gjennom den polske vestgrensen.  Dette skulle gjennomføres av Armégruppe Syd under general Gerd von Rundstedt, som skulle angripe fra Schlesien og Mähren: general Johannes Blaskowitz' 8. armé skulle gå østover mot Łódź; general Wilhelm Lists 14. armé skulle gå mot Kraków og snu inn mot polakkenes flanke i Karpatene; general Walter von Reichenaus 10. armé skulle angripe i midten med hele armegruppens panserstyrke og la det avgjørende slaget stå mot hjertet av Polen.
En annen angrepsakse var fra nord i Preussen.  General Fedor von Bock med Armégruppe Nord, bestående av general Georg von Küchlers 3. armé som gikk sørover fra Østpreussen og general Günther von Kluges 4. armé som gikk østover langs Den polske korridor, var styrkene i angrepet.
Et tredje angrep skulle gå ut som en del av Armégruppe Sørs allierte slovakiske avdelinger fra Slovakia.Alle tre angrep skulle gå mot Warszawa, mens den polske hæren skulle omringes og nedkjempes vest for Wisła.  Fall Weiss ble iverksatt 1. september, og var den første operasjonen i annen verdenskrig i Europa.
Den polske forsvarsplanen, kalt Zachód (Vesten), var utformet på bakgrunn av politisk vilje til å utplassere styrker langs den polsk-tyske grensen.  Dette var på bakgrunn av Londons forsikringer om militærhjelp i tilfelle invasjon.  Videre var nasjonens viktigste naturressurser, industri og tettest befolkede områder beliggende nær vestgrensen. Polsk politikk var fokusert på disse områdene, spesielt ettersom det var frykt for at hvis de trakk seg tilbake fra området som Tyskland gjorde krav på så ville Frankrike og Storbritannia undertegne en separat fredsavtale med Tyskland, på samme måten som Münchenavtalen i 1938.  Denne frykten ble forsterket av at ingen av de allierte spesifikt garanterte polske daværende grenser.
På tross av franske råd og råd fra enkelte polske generaler om å gruppere hovedvekten av styrkene bak de store elvene Wisła og San, ble de lagt i grenseområdene.  Planen tillot tilbaketrekning inn i landet, men det var ment å være en langsom tilbaketrekning til etablerte forsvarsverker nær elver (Narew, Wisła og San), noe som skulle gi landet tid til å fullføre mobiliseringen og forberede et motangrep når vestmaktene kom til unnsetning.
Det mest pessimistiske punktet i planen var retrett bak San til de sørøstlige regionene av landet, og en lengre forsvarskrig der.  Storbritannia og Frankrike anslo at polske styrker ville være i stand til å holde ut i to til tre måneder, mens polske myndigheter antok at de ville holde ut i minst seks måneder.  
Den polske planen var basert på forventninger om at de vestallierte straks ville komme til unnsetning ved å angripe Tyskland.  Det viste seg at de ikke hadde noen konkrete planer om dette.  Hva de derimot planla, på bakgrunn av sine erfaringer i første verdenskrig, var å utmatte Tyskland gjennom en stillingskrig, for å så gjenopprette et fritt Polen under fredsforhandlingene.
Etter flere tysk-regisserte hendelser (Operasjon Himmler) som ga tysk propaganda mulighet til å hevde at de handlet i selvforsvar, så kom den første regulære kamphandlingen 4.40 på morgenen 1. september, kort før soloppgang.  Luftwaffe angrep og ødela 75 % av den polske byen Wieluń, og drepte samtidig nær 1 200 mennesker, de fleste sivile.  Fem minutter senere, 4.45, så åpnet det gamle tyske slagskipet «Schleswig-Holstein» ild mot den polske enklaven Westerplatte ved Fristaden Danzig på Østersjøkysten, og innledet slik slaget om Westerplatte.  Styrken SS-Heimwehr Danzig og tyske politistyrker stormet omtrent samtidig det polske hovedpostkontor i Danzig. Begge steder var rettslig i føge Versaillestraktaten polske eksklaver i Danzig. De eksakte tidspunkter for disse to kamphandlinger (Wielun, Westerplatte) er noe omstridt.
Klokken 8.00 gikk tyske styrker, fremdeles uten en krigserklæring, til angrep nær den polske byen Mokra.  Senere på dagen kom angrep langs Polens vestre, søndre og nordre grenser, mens tyske fly angrep polske byer.
Hovedaksen til angrepet gikk østover fra Tyskland gjennom den vestre polske grensen.  Dette var støttet av angrep fra Østpreussen i nord og fra Slovakia i sør.  Alle angrepene hadde retning mot Warszawa, den polske hovedstaden.
De allierte erklærte krig mot Tyskland på 3. september, men uten å sende noen fysisk støtte.  Den fransk-tyske grensa var stille, selv om 85 % av de tyske styrkene var opptatt i Polen. 
På tross av noen mindre polske seire førte tysk overlegenhet, både teknisk, taktisk og i antall, til at polske styrker måtte trekke seg tilbake mot Warszawa og Lwów.  Luftwaffe fikk luftherredømme tidlig under felttoget.  Innen 3. september, da Kluge i nord hadde nådd Wisła (Weichsel) og Küchler nærmet seg elva Narew, var Reichenaus panserstyrker allerede over elva Warta (Warthe). På det tidspunkt hadde  Georg von Küchlers styrker nettopp kommet seirende ut av slaget om Mława. To dager senere var venstreflanken til Reichenau bak Łódź og høyreflanken ved Kielce.  
Innen 8. september var et av Reichenaus panserkorps ved utkanten av Warszawa, etter å ha rykket fram 230 km i løpet av en uke.  De lette divisjonene på Reichenaus høyreflanke sto ved Wisła mellom Warszawa og Sandomierz innen 9. september, mens List i sør sto ved San nær byen Przemyśl.
Samtidig ledet Heinz Guderian sin 3. Armés stridsvogner over Narew og i angrep på forsvarslinjen på elva Bug, og omringet Warszawa. Alle de tyske arméene hadde oppnådd målene sine i henhold til Fall Weiss.  De polske styrkene var i oppløsning; noen var i retrett mens andre angrep vilkårlige tyske kolonner.
Polske styrker ga opp grenseområdene i løpet av den første uken med kamper.  10. september beordret den polske øverstkommanderende, marskalk Edward Rydz-Śmigły, en retrett mot sørøst, mot det såkalte rumenske brohodet.
I mellomtiden trakk tyskerne nettet sammen rundt styrkene som var fanget vest for Wisła, men trengte også dypt inn øst i Polen.  Warszawa var blitt kontinuerlig bombet siden bare timer etter at krigen brøt ut.  Byen ble angrepet den 9. september, og beleiret fra 13. september.  På samme tid hadde tyske styrker nådd Lwów, en av de største byene øst i Polen.  Et stort tokt på 1 150 tyske fly bombet Warszawa den 24. september.
Det største slaget på denne tiden sto ved elva Bzura vest for Warszawa mellom 9. og 18. september.  De polske armeene «Poznań» og «Pomorze», som var i retrett fra Den polske korridoren, angrep flanken på den tyske 8. armé.  Dette motangrepet slo feil etter tidlig fremgang, og markerte slutten på polske muligheter til å ta initiativet og gå til motangrep på en større skala.
Den polske regjeringen under president Ignacy Mościcki og overkommandoen hadde forlatt Warszawa i de første dagene av felttoget.  De reiste østover og nådde Brześć den 6. september.  General Rydz-Śmigły ga da ordre om retrett, og satte i gang forberedelser for forsvaret av områdene henimot Romania.
Det polske forsvaret var allerede langt på vei knust, og deres eneste håp var retrett og reorganisering sørøst i landet. I stedet ble deres stilling helt håpløs da Sovjetunionen i morgentimene den 17. september oppfylte sin del av pakten med Tyskland og invaderte Øst-Polen. Den 466 516 mann sterke sovjetiske invasjonsstyrken fra Den ukrainske front og Den hviterussiske front overkjørte de tallmessig sterkt underlegne polske troppene i øst (omtrent 25 bataljoner). Men polakkene klarte likevel å påføre de sovjetiske styrkene et tap på 996 falne og 2 002 sårede. For å redde sine gjenværende styrker, beordret Marskalk Rydz-Śmigły beordret dem til å trekke seg tilbake fra de fremrykkende sovjetiske styrkene.
Den sovjetiske invasjonen ble dermed en av de avgjørende faktorene som overbeviste polske myndigheter om at krigen i Polen var tapt. Forut for det sovjetiske angrepet hadde polske styrker planlagt å forskanse seg sørøst i landet og vente på alliert unnsetning. Da de plutselig hadde to mektige fiender, bestemte polske myndigheter at det var umulig å forsvare seg på polsk jord.  De nektet å forhandle med tyskerne, og beordret alle avdelinger ut av landet, og en reorganisering i Frankrike.
Imens forsøkte polske avdelinger å manøvrere nærmere Romania, mens de hele tiden var i strid med tyske styrker.  Fra 17. til 20. september ble de polske arméene «Kraków» og «Lublin» slått ut ved slaget ved Tomaszów Lubelski, det nest største slaget under felttoget.  Byen Lwów kapitulerte 22. september, men til de sovjetiske styrkene, selv om byen en uke tidligere hadde blitt angrepet av tyskerne.  Warszawa holdt ut til 28. september.  Befestningene ved Modlin holdt ut til 29. september, etter et intenst 16 dager langt slag.  
Noen isolerte polske garnisoner klarte å holde ut lenge etter de hadde blitt omringet av tyske styrker.  Westerplattes lille garnisonsstyrke holdt ut til 7. september, og Oksywie holdt ut til 19. september.  28. september hadde sovjetiske styrker slått polakkene ved slaget ved Szack, hvor de henrettet alt polsk befal på stedet, før de nådde elvelinja Narew, vestre Bug, Wisła og San. 
Josef Stalin fryktet mest at den tyske hæren ikke skulle komme til å stanse ved den avtalte demarkasjonslinjen, som strakte seg fra Białystok, gjennom Brest-Litovsk og ned til Lvov. Overfor den tyske Moskva-ambassadøren understreket Stalin at han ikke betvilte den tyske regjerings oppriktighet, men henviste til «den velkjente kjensgjerning at alle militærmenn avskyr å gi opp okkupert territorium.» Den tyske militærattachéen i Moskva forsikret derimot Stalin om at den tyske hæren kom til å respektere avtalen med Sovjetunionen. De sovjetiske styrkene fikk for sin del ordre om å unngå å havne i strid med tyske tropper og løse eventuelle episoder uten bruk av makt. Maktbruk skulle bare anvendes dersom tyske tropper forsøkte å hindre at Den røde armé rykket fram til demarkasjonslinjen. Det kom imidlertid ikke til noen større militære sammenstøt, selv om det forekom enkelte skuddvekslinger mellom tyske og sovjetiske tropper, der soldater på begge sider falt. Møtet mellom de to hærene gikk ellers gemyttlig for seg, men tyskerne ble ofte slått av at Den røde armés avdelinger holdt en lavere kvalitativ standard enn på forhånd antatt. 
Polske forsvarsstyrker på halvøya Hel holdt ut til 2. oktober.  Den siste stridsdyktige avdelingen i den polske hæren, Franciszek Kleebergs Samodzielna Grupa Operacyjna «Polesie», kapitulerte etter det fire dager lange Slaget ved Kock nær Lublin den 6. oktober.  Dette markerte slutten på felttoget.
Felttoget i Polen var et av de første eksemplene på total krigføring i Europa.  Tyske luftstyrker angrep fra første stund sivile mål og flyktninger på veiene for å spre forvirring og forstyrre kommunikasjon bak de polske linjene.  Det første angrepet av denne typen skjedde klokken fire om morgenen 1. september da Luftwaffe angrep Wieluń og drepte cirka 1 200 sivile.  Wehrmacht brukte også sivile som skjold eller gisler ved flere anledninger.  Både SS og Wehrmacht var også skyldige i massedrap på tusenvis av polske krigsfanger og sivile bak fronten.  Den største hendelsen var den planlagte operasjon Tannenberg, hvor cirka 20 000 polske intellektuelle ble henrettet av spesialavdelinger, såkalte Einsatzgruppen, med hjelp av regulære SS- og Wehrmacht-tropper.
De sivile polske tapene var på til sammen 150 000. Anslagene over tyske sivile tap (etniske tyskere bosatt i Polen) varierer fra 2 000 til 5 000.
Etter felttoget ble Polen delt opp mellom Tyskland, Sovjetunionen, Litauen og Slovakia, omtrent som skissert i Molotov–Ribbentrop-pakten. Tyskland reannekterte tidligere tyske landområder, mens resten ble administrert av det såkalte Generalguvernementet. 
Den hemmelige pakten mellom Tyskland og Sovjetunionen styrte også en annen modifisering av grenselinjene, da Litauen skulle inn under sovjetisk innflytelse og grenselinjen i Polen ble flyttet østover til elva Bug, i Tysklands favør. Den nye grensen mellom Sovjetunionen og restene av Polen fulgte i all hovedsak den såkalte Curzonlinjen.
Omtrent 65 000 polske soldater ble drept og 420 000 ble tatt til fange av tyske styrker, mens sovjeterne fanget 250 000.  Opptil 120 000 polske soldater flyktet til Romania og Ungarn, og 20 000 til Latvia og Litauen.  Majoriteten av disse fant til slutt veien til Frankrike eller Storbritannia.  Mesteparten av den polske marinen lyktes også i å flykte til Storbritannia.  Tyske tap var mindre, med oppimot 16 000 drepte (den tyske hæren hadde minst 13 000 falne). 217 tyske stridsvogner ble satt ut av spill, mens minst 400 tyske fly ble ødelagt.
Felttoget i Polen er sammen med den japanske invasjonen av Kina i 1937 og utbruddet av stillehavskrigen i 1941, avgjørende startskudd i konfliktene som ble kjent som andre verdenskrig.
Restene av den polske armeen, opp mot 100.000 soldater, gikk over grensen til Romania sammen med president Mosciki og marskalk Rydz-Smigly. Den polske regjeringen ga aldri opp, men satte opp en eksilregjering, først i Frankrike og senere i Storbritannia, som var koblet til et omfattende nettverk av sivile og militære organisasjoner i motstandsbevegelsen hjemme i Polen. Polen var blant de mest aktive okkuperte landene, og før USA og Sovjetunionen ble en del av krigen hadde de den tredje største hæren på alliert side.
Felttoget i Polen var viktig som det første trinn i Hitlers plan om å skaffe Lebensraum i Øst-Europa under Generalplan Ost.  Den tyske okkupasjonen var en av de mest brutale episodene i andre verdenskrig, og over 6 millioner polakker (over 20 % av landets befolkning) omkom som en følge av krigen.  Dette inkluderer 3 millioner polske jøder i utryddelsesleirer som Auschwitz.  Sovjetisk okkupasjon mellom 1939 og 1941 resulterte i drap eller deportasjon av minst 1,8 millioner tidligere polske statsborgere som hadde blitt bedømt til å være trusler mot sovjetregimet.  Tvangskollektivisering, tvangsforflytning og arbeidsleirer var også virkemidler brukt av sovjetmyndighetene.  Den mest kjente episoden er Katynmassakren, som var en massehenrettelse av polske offiserer.  Overgrepene fortsatte etter at Polen var «befridd» av sovjetiske styrker i 1944, hvor sovjetiske myndigheter rullet opp den ikke-kommunistiske delen av motstandsbevegelsen.
(en) Kategori:Polish Defensive War of 1939 – bilder, video eller lyd på Wikimedia CommonsFelttoget i Polen hos WorldWar2 Database (engelsk)
«Agreement of Mutual Assistance Between the United Kingdom and Poland.-London, 25 August 1939»

En femme fatale (fransk for dødelig kvinne) er en stereotypi, en umoralsk kvinne som bruker sin seksualitet for å lure den ulykkelige helten. Hun portretteres ofte som en seksuelt umettelig kvinne.
Femme fatale har eksistert, i ulike former, i myter og legender fra nesten alle kulturer. Tidlige eksempler er de jødiske/kristne figurene Lilit, Eva, Delila og Salome. På slutten av 1800-tallet og begynnelsen av 1900-tallet ble femme fatale mye brukt i vesteuropeisk og amerikansk kultur, og var et gjentakende tema hos blant annet Oscar Wilde, Edvard Munch, Gustav Klimt og andre.
I den engelsktalende verden er femme fatale-figuren ofte utenlandsk, iblant vampyrliknende, og farlig for mannen som blir tømt for sin virilitet og selvstendighet. Helten kan bare reddes ved å flykte fra hennes favn. Dette har medført at hun også iblant kalles vamp. Sistnevnte begrep kom fra filmens første tid med stumfilmstjerner som særlig Theda Bara som ofte opptrådte som vampyrer eller i vampyrlignende kvinneroller. Vamp er derfor en forkortelse for vampyr, og etter en tid fikk det betydning som den har i dag, en dristig og vågal kvinne.Da film noir-sjangeren ble introdusert på 1940-tallet fikk femme fatale-figuren en ny storhetstid i populærkulturen. Det finnes mange eksempler fra spionhistorier, thrillerfilmer og eventyrfortellinger, som Double Indemnity (1943) og Touch of Evil (1958). I disse historiene har hun ofte tilknytning til skurken, og bedrar helten. En av de mest berømte femme fatalene i film- noir sjangeren er Gilda (1946) i filmen med samme navn spilt av Rita Hayworth. Gilda blir beskrivet som den ultimate femme fatale.
Mae West (17. august 1892 – 22. november 1980).When I'm good, I'm very good. But when I'm bad I'm even better. – Mae West
Femme Fatale er en av rollefigurene i The Powerpuff Girls. Hun er misantrop og forsøker å lure heltene til å bli sjåvinistiske mot menn.

Femto (symbol f) er et SI-prefiks i  SI-systemet som representerer 10−15 eller 1/1 000 000 000 000 000. 

Ferjefri E39 er et veiprosjekt under utredning på Vestlandet i Norge som ble lansert av Jens Stoltenbergs andre regjering våren 2013. Planen innebærer å fjerne alle de sju eksisterende ferjestrekningene på europavei 39 mellom Trondheim og Kristiansand, og vil dermed gjøre det mulig å kjøre hele strekningen. 
Fjerning av ferjer, kombinert med noen veiutbedringer, kan redusere reisetiden fra rundt 20 til 15 timer, og en utbygging av hele E39 til fartsgrense 90–110 km/t kan gi en reisetid ned mot 11 timer. E39 vil bli om lag 50 kilometer kortere, ifølge planene. I Nasjonal transportplan 2018–2029 sier regjeringen at den har som langsiktig mål å gjennomføre hele prosjektet.
Den totale kostnaden for hele utbyggingen ble i 2016 anslått til 340 milliarder kroner. Kostnader, samfunnsøkonomisk lønnsomhet, usikkert trafikkgrunnlag, miljøspørsmål, sikkerhet og usikker teknisk gjennomføring gjør prosjektet politisk omstridt. Transportnæringen er skeptisk til lange og dype tunneler. Gevinsten av ferjeavløsning for hele strekningen samlet er uklar. De tekniske løsningene for noen av fjordkryssingene er per 2017 ikke ferdig utviklet. Statens Vegvesen hadde til 2018 brukt 1,2 milliarder i planlegging av ferjefri E39. Deler av den innsparte reisetiden er venting på ferjekaien og flere har argumentert med at denne innsparingen langt på vei kan oppnås med hyppigere ferjeavganger.
I 2018 uttalte Statens vegvesen at det er realistisk å fullføre planene til år 2050, mot opprinnelig år 2033.
Dagens E39 i Norge har en lengde på rundt 1100 kilometer. Fra Klettkrysset utenfor Trondheim og sørover mot Kristiansand krysser E39 en rekke fjorder. Det er i alt syv ferjestrekninger over Halsafjorden, Romsdalsfjorden, Storfjorden, Nordfjorden, Sognefjorden, Bjørnafjorden og Boknafjorden. Det er ingen ferjer på E39 i Trøndelag og Vest-Agder. Vestlandsfylkene har til sammen om lag 1,3 millioner innbyggere, av disse bor omkring 0,5 millioner i området Bergen–Haugesund der folketallet er ventet å øke til 0,67 millioner innen år 2040.
Tidligere har en rekke andre fjorder hatt ferjer men fått faste forbindelser: Freifjordtunnelen, Gjemnessundbrua, Kvivstunnelen, Nordhordlandsbrua og Bømlafjordtunnelen.
På oppdrag fra samferdselsminister Magnhild Meltveit Kleppa innledet Statens vegvesen i 2010 utredning som så hele strekningen under ett. Målet med utredningen var å se på muligheten for å gjøre E39 mellom Kristiansand og Trondheim ferjefri og dermed redusere reisetiden langs Vestlandet. Prosjektet ble inkludert i Nasjonal transportplan 2014–2023, og regjeringen Stoltenberg II satte som mål å gjøre hele strekningen ferjefri i løpet av 20 år. Samlet kostnad ble da anslått til 150 milliarder kroner. Med Nasjonal transportplan 2018–2029 endret regjeringen sin utbyggingsambisjon fra «20 år» til et «langsiktig mål». I 2013 anslo Statens vegvesen at en investering på «på rundt 100 milliarder» kroner kunne redusere kjøretiden fra 20 til 13 timer.Parallelt med utredningen av ferjefri E39 arbeider Statens vegvesen med å erstatte dagens ferjer langs E39 med batteridrevne ferjer eller ferjer med annen lavutslippsteknologi. Dette gjelder blant annet Lote–Anda og Mortavika–Arsvågen. Tidligere fikk Lavik–Oppedal verdens første batteridrevne bilferje. I Nasjonal transportplan 2010–2019 ble det satt nye langsiktige mål om å heve standarden i ferjesambandene med hensyn til hyppighet, åpningstid og forutsigbarhet.
Veistrekningen går hovedsakelig langs Vestlandet mellom Klettkrysset utenfor Trondheim i nord og Kristiansand. E39 har omkring 90 tunneler, og over 6 prosent av veiens samlede lengde er i tunnel. I E39 inngår nå syv fjordkryssinger med ferje. Flere ferjesamband har tidligere blitt erstattet av bruer og tunneler. Rennfast ga i 1992 fastlandsforbindelse til øyene i Boknafjorden og inngår i E39. Nordhordlandsbrua fra 1994 og fjordkryssingene i forbindelse med Krifast fra 1992 inngår blant annet i E39. Begge disse tidligere prosjektene omfatter flytebruer, de eneste i Norge. Nordhordlandsbrua er landets nest lengste. Bømlafjordtunnelen fra 2000 var verdens nest dypeste undersjøiske tunnel da den ble åpnet. Regjeringen Solberg går inn for å legge E39 om Hareid (dagens fylkesvei 653 og fylkesvei 61) der Eiksundtunnelen i 2008 erstattet en ferge. Etter åpningen av Kvivsvegen i 2012 har E39 sju ferjesamband. Billettprisene for liten personbil for strekningen samlet var i 2012 på 700 kroner, og 5000 kroner for tunge kjøretøyer.Mortavika–Arsvågen med 4100 kjøretøyer daglig, og Halhjem–Sandvikvåg med 2700 kjøretøyer, er landets nest mest og tredje mest trafikkerte samband. Halhjem–Sandvikvåg har størst transportarbeid målt i personbilenhetkilometer (alle kjøretøyer omregnet til personbilstørrelse og tatt hensyn til lengde på ferjestrekningen). I perioden 1990–2011 ble trafikken på Mortavika–Arsvågen tredoblet, tilsvarende 5,8 prosent årlig. For de øvrige sambandene var økningen på 2,5 til 5 prosent årlig. Tabellen viser hovedtall for de syv ferjesambandene.
a) E39 går over Festøya–Solavågen. Regjeringen Solberg går inn for å legge fjordkryssingen over Hareid–Sulesund.
De mest trafikkerte strekningene på E39 (ved Bergen og ved Stavanger) hadde i 2012 over 60 000 kjøretøyer i døgnet i gjennomsnitt, mens de minst trafikkerte strekningene (Nordmøre, Sogn og Fjordane) hadde 1000 til 1500 kjøretøyer. Mellom Stavanger og Bergen går 40 prosent av persontrafikken med fly, resten går med bil eller buss langs E39. Trafikken på E39 anslås i 2018 å ligge på 6000–12 000 kjøretøyer i døgnet på strekningen Stavanger–Haugesund. Videre forventes trafikken til å ligge på 4000–6000 kjøretøyer mellom Haugesund og Bergen, og inntil 4000 på strekningen Bergen–Ålesund–Orkanger. I tillegg er det mer trafikk på noen kortere strekninger rundt Kristiansand, Stavanger, Bergen, Ålesund og Trondheim. På E39 går det omkring 2000 kjøretøyer over fylkesgrensa fra Hordaland mot Sognefjorden. I 2012 pendlet 2100 personer fra Sunnhordland til Haugesund og Haugalandet (1500 motsatt vei til Bergen), 1800 fra Haugesund og Karmøy til Stavanger og Jæren. Omkring 60 personbiler og 30 lastebiler kjører hele strekning Bergen–Trondheim på en gjennomsnittlig dag. Tabellen viser trafikkmålinger på flere punkter langs E39, ferjene ikke medregnet.
Per 2017 foregår det utbygging på flere strekninger av E39, og flere strekninger skal påbegynnes innen et par år. Dette omfatter blant annet bygging av firefelts motorvei mellom Kristiansand og Stavanger, mellom Stavanger og Bokn (Rogfast) og mellom Os og Rådal, sør for Bergen. I tillegg opprustes deler av E39 til stamveistandard på flere strekninger, blant annet i Sogn og Fjordane og Trøndelag. Etter planen vil strekningen Bjørset-Skei (Sogn og Fjordane), og Betna–Vinjeøra–Stormyra og Lønset–Hjelset (begge i Møre og Romsdal) være ferdig utbedret innen 2023. Regjeringen Solberg legger opp til firefeltsvei dimensjonert for 110 km/t på hele E39.
Ifølge Statens vegvesen er raskeste helårsforbindelse Bergen-Trondheim E39 Bergen–Byrkjelo, deretter Fv 60 til Stryn, Rv 15 til Vågåmo, Fv 4620 til Sel og E6 til Trondheim. Traseen over Strynefjellet er den raskeste veiforbindelsen mellom Sunnfjord/Nordfjord og Trondheim. Fra Volda til Trondheim er Strynefjellet 1 time raskere enn nest raskeste alternativ via Åndalsnes-Dombås. Fra Måløy er reisetiden over Stryn til Trondheim vel 2 timer kortere enn langs dagens E39. I vinterhalvåret er det også raskeste vei fra Sogn til Trondheim. Fra Bergen via Sogn og Valdres til E6 gir nesten like kort kjøretid til Trondheim som over Strynefjellet. Strynefjellet har lite lokaltrafikk og er dominert av fjerntrafikk med rundt 25 % tungtrafikk. Vegvesenet skriver at Strynefjellet er viktig for godstransporten med bil mellom Vestlandet (sør for Ålesund) og Trøndelag/Nord-Norge. Beregningene var basert på situasjonen i 2012 (etter åpning av Kvivsvegen) og sammenlignet også med raskeste indre trase fra Nordfjord via Stranda (som er om lag 30 km kortere enn via Ørsta og Ålesund). Beregningene tok ikke hensyn til eventuelle tunnel under Utvikfjellet og andre foreslått tiltak langs E39/fylkesvei 60. Regjeringen Solberg gikk inn for indre trase for E39 gjennom Nordfjord av hensyn til tilknytning til riksvei 15 over Strynefjellet. Denne traseen har vært brukt av «Fjordekspressen», ekspressbussen mellom Bergen og Trondheim, siden 1986. Den er 701 km lang. E39 Bergen – Trondheim (over Kviven) er 696 km. Den har potensial til forbedringer til mindre kostnader. Det er blant annet foreslått en vei med 7 km tunnel Vågåmo–Dovre som vil spare 25 km bilkjøring. Deler av Fv 60 har lenge vært i dårlig tilstand. Strekningen Innvik-Olden ble ferdig oppgradert i 2018. Det planlegges 91 km motorvei eller motortrafikkvei langs E6 mellom Ulsberg og Trondheim. Oppgradering av Strynefjellet med nye tunneler blir betraktet som et alternativ til E39. De eksisterende tunnelene over Strynefjellet er så trange at vogntog har problemer med å møtes.Kristiansand-Trondheim er om lag 810 kilometer langs E18 gjennom Oslo og langs riksvei 3, alternativt langs E18, riksvei 4 og E6. Kjøretiden anslås av karttjenestene til 10 til 11 timer. Strekningen Kristiansand-Ålesund beregnes til 834 km via E6 (Gjøvik-Dombås-Åndalsnes) og kjøretiden anslås til 11 timer, sammenlignet med 865 km langs E39. Strekningen Stavanger-Trondheim er 1049 km via Kristiansand og Østlandet.
Ferjefri E39 er på utredningsstadiet og er delt inn i sju delprosjekter: 1. Strategier, 2. Gjennomføring, planlegging og utbygging, 3. Samfunn, 4. Fjordkryssing, 5. Bærekraftig infrastruktur, 6. Risikostyring og teknologikvalifisering og 7. Gjennomføringsstrategier og kontraktsformer.Prosjektet ledes av veidirektøren. Planlegging og bygging av prosjektene under Ferjefri E39 styres av de aktuelle regionene i Statens vegvesen. Vegvesenet konkluderte i 2018 med at det ikke er realistisk å fullføre planen innen 2033 og mener hele prosjektet er ferdig tidligst i 2050. Kostnader, utvikling av ny teknologi og planarbeidet langs strekningen er noen grunner til forsinkelsen. En ferdigstilling innen 2050 vil også kreve tre til seks ganger større årlige bevilgninger enn tidligere.Veistandarden på Ferjefri E39 vil ifølge planene variere fra tofelts stamveistandard til motorveistandard, ut fra trafikkmengden på den aktuelle strekningen. Norsk veistandard tilsier motorvei der trafikken i gjennomsnitt er 12 000 kjøretøyer i døgnet. Fjerning av ferjer, kombinert med noen veiutbedringer, kan redusere reisetiden fra rundt 20 timer til 15 timer. Om veistandarden heves til 90–110 km/t på hele strekningen (fra dagens 60–70 km/t), kan reisetiden bli redusert til om lag 11 timer.
De tekniske løsningene for noen av fjordkryssingene var ikke ferdig utviklet da forslaget ble lansert. For eksempel er det ikke per 2017 prøvd ut rørbru som er tenkt brukt til fjordkryssing. Statens vegvesen finansierer forskningsprosjekter, blant annet doktor-/postdok-stipend, som ledd i den tekniske utviklingen av bruløsninger. Et uavklart spørsmål har vært om en rørbru av betong tåler en kraftig eksplosjon for eksempel ved brann i tankbil. Bruløsninger må ta hensyn til skipstrafikken og for eksempel krever de største cruiseskipene en seilingshøyde på 70 meter. Brukonstruksjonene må også tåle sammenstøt med skip.Hvert kryssingssted er særegent i form av bredde, vanndyp, vind, bølger og skipstrafikk, og tekniske løsninger må tilpasses dette. Ifølge Vegvesenet er det flere aktuelle tekniske løsninger på hvert sted. I tillegg til undersjøiske tunneler er hengebru, flytebru, rørbru og varianter av disse er aktuelt. Regnet etter løpemeter er tunnel billigere enn bru. Ved lange krysninger eller dype fjorder, er heller ikke tradisjonelle bruer aktuelle. Nye sikkerhetskrav for tunneler, blant annet fra EU, kan øke kostnadene for tunneler sammenlignet med bruer. Statens vegvesen har selv skjerpet kravene til maksimal stigning i tunneler og legger til grunn at nye tunneler skal ha maksimalt 5 prosent stigning over lengre strekninger. De fleste land i Europa har forbud mot å frakte farlig gods eller gass under trykk gjennom tunneler. For eksempel for kryssing av Romsdalsfjorden vil dette gi undersjøisk tunnel som er 4 km lengre enn opprinnelig tenkt. Norges Lastebileier-Forbund går generelt mot undersjøiske tunneler av hensyn til helse, miljø og sikkerhet, særlig fordi disse tunnelen ofte er bratte, forbundet ønsker i stedet broer og veier på land. Forbundet er skremt av brannene i Gudvangatunnelen. Vegdirektoratets sjefsingeniør fremholder at toløpstunneler med tverrslag hver 250 meter i stor grad løser denne sikkerhetsutfordringene. Geir A. Mo i Lastebileierforbundet at det er fare for brann i tunge kjøretøy i bratte tunneler. Mo sier at i bratte tunneler går det mye energi ved opp- og nedstigning og at de derfor er mindre miljøvennlige enn broer.
Hordfast regnes som den dyreste delen av hele planen med en kostnad på omkring 43 milliarder kroner (per 2016). Det er ikke mulig med tradisjonell bru over Bjørnafjorden som er over 550 meter dyp og 5 kilometer bred.  Statens vegvesen konkluderte i 2012 med at det var teknisk mulig å krysse Sognefjorden med en landfast konstruksjon. Da forslaget ble lansert i 2013 tok regjeringen forbehold om at det var teknisk mulig å krysse Sognefjorden med bru eller tunnel. Mellom Lavik og Oppedal, der regjeringen ønsker å krysse Sognefjorden, er det 3,7 kilometer og fjorden er 1300 meter dyp. Fjorden lar seg ikke krysse med tradisjonell bru og i stedet er det foreslått rørbru eller ulike former for flytebru. For kryssing av Nordfjorden beskriver TØI alternativ K10 (tunnel under Utvikfjellet og bro over Faleidfjorden) som en kjent teknologi.For kryssing av Romsdalsfjorden er det for deler av strekningen foreslått en hengebru som vil bli lengre enn Hardangerbrua og en de av de lengste i verden. TØI beskriver dette som mulig teknisk, men kostbart.. En bru over Halsafjorden vil få et hovedspenn på over 2000 meter, og TØI regner dette som et teknologisk vanskelig delprosjekt. Kryssing av Storfjorden beskrives også som teknologisk vanskelig.
Følgende fjorder må krysses med tunnel eller bru for at E39 skal bli ferjefri. Innspart reisetid og kostnader som anslått i en tidlig fase og ved senere utredninger fremgår av tabellen. Kostnadene gjelder bare selve fjordkryssingen med tilførslesveier.
a)E39 går over Festøya–Solavågen. Regjeringen Solberg går inn for å legge fjordkryssingen over Hareid–Sulesund.
c)Anslått redusert reisetid ved eventuell fjordkryssing (med tilknytningsveier) sammenlignet med dagens ferjetilbud.
d)Vegvesenet oppga i 2012 90 minutter samlet spart reisetid for ferjeavløsning på Nordfjorden og Storfjorden.
e)Basert på indre linje med tunnel under Utvikfjellet.f)TØI oppgir 6,8 milliarder i 2013.X)Nøyaktige tall avhenger av trasévalg.
Boknafjorden (Rogfast)Omfatter rundt 30 kilometer ny motorvei mellom Stavanger og Haugalandet, inkludert den 26,7 kilometer lange Boknafjordtunnelen. Tunnelen blir verdens lengste og dypeste (392 muh) undersjøiske tunnel. Prosjektet ble politisk godkjent og vedtatt i 2017, og byggingen med en ventilasjonstunnel startet i januar 2018. Planlagt ferdigstillelse for hele prosjektet er 2027. Fjordkryssingen vil redusere reisetiden fra 58 til 18 minutter.
Bjørnafjorden (Hordfast)Omtalt som E39 Stord–Os av Statens vegvesen. Det mest aktuelle forslaget omfatter bygging av rundt 50 kilometer motorvei fra Ådland på Stord til Os i Hordaland. Motorveien skal etter planen krysse Langenuen på bru og deretter gå over Tysnes. Fra Tysnes er det foreslått å la motorveien krysse Bjørnafjorden på en fem kilometer lang bru. Fjorden er for dyp og bred til at noen form for tradisjonell bro er mulig og det må utvikles ny teknologi for å realisere kryssing av Bjørnafjorden. Veivesenet vurderer alternativer som multispenn hengebru og flytebru. Planprogrammet ble godkjent i desember 2015 og reguleringsplanarbeidet pågår i 2017. Finansiering og byggestart er ikke avklart per 2017. En eventuell utbygging kan ifølge planene redusere reisetiden fra 68 til 20 minutter sammenlignet med dagens ferjetilbud.
SognefjordenEn eventuell kryssing av den 4 kilometer brede Sognefjorden er sammen med Hordfast den mest kompliserte ferjeavløsningen på E39. Fjorden er omkring 1200 meter dyp, noe som utelukker bygging av en undersjøisk tunnel. I stedet har Statens vegvesen vurdert alternativer som hengebru, flytebru og rørbru. En eventuell bru vil gi en reisetid over fjorden på 4 minutter mot 47 minutter med dagens ferjetilbud (ferja bruker 20 minutter over fjorden).
NordfjordenFerjesambandet Lote–Anda er foreslått avløst av tunnel under Utvikfjellet, bru over indre del av Nordfjorden og tunnel/ny vei nordover til Grodås. Ved Grodås vil en eventuell ny vei knytte seg til Kvivsvegen videre mot Volda. Arbeid med kommunedelplan pågår i 2017, med mål om å få den godkjent i 2018. Dersom finansieringen kommer i orden, kan byggingen starte i 2024–2025. Reisetiden Byrkjelo–Grodås kan bli redusert fra 70 minutter (79 km) til 27 minutter (35 km) avhengig av hvilket alternativt som eventuelt blir bygget ut. Statens vegvesen foreslo i 2017 at broen mellom Svarstad og Frøholm i indre Nordfjord skal bli 1,8 km lang (med hovedspenn på 1,55 km) og ha fire kjørefelt. En bredere brobane (med plass til fire felt) vil gjøre en så lang bro mer stabil. Veien vil ifølge forslaget gå rett fra tunnel ut på broen. Ifølge forslaget skal brotårnet på sørsiden stå på dagens fylkesvei 60 mellom Olden og Innvik. En tofelts bro ble i 2014 anslått å koste 2,7 milliarder kroner. Vegvesenets forslag innebærer tunnel mellom Byrkjelo og Utvik og tunnel mellom Innvik og Frøholmen på sørsiden av fjorden. Den foreslått broen vil få en seilingshøyde 75 meter og brotårn på 240 meter. Fra Markane i Stryn til Grodås i Hornindal planlegger vegvesenet 5,4 km tunnel. Til sammen ventes disse tiltakene å redusere kjøretiden Byrkjelo-Grodås fra 90 til 30 minutter når veibanen er dimensjonert for 80 til 90 km/t fartsgrense.
Vartdalsfjorden og SulafjordenStrekningen ligger mellom Volda og Ålesund i Møre og Romsdal. Flere alternativer og veilinjer har vært vurdert, blant annet bru over Storfjord. I 2014 vedtok regjeringen at strekningen Hareid–Sula (Hafast-linja) skal legges til grunn for videre planlegging av ny E39. Traseen omfatter kryssing av både Sulafjorden og Vartdalsfjorden og kryssingsløsninger utredes videre. Strekningen er ikke konkret omtalt i Nasjonal transportplan 2018–2029. Reisetiden kan bli redusert fra 35 til 5 minutter avhengig av hvilken trase som eventuelt blir valgt.
RomsdalsfjordenOmtalt som E39 Romsdalsfjorden av Statens vegvesen. Strekningen ligger mellom Ålesund og Molde. Forslaget innebærer kryssing av Romsdalsfjorden med en 16 kilometer lang undersjøisk tunnel fra Vik i Vestnes kommune til Nautneset i Midsund kommune. Mellom Nautneset og Julbøen i Molde kommune er det foreslått en rundt 2 kilometer lang hengebru. Prosjektet er omtalt i Nasjonal transportplan. Byggestart er planlagt til perioden 2024–2029. Kostnad for selve fjordkryssingen er anslått til 14,5 milliarder kroner.
HalsafjordenStatens vegvesen har satt i gang utredningsarbeidet for en kryssing av Halsafjorden. Kryssingen er krevende fordi fjorden er rundt 490 meter dyp. En bruløsning på nesten 3 kilometers lengde er derfor mest aktuelt. Den foreslåtte hengebrua over Halsafjorden vil få et hovedspenn på over 2000 meter. Per 2017 er videre prosjektering, finansiering og byggestart ikke avklart. Reisetiden kan bli redusert til 8 minutter sammenlignet med 37 minutter med dagens ferjetilbud.I tillegg må Bømlafjordtunnelen fra år 2000 mellom Haugalandet og Stord bygges om, eller erstattes av en ny tunnel i to løp. Årsaken er at dagens tunnel er altfor bratt i henhold til de nå gjeldende tunnelkravene. En eventuelt ny tunnel vil bli del av en fremtidig motorvei Bergen–Stavanger.
I 2013 var den samlede kostnaden for alle delprosjektene beregnet til 150 milliarder kroner. Senere beregninger anslår totalprisen til 340 milliarder kroner. Da ideen først ble skissert i 2007 ble kostnadene antydet til 50 milliarder kroner. I 2019 ble det antydet at de samlede kostnadene kan ende et sted mellom 400 og 500 milliarder kroner.
I 2013 anslo Statens vegvesen at redusert reisetid til 13 timer ville gi trafikantene en redusert årlig kostnad på 4 til 6 milliarder kroner som resultat av en investering på rundt 100 milliarder kroner. Vegvesenet la da til grunn 6000 kjøretøyer i døgnet som gjennomsnitt for hele strekningen. Ifølge rapporten ville disse reduserte kjørekostnadene alene kunne forsvare en slik investering på 100 milliarder, samt at de regionale og nasjonaløkonomiske virkningene kunne være enda større, og at det var indikasjoner på at de nasjonaløkonomiske ville være de aller største.
I en analyse fra 2013, bestilt av Norsk Sjømannsforbund, konkluderte Transportøkonomisk institutt (TØI) ved Harald Minken med at fire av de sju fjordkryssingene ikke vil bli samfunnsøkonomisk lønnsomme. Analysen er basert på nasjonale standarder for samfunnsøkonomisk vurdering av transporttiltak. Rogfast var den eneste strekningen som kom positivt ut i TØIs beregning, mens instituttet vurderte Hordfast og kryssing av Nordfjorden som marginalt ulønnsomme. Rogfast kom positivt ut under forutsetning av trafikk på minst 4500 kjøretøyer i døgnet på med ferja før åpningstidspunktet og bompengesats på 200–300 kroner – høyere sats gir mindre trafikk og dermed mindre lønnsomhet. TØI tok utgangspunkt i indre linje som i analysen var det mest lønnsomme alternativet (alternativ K10 med tunnel under Utvikfjellet og bro over fjorden rett vest for Stryn).Hordfast er marginalt ulønnsomt i TØIs analyse under forutsetning av at det ikke blir bompenger som hemmer trafikkveksten. Ifølge analysene vil bompenger på mer enn 5 prosent av anleggskostnadene på Hordfast gjøre prosjektet mer ulønnsomt. Analysen for Hordfast er basert på opprinnelige kostnadsanslag (fra 2012). Hordfast er innkorting av ferjeoverfarten (alternativ 4d) og en av de indre linjene (alternativ 5b) minst ulønnsomme i analysen. Kryssing av Nordfjorden kan bli lønnsomt med en trafikkvekst på 2 prosent årlig, men blir i analysen ulønnsomt med prognosen som legges til grunn i Nasjonal transportplan. TØI skriver at kryssing av Sognefjorden er teknisk krevende og trolig blir kostbart, dessuten er trafikkgrunnlaget lite. Kryssing av Sognefjorden var i 2013 ikke tilstrekkelig utredet til nærmere analyser.Kryssing av Romsdalsfjorden, Storfjorden og Halsafjorden blir beskrevet som sterkt ulønnsomme, og TØI anbefaler vurdering av forbedret ferjetilbud. Kostnadene for E39 Romsdalsfjorden (Molde–Ålesund) er anslått til 38 milliarder kroner, hvorav selve fjordkryssingen utgjør 14,5 milliarder kroner. Kostnaden ved kryssing av Storfjorden ved Hareid–Sulesund (Hafast) kan bli 38 milliarder kroner. Ifølge TØIs beregninger kan forbindelsen mellom Ålesund og Molde gi et samfunnsøkonomisk tap på 10 milliarder kroner, mens forbindelsen mellom Ålesund og Hareid kan gi et tap på mellom 5 og 9 milliarder kroner.En hovedkonklusjon fra TØIs rapport er at utenom Rogfast er det altfor tidlig å iverksette ferjeavløsingsprosjektene på E39. Dette begrunnes med at trafikkgrunnlaget ennå er for lite, teknologien uprøvd og kostnadene ukjent. I tillegg er TØI i rapporten skeptisk til mernytteberegninger som er gjort. TØI mener at det også for Rogfast er sterke argumenter for å avvente inntil informasjonsgrunnlaget er bedre og trafikken større.Forsker Harald Minken ved TØI skriver at det er lite synergi mellom delprosjektene i Ferjefri E39, blant annet fordi størstedelen av trafikken er lokal. Daglig kjører det om lag 60 personbiler og 30 tunge kjøretøyer hele strekningen mellom Bergen og Trondheim. Det er heller ikke særlig synergi mellom Rogfast og Hordfast ifølge Minken. Minken argumenterer derfor for at det har lite for seg å se Ferjefri E39 som et samlet prosjekt, men mener noen av delprosjektene kan være samfunnsøkonomisk gode. Minken foreslår blant annet ulykkesreduserende tiltak og hyppigere ferjeavganger som alternativ satsing. Møreforskning konkluderte med at kryssing av Romsdalsfjorden blir for dyr i forhold til nytten av tiltaket, og anbefaler i stedet forbedring av ferjetilbudet og opprusting av veinettet mellom ferjene.Valg mellom alternative traseer er også gjenstand for samfunnsøkonomiske analyser, for eksempel valget mellom indre (Stryn) eller midtre (Nordfjordeid) linje i Nordfjord.Den forventede reduserte reisetiden ved ferjeavløsning skriver seg i stor grad fra at ventetiden på land forsvinner ifølge SINTEF. Denne besparelsen kan i stor grad oppnås med hyppigere ferjeavganger for eksempel med flere og mindre ferjer på samme strekning. Dette kan ifølge SINTEF blant annet oppnås ved ny ferjeteknologi for eksempel slik at ferjeavganger tilpasses tilstrømming av kjøretøy.Et uavhengig ekspertutvalg ledet av Johan-Mikal Størdal ved FFI la i 2019 frem sin rapport for oppdragsgiveren Samferdselsdepartementet. Utvalget stilte spørsmål ved om ambisjonen om «ferjefri» låser transporten til en teknologisk løsning som kan bli utdatert. Utvalget mener at de samfunnsøkonomisk mest lønnsomme strekningene mellom ferjene bør prioriteres og at det bør vurderes alternativ ferjeteknologi med hyppigere avganger for eksempel med autonome ferjer (droner).
Standard samfunnsøkonomisk analyse av tiltak i transportsektoren inkluderer første og fremst gevinster (nytte) for trafikantene. Dersom de øvrige markedene ikke er velfungerende, kan det i henhold til standard samfunnsøkonomisk teori være andre gevinster av tiltaket som ikke fanges opp i den vanlige analysen. Slike bredere ringvirkninger kalles mernytte og kan blant annet skrive seg fra utvidelse av arbeidsmarkeder (pendleravstand) og bedre tilpasning mellom jobber og arbeidskraft, økt konkurranse og tilgang til flere leverandører. Gunstige ringvirkninger for noen kan oppveies av ugunstige ringvirkninger for andre. Ved beregning av samfunnsøkonomisk lønnsomhet summeres virkningene for alle, og gunstige og ugunstige virkninger kan da nulle hverandre ut. Vista Analyse sier at bredden av internasjonale studier viser at betydelige verdier (mernytte) ikke tas med i tradisjonelle nytte-kostnadsanalyser. Ifølge hovedtyngden av disse studiene er størrelsen på mernytten tilsvarende 5–10 prosent av den direkte nytten for trafikantene, og gevinsten var størst ved transportforbedringer til bysentrum og i mindre grad mellom byer. Analyse av mernytte var inntil 2011 lite brukt for samferdselsprosjekter i Norge. TØI oppfordrer til forsiktighet med beregning av slik mernytte fordi man kan komme i skade for å regne med samme gevinsten to ganger. For eksempel kan tallfestede gevinster i transportsektoren (redusert reisetid og økt forutsigbarhet) reflektere mange av gevinstene i arbeidsmarkedet.Slike ventede ringvirkninger var en del av grunnlaget lagt frem av Statens vegvesen for Samferdselsdepartementet i 2013, herunder Vegvesenets hovedrapport, og i senere innspill til Nasjonal transportplan. Etter gjeldende standard i Norge skal ikke beregning av ringvirkninger inngå i den samfunnsøkonomisk lønnsomhetsanalysen fordi metoden og det faglige grunnlaget er for lite utviklet, i stedet skal det presenteres som en tilleggsinformasjon. Vista Analyse skrev i 2012 at metoden var usikker og basert på mangelfull empiri spesifikt for norske forhold.
Ifølge professor Torger Reve ved Handelshøyskolen BI vil en eventuell utbygging kunne gi store positive ringvirkninger i noen områder, for eksempel ved at Ålesund og Molde blir et felles arbeidsmarked. Reve er skeptisk til nytten av en eventuell ferjeavløsning over Sognefjorden fordi en slik fjordkryssing ikke vil integrere arbeidsmarkeder.Konsulentselskapet Menons analyse er makroøkonomisk og ser på produktivitetseffekten ved ferjefri E39 målt ved effekten på bruttonasjonalproduktet (BNP). Den ser således på totaleffekten utbyggingen har på den norske økonomien. I rapporten konkluderes det med en produktivitetseffekt på 2,6 til 7,9 milliarder kroner årlig frem til 2060, noe som oppveier effektivitetstapet økonomien påføres som følge av selve utbyggingen. I Menons modell tas det hensyn til at gevinsten ved redusert reisetid avtar når reisetiden øker. Metoden Menon har brukt, er delvis overlappende med nytte-kostnadsanalyser, slik at man ikke kan legge sammen Menons resultat med resultatet fra disse.Samfunns- og næringslivsforskning (SNF) undersøkte i 2012 betydningen av eventuelt ferjefritt samband Bergen–Stavanger for utvidelsen av arbeidsmarkedene ved økning i pendleravstand innenfor 45 minutter kjøretid. SNFs analyser konkluderer med at produktivitetsgevinsten i fremtiden når arbeidsmarkedene er full integrert, kan være på 10 milliarder kroner årlig. Dette tilsvarer omkring 200 milliarder kroner i nåverdi eller minst 15 ganger større enn den direkte gevinsten for trafikantene. Ifølge SNF vil den største gevinsten være for området Stavanger–Haugesund. SNFs rapport er en teoribasert analyse på grunnlag av Anthony Venables’ arbeider.Vista Analyse gjennomførte i 2012 et forprosjekt som så på hvordan produktivitetsgevinster bør beregnes. Ifølge Vista er det ikke mulig å bruke standardiserte tall for viktige variabler i modellen, og man bør derfor beregne hva disse er for E39. I forbindelse med rapporten ble det likevel gjennomført et forenklet regneeksempel for strekningen Aksdal–Bergen. Denne beregningen antydet en produktivitetsgevinst på 25 millioner kroner (500 millioner kroner i nåverdi) årlig av ferjeavløsning, eller knapt 5 prosent av den direkte nytten for trafikantene. Vista skriver at det er usikkert hvor mye arbeidsmarkedet påvirkes utover de som pendler mellom kommunene. Vista mener også det er urimelig å legge til grunn at hele Vestlandet eller alle kommunene E39 går gjennom, påvirkes like mye. Møreforskning konkluderer med enda lavere tall for mernytte. Steinar Strøm mener (2018) det samfunnsøkonomiske utredningsarbeidet er for dårlig og at den samfunnsøkonomiske lønnsomheten er svært usikker. Strøm mener det er så stor usikkerhet knyttet til kostnadsanslag og gevinster at prosjektet må settes på vent.I en TØI-analyse fra 2015, bestilt av Statens vegvesen, konkluderte instituttet med at reduserte godstransportkostnader langs ferjefri E39 vil gi «betydelige positive næringsøkonomiske netto ringvirkninger», og at virkningene vil komme hele landet til gode. Analysen fant ingen produktivitetsgevinster i arbeidsmarkedet utover det som er fanget opp i analyser av transportsektoren. Rapporten vurderte ikke om en full utbygging er samfunnsøkonomisk lønnsomt, men så på nyttesiden av prosjektet og bare på selve fjordkryssingene. Ifølge analysen vil høye bompengesatser dempe den næringsøkonomiske effekten. Det er særlig for de lange transportene at ferjefri E39 gir mernytte ifølge denne analysen, mens for kortere reiser som dagpendling er ringvirkningene minimale. TØI anslår at positive næringsøkonomiske netto ringvirkninger av forbedret godstransport kan utgjøre 9 prosent av direkte nytte dersom det er bompenger og 5 prosent uten bompenger. TØI stiller seg tvilende til om fjordkryssingene vil gi så stor økning i pendling over avstander som Haugesund–Stavanger at dette vil bli et integrert arbeidsmarked. Den typiske arbeidsreise i Norge er opp til 15 km eller 15 minutter, og svært få bruker mer enn 30 minutter til jobb.Riksrevisjonen uttalte i 2018 at samfunnsøkonomisk ulønnsomme veiprosjekter kan gå på bekostning av samfunnøkonomisk mer gunstige investeringer på jernbane og i sjøtransport.I 2018 bestemte Vegdirektoratet å utføre nye samfunnsøkonomisk analyser av prosjektet. Analysene skal blant annet se nærmere på gevinsten av hyppige ferjeavganger sammenlignet med fjordkryssing med bro eller tunnel.
Den samfunnsøkonomiske lønnsomheten av transportprosjekter avhenger særlig av trafikkmengden nå og hvordan trafikken ventes i fremtiden. Jo mer trafikk, desto større nytte av forbedringer summert over alle trafikantene.  I perioden 2010–2060 ventes den generelle årlige økningen i trafikk med personbil 1,17 prosent i Rogaland, 0,95 prosent i Hordaland, 0,60 i Møre og Romsdal og 0,27 prosent i Sogn og Fjordane. Etter ferjeavløsning blir det som regel en engangsvekst i trafikken på mellom 30 og 100 prosent, og når bompengene fjernes, øker trafikken med ytterligere 30–40 prosent, ifølge historiske tall.For Rogfast anslår Vegvesenet at trafikken vil være på mellom 25 000 og 50 000 kjøretøyer i 2050. Ved en eventuell utbygging av Hordfast anslår Vegvesenet at trafikken over Bjørnafjorden vil være mellom 10 000 og 20 000 i 2050. For Møreaksen ventes tallene å bli mellom 6000 og 12 000 dersom ferjene avløses av tunnel eller bru. Mens kostnadene ved et transporttiltak i hovedsak kommer i form av investering i anlegget, er gevinsten fordelt over mange år fremover. En samfunnsøkonomisk lønnsomhetsanalyse regner om disse til nåverdier på grunnlag en rentesats. For at et tiltak skal være samfunnsøkonomisk lønnsomt må nåverdien av alle gevinster større enn nåverdien av alle kostnader (anlegg og fremtidig vedlikehold) ved tiltaket.Welde mener den samfunnsøkonomiske nytten er overvurdert fordi den ikke tar hensyn til effekten av bompenger på trafikkmengden. Høyere bompengesatser gir mindre trafikk og dermed mindre samlet nytte for trafikantene og mindre samfunnsøkonomisk lønnsomhet. Ifølge TØIs analyser vil det ikke være mulig å finansiere vesentlige deler av utbyggingen med bompenger. Lokal trafikk, særlig pendling, utgjør største delen av trafikken og er mer følsom for bompenger enn gjennomgangstrafikken. Det er også lokal trafikk som bidrar mest til mernytte. På strekningen Stord–Os er det om lag 2500 kjøretøyer daglig med dagens ferjeforbindelse. Trafikken antas å øke til opp mot 5000 med ferjefri forbindelse og bompenger, mens ferjefri forbindelse uten bompenger vil få en trafikk på 15 000, ifølge Statens vegvesen. Vegvesenet har kommet frem til døgntrafikk på 7000 over Hordfast med en bompris på 270 kroner, mot 350 kroner i tidligere beregninger. Harald Minken ved TØI mener dette gir for høye anslag over trafikken. Trafikkforsker Morten Welde og miljøorganisasjoner er kritiske til at myndighetenes beregninger fra 2017 har utelatt effekten av bompenger i nyttvurdering. Den forventede trafikken over Hordfast i et 40-årsperspektiv er omstridt. Den fremtidige trafikken mellom Ålesund og Hareid som legges til grunn er 12 000 kjøretøyer i døgnet (Hareidlandet har 13 000 innbyggere). Fylkesmannen i Hordaland og Miljøvernforbundet mener Veivesenets beregninger gir et feil bilde, fordi etaten sammenligner med dagens ferjetilbud og ikke med et forbedret ferjetilbud.Dersom det blir privat ferjedrift i konkurranse med fjordkryssing i tunnel eller over bro, kan det redusere bompengeinntektene. Selv om den offentlige ferjedriften blir lagt ned, kan private drive videre på kommersielt grunnlag. Ferje for hele strekningen Bergen–Stavanger kan være lønnsomt for tungtransport som alternativ til høye bompenger og bratte tunneler med stort drivstofforbruk. Ferje gjør det også lettere for sjåførene å oppfylle den pålagte hviletiden. For transport mellom Trondheim og Kristiansand er det alternative ferjefri gjennom Østlandet og langs E18 på omkring 850 kilometer.Samfunnsøkonomisk lønnsomhet avhenger av anleggskostnadene for prosjektet (investeringen) og fremtidige kostnader til vedlikehold og oppgradering. Forsker Morten Welde ved TØI skriver at det er stor usikkerhet om kostnadsberegningene, og at kostnadene ved slike prosjekter ofte blir betydelig høyere enn antatt på planleggingstidspunktet. Samferdselsprosjektene opererer med en usikkerhet i kostnadsanslagene på +/– 40 prosent, og Welde mener de fleste prosjektene blir dyrere enn først antatt. Ifølge Norconsult er kostnadsøkninger i norske samferdselsprosjekter ofte et resultat av at ambisjonene for, eller omfanget av, prosjektet økes fra idéstadiet til gjennomføring. Når planlegging og diskusjoner har pågått lenge, er det ifølge Norconsult vanskelig for Stortinget å si nei, selv om kostnadene har økt betraktelig. Ifølge Norconsult kan lave kostnadsanslag i en tidlig fase skyldes ukjente grunnforhold, tiltak for å redusere miljøkonsekvenser og ringvirkninger på sideveinettet.De første undersjøiske tunnelene i Norge ble tatt i bruk på 1980-tallet, og erfaringen viser at disse har store drifts- og vedlikeholdskostnader. Sikkerhetskravene har blitt skjerpet, slik at det for de eldre tunnelene har påløpt oppgraderingskostnader. Rehabiliteringskostnadene for eldre tunneler har vist seg å ligge på omkring 25–50 prosent av opprinnelig byggekostnad.
Etter at ideen ble lansert i 2010, har Ferjefri E39 fått internasjonal oppmerksomhet. Særlig er det planene om flytebruer og rørbruer som har vekket oppsikt hos internasjonal presse og fagbransje.
Prosjektet har møtt kritikk i Norge, blant annet på grunn av kostnadsnivået på 340 milliarder kroner. Beregninger antyder at bompengesatsen kan bli 3700 kroner dersom en skal kjøre hele strekningen med personbil, mot 840 kroner med dagens ferjetakster. Mellom Bergen og Ålesund anslås bompengene til 1300 kroner for personbil og 1000 kroner mellom Bergen og Stavanger. For lastebiler kan prisen bli over 3000 kroner bare mellom Ålesund og Molde. Lastebileierforbundet uttalte at det ikke «er verdt prisen», og at veiene mellom ferjene heller bør prioriteres. Geir A. Mo i Lastebileierforbundet mener at for eksempel strekningen Bergen-Gudvangen har akutt behov for oppgradering. Mo mener at i stedet for fjordkryssing bør ferjekapasiteten økes slik at det blir 20 minutter mellom hver avgang og ventetid ned mot akseptable 11 minutter, og at ferjene må gå hele døgnet. Geir Mo mener ferjefri E39 må utsettes «en generasjon eller to» og at ressursene heller bør settes inn på veistrekninger som E16 Bergen-Gudvangen.Jostein Eitrheim i interessegruppen «Fjordvegen Rute 13» mener at fylkesvei 13/riksvei 13 taper fordi prosjekt som Hordfast krever så stor del av veibudsjettet. Frank Sve (Frp) tror at de store kostnadene og høye bompengesatser er starten på slutten for ferjefri E39 gjennom Møre og Romsdal. Sve mener også at raskere ferjer og hyppigere avganger er reelt alternativ til tunnel. Sintef antyder at mange førerløse ferjer på en strekning kan gi hyppige avganger til en lavere kostnad enn bro eller tunnel. Teknologien er ikke utredet. Teknisk Ukeblad argumenterte i 2019 på lederplass for å satse på hyppigere ferjeavganger ved hjelp av flere og mindre ferjer i stedet for kostbare broer og tunneler. Tidsskriftet mener at mye av den innsparte reisetiden er ventetid på ferjekaiene.
Stoltenberg II-regjeringen inkluderte Ferjefri E39 i Nasjonal transportplan 2014–2023. Regjeringen argumenterte med at veistrekningen er viktig for eksportnæringen og for å binde sammen næringsklynger på Vestlandet, samt at utbygging av E39 vil skape større pendlingsomland og bidra til regionforstørring.Venstre og Høyre støttet før valget i 2013 planen om ferjefri E39. «Ei forsert utbygging av E39, med ferjefrie fjordkryssingar, vil utløyse eit enormt potensial for verdiskaping», uttalte Venstres Sveinung Rotevatn.  FrP’s samferdselspolitiske talsmann, Bård Hoksrud, sa i 2013 at FrP var glad for at regjeringen satset på Ferjefri E39, men var samtidig bekymret for bomavgiftene.SV gikk imot. Leder i SV, Audun Lysbakken, mente at Ferjefri E39 mellom Bergen og Stavanger ville stride mot klimagassforliket, og uttalte ifølge NRK at «[d]e som later som de kan si ja til alt, de tar feil. De store pengene må gå til to ting: Kollektiv- og jernbaneprosjekter, samt trygge bruksveier i distriktene, som er trygge for ras og har gul midtstripe». KrF var positive og ønsket samtidig jernbane som en del av satsingen.Økning i kostnadsanslagene for Hordfast gjorde i 2016 både statsminister Erna Solberg og KrFs Knut Arild Hareide forbeholdne. I Nasjonal transportplan 2018–2029 ville Solberg-regjeringen prioritere videre planlegging av E39, men ikke knytte ferdigstilling av ferjefri E39 til noe bestemt årstall. Fylkesordfører i Hordaland, Pål Kårbø (KrF), mener utbedring av forbindelsen Bergen–Voss (E16 og jernbane) er viktigere enn ferjefri E39, og vil sette Hordfast på vent.Aviskommentatoren Jon Hustad mente at Ferjefri E39 ble lansert som et «taktisk utspill» fra Stoltenberg II i valgåret 2013 og at det er et eksempel på at lobbyistene dominerer norsk samferdselspolitikk. Ifølge VG var Arbeiderpartiets svake stilling på Vestlandet og frykt for ytterligere tap ved valget i 2013 bakgrunnen for at ideen om Ferjefri E39 om 20 år ble tatt inn i Nasjonal transportplan for 2014–2023. Ifølge avisens kilder ble Ferjefri E39 også ansett som en kompensasjon for investering i jernbane på Østlandet. En spørreundersøkelse i Hordaland før valget i 2015 viste at velgerne prioriterte både jernbane/E16 Bergen-Voss og E134 over Haukeli foran ferjefri E39. Bergensavisen gikk på lederplass mot Hordfast i 2017. Avisen Dag og Tid uttalte på lederplass at de store kostnadene for fjordkryssinger ikke kan forsvares, og frykter at kostnadene vil øke når planene blir konkretisert. Lastebileierforbundet i Sogn og Fjordane mener at ferjeavløsning over Sognefjorden ikke bør prioriteres, og vil heller bruke budsjettmildene til å ruste opp eksisterende veinett på E39 og sjåførene trenger uansett.Etter at ideen om Ferjefri E39 ble lansert, har det vært lokal strid om hvilken trase som skal velges, for eksempel over Moldefjorden/Romsdalsfjorden.Etter Stortingsvalget 2017 er det flertall for prosjektet; fire partier er for og tre er mot. Ap har som ambisjon at strekningen skal være ferjefri innen 20 år med mulig unntak for Sognefjorden, og sier at kostnadene må reduseres kraftig blant annet ved å vurdere enklere løsninger og dimensjonering for lavere hastighet enn 110 km/t. Høyre vil ha ferjefri E39, men setter ikke dato for når det skal være gjennomført, og tar forbehold om kostnader. Sp vil prioritere utbedring av strekninger mellom fjordkryssingene og ha ny vurdering av Hordfast. FrP mener veistandarden må vurderes for å få ned kostnadene. Venstre sier ja under tvil på grunn av høye kostnader og usikre miljøkonsekvenser. KrF er ubestemt på grunn av høye kostnader, og vil prioritere trafikksikkerhet og bedre ferjetilbud. SV er helt imot og vil prioritere rassikring og trafikksikkerhet. Rødt er helt imot og vil prioritere jernbanen og E16 mellom Bergen og Voss. MDG er helt imot og vil i stedet satse på jernbane, elektriske ferjer og tiltak for gående og syklende.Jon Gunnes i Venstre uttalte i 2018 at man bør vurdere å prioritere utbedring av strekningene (blant annet rassikring og eksisterende tunnler) mellom fjordkryssing på broer og tunneler først. SVs talsmann Arne Nævra mener utbedring av fylkesveiene, rassikring, midtdeler, og gang- og sykkelsti er bedre bruk av pengene. SV i Hordaland frykter at Ferjefri E39 vil gå på bekostning av oppgradering av jernbane Bergen-Voss og E16 på samme strekning. Miljøpartiet De Grønne i Rogaland mener at ferjefri E39 hindrer overføring av tungtransport fra vei til sjø. I 2019 gikk Atle Hamar (V) inn for å prioritere heving av veistandarden mellom ferjene fremfor fjordkryssinger. Hamar nevner at 1200 kilometer riksvei i Norge er for smale til å ha midtstripe. Hamar mener at med god ferjefrekvens er ferjene et mindre problem. Sylvi Listhaug, eldre- og folkehelseminister og nestleder i FrP, uttalte i august 2019 at den foreslåtte Møreaksen mellom Ålesund og Molde er for dyr og hun mener det er uheldig med så dype tunneler.
Miljøvernorganisasjoner som Naturvernforbundet, Framtiden i våre hender, Norsk Klimastiftelse og Natur og Ungdom har gått hardt ut mot prosjektet. Organisasjonene mener utbyggingen vil føre til økt veitrafikk og dermed mer forurensning og utslipp av klimagasser. Naturvernforbundet mener utbyggingen gir for store inngrep i naturen, i fjordlandskapet og i friluftsområder, og oppfordrer i stedet til å forbedre eksisterende veier særlig med sikte på økt sikkerhet. Rogfast beregnes å øke klimagassutslippene fra veitrafikken med 23 400 tonn CO2-ekvivalenter. I tillegg kommer utslippene i forbindelse med byggingen av anlegget.  Miljøpartiet De Grønne kalte Ferjefri E39 for «utdatert samferdselspolitikk». Arne Nævra i SV mener batteridrift og elektrifisering av ferjene langs E39 gjør miljøregnestykket for Ferjefri E39 enda dårligere. Øyvind Halleraker, daglig leder i Hordfast AS (etablert av NHO for å fremme prosjektet), mener dette oppveies av elektrikifisering av biltrafikken.Fylkesrådmannen i Hordaland og Miljøpartiet De Grønne mener at en utbygging vil føre til mer trafikk inn mot bergensområdet og gjøre det vanskeligere å få gjennomført ambisjonene om nullvekst i biltrafikk i byområdet. Fylkesmannen i Hordaland kritiserte planene for ikke å ta godt nok hensyn til naturmiljø langs den foreslåtte traseen og mente en eventuell utbygging vil bli det største naturinngrepet i moderne tid. Traseen for Hordfast er planlagt ved eller gjennom et område med temperert regnskog på øya Reksteren med sjeldne plantearter.
Næringsrådene på Vestlandet er positive til planene og mener utbyggingen vil være et viktig næringspolitisk tiltak. I en fellesuttalelse våren 2017 gikk elleve næringsråd fra Kristiansand til Trondheim sammen og ga sin fulle støtte til Ferjefri E39. Næringsrådene argumenterte med at utbyggingen vil samle regioner på Vestlandet og være med å demme opp for utflytting «og styrke bosetting og arbeidsliv». Videre argumenterte næringsrådene for at en ferjefri stamvei vil skape «tettere bånd mellom næringsliv og akademia», blant annet ved at det blir kortere reisetid mellom utdanningsinstitusjoner og bedrifter på Vestlandet: «Det ligger store muligheter i samspillet mellom realkompetansen i bedriftene og formalkompetansen i utdanningsinstitusjonene.»
Bilferjer i 100 år – transport i stor omlegging av Leiv Nordstrand, Samferdsel, 25. mars 2019.
Igerøy–Horn er et ferjesamband som krysser Ylvingsfjorden farvannet nord for Tilremfjorden som del av fylkesvei 839 på Helgeland. Det betjener ferjekaiene Igerøy og Ylvingen i Vega kommune, og Horn ferjekai i Brønnøy. Sambandet drives av Torghatten Trafikkselskap.Sambandet blir betjent av MF «Torgtind» 5 - 8 ganger daglig om hverdagen, Ylvingen blir betjent ved behov.

Fermioner, oppkalt etter Enrico Fermi, er partikler som former fullstendig-antisymmetriske sammensatte kvantetilstander. Derfor følger de Paulis utelukkelsesprinsipp og oppfyller Fermi-Dirac statistikken. Spinn-statistikk-teoremet angir at fermioner har halvtallig spinn. En måte å se for seg spinn på er at partikler med 1/2 spinn, dvs. fermioner, må gjennomføre to hele rotasjoner for å returnere til sin opprinnelige tilstand.
Alle elementærpartikler er enten fermioner eller bosoner. Partikler som er satt sammen av fermioner kan enten være bosoner (slik som mesoner) eller fermioner (slik som baryoner) avhengende av deres sammenlagte spinn.
Elementærpartiklene som materie består av er fermioner som tilhører enten kvarkene (grunnstenene i protoner og nøytroner) eller leptonene (slik som elektroner og nøytrinoer). Paulis utelukkelsesprinsipp for fermioner er årsaken til at elektronskallene i atomer er stabile, noe som gjør kompleks kjemi mulig. Det tillater også degenerert materie å være stabilt under ekstreme trykk.

Fernand Jourdant (født 1903 i Flers i Orne i Frankrike, død 2. januar 1956) var en fransk fekter som deltok i de olympiske leker 1932 i Los Angeles. 
Jourdant ble olympisk mester i fekting under Sommer-OL 1932 i Los Angeles. Han var med på det franske laget som vant i lagkonkurranse i kårde foran Italia og USA.

Festive Plateau er et isdekket platå i østlige Antarktis. Det ligger på 2 200 moh og er rundt 10 kilometer langt og 6 kilometer bredt. Det er lokalisert rett nord for fjellet Mount Longburst i fjellkjeden Churchill Mountains. Det ble navngitt av to av medlemmene i Darwinbreen-gruppen fra Samveldets trans-antarktiske ekspedisjon (1956–1958), som tilbrakte juledagen 1957 på platået. Australia gjør krav på området.

Fiende ved porten (orig.: Enemy at the Gates) er en amerikansk krigsfilm fra 2001, regissør og produsent er Jean-Jacques Annaud. Joseph Fiennes, Jude Law, Rachel Weisz, Bob Hoskins og Ed Harris har hovedrollene. 
Filmen er lagt til slaget om Stalingrad under andre verdenskrig. Filmens tittel er hentet fra William Craig sin bok fra 1973, Fiende ved porten: Kampen om Stalingrad, som beskriver hendelsene rundt slaget om Stalingrad vinteren 1942/43. Selve handlingen er oppdiktet, men er løst basert på ekte historier fortalt om den sovjetiske snikskytteren Vasilij Zajtsev.
I 1942, befinner Vasilij Zajtsev (Jude Law), en gjeter fra Uralfjellene som nå er en soldat i Den røde armé, seg i frontlinjene under slaget om Stalingrad. Han bruker sine imponerende skyte-ferdigheter som bestefaren hans lærte ham, for å redde seg selv og kommissær Danilov (Joseph Fiennes) fra tyske soldater. Nikita Khrusjtsjov (Bob Hoskins) kommer til Stalingrad for å koordinere byens forsvar. Danilov publiserer historier om Vasilij og hans bragder som sovjetisk propaganda i en avis. Vasilij begynner som snikskytter, og han og Danilov blir etterhvert nære venner. Men begge to har romantiske følelser for Tania (Rachel Weisz), som har vervet seg til den lokale militsen. Danilov sørger for at Tania blir overført til en etterretningsavdeling og vekk fra slagmarken. 
Sovjetiske snikskyttere fører til store tap for de tyske styrkene, og den tyske majoren Erwin König (Ed Harris) blir sendt til Stalingrad for å ta ut Vasilij og dermed knuse moralen i den sovjetiske befolkningen. König lokker Vasilij i en felle, og han dreper to sovjetiske snikskyttere, men Vasilij kommer seg unna. Når Den røde armé får høre om situasjonen, sender de Koulikov (Ron Perlman), en annen snikskytter, for å hjelpe Vasilij med å ta ut König som imidlertid utmanøvrerer Koulikov og dreper ham. Sasha, en ung sovjetisk gutt, fungerer som dobbeltagent og gir König falsk informasjon om hvor Vasilij befinner seg, og dermed får Vasilijj en sjanse til å ta ut majoren. 
Vasilij setter en felle for König og klarer å såre ham, men senere sovner Vasilij etter mange timer på vakt og hans loggbok blir tatt av en tysk soldat. Tyskerne tar loggen som bevis på Vasilij`s død, og de planlegger å sende König hjem til Tyskland, men majoren tror ikke at Vasilij er død. En tysk general tar König`s identifikasjonspapirer for å hindre at sovjetisk propaganda profitterer på det dersom König blir drept. König gir også fra seg en medalje som ble posthumt tildelt König`s sønn, en løytnant som ble drept tidlig under kampene om Stalingrad. König forteller Sasha hvor han vil ligge på vakt neste gang, fordi han mistenker at gutten vil fortelle dette videre til Vasilij. Tania og Vasilij har i mellomtiden blitt forelsket, og den sjalu Danilov rakker ned på Vasilij i et brev til sine overordnede.
König får øye på Tania og Vasilij, noe som bekrefter hans mistanker om Sasha. Han dreper motvillig gutten og henger kroppen hans i en lyktestolpe. Vasilij sverger på å drepe König, og han sender Tania for å evakuere Sasha`s mor (Eva Mattes) fra byen, men Tania blir krafig såret av granatsplinter. Danilov er overbevist om at Tania er død, og han finner Vasilij som er på jakt etter König. Danilov utsetter med vilje seg selv for fare i et forsøk på å provosere König til å skyte ham, og dermed også røpe sin egen posisjon.  König tror at han endelig har klart å skyte Vasilij, og han går for å finne kroppen hans, men han innser for sent at han har havnet i en felle. König snur seg mot Vasilij som skyter ham. To måneder senere er Stalingrad frigjort, og de tyske styrkene har overgitt seg. Vasilij finner igjen Tania som får behandling for granatsplinter ved et feltsykehus i Stalingrad.

Fiji er inndelt i fire deler (divisjoner) som igjen er delt opp i provinser. Divisjonene har liten makt og er mer som en samling av provinser. Øya Rotuma som ligger 465 kilometer nord for Viti Levu har større selvstyre, men blir offisielt regnet som en del av det østre området av statistiske hensyn. Kommuner har blitt opprettet rundt Suva, Lautoka og ni andre landsbyer med byråd og borgermester.
Hver provins har et provinsråd som lager vedtekter og bestemmer skattesatser som igjen må godkjennes av et av regjeringens departementer. Departementet må også godkjenne Roko Tui som er lederne av provinsrådene. Roko Tuien er tradisjonelt en ratu, som er en fijiansk høvdingtittel, men i de senere årene har også vanlige personer blitt godkjent som Roko Tui

Fiktiv dokumentar (engelsk mockumentary) er en filmsjanger der handlingen fremstilles som en dokumentarfilm uten å være det. De første fiktive dokumentarene var riktignok på radio, men er i dag først og fremst forbundet med film og TV. Fiktive dokumentarer lages innenfor flere sjangre. Blant de mest kjente filmene i sjangeren er The Blair Witch Project, This is Spinal Tap, All You Need Is Cash, Best in Show og A Mighty Wind, mens Ingen grunn til begeistring, Arrested Development og Kontoret er kjente TV-serier i sjangeren. I Norge er Get Ready to be Boyzvoiced og Trolljegeren (2010) de mest kjente fiktive dokumentarfilmene, mens Borettslaget, Etaten, Hjerte til hjerte, Torsdag kveld med Steinar Sagen og Helt perfekt er eksempler på norske fiktive dokumentarserier for TV. I Danmark er nok AFR og Klovn de mest kjente.
Filosofiåret 1470 er en oversikt over hendelser, utgivelser og personer med tilknytning til filosofi i 1470.
ca. 1470-1471 – Jakob Ziegler, tysk humanist, teolog, geograf, matematiker og karttegner (død 1549)

Filosofiåret 1820 er en oversikt over hendelser, utgivelser og personer med tilknytning til filosofi i 1820.
28. november – Friedrich Engels, tysk revolusjonær, politisk økonom, filosof, industrimann og militærhistoriker (død 1895)

Final Fantasy (ファイナルファンタジー, Fainaru Fantajī) er et konsollrollespill utviklet og utgitt av Square (nå Square Enix) i 1987 og det første spillet i Final Fantasy-serien. Spillet ble opprinnelig utgitt for Nintendo Entertainment System (NES) og senere også for andre spillkonsoller, da med flere forandringer og forbedringer. Spillet har også blitt solgt sammen med oppfølgeren Final Fantasy II i samlinger som Final Fantasy I-II, Final Fantasy Origins og Final Fantasy I & II: Dawn of Souls.
Historien i spillet begynner med at fire krigere, kalt lyskrigerne (Light Warriors), dukker opp, hver med en kule som representerer elementene ild, luft, jord og vann i spillets verden. Disse kulene har blitt gjort svarte av fire demoner (Fiends of Chaos). Sammen må lyskrigerne beseire demonene og gjøre kulene lyse igjen slik at verden blir reddet.
Final Fantasy var et av de mest innflytelsesrike og suksessfulle rollespillene på NES og det spilte en viktig rolle i å gjøre sjangeren populær etter Dragon Quest.
Følgende viser til den originale NES-versjonen. Forandringer i senere versjoner blir nevnt under.Spillet er bygget opp på samme måte som mange andre rollespill for spillkonsoller. Man kontrollerer fire lyskrigere som må utforske byer og grotter i en fiktiv verden. Målet er å beseire fire demoner som finnes på forskjellige steder i verdenen. På veien kan man kjøpe gjenstander, få tak i informasjon og hvile i byene. Man reiser på et verdenskart og der vil man ha tilfeldige møter med monstre som man enten kan slåss mot eller løpe fra. Når man vinner kamper får man erfaringspoeng, som vil gjøre lyskrigerne sterkere, og gull (kalt gil i senere versjoner), som man kan bruke til å kjøpe gjenstander.
Man begynner spillet med å lage de fire lyskrigerne. Disse figurene er passive deltakere i historien som utspiller seg og navnene og evnene deres er aktuelle bare i kampene. Dette er et typisk trekk for rollespill fra den perioden da spillet ble utgitt. Hver figur har et navn på fire tegn (flere i senere versjoner), visse numeriske attributter og en klasse. Attributtene brukes til å beskrive forskjellig egenskaper figuren har. Den mest grunnleggende attributten er nivået, som går fra en til femti (99 i senere versjoner). Dette nivået er bestemt av mengden erfaringspoeng figuren har tjent og de med et høyere nivå er sterkere enn de med et lavere nivå. Når figuren går opp ett nivå vil også figurens andre attributter gå opp. Blant de andre attributtene finner man HP (Hit Points), som viser hvor mye helse figuren har igjen. Når den når null dør personen. En annen attributt er styrke, som avgjør hvor mye skade denne figuren kan forårsake i kamper.
Klassene påvirker attributtene og egenskapene. Det er seks klasser: fighter (warrior i senere versjoner), black belt (monk i senere versjoner), thief, white mage, black mage og red mage. I løpet av spillet kan man velge å fullføre et oppdrag som oppgraderer lyskrigerne til andre og bedre klasser. Bortsett fra dette oppdraget kan man ikke forandre på klassene etter at spillet har startet.
Fighter kan bruke tunge våpen og kan oppgraderes til knight, som også kan bruke svak hvit magi. Black belt er flink til å slåss uten våpen og rustning og kan oppgraderes til master. Thief kan stjele fra monstrene og kan oppgraderes til ninja, som også kan bruke svak svart magi. Red mage er en blandingsklasse som er god til å slåss og kan bruke både hvit og svart magi. Denne klassen kan oppgraderes til red wizard, som kan bruke bedre våpen og magi. White mage bruker hvit magi, kan oppgraderes til white wizard, og black mage bruker svart magi og kan oppgraderes til black wizard. Magikerklassene er også forholdsvis svakere når det gjelder fysisk forsvar i forhold til de andre klassene. Denne svakheten oppveies dog med kraftig magi.
Magi i spillet inndeles i hvit og sort hvor hvit magi består av forsvar og helbredning og svart magi brukes til angrep.
Kampene i spillet er turbaserte. Ved begynnelsen av hver runde velger man hva hver lyskriger skal gjøre. Man kan velge mellom å angripe, bruke magi, drikke drikker, bruke magiske gjenstander eller rømme. Etter at man har valgt begynner lyskrigerne og monstrene å slåss. En deltaker flytter på seg av gangen og rekkefølgen bestemmes av agilitetsattributten.
I den originale NES-versjonen var det ikke mulig å velge å angripe en annen fiende etter at runden hadde startet. Hvis en annen lyskriger da hadde drept denne fienden, gjorde lyskrigeren ingenting og angrepet var bortkastet. Dette ble forandret i senere versjoner.
Kampene fortsetter til en side rømmer eller blir beseiret. Hvis lyskrigerne vinner får de erfaringspoeng og gull, hvis de rømmer ender de opp på verdenskartet igjen og hvis de dør er spillet slutt.
Final Fantasy har mange våpen og rustninger som man kan kjøpe for å gjøre lyskrigerne sterkere. Hver lyskriger kan bære åtte ting; fire våpen og fire rustningsdeler. Hver klasse har også begrensninger på hvilke våpen og rustninger som kan brukes. I tillegg er også noen våpen og rustningsdeler magiske. Hvis de brukes i kamper kan de kaste trolldommer. Andre magiske gjenstander tilbyr beskyttelse mot for eksempel visse typer magi.
Det er seks forskjellige typer våpen: Sverd, kniver, økser, hammere, staver og nunchakuer. Våpentypen bestemmer hovedsakelig hvilken grafikk som brukes i kampene og også hvilken klasse som kan bruke våpenet. For eksempel kan svart belte bruke nunchakuer, men ikke økser. Hvert våpen har to attributter: Skade og treffsjansebonus. Selv om hver lyskriger kan bære fire våpen kan bare et brukes om gangen.
Det er fire typer rustningsdeler: Rustning (kyrasser, rober, armbånd), hjelmer, hansker og skjold. Til forskjell fra våpnene er rustningstypen viktig. En lyskriger kan bruke fire deler om gangen, men bare en av hver type. Hver del har to attributter; skadeoppsuging og unnvikehandikap.
I butikkene kan lyskrigerne også kjøpe gjenstander som kan brukes til å hele dem mens de reiser. Opp til 99 av hver gjenstand kan bæres om gangen. En type gjenstand er drikker, som kan hele lyskrigerne eller fjerne lidelser som gift. Telt, hytter og hus både helbreder lyskrigerne og gir spilleren mulighet til å lagre spillet. Disse kan bare brukes på verdenskartet. Hus kan også gjenopprette lyskrigernes magi. Det finnes også spesielle gjenstander man får når man gjør eller har fullført et oppdrag.
Hvit og svart magi er delt inn i åtte nivå; hvert nivå har fire svarte eller hvite trolldommer. En lyskriger kan lære opp til tre trolldommer på hvert nivå ved å kjøpe dem i en butikk. Hvite og svarte magikere kan lære alle trolldommene på hvert nivå mens andre klasser har begrensninger på hvilke de kan lære.
Den originale NES-versjonen ga hver magiker «ladninger» som kunne brukes til å kaste trolldom. Trolldommer på et visst nivå kunne bare kastes til magikeren ikke hadde flere ladninger igjen. Når magikerens nivå økte ble antall ladninger også økt. Dette systemet er likt det som brukes i Dungeons & Dragons. I senere versjoner ble systemet byttet ut med magipoeng, hvor hver trolldom bruker en viss mengde poeng.
Final Fantasy foregår i en fiktiv verden med tre store kontinenter. Naturkreftene i denne verdenen er bestemt av tilstanden til fire kuler (krystaller i senere versjoner), som hver styrer et element.
400 år før spillet begynner fantes det et folk kalt lefeinish, som brukte luftkrystallens kraft til å lage en gigantisk romstasjon (kalt det flytende slottet i spillet) og luftskip. Landet deres forfalt da luftkrystallen ble mørk. 200 år senere sank en helligdom under en voldsom storm. Den var senteret til å en sjøbasert sivilisasjon og vannkrystallen ble mørk. Jordkrystallen og ildkrystallen fulgte og jorden ble hjemsøkt av branner og landbruksbyen Melmond ble ødelagt da slettene og vegetasjonen råtnet bort. En tid senere profeterte vismannen Lukahn at fire lyskrigere ville komme og redde verden fra mørket.
Spillet begynner da de fire lyskrigerne dukker opp med hver sin mørknede kule. De ender opp i det mektige kongeriket Coneria hvor prinsessen Sara akkurat ble kidnappet av ridderen Garland. De drar til Garlands tempel, beseirer Garland og redder prinsessen. Den takknemlige kongen i Coneria bygger en bro som lyskrigerne bruker til å dra østover til byen Pravoka. Der befrir de byen fra en gjeng pirater og overtar piratenes skip. Selv om de nå kan seile på sjøen er de fremdeles stengt inne i Aldisjøen i sentrum av det sørlige kontinentet. På sørsiden er alvenes kongerike hvor Astos har kastet en søvnforbannelse over prinsen. På vestsiden finnes en ruin av en borg hvor en konge forteller dem at Astos stjal kronen hans og gjemte den i Marshgrotta i sør. Lyskrigerne finner kronen og bringer den tilbake til kongen, som viser seg å være Astos. Han har også stjålet heksa Matoyas krystall. De dreper Astos og tar med seg krystallen til Matoya. Hun bruker en urt til å vekke alveprinsen, som gir lyskrigerne en nøkkel som kan åpne alle dører. I slottet i Coneria åpner nøkkelen et lagerrom hvor de finner TNT. Nerrick, en av dvergene i dvergebyen i Deurgarfjellet, bruker den til å sprenge vekk en landtunge slik at lyskrigerne kan dra med skipet sitt ut av Aldisjøen.
De besøker først den forfalne byen Melmond og deretter drar de til Jordgrotten for å drepe demonen Lich, som er ansvarlig for jordens forfall. De får så tak i en kano som de bruker for å dra til vulkanen Gurgu for å drepe demonen Marilith (Kary i den nordamerikanske versjonen). I Isgrotten får de tak i en flyter som de bruker for å få tak i et luftskip. De besøker dragekongen Bahamut og beviser sitt mot ved å hente tilbake en rottehale fra en festning. Som belønning oppgraderer Bahamut lyskrigernes klasser. Med luftskipet drar lyskrigerne til den sunkne helligdommen hvor de beseirer demonen Kraken. De finner også en helle med inskripsjoner i lefeinishisk. Linguisten dr. Unne bruker hellen til å lære seg språket og han lærer det deretter bort til lyskrigerne. De drar så til en liten fjerntliggende by som er den siste lefeinishistke utposten. Der får de tilgang til det svevende slottet som Tiamat, den siste demonen, har okkupert. De beseirer ham og finner så ut at oppdraget deres ikke er over. Demonene lagde en erkedemon, Chaos, ved å bruke kroppen til Garland og de sendte ham 2000 år tilbake i tid. De forfølger Chaos tilbake til fortiden hvor de finner ut at det var han som sendte demonene til fremtiden og slik skapte et paradoks. Lyskrigerne dreper Chaos, noe som fjerner paradokset og redder verdenen.
Final Fantasy ble utviklet da Square var nær ved å gå konkurs i 1987. Regissør Hironobu Sakaguchi sa derfor at hans siste spill for Square før han trakk seg tilbake fra spillindustrien skulle være et «fantasy»-spill, derav navnet. Final Fantasy ble en stor suksess i Japan. Det  reddet Square fra konkurs og spillene ble den nest populære rollespillserien i landet etter Enix' Dragon Quest. Personene og logoen er designet av Yoshitaka Amano og scenarioet er skrevet av Akitoshi Kawazu og Kenji Terada. Den iransk-amerikanske programmereren Nashir Gebelli, som bodde i Japan på denne tiden, programmerte spillet. Blant utviklerne var også Hiromichi Tanaka, Akitoshi Kawazu, Koichi Ishii og Kazuko Shibuya. Spillet ble utviklet av Squares «A-Team». Etter den suksessrike nordamerikanske utgivelsen av Dragon Quest (med tittelen Dragon Warrior), oversatte Nintendo of America Final Fantasy til engelsk og ga det ut i Nord-Amerika i 1990. Den nordamerikanske utgaven ble en beskjeden suksess, delvis på grun av Nintendos aggressive markedsføringstaktikker. Spillet ble ikke utgitt i PAL-områdene før Final Fantasy Origins kom ut til PlayStation i 2003.
Final Fantasy ble senere forbedret, forandret og utgitt på flere plattformer. Selv om alle versjonene har den samme historien og kampmekanikken, har det blitt gjort flere forandringer på andre deler, slik som grafikk, lyd og menyene.
Den nordamerikanske versjonen av Final Fantasy er stort sett lik den originale japanske versjonen, men på grunn av tekniske begrensninger og sensurering gjort av Nintendo, er det flere små forandringer i spillet. Navnene på trolldommene i spillet kan bare være fire tegn lange slik at oversettelsen til engelsk måtte forkortes. Blant forkortningene finner man «flare» som er forkortet til «NUKE», «thunder» som er forkortet til «LIT» og «degeon» som er forkortet til «ZAP!». Nintendo of America forbød elementer fra kristendom, jødedom og referanser til døden. Noe av innholdet måtte derfor forandres slik at «HOLY» ble til «FADE» og kirker til klinikker hvor korsene ble byttet ut med hjerter.
MSX 2 var teknisk sett nokså lik NES og derfor er MSX 2-versjonen av Final Fantasy den som er mest lik den originale NES-versjonen. NES var dog designet for å bare være en spillkonsoll, mens MSX 2 også var ment å være en datamaskin. Dette betydde at spillet ble litt forandret slik at det kunne utnytte egenskapene som MSX 2 hadde og NES ikke hadde.
På grunn av at denne versjonen ble gitt ut på diskett hadde den nesten tre ganger så mye plass til spilldataene (720 kB vs. 256 kB), men den slet med lange lastetider. Det var også gjort relativt små oppgraderinger av grafikken. MSX 2-versjonen har en tilsynelatende forbedret fargepalett og verdenskartet ser ut til å ha blitt flyttet på, noe som betyr at plasseringen av stedene hvor visse typer monstre dukker opp er litt forskjellig i forhold til NES-versjonen.Lagrede spill kunne ikke lagres på spillets diskett så det var nødvendig med en ekstra diskett. Av en eller annen grunn var det ikke mulig å lagre flere enn ett spill på hver diskett, men man kunne ha flere lagrede spill på flere disketter om gangen. MSX 2 hadde flere lydkanaler enn NES og derfor ble musikken og lydeffektene forandret og forbedret. Noe av musikken i grottene er også byttet om. I NES-versjonen steg styrken til svart belte når personen gikk opp et nivå. Dette førte til at svart belte til slutt kunne gjøre mer skade uten våpen enn med våpen. I MSX 2-versjonen er dette forandret slik at svart belte ikke kan slåss effektivt uten våpen. Noen av prisene i butikkene er også forandret.
Mange flere forandringer ble innført med WonderSwan Color-versjonen (WSC) av spillet. 8-bitsgrafikken ble fullstendig tegnet på nytt med grafikk på linje med spill fra 16-bitsperioden, slik som Final Fantasy V og Final Fantasy VI. Fargepaletten er mer omfattende og kampscenene har komplette bakgrunner.
Grafikken av personene er todimensjonale figurer, som ble designet på nytt slik at de ser ut som personene i Final Fantasy-spillene for SNES. Interiør ble også lagt til butikkene lik de senere spillene i serien med en disk hvor man kan kjøpe og selge. I likhet med de senere spillene ble kampscenene også forandret slik at all teksten nå er under bildet. En annen oppgradering er tilføyelsen av flere korte scener som utvider historien litt. I en slik scene får man se hæren i Coneria, som bygger broa.
Den originale versjonen kunne ikke vise mer enn et vindu med tekst under en samtale, noe som betydde at lengden på samtalene var veldig begrenset. I WSC-versjonen ble denne begrensningen fjernet. Hvis man prøvde å angripe et monster som hadde blitt drept av en annen i den originale versjonen, resulterte angrepet i et virkningsløst angrep. I WSC-versjonen ble det innført en forandring som gjorde at angrepet ble omdirigert til et annet monster. En løpefunksjon ble også lagt til som lar spilleren løpe rundt med dobbel hastighet hvis en knapp holdes ned. Begge disse forandringene kan slås av og på i oppsettmenyen.
I den originale versjonen hadde hver magiker trolldommer delt inn i nivå. Fra hvert nivå kan en magiker lære tre trolldommer av totalt fire. Etter å ha lært en trolldom var det ikke noen mulighet for å «avlære» den. I WSC-versjonen ble det lagt til en mulighet for å slette trolldommer. Den originale versjonen hadde også bare plass til et lagret spill på kassetten. WSC-versjonen utvidet dette til åtte lagrede spill. Det er også lagt til en «quick save»-funksjon som lar spilleren lagre når som helst unntatt i kamper. Denne funksjonen går ut av spillet og til tittelskjermen og når man laster inn spillet igjen blir det lagrede spillet slettet.
Det ble også gjort forandringer blant tingene man kan bære med seg. I den originale versjonen kan bare ting som er tildelt en figur brukes i kampene. Hver figur hadde også sin egen beholdning med rustninger og våpen og bare fire av hver kategori kunne lagres for hver person. I WSC-versjonen ble dette forandret slik at nå har alle figur tilgang på alle tingene. Visse helende ting, slik som «potion» og «soft» kan også brukes i kampene. Man kan også bruke av alle fem typer rustningtyper og samle opp alle våpen og rustninger i spillet uten å måtte kaste eller selge noen. Flere trolldommer som ikke virket i den originale versjonen ble også fikset. Trolldommen «silence» var opprinnelig ment å skulle forhindre at man kunne bruke trolldommer. I NES-versjonen forhindret den også at ting kunne brukes. I WSC-versjonen er dette fikset.
I tillegg til å lage en remiks av lydsporet, komponerte også Nobuo Uematsu flere nye spor, inkludert en melodi som spiller når man slåss mot en boss. Fordi at flere av forandringene gjorde spillet enklere, ble monstrene gitt flere helsepoeng (noen ganger fordoblet) slik at de ble vanskeligere å slå.
PlayStation-versjonen ble gitt ut både individuelt og sammen med oppfølgeren Final Fantasy II i en samling kalt Final Fantasy I+II Premium Collection i Japan. I resten av verden ble den bare gitt ut sammen med Final Fantasy II i samlingen Final Fantasy Origins. Denne versjonen er basert på WonderSwan Color-versjonen og den ble utviklet av TOSE. Det er dog noen forskjeller på denne versjonen sammenlignet med WSC-versjonen. Den høyere skjermoppløsningen på PlayStation har blitt utnyttet slik at grafikken er mer detaljert. Tsuyoshi Sekito remikset lydsporet til samme kvalitet som Final Fantasy IX og han komponerte også noen nye spor, slik som den i åpningsfilmen.I den japanske versjonen ble teksten forandret til å inkludere kanji. Den engelske oversettelsen har også blitt omskrevet og er nærmere den japanske originalen enn NES-versjonen var. Personnavn og navn på trolldommer har også blitt forlenget fra fire til seks tegn. Lagrede spill okkuperer en blokk på minnekortet, noe som betyr at hvert minnekort kan holde 15 spill. «Quick save»-funksjonen fra WSX-versjonen er på den andre siden fjernet, men en funksjon for å lagre midlertidig direkte i PlayStationens minne ble lagt med. Dette lagrede spillet forblir i minnet frem til konsollen er slått av. Blant de nye egenskapene finner man også en bonusseksjon med oversikt over monstrene, illustrasjoner og oversikt over alle objektene man kan plukke opp. Denne blir låst opp delvis etter hvert som spilleren går gjennom spillet. Denne versjonen av spillet introduserer en «easy mode», som man kan velge å spille når man starter spillet. I denne modusen har ting lavere pris, man får lettere erfaringspoeng og lyskrigernes attributter øker raskere. En introduksjonsfilm og en avslutningsfilm er også inkludert.
Game Boy Advance-versjonen ble gitt ut sammen med Final Fantasy II i samlingen Final Fantasy I & II: Dawn of Souls.
Vanskelighetsgraden i GBA-versjonen likner mest på «easy mode» i PlayStation-versjonen. Til forskjell fra den versjonen finnes det ikke en mulighet til å gå tilbake til den opprinnelige vanskelighetsgraden. På samme måte ble også muligheten til å slå på virkningsløse angrep, noe som ble innført i WSC-versjonen, fjernet. Grafikken er nesten identisk med WSC-versjonen, selv om GBA-en har en litt høyere skjermoppløsning. Noen sekvenser, slik som når man flyr rundt med luftskipet, ser bedre ut i GBA-versjonen. Når man starter et nytt spill kan man la spillet velge navn på lyskrigerne.
Det gamle systemet med nivåbaserte trolldommer er fjernet til fordel for et poengbasert system likt det i nyere Final Fantasy-spill. Selv om trolldommene er klassifisert innen nivå av andre grunner (hver figur kan fremdeles bare bruke tre trolldommer fra hvert nivå), har de også en poengverdi. Når trolldommen brukes blir denne verdien trukket fra det totale antall magipoeng. Hvis personen som kaster trolldommen ikke har nok poeng, kan den ikke brukes. Mange nye objekter har også blitt introdusert. Helbredende objekter er enklere å få tak i og billigere. Man starter også spillet med 500 gil istedenfor 400 gil som i de tidligere versjonene.
Illustrasjonene og objektoversikten fra PlayStation-versjonen er fjernet, men oversikten over monstrene er igjen. Noen av klassene har blitt forandret. Tyv og munk er gjort sterkere, og rød magiker svakere. Økning av attributtene er forandret og intelligens påvirker styrken på våpenbaserte trolldommer. Spillet kan lagres når som helst bortsett fra i kamper. Man kan lagre bare tre spill om gangen og det er ikke mulig å slette et lagret spill. Fordi forandringene i denne versjonen gjør spillet enklere, har mange av monstrenes helse blitt økt. Fire nye, frivillige grotter er også blitt introdusert og hver av de samsvarer med en av de fire demonene. Disse grottene blir tilgjengelig når demonen grotten samsvarer med er død. De inneholder ekstra vanskelige monstre og objekter man ikke kan få tak i andre steder i spillet. I slutten av hver grotte kan man slåss mot en boss fra andre spill i serien til og med Final Fantasy VI.
I anledning 20-årsjubileet for Final Fantasy i 2007, lagde Square Enix enda en versjon av Final Fantasy I and II for PSP med ny grafikk, filmene fra Final Fantasy Origins og de ekstra grottene fra Final Fantasy: Dawn of Souls. Til forskjell fra de fleste andre gjenutgivelsene ble spillene utgitt separat for PSP.
En versjon for NTT DoCoMo FOMA 900i-serien ble utgitt 1. mars 2004 med tittelen Final Fantasy i. Deretter ga de ut spillet for den CDMA 1X WIN-kompatible WS21x-serien 19. august samme år med tittelen Final Fantasy EZ. 3. juli 2006 ga de ut enda en versjon til SoftBank Yahoo! Keitai-mobiltelefoner. Grafisk sett er disse versjonene bedre enn den originale NES-versjonen, men dårligere enn de andre gjenutgivelsene.
Musikken ble komponert av Nobuo Uematsu og gitt ut på CD-en All Sounds of Final Fantasy I•II sammen med musikken fra Final Fantasy II.
Noen av sporene er brukt i flere av spillene i Final Fantasy-serien: Prelude, arpeggioen som spilles på tittelskjermen; Opening Theme, som spilles når lyskrigerne krysser broa i begynnelsen av spillet (senere omtalt som Final Fantasy theme) og Victory Fanfare, som spilles etter hver kamp som blir vunnet. Begynnelsen av kampmusikken brukes også i flere av spillene.
Final Fantasy var, sammen med Dragon Quest, et av de mest innflytelsesrike blant de tidligere rollespillene på konsoll og de spilte en stor rolle i å legitimere sjangeren og gjøre den populær. Final Fantasy har, ifølge en kritiker, en dypere og mer inntagende historie enn Dragon Quest.Dragekongen Bahamut, som først dukket opp i Final Fantasy, ble en tilbakevendende figur i Final Fantasy-serien.
Mange kritikere sier at spillets gange er dårlig i forhold til dagens spill fordi mesteparten av tiden går til å vandre rundt for å slåss mot tilfeldige monstre for å bli sterkere, i stedet for å utforske og gå videre i spillets historie. Andre kritikere mener at å slåss og utforske er det beste med spillet.I mars 2006 fikk Final Fantasy 63.-plass i en kåring av de 100 beste spill stemt fram av leserne av Famitsu. Oppfølgerne Final Fantasy X og Final Fantasy VII fikk henholdsvis første- og andreplass. I 2005 arrangerte GameFAQs en liknende kåring hvor Final Fantasy fikk 76.-plass.Melodien som spilles når man går over broa fra Coneria for første gang ble også brukt i senere spill i serien. Den ble brukt i Final Fantasy III da man forlater hovedpersonens hjemby og i Final Fantasy IV da Cecil og Kain begynner på sin reise og for epilogen. Den ble også brukt som avslutningsmusikk, eller som en del av denne musikken, i Final Fantasy V, Final Fantasy VI, Final Fantasy VII, Final Fantasy VII Advent Children og Final Fantasy VIII. Melodien kan også høres som en del av sangen Skies of Alexandria i Final Fantasy IX. Den var ikke i Final Fantasy X og Final Fantasy XI, men dukket opp igjen i Final Fantasy XII som intromusikken.
Final Fantasy var også brukt som basis for en episode av tegnefilmserien Captain N: The Game Master kalt The Fractured Fantasy of Captain N. Tegneserien 8-Bit Theater bruker grafikk fra spillet.

Final Fantasy VII (ファイナルファンタジーVII, Fainaru Fantajī Sebun) er et konsollrollespill utviklet og utgitt av Square (nå Square Enix) i 1997. Det er det sjuende spillet i Final Fantasy-serien, og er det første spillet i serien som ble gitt ut til Sonys spillkonsoll PlayStation og Microsofts Windows-baserte datamaskiner. Det er også det første Final Fantasy-spillet med 3D-grafikk. Figurene ble tegnet i 3D i sanntid, mens bakgrunnene er statiske bilder.Spillet foregår på planeten Gaia, hvor en gjeng opprørere kjemper mot Shinra, et mektig selskap som dreper planeten ved å bruke planetens livsstrøm som energikilde. I løpet av historien vokser konflikten, og verdens sikkerhet blir satt på spill.
Final Fantasy VII ble en suksess. Det blir omtalt som kanskje det mest populære spillet i serien, og blir ofte regnet som det spillet som gjorde konsollrollespill populært utenfor Japan. Tittelens popularitet førte til at Square Enix produserte en rekke relaterte produkter som foregår i det samme universet med samletittelen Compilation of Final Fantasy VII. Det har blitt solgt over 9,5 millioner eksemplarer av Final Fantasy VII på verdensbasis og det er det bestselgende spillet i serien.
I likhet med tidligere spill i serien, består Final Fantasy VII av tre spillmoduser: et verdenskart, byer og huler og kamper. Verdenskartet er i 3D og representerer en nedskalert og forenklet versjon av spillets fiktive verden, som man kan navigere rundt i for å reise fra sted til sted. Man kan besøke steder på verdenskartet ved å gå bort til dem. Som i forløperne kan man reise til fots, ri på chocobo (en stor fugl) fly med luftskip eller reise med andre transportmidler. I byer, huler og andre steder utenom verdenskartet, er figurene tegnet i 3D på statiske bakgrunnsbilder. Man kan styre figurene rundt på denne bakgrunnen. Videre blir figuren mindre eller større ettersom hvor langt unna man er kameraet. Kampene utkjempes på et område tegnet i 3D, slik som inne i en bygning eller i en skog. Man styrer figurene i kampene ved å velge kommandoer fra menyer. I kampene er også figurene større og mer detaljerte enn i resten av spillet.
I begynnelsen av spillet kan man bare reise innen en by, men etter hvert som historien utvikler seg, blir flere områder tilgjengelige og man får mer frihet til å utforske. Spillets historie går stort sett fremover med skriptede sekvenser som ikke kan hoppes over og som trenger interaksjon fra spilleren for å fortsette. Noen ganger brukes også filmsnutter.
I de turbaserte kampene bruker spillet Active Time Battle-systemet (ATB), som ble designet av Hiroyuki Ito og ble først brukt i Final Fantasy IV. Til forskjell fra de tidligere spillene i serien, som lot deg styre fire eller fem figurer i kampene, lar Final Fantasy VII deg kun styre tre figurer.Final Fantasy VIIs ferdighetssystem er bygd opp rundt bruken av materia, som er magiske kuler man kan plassere i våpen og rustninger. Materia lar blant annet figurene bruke magi og tilkalle monstre som kan slåss for dem. Forskjellig materia kan også brukes sammen på visse måter for å forbedre effektene eller skape nye ferdigheter.En modifisert versjon av Final Fantasy VIs «Desperation Attack» brukes i Final Fantasy VII under navnet «Limit Break». Det er et spesielt angrep som generelt sett er sterkere enn de vanlige. De spillbare figurene har hver sin bar som gradvis blir fylt opp når de blir skadet i kamper. Når denne baren er fylt opp, kan figuren bruke sin Limit Break. Figurdesigner og kampregissør Tetsuya Nomura la til denne avanserte formen for Desperation Attack på grunn av den lave sannsynligheten for at man får bruke det i Final Fantasy VI. Der blir Desperation Attack noen ganger tilgjengelig når figurene er nære døden.Nomura bestemte seg også for å legge til detaljerte påkallingstrolldommer, som varer lengre enn et minutt. Disse trolldommene lar figurene påkalle monstre som utfører et angrep før de forsvinner igjen. Dette ble populært blant Final Fantasy-fans og det ble derfor også lagt til i senere spill i serien. Kritikere har dog beskrevet disse animasjonene som langtekkelige.
Final Fantasy VII følger i Final Fantasy VIs fotspor ved å ha en verden med mye mer avansert teknologi enn de fem første spillene i serien. Generelt er teknologien en blanding av moderne teknologi og science fiction. Verdenen heter Gaia og den består av tre landområder. På kontinentet i øst ligger den største byen, Midgar. Den er også hovedkvarteret til Shinra Electric Power Company, et digert konsern som opptrer som verdens de facto styresmakt. Shinras hovedmilitærbase, Junon, er også på dette kontinentet sammen med en chocobo-gård og en liten by kalt Kalm.
På kontinentet i vest ligger en fornøyelsespark, et badested og en bebyggelse på et platå kalt Cosmo Canyon. Stammen som bor i Cosmo Canyon legger vekt på å leve i harmoni med naturen. I denne bebyggelsen finnes det et observatorium som også blir brukt til forskning for de som studerer filosofien «Planet Life», som handler om at planeten er levende og at man skal ta hensyn til naturen. Det nordre kontinentet er et isdekt ødeland med noen få utgravnings- og utforskningsstasjoner. Det har også et vintersportssted. I sjøen rundt kontinentene finnes det undersjøiske steder man kan utforske med ubåt.
Shinra begynte som et lite selskap som utviklet våpen. Etter en generasjon, oppnådde selskapet global dominasjon på grunn av at «makoenergi» ble oppdaget. Makoenergi er en kraftkilde som blir utvunnet fra livsstrømmen, et grønt stoff som finnes i planetens kjerne. Shinra bruker makoreaktorer for å få tak i stoffet, og de fant raskt ut at det kunne brukes til å lage elektrisitet og små kuler kalt materia som kan gi mennesker magiske egenskaper. De fant også ut at ved å injisere det i sterke og friske individer, vil energien gi dem overmenneskelige evner. Shinra monopoliserte utvinningen av makoenergi og produksjonen av materia og de utviklet en organisasjon med en rekke overmenneskelige krigere kalt SOLDIER. De brukte denne hæren til å stoppe en konflikt som hadde pågått i flere år. Etter krigen tok de raskt verdensherredømme på grunn av folks avhengighet av mako og materia.Åtte byer rundt selskapets hovedkvarter ble deretter forent og den nye byen ble kalt Midgar. Shinra brydde seg ikke om de fattige innbyggerne, og de bygget gigantiske metallplater over byen som de rike kunne bo på. De bygde også en 70 etasjer høy skyskraper som brukes som hovedkvarter. Den nedre delen av byen under metallplatene ble kjent som slummen. Der kunne ingen se himmelen og luften var forurenset. Mange i slummen ble underernærte og syke, men Shinra gjorde lite for å hjelpe dem.Shinra fikk motstand fra de som mente at utvinnelsen av makoenergi tømmer planeten for den sjelelige essensen, som Planet Life kaller livsstrømmen. Tilhengere av filosofien mener at den ikke bare er livskraften til planeten, men også til alle som bor på den. De kaller også makoenergi for sjelsenergi, en betegnelse som ble upopulær etter hvert som innbyggerne ble mer og mer avhengig av mako. Planet Life sier at når en livsform blir født får den en liten del av planetens sjel. Når denne livsformen vokser og opplever ting vokser også sjelsenergien. Når livsformen så dør, returnerer sjelsenergien, beriket av livet, tilbake til planeten og livsstrømmen vokser. Tilhengerne mente derfor at Shinras aktiviteter bidrar til å suge livskraften ut av planeten og at resultatet vil være at planeten og alle på den dør.En dedikert tilhenger av Planet Life mente at den eneste måten å hindre Shinra på var med voldelige metoder. Han startet en terroristgruppe kalt AVALANCHE, som begynte en lang geriljakrig mot Shinra. De fokuserte på å stoppe reaktorene og å drepe presidenten. Den opprinnelige inkarnasjonen av AVALANCHE ble tilslutt stoppet av Shinras spion- og snikmordsgruppe, Turks, men en mindre gruppe med det samme navnet og målet ble senere opprettet av Barret Wallace, en av figurene i spillet.
De ni spillbare figurene i Final Fantasy VII er Cloud Strife, en leiesoldat som påstår han er et tidligere medlem av SOLDIER av første klasse; Aeris Gainsborough (kalt Aerith i senere Final Fantasy VII-titler og Kingdom Hearts-serien), en blomsterselger i slummen i Midgar som har blitt forfulgt av Shinra siden hun var barn; Tifa Lockhart, en utøver av kampsport og barndomsvenn av Cloud; Barret Wallace, den utålmodige lederen av AVALANCHE som hater Shinra fordi det ødela hans hjemby og drepte familien og vennene hans; Red XIII, en vis, løveaktig skapning som ble eksperimentert på av Shinras forskere; Yuffie Kisaragi, den unge, bitre prinsessen av Wutai, en nasjon bestående av ninjaer som ble slått av Shinra i en krig flere år før hendelsene i Final Fantasy VII; Cid Highwind, en pilot hvis drøm om å bli den første mann i rommet ble knust da han måtte stoppe utskytningen for å redde en av sine assistenter, noe som førte til at Shinra la ned romfartsprogrammet; Cait Sith, en katt som kan spå i fremtiden og som rir på en magisk, utstoppet moogledukke; Vincent Valentine, et tidligere medlem av Turks som ble drept og gjenopplivet i et eksperiment med anatomisk rekonstruksjon.Alle har hatt forbindelser til Shinra i fortiden og alle misliker eller hater selskapet for dets aktiviteter. Motstanderne i den første delen av spillet er fra Shinra, men en mystisk mann kalt Sephiroth, som ble tidligere hyllet som den beste i SOLDIER, dukker opp flere år etter at alle trodde han ble drept i en kamp. Det blir raskt avslørt at han er den største trusselen til planeten og både AVALANCHE og Shinra velger å forsvare den. Metodene deres er dog vidt forskjellige.Spillets figurdesigner, Tetsuya Nomura, har sagt at Final Fantasy VII ble hemmet av begrensninger i grafikken og at hans design derfor er veldig enkel i forhold til hans vanlige stil. Han fant dog andre måter å få frem sine ideer på. Cloud hadde opprinnelig sleik uten pigger, som en kontrast til Sephiroths lange sølvfargete hår. Nomura forandret håret på Cloud til den nåværende lyseblonde hårfrisyren med pigger for å fremheve at han er hovedpersonen. Når det gjaldt Tifa hadde han vansker med å bestemme seg for om hun skulle gå med miniskjørt eller bukser. Etter forslag fra andre som jobbet på spillet, valgte han et mørkt miniskjørt som en kontrast til Aeris' lange, rosa kjole.Vincent gikk fra å være forsker til detektiv, så til kjemiker og til slutt et tidligere medlem av Turks med en tragisk fortid. Hans røde kappe ble lagt til for å symbolisere at han bærer på en tung bør assosiert med døden. Nomura har tidligere sagt at Cid Highwinds slåssestil likner en dragons. Denne stilen ble valgt fordi etternavnet hans er det samme som dragonene i to tidligere Final Fantasy-spill. De het Richard Highwind (Final Fantasy II) og Kain Highwind (Final Fantasy IV).Flere av figurene har dukket opp i senere spill fra Square Enix på grunn av at de ble populære. Mest nevneverdige er slåssespillet Ehrgeiz og Kingdom Hearts-serien. Sephiroth er en av de mest populære skurkene i videospillenes historie. Han ble enstemmig valgt som den beste skurken av staben i Electronic Gaming Monthly i oktober 2005. Våren samme år ble han også stemt frem som den beste skurken på nettsiden GameFAQs.
Final Fantasy VII begynner med at Cloud blir med AVALANCHE på et angrep på en makoreaktor i Midgar. De sprenger reaktoren og drar hjem. De bestemmer seg for å sprenge en til, men etter at de har plantet eksplosivene, blir de angrepet av en robothund eid av president Shinra. De kommer seg ikke bort tidsnok og eksplosjonen gjør at Cloud faller ned i slummen. Han faller gjennom taket på en kirke i sektor fem og lander uskadet i et blomsterbed. Der møter han Aeris. Cloud går med på å være livvakten hennes etter at Shinras Turks dukker opp for å kidnappe henne.Cloud forsvarer henne og hun viser ham veien tilbake til AVALANCHEs hovedkvarter i sektor sju. På veien ser de Tifa som går inn i Wall Market, et område i sektor seks som er beryktet for kriminelle aktiviteter. Cloud og Aerith følger etter Tifa. De kler seg ut og sniker seg inn i Don Corneos villa. Der finner alle tre ut at Shinra vet hvor AVALANCHE holder til og at selskapet har bestemt seg for å slippe ned platen over hele sektor sju. AVALANCHE klarer ikke å stoppe dette og de dreper alle innbyggerne i sektor sju, inkludert tre medlemmer av AVALANCHE. Turks kidnapper Aeris og spilleren finner ut at hun er den siste av rasen cetra. Det blir forklart at cetra lever i en spesiell harmoni med planeten og president Shinra tror at Aeris kan lede ham til et land kalt Promised Land, hvor han forventer å finne mye makoenergi.Tifa, Barret og Cloud infiltrerer Shinras hovedkvarter. De redder Aeris og Red XIII, som velger å bli med. De klarer å rømme etter at de fleste, inkludert presidenten, blir drept. Cloud tror det er Sephiroth som har kommet tilbake. Dette blir bekreftet av et vitne som sier at Sephiroth sa han aldri ville la Shinra finne Promised Land. Presidentens sønn, Rufus Shinra, dukker opp. Cloud slåss mot Rufus mens de andre rømmer og stjeler en bil. Cloud stjeler en motorsykkel og sammen drar de ut av byen. De bestemmer seg for å finne Sephiroth og den hodeløse kroppen til Jenova, Sephiroths mor.Mens Rufus tar over Shinra, drar Cloud, Tifa, Barret, Red XIII og Aeris etter Sephiroth. De treffer på Yuffie, Cait Sith, Vincent og Cid som også blir med. På veien må hver av dem slutte fred med sin fortid og Sephiroths plan blir til slutt avslørt for spilleren. Han planlegger å bruke trolldommen Meteor på planeten for å skade den nok til at livsstrømmen vil samle seg rundt skaden for å helbrede den. På grunn av at Sephiroth har cetra-blod vil han da bli en del av planeten og få makt over den. I et gammelt tempel bygget av cetra, klarer de å ta materiaen som trengs for å kaste trolldommen. Sephiroth viser seg dog å ha en makt over Cloud som tvinger ham til å gi fra seg materiaen.
Aeris bestemmer seg for å dra alene for å stoppe ham. Resten er redd for at hun vil skade seg og følger etter til det nordre kontinentet. Inne i cetraenes gamle by, finner de Aeris som ber om hjelp til planeten. Sephiroth er der også og prøver å få Cloud til å drepe henne. Når ikke det går gjør han det selv. De bestemmer seg for å drepe Sephiroth og hevne henne.
Sephiroth begynner å få Cloud til å tvile på sine egne minner. Han påstår at Cloud ikke er et ekte menneske, men skapt av Jenovas genetiske materiale av professor Hojo. Jenova kom til planeten 2000 år tidligere i et meteorkrasj. Krasjet laget et stort krater som skadet planeten. Hun infiserte alle livsformer på planeten med et virus som forårsaket sinnssykdom og skapte uhyrlige mutasjoner. Blant ofrene var flesteparten av cetra. Planeten laget gigantiske monstre, kalt våpen (engelsk: WEAPON), som forsvar. Sammen med resten av cetra klarte de å slå Jenova og de drev henne tilbake til kløften laget av meteoren hun kom med. Alle våpnene gikk deretter i dvale for å vente på eventuelle fremtidige trusler. De mumifiserte levningene etter Jenova ble funnet av professor Gast. Han trodde det var en cetra og prøvde å skape en klone ved å kombinere celler fra Jenova med et foster.Fem år før nåtiden i spillet, fant Sephiroth ut at han var resultatet av dette eksperimentet mens han var på oppdrag i Nibelheim, Cloud og Tifas hjemby. Han konkluderte feilaktig med at han var en cetra og i raseri brente ned byen. Han ville drepe alle etterkommerne av dem han trodde forlot hans forfedre mens de beskyttet planeten. Cloud påstår han konfronterte Sephiroth under massakren i Nibelheim og Sephiroth forsvant. De trodde derfor at han døde. Gruppen når krateret og der møter de Sephiroth som forteller Cloud at han ikke var i Nibelheim og viser ham bilder av en SOLDIER med mørkt hår som okkuperer Clouds plass i Clouds egne minner. Tifa er ute av stand til å motsi Sephiroth. Cloud bryter sammen og lar Sephiroth kaste Meteor, som resulterer i at våpnene våkner. I det etterfølgende jordskjelvet faller Cloud ned i en kløft og inn i livsstrømmen.
Mens meteoren som Meteor påkalte nærmer seg planeten, fokuserer Shinra på å stoppe våpnene som har begynt med å ødelegge alt de tror er en trussel for planeten. Imens leter de andre etter Cloud og de finner ham i en katatonisk tilstand på en tropisk øy. Våpnene får øya til å dele seg og både Cloud og Tifa faller i livsstrømmen. Der rekonstruerer hun Clouds minner og han finner ut sannheten. Det viser seg at Cloud aldri klarte å bli en del av SOLDIER og at Aeris' kjæreste Zack okkuperte Clouds plass. Tifa, Zack og Cloud kjempet alle mot Sephiroth i reaktoren i Nibelheim. Tifa og Zack ble slått, men Sephiroth og Cloud skadet hverandre. Etter å ha kuttet av hodet til Jenova, som var bevart i reaktoren, blir Sephiroth kastet i livsstrømmen av Cloud. Istedenfor å dø, ble han preservert i mako i Jenovas krater. I et forsøk på å skjule hva som skjedde, utsetter professor Hojo de overlevende for det samme som medlemmene av SOLDIER må gå gjennom for å bli supersoldater. Det viser seg at dette innebærer både makodusj og injeksjoner av celler fra Jenova. Sistnevnte gjorde at Cloud fikk falske minner og trodde han var Zack. Cellene var også grunnen til at Sephiroth kunne styre ham. På grunn av eksperimentene falt alle i koma unntatt Zack. Rundt fem år senere brøt han seg ut av fangenskapet og tok med seg Cloud. Cloud våkner mens de er på flukt fra Shinra. Utenfor Midgar ble Zack skutt og drept av Shinras soldater. Litt etter fant Tifa Cloud, som hadde på seg Zacks uniform, og tok ham med seg hjem. Dette skjedde rett før spillets begynnelse.Cloud våkner igjen og de må stoppe Sephiroth for å la Holy, Aeris' forsvarstrolldom, stoppe meteoren. Hun kastet trolldommen rett før hun døde, men Sephiroth stopper den fra å virke. Samtidig nærmer våpnene seg Midgar og de må også stoppes. Cloud og de andre klarer å stoppe våpnene, men mange av lederne av Shinra dør. Professor Hojo overlever og de konfronterer og dreper ham etter at han prøver å hjelpe Sephiroth.
Til slutt drar hele gruppen til krateret hvor de slåss mot Sephiroth. De vinner og Holy utløses. På grunn av meteorens nærhet til planeten klarer ikke Holy å stoppe den alene. Midgar var meteorens mål og den blir derfor nesten helt knust. Livsstrømmen, som sendes av Aeris' ånd, kommer ut av planeten og hjelper Holy med å ødelegge meteoren. Spillet slutter med en epilog som viser ruinene av Midgar 500 år senere. Landskapet som var øde på grunn av Shinra er nå fullt av dyr og planter.
Utviklingen av Final Fantasy VII begynte i slutten av 1995, og over 100 personer jobbet på det. Programvaren som ble brukt var blant annet PowerAnimator og Softimage 3D, og budsjettet var på rundt 45 millioner amerikanske dollar. Yoshinori Kitase jobbet tidligere som medregissør og forfatter av Final Fantasy VI og han jobbet også som regissør og medforfatter av Final Fantasy VII. Han var bekymret for at spillserien kom til å henge etter hvis den ikke gikk over til å bruke 3D-grafikk. Utviklingen av spillet begynte etter utviklingen av en kort, eksperimentell teknologidemo for Silicon Graphics' Onyx-maskiner. Den het Final Fantasy SGI og brukte polygon-basert 3D-grafikk basert på figurer fra Final Fantasy VI tegnet i sanntid. Den hadde også interaktive elementer. Dette eksperimentet førte til at utviklingsgruppen bestemte seg for å integrere den samme mekanikken i Final Fantasy VI. På grunn av den store mengden lagringsplass som behøves for å lagre 3D-modeller og grafikk, ble det bestemt at spillet skulle gis ut på CD-ROM. Nintendo, hvis konsoller Square tidligere hadde gitt ut sine spill på, hadde bestemt seg for å fortsette å bruke spillkassetter for sin nye konsoll, Nintendo 64. Dette førte til at Square bestemte seg for å gi ut Final Fantasy VII på Sonys PlayStation. Square kunngjorde dette 12. januar 1996.
Overgangen fra 2D-grafikk til 3D-grafikk tegnet på statiske bakgrunner, ble fulgt av et fokus på en mer realistisk presentasjon, som utfordret utviklingsgruppen. Ifølge Kitase, lagde han og spillprodusent Hironobu Sakaguchi en regel for gruppen som sa at hvis spilleren legger merke til innlastingstiden, har de feilet. Dette førte til at det ble lagt til flere animasjoner som blir aktivert mens spillet laster data. Mens den ekstra lagringsplassen ga dem mulighet til å lage over 40 minutter med film, måtte de passe på at kvaliteten på spillgrafikken ikke krasjet for mye med den høyere kvaliteten på grafikken i filmene. Kitase har beskrevet jobben med å lage områdene i spillet så detaljert som mulig en skremmende stor oppgave. Blant vanskelighetene de møtte på var den potensielle umuligheten å tegne 3D-baserte modeller basert på Yoshitaka Amanos tegninger. Han jobbet som figurdesigner på tidligere spill i serien. Siden hans stil ble sett på som for utsøkt til å passe inn i spillets grafikk, ble det bestemt at Tetsuya Nomura skulle ta over som designer. Amano hjalp dog til med utformingen av verdenskartet. Nomura hadde tidligere jobbet som monsterdesinger på Final Fantasy V, og hans stil er mer lik manga, noe som ble sett på som enklere å overføre til 3D-grafikk. Et annet problem de møtte på var en for kort utviklingsperiode. Komponist Nobuo Uematsu skrev i heftet inkludert med spillets lydspor at alle Final Fantasy-spillene har en ting felles: Ingen av dem er komplette. Til tross for at utgivelsesdatoen ble utsatt fra desember 1996 til januar 1997, måtte flere ting forandres før den nordamerikanske og europeiske utgivelsen. Denne versjonen ble senere samme år utgitt også i Japan med tittelen Final Fantasy VII International.Yusuke Naora har kalt spillets atmosfære for sterk og mørk. Denne atmosfæren ble laget med effekter han sier er «darkest of darkest». Historien vektlegger realisme mens den også er bygget på myter, legender, religion og filosofi. Disse konseptene kan sees i spillet, slik som navnet Sephiroth, Clouds personlige konflikter, Aeris' død og livsstrømmen. Tetsuya Nomura har forklart at i begynnelsen av utviklingen var det meningen at bare Cloud, Barret og Aeris skulle være i spillet. En av dem skulle også dø. Han følte at Cloud ikke kunne dø på grunn av at historien sentrerte rundt ham og å la Barret dø ble en for stor klisjé. Han var frustrert over at døden ofte ble presentert i fiksjon som en flott og ofte romantisk idé sentrert rundt offer og gjenoppstandelse. Han foreslo derfor at Aeris skulle dø og ikke returnere siden han ikke trodde at spillerne ville forutsi en slik utvikling i historien og at det ville presentere døden som brå, tøff og uomstøtelig. Sakaguchi baserte livsstrømmen på ideer fra kulturer som tror på en usynlig energi som er i alle planeter og livsformer. Kitase ga livsstrømmen sin fremtoning i spillet.Medlemmer av utviklingsgruppen har avslørt at de hadde til hensikt å la noen aspekter av handlingen være åpen for tolkning. Forfatter Kazushige Nojima har sagt at han ville at spillerne skulle spekulere i hva Cloud tenkte i forskjellige situasjoner istedenfor at det ble eksplisitt sagt. Spillets slutt viste ikke hva som skjedde med hovedfigurene frem til utgivelsen av Final Fantasy VII Advent Children i 2005. Selv etter filmen er menneskehetens skjebne uklar. Etter utgivelsen av filmen foreslo Kitase at spillets epilog kan indikere at menneskeheten er utdødd. Nomura har dog senere sagt at spillets epilog symboliserer at menneskene lever i harmoni med naturen og Square har kommet med forklaringer på andre detaljer i handlingen i boken Final Fantasy VII Ultimania Omega.
Final Fantasy VII ble utgitt i Nord-Amerika etter en tre måneder lang reklamekampanje som Sony brukte 100 millioner dollar på. Den bestod av tre 30 sekunder lange reklamefilmer på TV, reklamer med Pepsi og annonser i utgivelser som Rolling Stone, Details, Spin, Playboy og tegneserier gitt ut av Marvel Comics og DC Comics. I 1998 ble Windows-versjonen gitt ut. Denne utgivelsen har bedre grafikk og en del av oversettelsen og andre feil er rettet. Den har dog noen egne feil, slik som feil under avspilling av filmsnuttene.
Musikken i Final Fantasy VII ble komponert av Nobuo Uematsu. Istedenfor innspilt musikk og lydeffekter, valgte Uematsu å bruke MIDI-filer som blir avspilt med PlayStations interne lydbrikke. Han har sagt at han valgte denne løsningen på grunn av lavere lastetider og fordi det lot konsollens CPU prosessere lyden raskere slik at den kunne fokusere på å kjøre spillets 3D-motor. Det var opprinnelig planlagt at spillet skulle ha en sang med tekst, men dette ble forkastet. Melodien «One-Winged Angel» har dog et kor.Spillets lydspor ble gitt ut på fire CD-er. Et album kalt Final Fantasy VII: Reunion Tracks bestående av en CD med utvalgte spor fra spillet og tre spor spilt av et orkester, ble utgitt separat. Et album med utvalgte spor arrangert for piano ble også utgitt og musikken fra spillet har dukket opp i flere former i andre produksjoner fra Square, slik som Final Fantasy VII Advent Children og Kingdom Hearts.
Final Fantasy VII var en kommersiell suksess og det ble også godt mottatt av kritikerne. Det satte flere salgsrekorder og tre dager etter utgivelsen i Japan i januar 1997 hadde det solgt 2,3 millioner eksemplarer. September samme år ble spillet utgitt i Nord-Amerika og på grunn av dets popularitet, solgte tusenvis av butikker i Nord-Amerika spillet før offisiell utgivelsesdato for å dekke etterspørselen. Den første helgen ble det solgt 330 000 eksemplarer i Nord-Amerika og på under tre uker ble over en halv million eksemplarer solgt. I begynnelsen av desember 1997 kunngjorde Sony at de hadde solgt over én million eksemplarer i Nord-Amerika. Det har til sammen blitt solgt over 9,5 millioner eksemplarer av spillet, noe som gjør det til det mestselgende i Final Fantasy-serien.Selv om det ble misnøye blant fans etter at Square kunngjorde at Final Fantasy VII ville bli laget for Sony istedenfor Nintendo og at det ikke ville bli basert på Final Fantasy SGI-demoen, har det likevel mange tilhengere. Det kom på andreplass i Famitsus liste over 100 beste spill i mars 2006 og brukere av nettsiden GameFAQs stemte det frem som det beste spillet noensinne i både 2004 og 2005.
Final Fantasy VII fikk mange positive omtaler av flere velkjente utgivelser. GameFan kalte det det kanskje beste spillet noen gang laget, og GameSpot sa at aldri før har teknologi, spillbarhet og historie blitt kombinert så bra som i Final Fantasy VII. De var mest imponert over spillets grafikk, lyd og historie. Bladet Edge i Storbritannia ga spillet 9 av 10 poeng, og Electronic Gaming Monthly ga spillet 9,5  av 10 poeng. IGN insisterte på at Final Fantasy VIIs grafikk er lysår foran noe annet sett på PlayStation og at handlingen er dyp og episk. De så på kampsystemet som spillets sterkeste side. En anmelder hos RPGamer roste spillets lydspor og sa at det er kanskje Uematsus beste arbeid.Final Fantasy VII har også fått negative omtaler. GameSpy hadde det på sjuendeplass i sin liste over de 25 mest overvurderte spillene i september 2003 og de sa at de fleste tilhengerne av serien vil si at spillet var bra, men neppe det beste i serien. To av anmelderne sa at både Final Fantasy VIII og Final Fantasy X er bedre. Official U.S. PlayStation Magazine ga spillet 9,5 av 10 poeng, men likte ikke den lineære historien. OPM synes også at spillets oversettelse er dårlig og at den forårsaker unødvendige forvirring. En anmelder hos RPGamer var enig og la til at spillet er langt fra perfekt og at oversettelsen er full av skrivefeil som gjør en allerede vanskelig historie verre å forstå. GamePro synes også at oversettelsen er en betydelig svakhet med spillet. En anmeldelse hos IGN sa at det faktumet at du bare kan styre tre figurer om gangen er spillets eneste svakhet. Totalt har spillet en karakter på 92 % hos Metacritic og 93 % hos Game Rankings.Spillet har også mottatt negativ kritikk fra foreldregrupper angående vold i videospill, spesielt etter Columbine-massakren i 1999. Flere foreldre av unger drept i massakren saksøkte selskaper som utvikler og utgir videospill for fem milliarder dollar. Blant de saksøkte var Eidos Interactive, som ga ut PC-versjonen av spillet. Final Fantasy VII ble nevnt som et av spillene Eidos ble saksøkt for.
Final Fantasy VII er sett på som et av de mest innflytelsesrike titlene i videospillenes historie. Det blir kalt det spillet som fant konsollrollespill en plass utenfor Japan og det blir sett på som kanskje det mest populære spillet i Final Fantasy-serien. I januar 2005 ble det stemt frem av Electronic Gaming Monthly som det sjette mest viktige spillet som hjalp til med å definere spillindustriens utvikling siden 1989. De sa at mellomsekvensene og den introspektive historien gjorde at Final Fantasy VII ble det første rollespillet som overgikk, istedenfor å kopiere, filmaktig fortellermåte. Spillets popularitet og åpne slutt førte til at regissøren og forfatteren skapte handlingsrelaterte forbindelser mellom Final Fantasy VII og Final Fantasy X, et annet populært Final Fantasy-spill.Final Fantasy VII gjorde at filmsekvenser ble akseptert som en del av rollespill. Dette og utviklingen innen datagrafikk førte til at skaperen Hironobu Sakaguchi begynte produksjonen av den første Final Fantasy-filmen, Final Fantasy: The Spirits Within. Spillet introduserte også et scenario oversvømmet med moderne teknologi, noe som ble videreført i Final Fantasy VIII og The Spirits Within. Gjenutgivelser av Squares spill i Japan med bonusmateriale forekom ofte etter utgivelsen av Final Fantasy VII International. Blant senere spill som også ble gjenutgitt finner man Final Fantasy I-III, Final Fantasy X, Final Fantasy X-2, Kingdom Hearts (som Final Mix) og Kingdom Hearts II (som Final Mix+).
Compilation of Final Fantasy VII er den formelle tittelen på en serie spill og animerte filmer laget av Square Enix, som er basert på Final Fantasy VIIs verden. Den ble startet av Tetsuya Nomura og Yoshinori Kitase, og består av flere titler på forskjellige plattformer, som alle er en utvidelse av Final Fantasy VIIs historie.
Square Enix har kalt dette prosjektet «selskapets første skritt mot ... polymorfisk innhold», en salgsstrategi som går ut på å tilby produktserien på flere plattformer for å nå flest mulig kunder. Produsent Yoshinori Kitase har sagt at da han fikk muligheten til å velge en Final Fantasy-tittel for selskapets eksperiment med polymorfisk innhold, så valgte han Final Fantasy VII fordi han syntes at slutten på spillet ga mange muligheter for nye historier i den samme verdenen. Nomura har også avslørt at da han ble bragt ombord på prosjektet så trodde han at de bare skulle utvikle Final Fantasy VII Advent Children og Before Crisis: Final Fantasy VII, men Kitase hadde større planer. Presidenten av Square Enix, Yōichi Wada, kunngjorde at Compilation vil være en aktiv serie frem til 20-årsjubileet til Final Fantasy VIIs utgivelse.På Tokyo Game Show i september 2003, ble det gjort offentlig kjent at den første tittelen vil være Advent Children. 2. september 2005 ble den for første gang vist i sin helhet. Dette fant sted under den 62. filmfestivalen i Venezia. Filmen er en oppfølger til Final Fantasy VII og den foregår to år etter spillets slutt. Den ble utgitt på DVD og UMD for Sonys PlayStation Portable i Japan 14. september 2005. I Europa og Nord-Amerika ble den utgitt 25. april 2006. Andre oppfølgere i Compilation er Dirge of Cerberus: Final Fantasy VII og Dirge of Cerberus Lost Episode: Final Fantasy VII, som begge er førstepersons- og tredjepersonsskytespill. Førstnevnte ble utviklet for PlayStation 2 og satt til tre år etter slutten av Final Fantasy VII. Det ble utgitt i Japan 26. januar 2006, og i Nord-Amerika 15. august 2006. Lost Episode ble utgitt på Amp'd mobiltelefoner tre dager senere den 18. august 2006.Before Crisis er et annet mobiltelefonspill i Compilation. Det handler om gruppen Turks fra Final Fantasy VII og foregår seks år før VII. Dette spillet ble utgitt i 24 kapitler i Japan fra og med 24. september 2004. Det er to andre titler i Compilation som foregår før Final Fantasy VII. Den første er Last Order: Final Fantasy VII, en animert kortfilm produsert av Madhouse, som handler om ødeleggelsen av Nibelheim. Den andre er Crisis Core: Final Fantasy VII, et actionrollespill for PSP som handler om Zack.Noen spekulerer i at Compilation vil inneholde en forbedret versjon av det originale Final Fantasy VII for PlayStation 3. Denne spekulasjonen flammet opp på 2005 Electronic Entertainment Expo da en teknologidemonstrasjon av PlayStation 3 brukte en forbedret versjon av åpningssekvensen til Final Fantasy VII. Yōichi Wada forklarte at presentasjonen bare var en demonstrasjon, og Yoshinor Kitase sa det samme i et intervju i Final Fantasy VII Ultimania Omega. Utgaven av Electronic Gaming Monthly i juni 2006 påstår dog at videoen var en forsmak på en ny versjon av Final Fantasy VII. En offentlig uttalelse fra Square Enix motsa dette og gjentok at selskapet ikke har annonsert et slikt prosjekt.
Det har også blitt skrevet to noveller som er plassert i Final Fantasy VIIs verden. De er ikke en del av Compilation. Den første, Maiden Who Travels the Planet, følger Aeris' reise gjennom livstrømmen etter at Sephiroth dreper henne, og foregår derfor samtidig som andre halvdel av Final Fantasy VII. Den andre novellen, On the Way to a Smile, er en historie i tre deler som foregår rett etter slutten på Final Fantasy VII. En del fortelles fra Tifas perspektiv, den andre fra Barrets perspektiv og den tredje fra en gutt kalt Denzel, som ble foreldreløs etter at Shinra knuste Sector 7. Det har også blitt laget et mobilspill som heter Final Fantasy VII Snowboarding. Det ble utgitt i Nord-Amerika i 2005 og er heller ikke en del av Compilation. Det er en ny versjon av snowboardminispillet fra Final Fantasy VII laget for mobiltelefoner. Spillet er spillbart på LG VX8000, LG VX8100, Audiovox 8940 og Samsung A890. Det inneholder andre løyper enn det originale minispillet.
Suntory annonserte en drikk kalt «Final Fantasy VII Potion» på Square Enix Party i mai 2007. Den ble laget i et begrenset antall for å feire tiårsjubileet til Final Fantasy VII.
Studio BentStuff, red. (2005). Final Fantasy VII Ultimania Omega. Square Enix. ISBN 4-7575-1520-0. 
Watanabe, Yukari, red. (2006). Final Fantasy VII Advent Children - Reunion Files -. SoftBank. ISBN 4-7973-3498-3.
