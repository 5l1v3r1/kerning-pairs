
Dante Gabriel Rossetti (født 12. mai 1828, død 10. april 1882) var en britisk maler, illustratør, poet, oversetter og en av prerafaelittene.
Rossetti var sønn av Gabriele Pasquale Giuseppe Rossetti, en politisk flyktning fra Napoli i Italia. Faren var en forsker på Dante Alighieri og ble professor i italiensk språk på King's College i London i 1831. Rossettis hustru, Frances Polidori, var halv italiensk og søster til Lord Byrons venn og lege, John William Polidori. 
Sønnen ble født i London i 1828 som ekteparets andre barn, og han ble opprinnelig døpt Gabriel Charles Dante Rossetti, men han endret senere rekkefølgen på navnet for å markere sitt slektskap med den store italienske poeten Dante Alighieri. Familien og venner kalte ham dog for Gabriel. Han var bror til poeten Christina Rossetti (1830–1894), kritikeren William Michael Rossetti (1829–1919), og forfatteren Maria Francesca Rossetti (1827–1876), og han var grunnlegger av Det pre-rafaelittiske broderskap, en engelsk kunstretning på 1800-tallet, sammen blant andre John Everett Millais og William Holman Hunt.
Som en del av det relativt store antall eksilitalienere i London var ekteparets barn velbevandret i både engelsk og italiensk. Selv om Rossettiene ikke var velstående, kunne professor Rossetti forsørge vel for familien inntil han fikk helseproblemer i løpet av 1840-tallet.
Allerede tidlig viste Dante Gabriel Rossetti en sterk interesse for litteratur, og som alle sine søsken ønsket han å bli lyriker, men han studerte også for å bli kunstmaler. Han hadde en sterk interesse for italiensk kunst fra middelalderen. Rossetti begynte på King's College School fra 1837 til 1842, da han forlot skolen for å forberede seg for inntak til Royal Academy. I 1846 ble han akseptert, men forlot akademiet etter kun ett år, på grunn av misnøye med undervisningen. Isteden begynte han å studere direkte under Ford Madox Brown (1821–1893), en engelsk maler av moralske og historiske bilder, og som Rossetti opprettholdt et tett vennskap med hele livet.
I 1848 begynte Dante, sammen William Holman Hunt og John Everett Millais, å kalle seg for Det Pre-Rafaelittiske Broderskap. Gruppen tiltrakk seg andre unge kunstmalere, poeter og kritikere. Ford Madox Brown ble aldri medlem, men var en av dem som støttet og inspirerte gruppen. Dantes bror William Michael Rossetti fungerte som gruppens sekretær og senere som gruppens historiker.
I kjølvannet til William Holman Hunts maleri «The Eve of St. Agnes» søkte Dante Hunts vennskap. Maleriet illustrerte et dikt av den da fortsatt ukjente John Keats. Rossettis eget dikt «The Blessed Damozel» var en etterligning av Keats og han mente derfor at Hunt delte hans kunstneriske og litterære idealer. Sammen utviklet de filosofien som understøttet Det Pre-Rafaelittiske Broderskap.
Rossettis første betydelige malerier viste noen av de realistiske kvaliteter til den tidlige prerafaelittiske bevegelsen. I 1849 stilte Rossetti ut «The Girlhood of Mary Virgin» og «Ecce Ancilla Domini» (illustrasjon) som begge portretterte jomfru Maria som en blek, engleaktig og følelsesundertrykket pike i tenårene. Hans ufullførte bilde «Found» var hans eneste betydelige samtidsmotiv. Det skal ha forestilt en prostituert som ble dratt opp av gaten av en som gjenkjente sin gamle kjæreste. Men Rossetti foretrakk i økende grad symbolistiske og mytologiske motiver framfor realistiske. Mange av de kvinner som han portretterte hadde det idealiserte uttrykket til Sandro Botticellis «Venus' fødsel» (1485). Hans idealiserte billedkunst var også i overensstemmelse med hans senere poesi. Han publiserte også oversettelser av Dante Alighieri og andre italienske forfattere fra middelalderen, og i kunsten søkte han å videreføre de stilistiske karaktertrekkene til de tidlige italienerne.
Rundt 1849 møtte han Elizabeth Eleanor Siddal, også kalt «Lizzie», som var kontorhjelp i en hatteforretning. Hun ble modell for mange av hans malerier og skisser. De ble forlovet i 1851, men ikke gift før i 1860, kanskje på grunn av hennes dårlige helse, hans vanskelige økonomiske situasjon, men kanskje like gjerne hans manglende vilje til å forplikte seg.
Selv om Rossetti vant støtte fra den innflytelsesrike kritikeren John Ruskin, fikk den økende kritikken av hans malerier ham til å trekke seg fra offentlige utstillinger og vende seg til akvareller, som ble solgt privat.
Motiver fra Dante Alighieris La Vita Nuova, som Rossetti hadde oversatt, og fra Thomas Malorys Morte d'Arthur, inspirerte hans kunst på 1850-tallet. Hans visjoner av arthurianske romanser og formgivning fra middelalderen inspirerte hans nye venner på denne tiden, som William Morris og Edward Burne-Jones, som han traff under et oppdrag for å lage veggmalerier til Oxford Debating Union med arthurianske motiver i 1856 og 1857. Her møtte han også Jane Burden som han ble forelsket i og kanskje innledet et forhold til. Som motiv for prerafaelittenes malerier ble hun selve kroppsliggjøringen av deres ideal på skjønnhet. Rossetti introduserte henne for William Morris, som hun giftet seg med i 1859.
Denne utviklingen ble utløst av hendelser i hans private liv, i særdeleshet av dødsfallet til hans hustru Elizabeth Siddal, som hadde tatt en overdose av Laudanum, den 10. februar 1862, kort tid etter å ha gitt fødsel til et dødfødt barn. 
Etter hustruens død flyttet Rossetti inn i et stort hus i Chelsea ved elven Thames, som han delte med den viktorianske poeten Algernon Swinburne, og tidvis også med sin bror William Michael Rossetti og forfatteren George Meredith. Han fortsatte å male og skrive poesi, og fikk nok kunder og velyndere til å kunne leve relativt velstående.
Rossetti ble likevel tiltagende deprimert, og gravde ned mesteparten av sine upubliserte dikt i hustruens grav i gravlunden i Highgate. Han idealiserte hennes bilde som Dantes Beatrice i et antall malerier som «Beata Beatrix».
Disse maleriene hadde senere en betydelig innflytelse på utviklingen av den europeiske symbolistbevegelsen. I disse verkene ble Rossettis avbildninger av kvinner bortimot ekstremt stilisert. Fanny Cornforth, som kan ses i «The Blue Bower» og «Found», ble ikke bare hans elskerinne, men også hans hushjelp. På grunn av hennes fysiske attributter ble hun aldri hans idealiserte kvinne. Den rollen ble tatt av Elizabeth Siddal, stundom av modeller som Ruth Herbert og Annie Miller; men først og fremst av Jane Burden. Han tenderte til å portrettere sin nye elskerinne Fanny Cornforth som legemliggjørelsen av fysisk erotikk, mens Jane Burden ble glamorisert som den eteriske og oversanselig gudinne.
Rossettis valg av modeller og hans idealisering av dem, bidro til å endre konseptet for kvinnelig skjønnhet i den viktorianske perioden, hun ble en høy og tynn kvinne med lang hals og langt hår, og ikke minst skjør helse.
I løpet av denne tiden fikk Rossetti en besettelse for eksotiske dyr, i særdeleshet for vombater. Han spurte ofte venner om å møte ham «Wombat's Lair» i Londons zoologiske hage i Regent's Park, der han selv tilbragte mange timer. I september 1869 skulle han skaffe seg selv to vombater som kjæledyr. Disse fikk lov til å sove ved spisebordet og det er sagt at dette inspirerte hasselmusen i Lewis Carrolls bok Alice i Eventyrland.
I løpet av disse årene ble Rossetti forsøkt overtalt til å grave opp diktene sine fra hustruens grav. Til slutt går han med på det. Charles Howell, «en tvilsom småsvindler som har utpekt seg selv til Rossettis sekretær», skaffet de nødvendige tillatelser til å åpne kisten og redde manuskriptene. Gravingen blir utført i all hemmelighet ved midnatt tidlig i oktober 1869, syv år etter hustruens død. Tilstede er Howell, en advokat, en lege og to gravere. Rossetti selv orket ikke å delta i «denne redselsfulle og makabre gjerning», men ventet nervøs og full av selvbebreidelser i Howells leilighet. Da kistelokket ble skjøvet fra viste det seg, påsto Howell til Rossetti etterpå, at Lizzies bleke skjønnhet var uforminsket og at hennes gyllenrøde hår hadde vokst i graven.Diktene ble utgitt i 1871. Utgivelsen skapte en kontroversiell strid og poesien ble angrepet for å være en legemliggjørelse av en fysisk form for poesi («fleshly school of poetry»). Poesiens erotikk og sensualitet førte til avsky hos enkelte lesere og kritikere. Et dikt, «Nuptial Sleep», beskrev et par som falt i søvn etter at de har hatt samleie. 
Diktet var en del av Rossettis suitte av sonetter i «The House of Life», en kompleks serie av dikt som sporet den fysiske og åndelige utviklingen av et intimt forhold mellom mann og kvinne. Rossetti beskrev sonetteformen som «et øyeblikks øyeblikk», således antydet han at det søkte å ramme inn følelsene i et flyktig øyeblikk og å reflektere over deres møte. The House of Life var en serie av gjensidige og sammenfallende monumenter av øyeblikk – et utviklet hele som ble satt sammen fra en mosaikk av intenst beskrevne fragmenter. Dette var Rossettis mest vektige og betydningsfulle litterære prestasjon.
Ofte skrev Rossetti dikt for sine malerier og bilder, slik som «Astarte Syraica». Som formgiver arbeidet han sammen med William Morris, for å skape glassmalerier og andre dekorative innretninger.
På slutten av 1860-tallet begynte Rossetti å lide av hodepine og svekket syn og begynte å mikse seg smertestillende av whisky og kloroform for å kunne sove. Denne blandingen økte sannsynligvis hans depresjoner og den paranoia som hadde ligget latent i hans natur. 
Mot slutten av sitt liv sank Rossetti inn i en morbid tilstand, formørket av hans narkomani og økende mentale svekkelse, muligens forverret av hans reaksjoner på de aggressive angrepene på hans poesi. Han tilbrakte de siste årene av sitt liv tilbaketrukket fra offentlig liv. 
Sommeren 1872 fikk han et mentalt sammenbrudd. Han ble fraktet til Skottland for å hvile ut og hvor han forsøkte å begå selvmord, men kom seg etter hvert. Helsen forverret seg inntil han døde av nyresvikt den 9. april 1882. Han ble begravd i Birchington-on-Sea i Kent. Hans grav blir ofte besøkt av beundrere av hans livsverk og blir dekorert av friske blomster.
Treuherz, Julian, Prettejohn, Liz og Becker, Edwin: Dante Gabriel Rossetti (November 2003)
Fredeman, William: Prelude to the Last Decade: Dante Gabriel Rossetti in the Summer of 1872
Dinah Roe: The Rossettis in Wonderland. A Victorian Family History, Haus Publishing, London 2011, ISBN 978-1-907822-01-8
Apeland, Kaj André. «La Belle Dame sans Merci : sirenemotivet i Dante Gabriel Rossettis kunst og poesi » I: Kunst og kultur, nr 1 (2003)

Dåp (fra lavtysk dope, 'å dyppe', etter gresk baptizein med samme betydning) er en religiøs seremoni i kristne kirkesamfunn som markerer den kristnes inntreden i kirken. Den teologiske betydning av dåpen varier noe fra et samfunn til et annet. I de fleste kirkesamfunn regnes dåpen som et sakrament.
Flesteparten av verdens kristne er enige om en grunnleggende teologisk forståelse av dåpen. Dåpen er ifølge Det nye testamente innført av Jesus Kristus. Den utføres i de fleste trossamfunn i «Faderens, Sønnens og Den hellige ånds navn» (treenighetsformularet), med samtidig neddykking eller overøsning med vann.
Dåpen hviler på en uttrykkelig befaling fra Kristus, gjengitt helt sist i Matteusevangeliet:
Da trådte Jesus fram og talte til dem: «Jeg har fått all makt i himmelen og på jorden. Gå derfor og gjør alle folkeslag til disipler! Døp dem til Faderens og Sønnens og Den hellige ånds navn og lær dem å holde alt det jeg har befalt dere. Og se, jeg er med dere alle dager inntil verdens ende.» (Matt 28,18-20).Dåpens viktighet forkynnes også av Jesus i Johannesevangeliet:
Jesus svarte: «Sannelig, sannelig, jeg sier deg: Den som ikke blir født av vann og Ånd, kan ikke komme inn i Guds rike.» (Joh 3,5).
Jesus ble selv døpt av Johannes Døperen i Jordanelven – selv om dette ikke var en dåp identisk med den han selv innførte, var den en prefigurasjon eller et symbol på den. Den hellige ånd senket seg ned over ham i en dues skikkelse.
I de aller fleste kirkesamfunn regnes dåpen som innlemmelsen i kirken. De som ikke praktiserer barnedåp regner derfor ofte barna som tilsluttet, men ikke som fulle medlemmer.
Kirkenes Verdensråd kom i 1997 med en fellesuttalelse der representanter for katolske, ortodokse og protestantiske kirker uttrykte enighet om sin forståelse av dåpen. Hovedpunktet i dette er at dåpen er en renselse fra all synd, som merker den døpte som et Guds barn. Dåpen er altså både en personlig renselse og en inntreden i et fellesskap.
Dåpen betraktes av de fleste som et sakrament (skjønt i ortodokse kirker kalt mysterion). Unntak fra dette er blant annet de kristne eller kristenjudaiserte unitarkirkene (for eksempel Den norske unitarkirke), Frelsesarmeen, Brunstad Christian Church og Vennenes samfunn (Kvekerne) som ikke har sakramenter.
Det baptistiske dåpssyn har sitt forbilde i urkristen dåpspraksis med full neddykking. Flere kirkesamfunn, særlig Den ortodokse kirke, baptister, pinsevenner og enkelte protestantiske bevegelser, praktiser den tradisjonelle dåp ved full neddykking, en praksis som er ment å symbolisere Jesu død og oppstandelse: Dåpskandidaten dykkes under vann (døden), og løftes opp igjen (oppstandelsen). Dåp forstås også som en ny fødsel; dåpskandidaten kommer opp av vannet som et nytt menneske.
Flertallet av kristne mener at metoden ikke er avgjørende for gyldigheten av dåpen. Dette betyr ikke at man ikke har fastlagte regler, men at man har et felles minstekrav for hva som kan regnes som dåp.
Det er for eksempel i en del kirkesamfunn foreskrevet at man skal døpe ved neddykking, mens andre har overøsning av vann som normal form; likevel vil de ofte akseptere den andre formen dersom det er nødvendig (for eksempel der neddykking ikke er mulig og dåpen må gis raskt). Det finnes enkelte unntak, for eksempel hos baptistene som kun godtar full neddykking.
I forbindelse med voksendåp må kandidatene i mange kirkesamfunn gjennom en opplæringsperiode, tradisjonelt kalt katekumenatet. Denne kan ha forskjellige former, men siktemålet er å gi en forståelse av innholdet i dåpen og den kristne tro. Ved barnedåp forventes det at foreldre og faddere, og etterhvert også menigheten, skal gi dåpsopplæringen i ettertid. Katekumatet innledes gjerne av en primsigning hvor katekumenen velsignes av en geistlig.
De fleste kirkesamfunn regner dåpen som et sakrament som kun kan gis en gang. Men samtidig er det en del kirkesamfunn som avviser barnedåpens gyldighet, og derfor døper om igjen når voksne slutter seg til dem. Dette har vært et heftig diskusjonstema gjennom kirkens historie; såkalte anabaptister (gjendøpere) var aktive og hadde stor oppslutning både i oldkirken og senere. Under reformasjonen oppsto det store grupper av anabaptister i Europa, og motstanden mot dem var så stor at protestanter og katolikker la sine uenigheter til side for å bekjempe dem. Mennonittene har direkte røtter i reformasjonstidens døperbevegelse og også mange menigheter i Baptistkirken anser seg som anabaptistenes arvtagere.
Skikken med å døpe spedbarn er en kirkelig skikk som går svært langt tilbake. Den er uttrykkelig belagt fra det 2. århundre av. Helt fra begynnelsen av apostlenes forkynnelse er det imidlertid mulig, når hele «hus» ble døpt (jf. Apg 16,33; 18,8; 1 Kor 1,16), at man da også døpte barna, selv om ikke teksten sier at det var spedbarn en døpte.
De fleste kristne trossamfunn opererer med et begrep som oftest sammenfattes som arvesynden. Ved barnedåp har kandidaten selv ikke begått noen synd, men man mener at også arvesynden tvettes bort i dåpen.
Med arvesynden går man tilbake til Adam og Eva i paradiset, slik det beskrives i Det gamle testamente. Ved sin synd mistet Adam, som det første menneske, den opprinnelige hellighet og rettferdighet han hadde fått av Gud, ikke bare for sitt eget vedkommende, men for alle mennesker. Adam og Eva førte videre til sitt avkom den menneskelige natur som var såret på grunn av deres første synd, altså ved tapet av den opprinnelige hellighet og rettferdighet. Dette tapet kalles arvesynden/den opprinnelige synd. Som følge av den opprinnelige synd er menneskenaturens krefter svekket (blant annet katolsk og ortodoks lære) eller rett og slett gått helt tapt (for eksempel luthersk lære), den er underlagt uvitenhet, lidelse og dødens herredømme, med hang til å synde. Spedbarn fødes med en fallen menneskenatur som bærer flekken fra den opprinnelige synd, og har derfor også behov for å bli gjenfødt i dåpen slik at de kan bli befridd fra mørkemaktene og gå over i Guds barns frihet som alle mennesker er kalt til. Det betingelsesløse i frelsens nåde fremtrer særlig tydelig når det dreier seg om dåp av barn.
En del kirkesamfunn har retningslinjer for nøddåp, det vil si dåp utført når kandidaten er i dødsfare. Oftest skjer dette i forbindelse med barnefødsler der man frykter at barnet kan dø i løpet av kort tid. Kravene er minimale: Treenighetsformular, vann og den intensjon kirken har. Med det siste menes at den som døper må mene å gjøre det kirken gjør; personen trenger ikke selv å være kristen.
Kravet til vannet er bare at det skal kunne kalles vann; i den katolske kirke er dette svært nøye spesifisert, mens man i mange andre kirkesamfunn lar den enkelte avgjøre om det er bra nok.
I Norge søkte man i middelalderen paven om å få døpe i øl fordi det mange steder var vanskelig å skaffe rent vann. Det ble ikke gitt tillatelse til å døpe i øl generelt.
I trossamfunn som ikke regner dåpen som frelsesnødvendig, eventuelt som normalt frelsesnødvendig og derfor en alvorlig forpliktelse for foreldrene, oppstår ikke problematikken rundt nøddåp. Det er også derfor at spørsmålet om hvem som kan utføre gyldig eller lovlig dåp, vurderes på annet vis.
Alle de tradisjonelle trossamfunn er enige om at dåpen må utføres trinitarisk, det vil si i Faderens, Sønnens og Den hellige ånds navn. Dette er også de ord som foreskrives i dåpsbefalingen i Det nye testamente. Med fremveksten av bevegelser som ønsker å tilstrebe et kjønnsnøytralt språk har det imidlertid her og der vært prester eller forstandere som har endret på formelen, særlig i noen engelsktalende land, men også andre steder.
Trossamfunnene har strittet imot slike forandringer. Etter at noen slike episoder ble kjent i den katolske kirke i Nord-Amerika, og ikke minst etter at enkeltpersoner blant protestantiske dåpsforvaltere stadig mer åpent fremmet en annen praksis, kom Kongregasjonen for Troslæren i Vatikanet i 2008 med en katolsk tolkningsuttalelse som formelt fastslo ugyldigheten av to slike dåpsformler. Begge formlene fjerner maskuline navn for Gud, altså unngår å døpe i Faderens og Sønnens navn.
Første tvilsspørsmål: – Er en dåp gyldig dersom den utføres med ordene «I baptize you in the name of the Creator, and of the Redeemer, and of the Sanctifier» eller «I baptize you in the name of the Creator, and of the Liberator, and of the Sustainer»?Svar: – NeiAndre tvilsspørsmål: – Må personer døpt med disse dåpsformer bli døpt «in forma absoluta»?Svar: – JaDe engelske setningene ble også benyttet i den latinske grunnversjonen, men tilsvarende uttrykk på andre språk var også ment. Uttalelsen fikk generell tilslutning også fra andre større kristne samfunn, deriblant fra Den norske kirke.
I Den katolske kirke er det biskoper, prester og diakoner som er de ordinære forvaltere av dåpssakramentet, men generell fullmakt til lovlig dåp gis svært ofte til kateketer og ordenssøstre, ikke minst i områder med store avstander eller prestemangel. Imidlertid innprentes alle katolikker at hvem som helst kan døpe gyldig, bare de ønsker å utføre en dåp i kirkens ånd og ellers foretar dåpen på rett vis. Dette undervises det gjerne i for eksempel på katolske sykepleierskoler. Den katolske kirke fastholder at også ikke-kristne kan døpe gyldig, slik at nøddåp som er foretatt på sykehus av ikke-troende eller annerledes troende jordmødre, leger eller sykepleiere, anerkjennes.
De fleste trossamfunn har samme holdning som Den katolske kirke i forhold til nøddåp. Men noen avviser at ikke-ordinerte eventuelle ikke-forstandere kan foreta ordinær dåp. Andre avviser fullstendig at dåp, heller ikke nøddåp, kan skje ved noen andre enn en forstander – det er et standpunkt som man kan finne blant de trossamfunn som ikke anser dåpen som frelsesnødvendig.
De trossamfunn som anerkjenner dåpen som frelsesnødvendig, forholder seg på forskjellige vis til spørsmålet om hva som skjer med kristustroende som dør uten å ha rukket å bli døpt, med kristnes spedbarn som dør før dåpen, og med udøpte mennesker som uforskyldt er ukjente med den kristne lære eller som har avvist den på et sviktende grunnlag (avvist et vrengebilde av kristendommen). De fleste trossamfunn vil ikke utelukke muligheten for at Gud likevel velger å frelse slike mennesker, men vil ikke svare «på Guds vegne» om dette.
Den katolske kirke har utviklet en tilnærming der det i tillegg til «vanndåpen» tales om «bloddåpen» og om «lengselsdåpen».
Problematikken om bloddåpen ble aktualisert meget tidlig i kirkens historie, da man reflekterte over katekumenenes (dåpskandidatenes) skjebne dersom de ble arrestert under de romerske kristenforfølgelser og led martyrdøden. Om bloddåpen er den katolske kirke så overbevist at den i år 2000 til og med helligkåret to katekumener som ble drept under bokseropprøret i Kina (Chi Zhuze (1882–1900) og Zhang Huailu (1843–1900)). Lengselsdåpen handler om andre kristustroende som av andre grunner dør naturlig eller unaturlig uten å være døpt. Den katolske kirkes katekisme behandler disse spørsmål slik (1258–1261):
Til alle tider har Kirken vært overbevist om at de som dør for troen, uten å ha mottatt dåpen, blir døpt ved sin død for og med Kristus. Denne bloddåpen, på samme måte som lengselsdåpen, bærer dåpens frukter uten å være sakrament. Katekumener som dør før de er blitt døpt, sikres den frelse de ikke har kunnet motta gjennom sakramentet ved sitt uttalte ønske om å motta det, sammen med anger for syndene og nestekjærlighet. «Kristus er død for alle, og til syvende og sist har alle mennesker et felles kall som er guddommelig. Derfor må vi fastholde at Den hellige ånd gir alle mulighet for å ta del i påskens mysterium på en måte som Gud vet om» (Gaudium et spes, 22). Hvert menneske som er uvitende om Kristi Evangelium og Hans Kirke, og som søker sannheten og gjør Guds vilje slik det kjenner den, kan bli frelst. Man kan gå ut fra at slike mennesker ville ha ønsket dåpen uttrykkelig, dersom de hadde kjent til dens nødvendighet. Når det gjelder barn som døde uten å ha blitt døpt, kan ikke Kirken gjøre annet enn å overgi dem til Guds miskunn, slik den gjør i sitt gravferdsrituale for dem. For Guds store miskunn, Han som vil at alle mennesker skal bli frelst (jf. 1 Tim 2,4), og Jesu mildhet mot barna som fikk Ham til å si: «La barna komme til meg, og vis dem ikke bort» (Mark 10,14), gir oss håp om at det finnes en vei til frelse for barn som er døde uten dåp. Desto alvorligere skal man også ta Kirkens oppfordring til ikke å hindre barna i å komme til Kristus ved å ta imot den hellige dåps gave.De fleste trossamfunn har samme trosmessige holdning, om enn den kles i annet teologisk språk.
En problemstilling om kvinner og dåp kan i dag synes selsom. Men historisk er det likevel av interesse å drøfte spørsmålet – under tre synsvinkler: Hva gjelder den tidlige skikk med å døpe personer som var nakne (gymnos) mens døperen som regel var en (mannlig) prest; hva gjelder påskenattsfeiringens dåpsliturgi; og hva gjelder kvinners adgang til å foreta dåp?
Nakendåp: Tidlige kilder belegger at kandidatene ble døpt nakne, blant annet for å understreke handlingens radikale natur. Her strides de lærde: Det er dem som mener at det er høyst usannsynlig at mannlig presteskap døpte nakne voksne kvinner, og det pekes på at uttrykket gymnos i kildene, nakenhet, hadde en mye videre bruk enn det «splitter naken» man senere tenker seg med ordet. Det kunne dreid seg om at man kun skulle ta av seg de ytre klærne. At man likevel brukte ordet nakenhet kunne tenkes å skyldes å understreke det teologiske element om en ny fødsel i dåpen.
Imidlertid finnes det i gamle skildringer sterke elementer som trekker i en annen retning, og som også kan kaste lys over hvilken rolle som de kvinnelige diakoner, ofte nevnt i eldre kilder, hadde å oppfylle. I en gammel koptisk kilde fra Egypt heter det blant annet: «Den person som døpes, blir nå avkledt … alle gull- og sølvornamenter og klær tas av …». Likeså et rituale fra Edessa: «Diakonen fjerner fra katekumenen alle klær, ornamenter, øreringer og hva enn de har på seg …». I «De apostoliske konstitusjoner» (ca. år 400) står det uttrykkelig (nr. 3,15 og 3,16) at «ingen mann skal se» den kvinnelige katekumen, og at både neddykking og salving skal foretas av en diakonisse. Ved dåp skjedde nemlig samtidig en salving (knyttet til det som i dag er konfirmasjon eller krismering i den katolske og de ortodokse kirker), og den var ikke kun – som i vår tid – på pannen, men over store deler av kroppen.
Det er også kjent fra noen kilder at det var benyttet forheng mellom døper og dåpskandidat: Den døpende/salvende biskop/prest ville da salve kandidatens hode (og la en diakon ta seg av resten) og fremsi dåpsformelen, og samtidig selv påbegynne nedsenkningen ved å føre kandidatens hode nedover (og så la diakonen ta seg av resten), eller ved å døpe ved overøsning (og la diakonen eventuelt fortsette med nedsenkningen i baptisteriets vannbasseng).
Dåp påskenatt: I de første århundrer av kristendommens historie ble påskenatt det fremherskende tidspunkt for dåp. Det skjedde da i baptisteriet, der man hadde et slikt. Først ble barna døpt, så mennene og til slutt kvinnene. Men her kom oldtidens og Midtøstens renhetsforskrifter, som hadde nedfelt seg i noen grad i kristendommen, inn som en faktor: Menstruerende kvinner ble ansett som rituelt urene. (Likeså var man rituelt uren i mange dager etter en fødsel.) Dermed har man forklaringen på at ikke alle årets kvinnelige katekumener mottok dåpen påskenatt, men at det også var senere terminer for dåp i løpet av påsketiden eller rett etter pinse.
Kvinner som døpere: På et meget tidlig tidspunkt avklarte kirken at dåpens sakrament kunne gis gyldig også av lekfolk (menn og kvinner). Men lenge var det en rangering ved slike nøddåp: Kvinner stod nederst på listen og skulle ikke døpe dersom det var et alternativ, det vil si en mann, som kunne gjøre det. Dette kan synes som en særdeles upraktisk regel, ettersom fødselshjelperne nesten alltid var kvinner. Forklaringen var den periodiske rituelle urenhet.
I Den katolske kirke regnes dåpen som et sakrament som er nødvendig for frelse. Som i de fleste vestlige kirker er den normale praksis i Den katolske kirke dåp ved overøsning. Samtidig sier kirken i sine læredokumenter at neddykking er anbefalingsverdig fordi det gir et klarere bilde av dåpens innhold. Mange nye katolske kirker er derfor utstyrt med dåpsbasseng i stedet for den tradisjonelle døpefonten; en del kirker har også en mellomløsning som tillater at småbarn dyppes ned i vannet. Vannet som brukes skal være velsignet, helst av en biskop i forbindelse med påskefeiringen, men da dette ikke holder seg friskt gjennom året blir de fleste døpt i vann som er velsignet av en prest eller diakon under seremonien. Barnedåp blir praktisert, og anbefales sterkt.
Den essensielle rite er overøsningen sammen med treenighetsformelen. Men en fullstendig dåpsliturgi i den katolske latinske ritus omfatter (i rekkefølge): Presentasjon, innledende spørsmål til foreldre og faddere, tegning av barnet med korstegn på dets panne, skriftlesning/er (med en viss valgfrihet), preken, forbønner inkl. bønn om de helliges forbønn, eksorsismebønn, salving med katekumenolje på barnets bryst, (noen steder:) applikasjon av salt på barnets leppe, velsignelse av dåpsvannet (hvis ikke allerede velsignet), foreldres og fadderes avsvergelse av djevelen og deres trosbekjennelse, foreldres/fadderes bekreftelse av dåpsintensjon, selve dåpen, salving med hellig krisma på barnets panne, bønn ved ikledelse i /påleggelse av dåpsklede (ofte bønn over den hvite dåpskjole barnet allerede er iført), overrekkelse av dåpslyset som først tennes fra påskelyset, effatabønn, avsluttende velsignelser over mor og far og andre fremmøtte.
Ved voksendåp følges den samme progresjon, men med tilpasninger. Salvingen med katekumenolje er som regel skjedd ved en tidligere anledning og bortfaller dermed. Det er dåpskandidaten selv – ikke foreldre – som svarer på spørsmål. Ferming (konfirmasjon) trer inn på det sted i seremonien der det ved barnedåp skjer en ikkesakramental salving med hellig krisma.
Dåpen er i katolsk teologi et pregende sakrament, det vil si at det ikke kan gjentas. Når det er usikkert om en person er døpt (eller gyldig døpt), gis kondisjonell døp (betinget dåp), det vil si at den som døper sier «dersom du ikke allerede er døpt, døper jeg deg…»
Slike kondisjonelle dåp kan være aktuelle for eksempel dersom en person er adoptert og det er usikkert om vedkommende er døpt, eller er døpt under uklare omstendigheter og ingen sikre vitner lar seg oppdrive, eller konverterer til den katolske kirke fra annet trossamfunn og det er usikkert om han eller hun er gyldig døpt. Usikkerheten kan for eksempel være knyttet til at det ikke lot seg fastslå sikkert at dåp fant sted (manglende dokumentasjon, usikre vitner, osv) eller verifisere at trossamfunnet alltid benytter trinitarisk dåpsformel, hvorvidt den som fremsa dåpsformelen kanskje ikke foretok selve dåpshandlingen selv, eller hvorvidt trossamfunnet har en etter den katolske kirkes minimumsbetingelser utilstrekkelig dåpsforståelse.
Ferming, eller konfirmasjon, som også er et sakrament i Den katolske kirke, sees som nært knyttet til dåpen. I de orientalske katolske kirker blir derfor det alltid fermet (konfirmert) umiddelbart etter dåpen, selv om det gjelder spedbarn. De kan også motta nattverden, på lignende måte som er beskrevet mht de ortodokse kirker nedenfor. I den latinske (vestlige) del av den katolske kirke er den lovbestemte fermingsalder normalt 7 år – det tidspunkt hvor man er nådd «sjels alder» og trenger dette sakramentets styrking av dåpen. I Norge er fermingsalderen normalt 14-15 år, noe som er en tilpasning til konfirmasjonsalderen i Den norske kirke.
I Den ortodokse kirke og de orientalske ortodokse kirker er neddykking vanlig praksis. Dåpen er et mysterion (det vestlige uttrykk er sakrament), og barnedåp anbefales sterkt. Dåpsritualet innledes av eksorsismer. Dåpskandidatens kropp blir dernest salvet med gledens olje før selve dåpen. Det døpes med tre fulle neddykninger i Treenighetens navn. Hele kroppen skal døpes, for det er hele mennesket som fødes på ny.
Den som døpes, fermes (konfirmeres ved salving med hellig myrra-olje) umiddelbart, selv om det er et spedbarn, for dermed å styrke virkningen av dåpen. Fermingen regnes også som et mysterion og kalles i det liturgiske språket «innseglet på Helligåndens gaver». Fadderne, presten og den nydøpte går i høytidelig prosesjon tre ganger rundt døpefonten mens man synger «Alle dere som er døpt til Kristus, har ikledd dere Kristus. Halleluja!» (Gal 3,27.) Lesningene i dåpsseremonien er fra Romerbrevet 6,3-11 og Matteusevangeliet 28,16-20.
Avslutningsvis klippes den nydøptes hår. Tonsuren er et uttrykk for hengivenhet til Gud og en ny begynnelse.
Når barnedåp skjer i forbindelse med nattverdsgudstjeneste, mottar også barnet nattverdens mysterion, og under begge skikkelser. Barn tar del i nattverd på samme måte som voksne, ved at et lite stykke brød som er blandet med vinen i kalken, føres med skje inn i barnets munn.
Protestantiske kirkesamfunn praktiserer for det meste dåp etter samme regler som beskrevet ovenfor under Den katolske kirkes latinske (vestlige) ritus. Riten er imidlertid sterkt forenklet i forhold til den katolske, og i de protestantiske trossamfunn som praktiserer voksendåp/troendes dåp er seremonien som regel svært annerledes.
De protestantiske kirkesamfunn som oppstod ved reformasjonen, det vil si med luthersk eller kalvinsk tro, har en tradisjonell vestkirkelig oppfatning av dåpen. Det praktiseres dermed barnedåp, og overøsning er den vanligste metode. Den norske kirke hører til denne kategorien. Udøpte barn med foreldre som er medlemmer av Den norske kirke regnes som tilhørende, men ikke fullverdige medlemmer. Det foretas imidlertid ikke noen konfirmasjon som ledd av riten når det er voksne som skal døpes. Ved usikkerhet om noen er rett døpt, gjennomføres ikke noen kondisjonell dåp – derimot døpes det på vanlig vis (uten verbalt forbehold).
Baptister, mennonitter, adventister og pinsevenner praktiserer troende dåp. Dåpen er frivillig og skjer på den kristnes bekjennelse og tro, og ikke på grunn av alder eller fordi en blir voksen. Den eneste betingelse for å bli døpt er bekjennelsen av å tro på Jesu Kristi frelsesverk. Derfor kalles dåpen troende dåp, og det er ikke uvanlig at ganske unge mennesker lar seg døpe. Baptister og pinsevenner deler det baptistiske dåpssyn med full neddykking i vann.
Det gis ingen formell dåpsopplæring ettersom dåpen er frivillig. Det er vanlig at dåpskandidatene blir spurt på forhånd, om de forstår innholdet i dåpen og den kristne tro. Dåpen har ingen betydning i forhold til frelsen, men er en god samvittighetspakt mellom den som lar seg døpe og Gud. Å være troende døpt er nødvendig for medlemskap. Mennesker som er døpt som barn i andre kirkesamfunn, døpes på nytt.
De fleste pinse-, baptist- og adventistmenigheter har dåpsbassenger i menighetslokalet. Men det finnes ikke noen begrensninger i forhold til stedet, foruten at det må være «nok vann», derfor kan dåp skje i svømmebasseng eller utendørs. Praktisk foregår dåpen med full neddykking i vann, like etter at dåpskandidaten har vitnet om (bekjent) sin tro for menigheten.
For unge barn er det vanlig å ha en barnevelsignelse, en bønn og velsignelse av barnet. Dette regnes ikke som en dåp. Denne seremonien er en markering i et av menighetens møter, som regel i et søndagsmøte. Dette skjer gjerne når barnet er noen måneder gammelt. I konfirmasjonsalder er det vanlig å gjennomføre det ettårige kurset tentro (frikirkelig konfirmasjon).
Enkelte baptistkirker bruker ikke treenighetsformularet, «… i Faderens, Sønnens og Den hellige ånds navn», men døper «i Jesu navn». Baptistisk dåp blir derfor bare ansett som gyldig av andre kirkesamfunn, dersom det framgår av dåpsattesten, at den skjedde ved bruk av treenighetsformularet.
I de kristenunitariske menigheter som er direkte sprunget ut av den radikale reformasjon innenfor protestantismen, er dåpen utelukkende en rituell symbolhandling. Man praktiserer både barne- og voksendåp (men noen unitarkirker, som Den norske unitarkirke, foretrekker mest voksendåp, det vil si at dåpskandidaten ikke er yngre enn 12 år). Dåpskandidaten overøses én gang med vann fra en særskilt dåpskalk, mens presten uttaler følgende formular: «Jeg døper deg til den ene sanne Gud og til Jesu etterfølgelse.» Ved dåpen tilkjennegis at det ønskes tilhørighet til den kristne unitarisme og delaktighet i den unitarmenigheten man døpes inn i. Siden unitarene tolker reformasjonens tanker om det allmenne prestedømmet meget liberalt og vidt, kan enhver myndig person som har til intensjon å døpe, forrette en unitarisk dåp, men i praksis overlates den liturgiske handlingen vanligvis til en ordinert prest. Det er ikke vanlig med opplæring forut for voksendåp.
Kristenunitarene godtar alle kristne dåpspraksiser som gyldige og praktiserer vanligvis ikke gjendåp. En allerede døpt person som ønsker å konvertere til kristenunitarismen, behøver derfor normalt ikke å la seg døpe på nytt. I de tilfeller en allerede døpt konvertitt ønsker å markere sin tilhørighet gjennom et rituale, brukes i Den norske unitarkirke det jødisk rituelle renselsesbad (mikvah).
I noen unitarkirker betraktes enhver kristen dåp som en betingelse for medlemskap, mens det i andre er fullt mulig å være medlem uten å være døpt i noen kristen sammenheng. Dog er alle kristne unitarkirker enige i at dåp er en naturlig og forventet handling for en kristen, og svært få av de om lag 200 000 kristenunitarene som finnes i Europa i dag er udøpte. Også store grupper av de unitarer som i kommunisttiden i de tidligere Østblokklandene ikke offisielt kunne tilhøre en unitarmenighet, har etter jernteppets fall latt seg døpe. Man regner med en godt over 90 % dåpsrate i de kristenunitariske menigheter som i dag praktiserer barnedåp.
Blant kirkesamfunn som bruker den trinitariske dåpsformel (det vil si dåp til «Faderens, Sønnens og Den hellige ånds navn») betraktes unitarisk dåp som ugyldig, fordi det unitariske dåpsformularet til «den ene sanne Gud» bare inkluderer Gud forstått som «Faderen».
De siste dagers hellige (mormonerne) praktiserer kun dåp ved neddykking. De bruker treenighetsformularet, men da deres syn på den hellige treenighet avviker fra andre kirkesamfunns, er det mange som ikke aksepterer deres dåp som gyldig. Barnedåp praktiseres ikke.
«21 Og Herren sa til ham: Jeg gir deg myndighet til å døpe dette folk når jeg igjen har fart opp til himmelen. 22 Og Herren kalte også andre og sa det samme til dem. Og han ga dem myndighet til å døpe, og han sa til dem: På denne måten skal dere døpe, og det skal ikke være noen bordstrid blant dere. 23 Sannelig sier jeg dere at den som omvender seg fra sine synder ved deres ord og ønsker å bli døpt i mitt navn, skal dere døpe på denne måten: Se, dere skal gå ned og stå i vannet, og i mitt navn skal dere døpe dem. 24 Og se, dette er de ord dere skal si etter å ha kalt dem ved navn: 25 Med fullmakt fra Jesus Kristus døper jeg deg i Faderens og i Sønnens og i Den hellige ånds navn. Amen. 26 Og så skal dere senke dem ned i vannet og løfte dem opp igjen ut av vannet.» (Mormons Bok, 3. Nephi 11:21-26)
Dåpen blir sett som den første av flere ordinanser. Bare en prestedømsbærer (alle verdige menn som har mottatt prestedømmet i en alder av 12 [diakon]), kan døpe fra en prests embete av (som man mottar i en alder av 16 år), og embeter over det. Kirken aksepterer ikke andre kirkesamfunns dåpspraksis, da kun denne prestdømsmyndighet (som man må ha for å døpe), kun er innenfor Kirken. Konvertitter døpes derfor alltid på nytt.
3. Vi tror at hele menneskeheten kan bli frelst gjennom Kristi forsoning, ved å adlyde evangeliets lover og ordinanser.
4. Vi tror at evangeliets første prinsipper og ordinanser er: 1) Tro på den Herre Jesus Kristus. 2) Omvendelse. 3) Dåp ved nedsenkning til syndenes forlatelse. 4) Håndspåleggelse for Den hellige ånds gave.
Dåpen blir sett på som nødvendig til frelse, og at den renser fra alle synder (se for eksempel Ap.gj. 2:38; Ap.gj. 22:16; Mark. 16:16). Man inngår en pakt med Herren i dåpen (se for eksempel Pet. 3:21), og denne «dåpspakten» kan man «fornye» ved nadverden og få tilgivelse for sine synder. Siden Jesu Kristi kirke av siste dagers hellige (SDH) mener dåpen er en av flere ordinanser som er nødvendig for å «vende tilbake til Gud» (Joh. 3:3; Joh. 3:5), praktiseres også stedsfortredende dåp for avdøde (1 Kor. 15:29) som ikke fikk mulighet til å utføre dette mens de levde på jorden. Allikevel er ikke dette noen garanti for at personen vil akseptere den i «åndeverden» og bli frelst. Det er av denne grunn mormonerne har bygget opp sitt imponerende genealogiske arkiv.
Brunstad Christian Church (BCC) praktiserer ikke barnedåp, men regner barna fullt med i fellesskapet, ut fra Jesu ord i Matteusevangeliet 19, 14. uten at de er døpt. BCC praktiserer imidlertid voksendåp som en god samvittighetspakt med Gud De mener at et barn ikke har bevissthet til å inngå en slik pakt med Gud, og at det derfor først kan realiseres når denne er til stede.
Det er ingen sammenheng mellom dåp og navngiving. I Norge er registrering av barns navn en oppgave som tas hånd om av Folkeregisteret. Tidligere ble dog avskrifter av kirkebøkene (med sine innførsler om fødsel og dåp) brukt av myndighetene til blant annet inkalling til verneplikt o.a. I 1905 ble kommunene pålagt folkeregistrering, men det var den tyske okkupasjonsmakten som i tiden 1940–1945 innførte en statlig folkeregistrering. I 1946 kom den første norske loven om statlig folkeregister, som i realiteten fratok Den norske kirke denne funksjonen. I Sverige hadde Svenska Kyrkan registeroppgaven for alle innbyggere (uansett tro) frem til 1992, da den ble overtatt av Skatteverket.
Dåpsliturgien går historisk sett tilbake til den tid da voksendåp dominerte, og man ble da snart stilt overfor en situasjon der det kom dåpskandidater (katekumener) som hadde navn som syntes upassende i kristen sammenheng. Det var i disse tilfeller vanlig at de forut for dåpen ble gitt et nytt navn eller tilleggsnavn. Ved voksendåp er det i noen kirkesamfunn fremdeles tradisjon for at kandidaten tar et kristent navn, eller et ekstra helgennavn, i forbindelse med dåpen.
Det var også i lange tider mange steder vanlig at et nyfødt barn ble gitt navn etter dåpsdagens liturgiske (helgen)minne/festdag. For eksempel ble Martin Luther døpt på minnedagen for den hellige Martin av Tours (hadde han vært jente, ville det kanskje blitt en «Martina»); en kvinne som hette Natalia var sannsynligvis døpt (eller født) til Jul, osv.
I lys av barnedåpens rolle som overgangsrite er det fremdeles naturlig at barnet «presenteres» for samfunnet og navnet kunngjøres i forbindelse med seremonien.
Religionshistorisk sett har den kristne dåpspraksisen forbilder i renselsesritene i jødisk lov og tradisjon, mikvah. I Tanakh og rabbinsk tradisjon er dette et ritualt bad i forbindelse med visse omstendigheter, for å gjenopprette rituell renhet for eksempel for kvinner etter menstruasjon eller barnefødsel. Også for konvertitter til jødedommen var et rituelt bad foreskrevet.
Dåpen er en karakteristisk overgangsrite (Rite de passage), enten den utføres som barnedåp, troende dåp eller konvertittdåp. I så måte har den fellestrekk med mange tilsvarende livsriter i andre kulturer og religioner; riter som markerer barns fødsel, inntreden i de voksnes verden, eller skifte av livsorientering.
Dåpsseremonier finnes også i andre religioner og kulturer. Det er funnet spor etter slike seremonier i mange utdødde kulturer, men de arkeologiske bevis er sjelden av en slik art at man kan vite sikkert hva de inneholdt.
Mandeerne, som regner Jesus Kristus og Moses som falske profeter, ser på Johannes Døperen som sin frelser, og praktiserer en form for dåp. Denne dåpen gjentas gjerne mange ganger i løpet av livet.
Sikhene har en dåpsseremoni, amrit sanskar som ble innstiftet i 1699, da den tiende leder, Guru Gobind Singh, døpte fem følgesvenner og ble så selv døpt av dem.
Når et skip eller en større båt sjøsettes eller overleveres fra skipsverftet er det vanlig med en dåpsseremoni. Selve dåpen utføres av en gudmor, som annonserer navnet og rett etterpå knuser en flaske med champagne mot båtsiden.
Kjæledyr blir noen ganger «døpt» i anledning at de får navn. Dette er ingen kristen dåp, men i Norge skjer den ofte med forbilde fra barnedåpen i kirken.
Ordet brukes også i en rekke andre sammenhenger, som for eksempel det å «omdøpe en gate».
I kirkelig sammenheng benyttes av og til ordet «klokkedåp» om innvielsen av kirkeklokker.
Om mysteriene : en dåpskatekese. av Ambrosius, biskop av Milano; oversettelse og kommentarer ved Asle Dingstad. Luther, 1999. ISBN 82-531-4392-3
Dåpen i norske kirkesamfunn. av Peder A. Eidberg, mfl. Land og kirke/Gyldendal, 1982 ISBN 82-05-14108-8
Ganeri, Anita. Et liv begynner: fødsel og dåp. Damm , 2002. (Barnefaktabok om ulike overgangsriter) ISBN 82-517-7444-6
Holck, Per. Livets høytider : skikker og overtro fra vugge til grav. Cappelen, 1995. ISBN 82-02-15302-6
Høeg, Ida Marie. "Dåpen som overgangsrite: en analyse av dåpens kirkelige og private riter " I: Prismet, nr 2, 2001
Rudmoen, Ragnar. Kristen dåp. Filadelfiaforlaget, 1986. (Pinsevennene). ISBN 82-534-0704-1
Sannes, Kjell Olav. Dåpen og dens plass i kirkens liv. Aschehoug, 1978. ISBN 82-03-09702-2
Undheim, Paul. Forberedelser til dåp. Fredhøis, 1996. (Populærveiledning for vordende dåpsforeldre i den norske kirke) ISBN 82-04-04444-5
Haugland, Hans. «Barnedåpen er Bibelsk» Utgitt av: Akademi for Kristen Folkeopplysning (AKF).
Fra sistedagershellige.no: Hva er forskjellen på å bli døpt i Jesu Kristi Kirke og i andre kirkesamfunn?
Dargovských hrdinov («Heltene fra Dargover(s boligområde)») er en av den slovakiske byen Košices bydeler. Den befinner seg øst for byens sentrum og er en del av distriktet (slovakisk Okres) Košice III.
Bydelen ble grunnlagt i 1975 og ligger rundt en ås som heter Furča, som også er det uformelle navnet på bydelen.
Darkoti var en  fyrstestat i det som nå er delstaten Himachal Pradesh i India. Staten var styrt av en fyrste, som ble vasall under britene. Staten ble etablert mot slutten av 1700-tallet og ble innlemmet i India i 1948. Den hadde i 1901 518 innbyggere og en flate på 21 km2.Darkoti var en av flere småstater i Punjab, kalt Simla Hill States, og grenset til fyrstestaten Jubbal i øst og ellers av det britisk-indiske området Kotkhai. Herskerne av Darkoti var rajputer og hinduer. Fyrsten fikk indirekte representasjon i Fyrstekammeret da dette ble opprettet i 1921 og valgte sammen med andre stater to representanter.
Etter Indias uavhengighet i 1947 ble Darkoti 15. april 1948 slått sammen med nabostatene til Himachal Pradesh.

Darren Jackson (født 25. juli 1966 i Edinburgh) er en skotsk tidligere fotballspiller som er mest kjent fra sine tre perioder i angrepet hos de britiske klubbene Newcastle United, Dundee United og Hibernian. Jackson fikk også 28 landskamper for Skottlands herrelandslag i fotball i perioden 1995 til 1998, og var blant annet med i troppen til EM i fotball 1996 og VM i fotball 1998.
Jackson begynte sin spillerkarrière hos Meadowbank Thistle i 1985, hvor han spilte nesten 50 seriekamper og scoret 22 seriemål frem til oktober 1986 da han meldte overgang til Newcastle United. Oppholdet i Newcastle var mindre positivt prestasjonsmessig da han på to sesonger scorte kun syv seriemål på 70 kamper. I desember 1988 dro han tilbake til Skottland, hvor han signerte en kontrakt med Dundee United. På Tannadice Park fikk han totalt 87 kamper og scorte 30 seriemål fordelt over fire år som partner i et offensivt angrepspar med Mixu Paatelainen. Klubben gikk for øvrig på et finaletap i Scottish Cup, før Jackson sommeren 1992 dro videre til sin hjemby og Hibernian.
Han fikk tilsammen 170 seriekamper og 50 seriemål fordelt over fem år på Easter Road, i tillegg til at han også var delaktig i at klubben klarte å komme seg til finalen i Scottish League Cup. Hans prestasjoner i Hibernian gjorde at han ble solgt til storklubben Celtic for 1,25 millioner pund i juli 1997, men hans opphold i klubben ble preget av et lengre avbrudd som følge av hydrocephalus. Han ble lånt ut til den engelske klubben Coventry City fra november 1998 til januar 1999, men var likevel med på å vinne både den skotske serien og ligacupen med Celtic. I mars 1999 dro han videre til Heart of Midlothian.
Hos Hearts fikk han tilsammen 56 seriekamper og syv mål frem til han ble lånt ut til Livingston i januar 2001. I utlånsperioden ble hans kontrakt med Hearts kansellert, og Jackson forlenget derfor sin periode hos Livingston ut sesongen, som til slutt endte med opprykk. Da sesongen var ferdigspilt ble han ikke tilbudt noen ny kontrakt, og turen gikk derfor videre til St. Johnstone, hvor han avsluttet sin spillerkarrière i juni 2002 etter først å ha spilt på et kortere låneopphold hos Clydebank.
Etter at han la opp som aktiv fotballspiller har Jackson fungert som fotballagent for Skottlands fotballforbund, hvor han blant annet representerer Jackie McNamara.
Jackson fikk sin landslagsdebut for Skottland i en vennskapskamp mot Russland i mars 1995. Han ble tatt ut i troppen til EM i fotball 1996 av landslagstrener Craig Brown, men fikk ikke spille noen av kampene. Han ble også tatt ut i troppen til VM i fotball 1998, hvor han spilte to av tre gruppespillkamper mot Brasil og Norge. Etter VM spilte han kun to gruppespillkamper i kvalifiseringen til EM i fotball 2000 og ble siden ikke lenger tatt ut på landslaget. Jackson fikk totalt 28 landskamper og fire landslagsmål for Skottland frem til oktober 1998.

Dataorm er en variant av et datavirus som ikke trenger noen vert for spredning. Den har de mekanismer selv som trengs for spredning, men opptrer forøvrig på samme måte som et datavirus.
I tillegg til reproduksjon, kan både virus og ormer ha andre funksjoner. De kan være harmløse, og ikke ha annen funksjon enn spredning, til svært destruktive ved å slette alle data på harddisk og alle lagringsmedia som senere settes inn i maskinen. De kan være tidsbomber som går av på en gitt tid, eller logiske bomber som går av under en gitt forutsetning eller handling. Ofte er ormer benyttet for å avlytte brukeres passord og for å skaffe kontroll, og ta over maskinen. Ofte spres de gjennom e-post, og sender seg selv videre til alle på adresselista i e-postprogrammet. Det minste kjente dataviruset er på 13 byte.
The Wildlist – liste over virus og dataormer «i det fri», dvs funnet av datasikkerhetsselskaper (engelsk)
Jose Nazario diskuterer dataormer – oversikt over dataormer av en kjent sikkerhetsekspert (engelsk)
Vernalex.com veiledning for å fjerne dataorm – informasjon om bakgrunn for dataormer, hvordan fjerne de og forebygging (engelsk)

David Frederick Attenborough (født 8. mai 1926 i London i England) er en britisk programleder som er kjent for sine naturprogrammer og -filmer og som programleder i BBC i mer enn 50 år. Han er tidligere senior manager i BBC, og har tjenestegjort som kontrollør i BBC2 og som programdirektør i BBC Television i 1960- og 70-årene.
I 1985 ble han utnevnt til Knight Bachelor for sitt arbeide. Han ble derved adlet og fikk rett til å føre tiltaleformen sir foran navnet sitt. Han har også blitt utnevnt til en rekke britiske ordener. I 1974 ble han utnevnt til kommandør av Order of the British Empire, i 1991 til kommandør av Royal Victorian Order og i 1996 ble han utnevnt til Order of the Companions of Honour. I 1995 ble han tildelt Order of Merit. Attenborough er Fellow av Royal Society og av Zoological Society of London.
Han den mellomste av tre brødre. Den eldste broren er skuespilleren og regissøren Richard Attenborough.
1991: Commander of the Royal Victorian Order (CVO) for produksjon av dronning Elizabeth IIs juleprogram på TV i en rekke år fra 1986
2006: Institute of Ecology and Environmental Management – Institute Medal som anerkjennelse av hans fremragende bidrag til den offentlige oppfatning av og forståelse for økologi
Attenborough er kjent først og fremst for å skrive og presentere de ni Life -seriene, som er listet i kronologisk orden nedenfor:
Life in Cold Blood (2008)Stemmen hans er synonym med natur-dokumentarer for de fleste, og de skjellsettende seriene han ga stemmen til inkluderer: 

David Hunter Hubel (født 27. februar 1926 i Canada, død 22. september 2013) var professor i nevrobiologi og professor emeritus ved Harvard Medical School. 
Hubel ble født i Windsor i Ontario til amerikanske foreldre i 1926. Hans farfar utvandret som barn til USA fra den bayerske byen Nördlingen. I 1929 flyttet hele familien hans til Montréal, der han tilbrakte sine formative år. Fra alderen 6 til 18 år, utdannet han seg ved Strathcona Academy i Outremont, Quebec. Senere studerte han matematikk og fysikk ved McGill University, og deretter gikk han på medisinsk skole der. I 1954 flyttet han til USA for å jobbe ved Johns Hopkins University School of Medicine som assistent innen nevrologi. Han tjenestegjorde senere i den amerikanske hæren og ble utstasjonert ved Walter Reed Hospital. 
Han var med-mottaker av Nobelprisen i fysiologi eller medisin for 1981 sammen med Torsten Wiesel for deres forskning og oppdagelser vedrørende informasjonsbehandling i det visuelle systemet. Nobelprisen ble delt med forsker Roger W. Sperry for hans uavhengig forskning på de cerebrale hemisfærene. I 1978 ble Hubel og Torsten Wiesel tildelt Louisa Brutto Horwitz Prize fra Columbia University.
Hubel og Wiesel fikk Nobelprisen for to store bidrag: For det første for deres arbeide med utvikling av den visuelle systemet, som involverte en beskrivelse av okulær dominans kolonner på 1960-og 1970-tallet, og 2. for deres arbeid med å etablere et grunnlag for visuell nevrofysiologi, som beskriver hvordan signaler fra øyet behandles av hjernen til å generere bevegelsesdetektorer, stereoskopisk dybde detektorer og farge detektorer, som er byggesteinene i den visuelle verden. 
Ved å frata kattunger fra å bruke det ene øyet, viste de at kolonner i den primære visuelle hjernebarken mottar innspill fra de andre øyet tok over områder som normalt ville fått innspill fra det øyet som de ikke fikk sett på. Dette har viktige implikasjoner for forståelsen av deprivasjon amblyopi, en type visuelt tap som skyldes ensidig visuell deprivasjon. Disse kattungene fikk heller ikke mulighetene til å utvikle områder i hjernen som mottar innspill fra begge øynene. Dette er en funksjon som er helt nødvendig for å få et binokulært syn. 
Hubel og Wiesels eksperimenter viste at en okulær dominans utvikler seg irreversibelt tidlig i barndommen. Disse studiene åpnet døren for mer forståelse og rett behandling av grå stær og skjeling hos barn og ungdommer. Forsøkene var også viktige i senere studier om kortikale plastisitet.
(en) David H. Hubel hos Nobelprize.org i forbindelse med tildelingen av Nobelprisen i fysiologi eller medisin 1981
David Hollaz (alternativt: Hollatz, latin: Hollatius; født 1648 i Wulkow nær Stargard i Pommern, død 17. april 1713 i Dobrzany, Kr. Saatzig i Pommern) var en tysk luthersk teolog og dogmatiker.
Hollaz var sønn av Michael Hollaz, og studerte ved skolene i Stargard og Landsberg an der Warthe. Han besøkte gymnaset i Erfurt, og ble innskrevet den 17. juni 1668 ved Universitetet i Wittenberg. Der var Abraham Calovius, Johann Andreas Quenstedt, Johann Christian Kirchmayer og Johannes Meisner hans teologiske lærere. 
I 1670 ble han predikant i Pützerlin, nær Stargard, i 1681 overtok han i Stargard og i 1863 avanserte han til assistentrektor på stedet. Den 24. april 1683 ble han uteksaminert fra Universitetet i Wittenberg med den akademiske graden magister, og ble 1684 rektor ved Lyceums teologiske fakultet i Kolberg. For sine elever skrev han i 1707 Examen theologicum acroamaticum universam theologiam thetico-polemicam complectens, som er den siste dogmatikken innen den strenge lutherske ortodoksien. 
Hollatz kjente til pietismen, men omtaler den ikke, selv om han avviser mystikken. I 1692 ble han utnevnt til prest i Jakobshagen, og det embete innehadde han til han døde, 65 år gammel.
Hollaz ble gift med Elisabeth Tesmar, datter til kollegaen Joachim Tesmar i Pützerlin. Det andre ekteskapet inngikk han med Elisabeth Schöning, datter til prosten i Jakobshagen. I 1693 ble han gift med Ilse Wirbitz. Sammen med sine tre ektefeller fikk han 13 barn.
Studium Excitare: Biografi av David Hollaz av Kirk LahmannUtdrag av engelsk oversettelse av Examen theologicum acroamaticum:

David John Cawdell Irving (født 24. mars 1938 i Hutton ved Brentwood i Essex i  England) er en omstridt britisk forfatter og selvlært historiker som har skrevet nærmere tretti bøker om den andre verdenskrig. Blant bøkene er The Destruction of Dresden og biografier om Göring, Goebbels, Milch og Churchill. Størst oppmerksomhet og de høyeste salgstallene fikk Irving som forfatter da han i 1977 utga Hitler's War, en biografi om Hitlers krigsår. Irvings faglige meritter er både omstridte og bestridte, og han regnes som svært kontroversiell, noe som understrekes av at åtte land nekter Irving innreise. Mens mange andre historikere vil berømme Irving for hans evne til å spore opp ukjente kilder, avviser de som oftest hans tolkninger av kildene som lite troverdige. Irving satt fengslet i Østerrike i 13 måneder, fra 2005 til 2006, etter å ha blitt arrestert og dømt for å ha «benektet holocaust» under et foredrag i 1989.Til tross for at hans forfatterskap i all vesentlighet knytter seg til andre temaer enn holocaust, har Irving siden 1988 vært mest kjent som holocaustbenekter. Denne betegnelsen avviser han imidlertid selv, idet han har argumentert for at drapene på jøder under den andre verdenskrig ikke skjedde som følge av en bevisst plan og at gasskamrene ikke fantes. Irvings oppfatninger om holocaust var et hovedtema i den svært medieomtalte injuriesaken som han førte mot Deborah Lipstadt i 2000, en rettssak han tapte.
Irving ble, sammen med tvillingbroren Nicholas, født i Hutton i nærheten av Brentwood i England. Hans far, John James Cawdell Irving (1898–1967), var kommandør i Royal Navy, mens moren Beryl var illustratør. Under andre verdenskrig tjenestegjorde faren på den lette krysseren HMS «Edinburgh», som ble senket av en tysk ubåt i Barentshavet den 2. mai 1942. Faren overlevde, men brøt kontakten med sin familie. Senere i livet møtte Irving sin far bare to ganger.  Irving viste ifølge Nicholas allerede i barndommen en sans for provokasjoner. Som seksåring gjorde han for eksempel nazihilsen under et tysk bombeangrep. Narrestrekene hans var særlig rettet mot autoritetspersoner. Etter å ha blitt uteksaminert ved Brentwood School i Essex, studerte Irving fysikk ved Imperial College London, men innstilte studiene av økonomiske grunner før han rakk å oppnå en akademisk grad. Ham studerte aldri historie. I studietiden var Irving redaktør for studentavisen Phoenix og ble i 1959 også redaktør for London University Carnival Committees Carnival Times, hvor han blant annet rakk å havne i søkelyset ved å antyde at massemediene ble eid av jøder og komme med støtteerklæringer til Sør-Afrikas apartheidregime.Det vakte anstøt da Irving i et av numrene kalte Hitler «den største forenende kraften som Europa har kjent siden Charlemagne.» Irving hevdet imidlertid at innholdet i avisen var ment som satire, men collegeledelsen var ikke av samme oppfatning, og han trakk seg deretter som redaktør.
Etter de avbrutte studiene ønsket Irving å gå inn i det britiske flyvåpenet Royal Air Force, hvor begge av hans brødre gjorde karriere, men han ble avvist av medisinske årsaker. Irving forlot deretter Storbritannia og slo seg ned i Tyskland, hvor han arbeidet på stålverket til Thyssen i Ruhr-området i den hensikt å forbedre sine tyskkunnskaper. Der kom han i kontakt med en kollega som innviet ham i historien om de alliertes bombing av Dresden. Han flyttet senere til Spania, hvor han arbeidet som kontorist på en britisk flybase. I 1961–1962 skrev han en samling på 37 artikler om den allierte bombekrigen, Wie Deutschlands Städte starben, for det tyske magasinet Neue Illustrierte. Disse artiklene dannet utgangspunkt for hans første bok, The Destruction of Dresden (1963), hvor han gjennomgikk den allierte bombingen av Dresden i februar 1945. På dette tidspunktet var det allerede et begynnende oppgjør i Storbritannia med terrorbombingen mot tyske byer, og boken fikk stor oppmerksomhet og ble en bestselger i både Storbritannia og Vest-Tyskland. I boken satte Irving antallet drepte i Dresden til 135 000. Kort tid etter utgivelsen kom han over en kopi av Tagesbefehl No. 47 hvor antallet drepte ble beregnet til 202 000-250 000. Dette tallet tok Irving med i den neste utgaven av boken. Imidlertid ble det snart fastslått at det virkelige tallet drepte var på 25 000-35 000, og at Tagesbefehl No. 47 var en forfalskning. Denne avsløringen tok ikke David Irving hensyn til, og han fortsatte å bruke forfalskningen som kilde i senere utgaver av boken.
I november 1963 ble Irving også på andre måter et tema i britiske avisers spalter. For han hadde tilkalt politiet da han mistenkte at tre menn forsøkte å ta seg ulovlig inn i leiligheten til han og hans daværende kone. Gerald Gable ble arrestert, og sammen med to andre tilstod han å ha brutt seg inn hos Irving for å stjele papirer som de håpet skulle avsløre Irvings kontakter med nynazistiske grupper. Gable startet senere det anti-nazistiske magasinet Searchlight og ble et nærvær som Irving stadig skulle få merke.
Irving hadde allerede flere bøker på planstadiet, og mottakelsen til hans debutbok oppmuntret ham bare til å satse videre på en karriere som forfatter på fulltid. Han ga opp planene om å fullføre en universitetsgrad og fikk i stedet kontrakt på to bøker. Den ene av dem, en bok om det tyske V2-programmet, The Mare's Nest, fulgte allerede i 1964. Både denne og hans kommende bok, The Virus House, utgitt i 1967, om det tyske atomvåpenprogrammet dro nytte av at svært mange viktige tidsvitner stadig levde i beste velgående.
Bokutgivelsene Accident: The Death of General Sikorski og The Destruction of Convoy PQ 17 førte til enda flere medieoppslag for David Irving, om enn av det sterkt kritiske slaget. I førstnevnte bok, også den utgitt i 1967, påstod Irving at Winston Churchill stod bak dødsfallet til den polske eksillederen general Wladyslaw Sikorski. Den tyske populærhistoriker Rolf Hochhuth grep fatt i dette, og skrev samme år et teaterstykke med identisk plot i 1967, noe som gav Irvings utgivelser ytterligere oppmerksomhet, og som fikk Churchill-familien til å vurdere søksmål. Det ble imidlertid raskt avslørt at Irvings påstander om at Sikorskis død skulle ha skyldtes sabotasje, trolig var helt uten røtter i de faktiske omstendigheter, men snarere basert på feillesning av dokumentene og annet slett arbeid fra Irvings side. Mer kritikk mot Irving kom også i boken som Carlos Thompson skrev om saken, The Assassination of Winston Churchill. Irvings svar til Thompson  kom i form av et injuriesøksmål. Søksmålet førte ikke frem, men endte derimot med at Irving selv måtte betale saksomkostningene.
I 1968 kom The Destruction of Convoy PQ 17, hvor Irving fremstilte konvoisjefen, kommandør Jack Broome, som uansvarlig og klandret ham for konvoiens store skipstap. Broome saksøkte deretter Irving for injurier. Den påfølgende rettssaken i 1970 endte med at Irving ble dømt til å betale £45 000 (hvorav £40 000 i erstatning), det meste av hva han og hans familie hadde av sparepenger. Boken ble også trukket tilbake fra markedet. I en avisartikkel samme år hånet Irving en kvinnelig journalist. Resultatet ble nok et injuriesøksmål, men en offentlig unnskyldning fra Irving hindret saken i å komme for retten.  Slik vant han tidlig rykte som en høyst kontroversiell forfatter av bøker om Andre verdenskrig.
Irving hadde allerede gjort det til sitt varemerke å basere sine bøker utelukkende på primærkilder. Han begynte å hevde – helt feilaktig – at han var den eneste av historikerne som forsket på den nasjonalsosialistiske perioden som drev arkivgranskning; de andre var bare «kopister». Sin forakt for etablerte historikeres arbeid viste han ved konsekvent å la være å benytte deres avhandlinger som kilder til sine egne bøker. Likevel plasserte han seg gjerne i selskap med profesjonelle historikere, og fremstilte seg som en av dem, men hevdet at han var dyktigere enn utdannede historikere.
På et tidlig stadium i skrivekarrieren varslet Irving at han ønsket å skrive en bok om Hitler. Bokavtalen ble inngått i 1965. Imidlertid måtte han først beskjeftige seg med en del kortsiktige prosjekter for å klare seg økonomisk, slik som da han samme år oversatte Wilhelm Keitels memoarer til engelsk. Arbeidet ga et magert økonomisk utbytte, men åpnet derimot døren til det Irving selv kalte «Den magiske sirkelen». Det var et nettverk bestående av Hitlers sekretærer, adjutanter, tjenere, sjåfører og andre menige medarbeidere, som fortsatte å holde kontakten med hverandre etter krigen. Deres beundring for Hitler hadde ikke bleknet gjennom årenes løp, noe som gjorde et sterkt inntrykk på Irving, desto mer fordi han merket seg at dette var velutdannede mennesker. De vakte Irvings aktelse og tiltro, noe han selv villig innrømmet mange år senere. Deres tillit til Irving ble på sin side styrt av vissheten om at han ikke hadde noen anti-nasjonalsosialistisk dagsorden. Møtene med dem skulle få stor innvirkning på hans research, for kretsen betrodde ham en hel del nytt kildemateriale. Dokumentasjonsmengden vokste dermed kraftig, slik at det skulle gå mange år før han kunne fullføre Hitler-boken. Behovet for inntekter fortsatte imidlertid å melde seg, og også inn i 1970-årene valgte han å arbeide på noen mindre ambisiøse prosjekter. Viktigst blant disse var en biografi om Erhard Milch, utgitt i 1973.
Uvanlig nok ble bokverket om Hitler først utgitt i Vest-Tyskland, i 1975, og da under navnet Hitler und Seine Feldherren. Boken, som Irving selv betraktet som sitt Magnum opus, fikk en kritisk mottagelse, selv om det vanket ros for Irvings fremlegging av nytt kildemateriale. Forleggeren hadde imidlertid fjernet noen av bokens mest kontroversielle påstander, noe som utvilsomt medførte at de sterkeste reaksjonene uteble. Ikke desto mindre var Irving så opprørt over forleggerens grep at han senere fikk stanset videre salg av Hitler und Seine Feldherren, inntil han til slutt fant en ny utgiver som godtok hans originale manuskript. Irving hadde opprinnelig samtykket i utelatelsene, men bare i vissheten om at forlaget ellers ville nekte å utgi boken. Irving fikk likevel anledning til å hevde, i bokens innledning, at Anne Franks dagbok var en forfalskning. Følgene ble at forlaget måtte betale injurieerstatning til Annes far, Otto Frank.
Først to år senere, i 1977, forelå den engelskspråklige utgaven, som bar navnet Hitler’s War. De britiske og amerikanske forleggerne hadde gått god for bokens faglige innhold, og følgelig kunne man her finne de utdragene som var strøket fra den tyske utgaven.
I boken, hvis formål skulle være å fremstille krigen slik den tok seg ut fra Hitlers perspektiv, ble Hitler beskrevet som en rasjonell, respektabel og intelligent politiker. Ifølge Irving skulle Hitlers eneste mål ha vært å øke Tysklands velstand og innflytelse i Europa. Han utviste her en beundring og sympati for Tysklands diktator som heretter skulle forbli et kjernepunkt i hans virksomhet som forfatter, skribent, taler og foredragsholder.
Det mest oppsiktsvekkende i Hitler’s War var likevel påstandene om at Hitler ikke hadde beordret folkemordet på jødene og at Hitler ikke en gang hadde visst om jødeutryddelsen før tidligst i 1943. Irving var tydeligvis selv opptatt av å rette oppmerksomheten mot akkurat disse påstandene, i det han frontet dem allerede i bokens innledning.
I startfasen fikk boken en til dels velvillig mottakelse fra både publikum og media. Den nådde syvendeplass på de britiske bestselgerlistene, og blesten rundt boken ble underbygget av Irvings dokumentarfilm, også den kalt Hitler’s War, som ble vist på britisk TV. Samtidig kom det en massiv og entydig reaksjon fra de fremste ekspertene på temaene som Hitler’s War omhandlet. Hovedpunktene i deres kritikk av boken var som følger:
Irving klarte ikke å formulere og holde fast på problemstillinger. Han presenterte verken en samlet bevisførsel eller en sammenhengende argumentasjon. Bokens fremstilling begrenset seg til begivenhetsrekker.
Irving trakk sine slutninger før han hadde analysert kildene grundig nok. Hans lettvinte omgang med kildene vitnet om overfladiske kunnskaper.
Irvings intellektuelle rekkevidde viste seg for begrenset til å behandle strukturelle forhold og kompliserte sammenhenger, og boken utgjorde således en lite fruktbar innfallsvinkel til forståelsen av Hitlers liv og Det tredje rikets historie.
Forfatterens evner som kildekritiker og forsker ble forspilt av hans fordommer og politiske engasjement. Han foretok ukloke utvalg og tolkninger av kildematerialet. Noen kritisk distanse mellom forfatter og tema eksisterte ikke. Hitlers egen fremstilling var likelydende med Irvings fremstilling. Informasjoner som brøt med Irvings tolkning av begivenhetene ble utelatt, og kilder regelrett manipulert eller diktet opp. Sluttresultatet ble en bok som søkte å fremstille Hitler i et best mulig lys.
Påstandene om Hitlers angivelige uskyld og uvitenhet i forhold til holocaust ble avvist som absurde av et samlet historikerkorps. Den tyske historikeren Eberhard Jäckel avdekket dokumentasjon som viste at Irvings tese var basert på uriktig kildebruk og regelrett villedende bevisførsel. Han kunne også avsløre at det ikke eksisterte noen «dokumentkjede» som beviste denne påstanden, stikk i strid med hva Irving hadde hevdet.
Oppstyret rundt Hitler’s War overskygget til dels Irvings Rommel-biografi The Trail of the Fox, som også utkom i 1977. Denne biografien var et biprodukt av arbeidet med Hitler’s War. Irving tegnet et bilde av en Rommel som var overbevist nasjonalsosialist og lojal mot Hitler til det siste – en fremstilling som stod i sterk kontrast til det eksisterende bildet av ham. Ifølge Irving hadde Rommel blitt lurt av sine medarbeidere, først og fremst hans stabssjef Hans Speidel, som angivelig skulle ha vært misunnelig på Rommels suksess. Den tyske motstandsbevegelsens mest fremtredende menn ble derimot levnet liten ære av Irving: De ble fremstilt som forrædere, manipulatorer og personlige feiginger. Irving gjorde det dessuten klart at han anså de brutale henrettelsene av dem som fullt fortjent.
Irvings tilbøyelighet til å betrakte tyske motstandsbevegelsen mot Hitler som forræderi, kom nok en gang frem i en liten trykksak som han i 1978 lot distribuere i Vest-Tyskland: Verrat und Widerstand im Dritten Reich. Dette var på et tidspunkt da tyske motstandsfolk som kjempet mot Hitler og det nasjonalsosialistiske regimet forlengst hadde vunnet bred anerkjennelse i vesttysk historiekultur og historieoppfatning.
Forhistorien til Hitler’s War ble utgitt som The War Path i 1978 og solgte bra, om enn uten å bli den samme salgssuksessen. Irving opprettholdt sitt skrivetempo, og i 1981 utkom det to større bokverk fra hans hånd. Den ene av dem handlet om oppstanden i Ungarn i 1956 og hadde navnet Uprising!. Det hadde vært av avgjørende betydning for Irving at ungarske og sovjetiske myndigheter stilte noen av sine arkiver til rådighet for ham. Boken ble ingen salgssuksess, men vakte oppsikt på grunn av de oppfatningene av jøder som Irving avslørte her. Irving påstod at begivenhetene i Ungarn ikke var en antikommunistisk oppstand, men en antijødisk oppstand. Han begrunnet dette med at Ungarns regime frem til 1956 kunne betegnes som et jødisk diktatur. Denne tesen ble avvist av bl.a. bokanmelderen Neal Ascherson, som bemerket at «Irving er jøde-besatt». Journalisten Kai Bird fulgte opp med å skrive at «jøder er tungtveiende i Irvings tanker». Flere anmeldere la ellers merke til at Irving var langt mer positiv i sine beskrivelser av regimet som sovjeterne innsatte etter deres invasjon av Ungarn, til forskjell fra menneskene bak oppstanden. Irving avviste at dette hadde vært en gest til de sovjetiske og ungarske myndighetene som takk for at disse hadde gitt ham innsyn i arkivene.
Den andre boken, The War Between the Generals, ble ferdigskrevet i løpet av noen intense måneder i New York. Boken, som omhandlet forholdet mellom lederne i den allierte overkommandoen under Andre verdenskrig, ble utgitt på det nyetablerte forlaget Congdon & Lattes. Irving fikk riktignok en del positiv omtale for The War Between the Generals, først og fremst fordi han under arbeidet hadde avdekket enkelte nye kilder. Men en bokanmeldelse av den høyt respekterte og anerkjente historikeren John Lukacs skulle vekke spesiell oppsikt. I bokanmeldelsen ble Irving av Lukacs betegnet som en av samtidens verste historikere, før han redegjorde for sine ankepunkter mot boken:
De allierte lederne ble fremstilt som umoralske, useriøse, korrupte og opportunistiske, en form for svartmaling som tok sikte på å fremstille Hitler som moralsk overlegen.
Amerikanske overgrep mot tyske krigsfanger ble behørig omtalt; tyske overgrep mot amerikanske krigsfanger avfeid som løse rykter.
Irvings omtale av amerikanerne var lite smigrende: de ble gjerne fremstilt som feiginger, vandaler,  voldsmenn, voldtektsmenn, ranere og mordere. Tyskerne ble konsekvent fremstilt i et gunstig lys. Det var tilfeller der Irving tilsynelatende tilla allierte generaler hans egne meninger, igjen uten dokumentasjon. Irving påstod bl.a. i sin bok at George S. Patton hadde omtalt jøder som «lavere enn dyr», og at alt hva Patton hadde sett av russere, polakker og jøder «hadde vakt hans avsky».
Bokens sladderaktige og sensasjonspregede innhold undergravde dens historiefaglige pretensjoner.Lukacs kritikk munnet ut i følgende observasjon: «Problemet er ikke at herr Irving er en amatørhistoriker; det er at han er en profesjonell skribent. Problemet er ikke bare at mange av hans ’fakta’ er feil og at hans politiske preferanser ofte er slette; det er at han ikke har mot nok til å vedstå seg sine overbevisninger. Han vet at nynazistiske bøker ikke er publiserbare og ikke vil tjene penger. Faktisk er denne boken ikke skrevet for tidligere nasjonalsosialister eller nynazister, men for et bredest mulig amerikansk publikum».
The War Between the Generals ble en salgsmessig fiasko, og Irving mente senere at Lukacs bokanmeldelse var årsaken til at NBC trakk tilbake sin intervjuavtale med Irving, noe som igjen førte til at mediene vegret seg for å omtale boken.
I 1983 trykket det anerkjente vesttyske nyhetsmagasinet Stern utdrag fra det de hevdet var Hitlers dagbøker, nylig skaffet til veie fra østtyske kilder. Senere begynte også den britiske avisen Sunday Times å trykke utdrag fra en engelsk oversettelse av dagbøkene. Da en rekke historikere, deriblant Eberhard Jäckel og Gerhard Weinberg, begynte å betvile dagbøkenes ekthet, arrangerte Stern en pressekonferanse den 25. april 1983.
Irving hadde i 1982 kjøpt 800 sider med Hitlerdokumenter fra August Priesack, mannen som hadde skaffet Stern tilgang til dagbøkene. Irving oppdaget at dette var forfalskninger, akkurat som mye annet i Priesacks samlinger. På denne bakgrunn konkluderte Irving med at også dagbøkene måtte være forfalsket. Han gikk offentlig ut og uttrykte sin overbevisning om at dagbøkene var falske, noe som skaffet ham en god del interesse fra magasiner som ikke hadde fått tilslaget på det angivelige scoopet. En av Sterns konkurrenter smuglet Irving inn på pressekonferansen den 25. april. Irving gikk i gang med å rope ut: «Jeg kjenner samlingen hvor disse dagbøkene kommer fra. Det er en gammel samling, full av forfalskninger. Jeg har noen her». Han viste deretter frem noen av de forfalskede dokumenter fra samlingen. Da arrangørene grep inn og fikk stanset ham, var det for sent. Irving hadde fått det fremmøtte presseoppbudets oppmerksomhet. Resten av dagen tilbragte han med å gi intervjuer til en rekke medier. Han fikk tilbud om å stille opp for TV-kanaler, og tjente totalt flere titusen dollar på sin rolle i saken.Noen dager etter pressekonferansen ombestemte Irving seg. Han mente nå at dagbøkene var ekte. Ifølge Robert Harris, som skrev bok om oppstyret rundt «Hitlers dagbøker», gjorde Irving helomvending fordi han følte seg uvel i selskapet med majoriteten av respektable historikere som mente dagbøkene var falske. Irving klarte heller ikke å tro at noen orket å ta seg bryet med å forfalske dagbøkene, som talte totalt 62 bind. Men først og fremst gjorde det inntrykk på Irving at han ikke fant en eneste henvisning til holocaust i dagbøkene. Dermed tok Irving dagbøkene til inntekt for sin påstand om at Hitler ikke hadde visst om jødeutryddelsen. Dagbøkene ga det samme sympatiske inntrykket av diktatoren som det Irving formidlet. Der hvor de fleste historikerne ga Hitler skylden for Krystallnatten, viste dagbøkene at Hitler hadde beordret pogromen stanset så snart han hadde blitt orientert om den, akkurat slik Irving hadde påstått i The War Path. Det bildet av Hitler som trådte frem i dagbøkene var på punkt etter punkt i overensstemmelse med Irvings fremstilling av Hitler. Han sendte ut en presseerklæring der han meddelte sin nye overbevisning om at dagbøkene måtte være ekte, og holdt deretter en pressekonferanse. Dette nye utspillet fra David Irving bragte ham på forsiden av The Times.
Få dager senere ble det kunngjort at det tyske riksarkivet hadde gjennomført prøver av blekket i dagbøkene. Undersøkelsene etterlot ingen tvil om at dagbøkene faktisk var falske. Det kom frem at de blitt ført i pennen av Konrad Kujau, en maler med forhistorie som forfalsker av gjenstander fra Hitler-tiden. Irving sendte deretter ut en pressemelding der han godtok denne kjennelsen. Han påpekte likevel at han var den første til å avsløre dagbøkene som forfalskninger, noe som fikk en journalist fra The Times til å svare: «Ja, og den siste til å erklære dem autentiske.» 
I ettertid har episoden med Hitlers dagbøker blitt fremholdt som nok et eksempel på at Irvings omgang med dokumenter fra den nasjonalsosialistiske perioden verken var feilfri eller fordomsfri. Fra sakkyndig hold har det i ettertid blitt poengtert at Irvings omfavnelse av Hitlers dagbøker avslørte en tilbøyelighet til å anvende kilder akkurat slik det passet hans interesser og ideer.Da det endelig ble klart at dagbøkene var falske, sendte NBC et TV-team for å intervjue Irving, som var i Vest-Tyskland på en forelesningsturné. Arrangør var det høyreekstreme partiet Deutsche Volksunion. TV-teamet filmet idet publikum forlot rommet. Blant dem var det flere som gikk i uniformen til nynazistgruppen Wiking-Jugend. «Heldigvis ble de ikke observert av NBC», skrev Irving i sin dagbok. Irving hadde allerede begynt å assosiere seg med tyske høyreekstremister.
Utgivelsen av Hitler’s War i 1977 førte til at det ble fattet positiv interesse for Irving i miljøer som betvilte sider ved jødeutryddelsen. I ham så de en mann som kunne tilføre deres dagsorden mer legitimitet. Det samme gjorde folk som regelrett benektet at jødene hadde blitt utsatt for et folkemord, selv om disse gjerne kritiserte Irving for ikke å ha gått langt nok i sin omgang med holocaust. På dette tidspunktet benektet ikke Irving eksistensen av utryddelsesleirene og gasskamrene, han nøyde seg med å avvise at Hitler hadde hatt noen rolle i folkemordet.
I 1980 mottok Irving den første invitasjonen til å tale på den årlige konferansen arrangert av en forening som fremmet holocaustbenektelse, Institute for Historical Review. Men Irving trakk seg som taler da det var klart at han ville måtte dele podium med beryktede holocaustbenektere som Arthur Butz. Irvings valg skyldtes ikke mangel på sympati for de øvrige talerne, noe han selv påpekte senere: «Dette er ren realpolitikk fra min side. Jeg er allerede farlig utsatt og jeg kan ikke ta sjansen på å bli utsatt for skyts ment for andre.» Han inngikk imidlertid et kommersielt samarbeid med Institute for Historical Review ved å la dem distribuere hans bøker. I 1983 gikk Irving omsider med på å stille opp på konferansen til Institute for Historical Review. Ved denne anledningen fortalte Irving om sin forestående Churchill-biografi, samt jødiske gruppers reaksjoner på Hitler’s War. Andre talere på programmet denne dagen var holocaustbenektere som Robert Faurisson og Wilhelm Stäglich.
I 1982 dannet Irving det politiske partiet Focus, som ideologisk sett plasserte seg på ytterste høyrefløy. Irving beskrev seg selv som en «moderat fascist» og uttrykte håp om at han gjennom partiledervervet skulle klare å bli britisk statsminister. Både partiet og hans politiske ambisjonene strandet imidlertid snart som følge av økonomiske problemer. I denne perioden drev også Irving magasinet Focal Point, med bidrag fra John Tyndall, daværende leder for British National Party.
Irving fortsatte med å opptre på holocaustbenekternes sammenkomster og publiserte artikler i instituttets tidsskrift, Journal of Historical Review, men han kom ikke med konkrete benektelser av holocaust. Det han på dette tidspunktet hadde til felles med kretsen rundt Institute for Historical Review var at han hevdet at de alliertes gjerninger var minst like ille som nasjonalsosialismens forbrytelser. Sistnevnte var han lite interessert i å beskrive. Da hadde det seg annerledes med omtalen av de allierte. Foran en sørafrikansk forsamling i 1986 uttalte han: «Vi gikk inn og vi bombet belgierne, og polakkene, og franskmennene og nederlenderne. Vi gjorde rystende skade. Vi drepte millioner av folk i Europa på den mest bestialske måte, på tvers av alle konvensjoner.» Under en tale i Toronto påstod han at de allierte hadde drept 20 millioner mennesker.
I 1972 hadde Irving begynt forberedelsene til det han planla som et trebindsverk om Winston Churchills krigsår, Churchill’s War. Kildeinnsamlingen ble gjennomført parallelt med hans øvrige bokprosjekt, men han brukte lengre tid på skrivingen av første bind enn planlagt. Manuskriptet var først ferdig i 1985. Irvings utgifter til research hadde vokst seg til en betydelig økonomisk belastning, desto mer ettersom det var gått mange år siden hans forrige salgssuksess. Omdømmet hans som historieskriver hadde også lidt alvorlig skade i løpet av disse årene, og Irving fikk nå merke at hans nye bok ikke gjorde det bedre. Bokforlaget Michael Joseph, som 13 år tidligere hadde inngått avtale med Irving om å utgi bøkene, forkastet manuskriptet etter å ha lest igjennom det. Heller ingen andre eller anerkjente bokforlag i Storbritannia ønsket å utgi Churchill-boken. Først i 1987 ble boken antatt av et lite og ukjent forlag i Australia: Veritas publishing company.
Første bind av Churchill’s War skilte seg markert fra øvrige bøker om Churchill ved sin konsekvent ufordelaktige beskrivelse av mannen. I Irvings fremstilling var Churchill en alkoholiker, en feiging, en skamløs rasist, og en korrupt krigshisser som gjorde knefall for den «internasjonale jødedommens» interesser. Irving mente at Churchill hadde skuslet bort det britiske imperiet gjennom sine handlingsvalg som statsminister, og klandret ham spesielt for ikke å ha inngått fred med Tyskland i 1940. Den fikk minimal oppmerksomhet fra historikere og bokanmeldere. Historieprofessoren David Cannadine mente å vite hvorfor: Irvings metode var full av «utskeielser, motsigelser og utelatelser». Cannadine la ellers til at Irving virket helt uvitende om den senere forskningen innen temaet. Han kalte bokens argumentasjon for «perverst tendensiøs og uforsvarlig sensasjonalistisk. Den er også skrevet i en tone som i beste fall er ledig journalistisk og i verste fall helt ualminnelig støtende.» Blant historikerne var det ellers bred enighet om at Churchill’s War demonstrerte Irvings dobbeltmoral når det gjaldt bevisførsel: Han forlangte absolutte skriftlige beviser for å dømme tyskerne, men baserte seg på indisier i sin fordømming av britene.
Etter å ha skrevet ferdig første bind av Churchill’s War, gikk Irving i gang med å skrive en bok om Rudolf Hess’ fire år i britisk fangenskap under Andre verdenskrig. Dette var et resultat av at han de siste årene hadde fått tak i en rekke tidligere utilgjengelige eller ukjente kilder. Denne gangen fant han en britisk utgiver i Macmillan, som imidlertid ønsket å utsette utgivelsen til etter Hess’ død. De trengte ikke å vente mer enn noen uker, men grunnet rot fra forlagets side ble utgivelsen forsinket ytterligere en tid, slik at boken ikke kunne tjene på medieoppstyret rundt dødsfallet til Hess den 17. august 1987. Boken solgte heller ikke særlig bra, og dårligere enn de fleste av Irvings tidligere bokutgivelse.
Irving gikk videre med på å skrive en biografi om Hermann Göring, som ble utgitt i 1989. Her redegjorde han for sitt ønske om å fremheve, men samtidig ikke gå god for, riksmarskalkens mer «positive» trekk. Irving hadde konsentrert seg om å søke etter kilder som var i private hender, og kom med en hel del mindre kjente opplysninger om Görings liv, foruten bred beskrivelse av mannens joviale personlighet. Til tross for at Göring hadde vært en av drivkreftene i prosessen som førte frem mot jødeutryddelsen, unngikk Irving å diskutere Görings rolle i holocaust. Irving prioriterte i stedet å legge frem dokumenter som han mente beviste at Göring hadde tatt avstand fra jødeforfølgelsene og andre forbrytelser av det nasjonalsosialistiske regimet.
Biografien fikk positiv omtale av en del bokanmeldere, men eksperter på den nasjonalsosialistiske perioden stilte seg ganske kritisk til bokens kvaliteter. Professor Peter Hoffmann, som hadde bak seg mange års kildestudier i tyske arkiver, var i sin anmeldelse opptatt av å vise hvordan Irving førte sine lesere bak lyset. Hans dom var representativ for de sakkyndiges innvendinger:
Etter 1986 begynte Irving gradvis å pleie tettere kontakt med holocaustbenekteren og høyreekstremisten Ernst Zündel og hans omgangskrets. Zündel ble i 1988 stilt for retten, tiltalt for holocaustbenektelse, og han ba Irving om å være «ekspertvitne». Dette gikk Irving med på. 
I forbindelse med denne rettssaken ble Fred A. Leuchter jr. engasjert av Zündel til å foreta kjemiske tester i gasskamrene ved Auschwitz-Birkenau. Der mente Leuchter å påvise at det ikke fantes spor av Zyklon B. Dette var også konklusjonen i rapporten som Leuchter skrev. Da Irving fikk se Leuchters rapport, utbrøt han ifølge Zündel: «Hvorfor tenkte jeg ikke på dette selv?» Han kalte rapporten et «knusende dokument» og uttalte at enhver historiker som ikke tok hensyn til Leuchters «funn», ville skrive propaganda, ikke historie. På grunnlag av rapporten bestemte Irving seg for å avvise at det hadde eksistert gasskamre, utryddelsesleirer, eller et organisert folkemord på jødene under Andre verdenskrig. Fra vitneboksen under rettssaken mot Zündel viste han frem boken Did Six Million Really Die?, skrevet av holocaustbenekteren Richard E. Harwood, og påstod at 90 % av bokens opplysninger var korrekte. Han fortalte at han gikk fullt og helt god for Leuchter-rapportens innhold.Retten avslørte imidlertid at Leuchter ikke hadde noen som helst kompetanse på området, og rapporten hans ble forkastet som verdiløs, en bedømmelse som også vitenskapsfolk støttet. Leuchter ble deretter fratatt enhver troverdighet; også ingeniørtittelen hans viste seg å være falsk. Diskrediteringen av Leuchter gjorde imidlertid ikke noe som helst inntrykk på Irving. Rapporten forble kjernepunktet i hans benektelse av utryddelsesprogrammets eksistens og kalte rapporten for en «i sannhet epokegjørende undersøkelse», en lovprisning som han aldri har trukket tilbake.
Etter rettssaken mot Zündel startet Irving en omfattende reisevirksomhet for å markedsføre sitt nye syn på holocaust. Han sørget også for å utgi rapporten på sitt eget forlag, Focal Point Publishing, med et ukritisk forord skrevet av ham selv: Irving snakket nå om en «holocaustlegende», «myte» og «mytologi», skapt ut fra et ønske om økonomisk vinning. Irving påstod at Forbundsrepublikken Tyskland hadde betalt 90 milliarder D-mark i erstatning til Israel, selv om det faktiske tallet var på 735 millioner dollar. Han hevdet også at dette var kompensasjon for de døde, når summene i virkeligheten hadde til hensikt å finansiere holocaustoverlevendes bosettinger i Israel.
På forelesningsturneene kalte han øyenvitnene fra Auschwitz for «løgnere» og psykiatriske tilfeller. Fra talerstoler uttalte han at flere kvinner døde i baksetet i Edward Kennedys bil enn det gjorde i gasskamre i Auschwitz. Overfor en canadisk forsamling i 1990 viste han med følgende uttalelse hva han mente om de overlevende: «I’m forming an association especially dedicated to all these liars, the ones who try to kid people that they were in these concentration camps. It’s called ’The Auschwitz Survivors, Survivors of the Holocaust, and Other Liars’ – A.S.S.H.O.L.E.S.» Han kunne også håne holocaustoverlevende ansikt til ansikt, slik han gjorde i et australsk radioprogram, da han henviste til fangenummeret som var tatovert på armen til en tilstedeværende kvinnelig eks-konsentrasjonsleirfange: «Fru Altman, hvor mange penger har du tjent på den tatoveringen siden 1945?» Irving påstod i samme åndedrag at mange jøder hadde skaffet seg slike tatoveringer i den hensikt å utgi seg for å være holocaustoverlevende.Som følge av sitt nye standpunkt i forhold til holocaust besluttet Irving å utgi en revidert utgave av Hitler’s War, der han fjernet alle henvisninger til gasskamrene, utryddelsesleirene og holocaust forøvrig. Sin utelatelse av holocaust forklarte han slik: «Om noe ikke skjedde, så verdiger du det ikke engang en fotnote». Boken, som bare lot seg utgi på Irvings eget forlag i 1991, fikk beskjeden oppmerksomhet. Den fikk heller ingen innflytelse på faghistorikernes omgang med holocaust. Irving raste mot tyske historikere fordi de enten overså eller forkastet hans bidrag til historiografien om det nasjonalsosialistiske Tyskland og innspill til debatten om holocaust; de ville heller ikke ha noe med ham å gjøre. Under en demonstrasjon som Irving hadde organisert i Tyskland, bar han og meddemonstrantene følgelig bannere der det stod: «Tyske historikere – Løgnere og feiginger».Til tross for slike utspill forsøkte Irving tidvis å gi inntrykk av at det bare var konflikter mellom ham og jødiske historikere, og at ikke-jødiske historikere sa seg enige med ham. Han snakket i 1993 om «vi uavhengige historikere, skal vi si de ikke-jødiske historikerne, de med et helt åpent sinn», selv om dette betydde å overse de ikke-jødiske historikernes svært omfattende bidrag til holocausthistorien.
I 1992 spådde Irving overfor den britiske avisen The Guardian at holocaust ville bli «diskreditert» innen et år, og la til: «Ingen kommer til å like det når de finner ut at de i 50 år har trodd på en legende basert på sludder.» Denne spådommen slo ikke til, men Irving følte seg stadig mer vel blant folkene i Institute for Historical Review, som han tidligere hadde forsøkt å distansere seg fra. I 1995 omtalte Irving seg som en del av en større bevegelse, hvor «folk som meg selv og den modige flokken av vitenskapsfolk, og skribenter og journalister gradvis har gått inn i. (. . .) De har gått inn skulder ved skulder med oss og marsjerer ved vår side i dette usedvanlig interessante eventyret».
Selv fremholdt Irving ofte at han ikke betraktet seg som en holocaustbenekter. Likesom andre holocaustbenektere unngikk han også å kalle seg for dette. Holocaustbenektere har foretrukket å omtale seg som historierevisjonister eller holocaustrevisjonister. For Irvings del hendte det at han forsøkte å distansere seg fra «revisjonistene» ved å påstå å bedrive «virkelig historie». Han kunne for eksempel si at han var «glad for ikke å ha antatt den snevre tilnærmingen om at det ikke hadde vært noe Holocaust.»  
Han vedgikk at jødene hadde fått en brutal behandling under Andre verdenskrig, at de var blitt utsatt for forfølgelser og mord. Hans anslag over antallet drepte jøder varierte sterkt: Han oppga tall som strakte seg fra 100 000 og opp til fire millioner drepte, men baserte aldri disse tallene på empirisk forskning. Imidlertid foretrakk han å operere med sekssifrede dødstall, dvs. færre enn én million døde. Ifølge Irving døde jødene først og fremst som følge av vanskjøtsel og skjødesløshet fra tyskernes side. Han var ellers tilbøyelig til å gi de allierte skylden for jødenes død, blant annet ved å hevde at britenes og amerikanernes bombing av Tyskland gjorde fangeleirene til humanitære katastrofeområder. 
Kritikere av Irving mener at disse ovennevnte standpunktene avslører at Irving har en forståelse av begrepet «holocaust» som er uforenlig med den formuleringen som er allment akseptert av de sakkyndige. De mener at det Irving benevner som «holocaust», ikke passer til de sakkyndiges kriterier for betegnelsen. Bruken av navnet «holocaust» formidler også en oppfatning om at utryddelsen av jødene skiller seg ut, og muligens også er unikt, i forhold til andre folkemord i verdenshistorien.
I sin bok skrev historikeren Ronnie S. Landau at i holocaust «inngikk det bevisste, systematiske mordet på omtrent 6 millioner jøder i det nazi-dominerte Europa mellom 1941 og 1945.». Historikeren Martin Gilbert skrev om «det systematiske forsøket på å ødelegge hele den europeiske jødedom – et forsøk nå kjent som holocaust». Et annet standardverk av historikeren Michael Marrus omtalte «Holocaust, det systematiske massemordet på den europeiske jødedom av nasjonalsosialistene.»
Betegnelser som «systematisk», «planmessig», «industrialisert» folkemord har derimot ikke inngått i Irvings vokabular når han har behandlet jødenes skjebne. Han har kategorisk avvist slike beskrivelser. Følgelig ble Irving karakterisert som holocaustbenekter fra og med 1988. Likevel ga Irving også uttrykk for at det ikke var selve merkelappen «holocaustbenekter» han hadde noe imot, men snarere dens negative hentydninger, «som om det er noe galt ved å nekte å godta (. . .) hele historien», slik han fortalte et publikum i Calgary i 1991. Andre ganger ga Irving uttrykk for at han var helt uinteressert i jødenes skjebne under Andre verdenskrig. Gjentatte ganger betegnet han holocausthistorie som uendelig «kjedelig».
På slutten av 1980-tallet begynte Irving for første gang å omtale jødene som «våre tradisjonelle fiender». I 1991 kalte han også The Board of Deputies of British Jews for kakerlakker. Samtidig snakket han om «jødiske ghettoer» i Storbritannia. Han hevdet at jødene i USA var i ferd med å få den samme graden av makt som jødene angivelig skulle ha hatt i Weimar-republikkens tid i Tyskland, og mente at det var sjanser for at de også ville gå samme skjebne i møte. I en annen tale i 1991 spådde han en antisemittisk bølge verden over. Han uttalte at jødene burde ha blitt deportert til Madagaskar av Tyskland fordi dette antagelig ville «ha vært den mest fredelige [løsningen] for den nåværende verden». Irving henviste med dette til en deportasjonsplan som aldri ble satt ut i livet av nasjonalsosialistene, men han nevnte ikke at planen ville medført en langsom utsulting av jødene ettersom nasjonalsosialistene ikke hadde til hensikt å forsyne dem, på en øy som var helt uegnet til å holde liv i millioner av tvangsforviste urbaniserte mennesker.
Hans liste over det han kalte verdens «tradisjonelle fiender av ytringsfriheten» bestod utelukkende av jødiske organisasjoner, eller organisasjoner han mente var under jødisk kontroll. Han regnet dessuten regjeringene i Tyskland, Australia og New Zealand for å være blant disse «fiender».«Jeg er ingen antisemitt,» hevdet like fullt Irving i 1992. Det samme holdt han fast ved etter å ha fått dette spørsmålet av en journalist: «Når man leser dine bøker får man inntrykk av at Churchill var betalt av jødene, at jødene trakk Storbritannia inn i krigen, at mange av kommunistregimene deretter har blitt kontrollert av jøder, og at en stor del av kontrollen over verden blir utøvd av jøder.» Men samtidig som han benektet å være antisemittisk, hevdet Irving at disse fire påstandene var riktige og kunne dokumenteres. Det var ikke uvanlig at Irving påstod at hans usmigrende karakteristikker av jødene ikke var antisemittisme, men sannferdige utsagn.
Når han bragte spørsmålet om antisemittisme på bane, gikk det som en rød tråd gjennom hans argumentasjon at det angivelig var jødene selv som hadde skylden for antisemittismen, så vel som for overgrepene de var blitt utsatt for gjennom historien, selv holocaust:
I sin dagbok i 1994 skrev Irving et selvkomponert vers tilegnet sin lille datter. Det ble seks år senere offentliggjort og fremlagt som bevis på Irvings rasisme og antisemittisme:
Skribenten og forfatteren Christopher Hitchens kunne senere bekrefte at dette ikke var et engangsinnfall fra Irvings side. Etter en privat middag med ham hadde Hitchens' kone og datter befunnet seg alene sammen med Irving i en heis. Irving hadde da sunget det samme verset til Hitchens' datter.
Irving fortsatte med å reise rundt i sitt forsøk på å overbevise om at den fastlagte holocausthistorien var full av løgn og at jødene var et uredelig folk. Ringvirkningene kom i form av stadig krassere motreaksjoner. Østerrike ble i 1989 det første landet som utestengte Irving etter at han fremmet en oppfatning av holocaust som myndighetene fant uakseptabel. Da hadde han allerede seks år tidligere blitt arrestert i Østerrike og deretter deportert fra landet. 
Siden 1980-årene hadde Irving vært på tallrike foredragsturneer i Sør-Afrika. Etter flere måneders foredragsvirksomhet her, ble han i april 1992 informert om at han ikke fikk oppholde seg i Sør-Afrika mer. Han ble fratatt visumfritaket som gjelder for britiske statsborgere.
I mai 1992 fortalte Irving et tysk publikum at gasskammeret ved Auschwitz var «en forfalskning bygget etter krigen» og benektet at det noen gang hadde eksistert gasskamre i området. Da han måneden etter landet på flyplassen i Roma, ble han arrestert og satt på et fly til München. Der ble han siktet for å ha «bakvasket minnet om de døde», noe som betydde en bot på 3000 DM. Irving anket, og kalte deretter dommeren for et «senilt, alkoholisert misfoster». «Det var ingen gasskamre ved Auschwitz, jeg vil ikke forandre mening», gjentok dessuten Irving i Tyskland. Følgelig ble boten forhøyet til 30 000 DM. Sent i 1992, mens han var i California, ble Irving informert av canadiske myndigheter om at han ikke ville få adgang til landet. Dette hindret ham likevel ikke i å reise til Canada. Visitten endte med at Irving ble arrestert og tvangsutsendt fra landet. Dette skjedde i lys av Irvings runder med det tyske rettsvesenet, i tillegg til at Canadas myndigheter fryktet at Irving ville bryte loven som forbød oppildning til rasehat. I 1992 ble han også utestengt fra Australia, en kjennelse som ble bekreftet året etter. Irving gjorde i etterkant av dette ytterligere tre forsøk på å få reise til landet, uten at dette førte frem. Irving ble også utestengt fra Italia, mens New Zealand i 2004 ble det foreløpig siste i rekken av land som har ilagt ham innreiseforbud.I april 1993 ble Irving stevnet for en fransk domstol etter anklager om holocaustbenektelse. Men Irving nektet å reise til Frankrike og unngikk dermed en eventuell rettsforfølgelse. Fengsel ble det derimot på Irving i februar 1994 da han viste ringeakt for retten under en rettssak som gjaldt utgiverrettigheter: Irving måtte sone ti dager av en dom på tre måneders fengsel.
Stilt overfor Irvings vedvarende holocaustbenektelse og aktive kontakt med tyske høyreekstremister, valgte tyske myndigheter i november 1993 å utvise og utestenge ham fra Tyskland. Dermed var han heretter utelukket fra å arbeide i det landet hvor mange av de viktigste kildene til Tysklands historie befant seg; tidligere på året hadde Irving blitt kastet ut fra det tyske føderale arkivet (Bundesarchiv) i Koblenz, et straffetiltak som ti år senere ble utvidet til å omfatte et kontaktforbud mellom Irving og arkivets ansatte.I tråd med de krasse reaksjonene som Irvings offentlige virke fremkalte, kom også hans forfatterkarriere under angrep. Irvings bøker hadde tidligere blitt utgitt på mange av de fremste forlagene i Storbritannia, USA og Tyskland. Siden slutten av 1980-årene hadde imidlertid ingen nye bøker fra Irvings hånd blitt utgitt av disse forlagene. Forlaget Macmillan valgte i 1992 å makulere deres restbeholdning av Irvings bøker. Etter dette har Irvings bøker, nye som gamle, nesten utelukkende blitt utgitt på forlaget Focal Point Publishing, som drives og eies av ham selv. Samtidig begynte det utover 1990-tallet å bli stadig mer vanlig at bokforretninger nektet å selge bøkene hans; i andre tilfeller ble Irvings bøker ikke lenger stilt ut til skue. Irvings foredragsvirksomhet røpet også at ryktet hans hadde fått en alvorlig knekk: Der hvor Irving i 1980-årene hadde klart å fylle større auditorier med et interessert publikum, var det heretter bare mulig for ham å tiltrekke seg begrensede tilhørermengder i mer beskjedne forsamlingslokaler.
Etter sin Göringbiografi, ga Irving seg i kast med et nytt biografiprosjekt: Han skulle skrive om Joseph Goebbels. Det gjorde han med forhåpningen om at denne boken skulle få fart på karrieren hans igjen. Våren 1992, da biografien nesten var ferdigskrevet, fikk han vite at historikeren Elke Fröhlich hadde funnet samtlige av Goebbels' dagboknotater i et Moskva-arkiv. Støttet av Sunday Times dro Irving straks til Moskva og klarte å få med seg mikrofilmene. Store deler av Goebbels' dagbøker var på forhånd kjent, men det fantes betydelige hull. Irvings besittelse av dagbøkene bragte ham dermed tilbake i medienes søkelys. At en mann med Irvings omdømme skulle ha fått tak i denne viktige historiske kilden, vakte avsky i store deler av den vestlige verden. Reaksjonene var så sterke at Sunday Times trakk tilbake avtalen om å betale Irving £75 000 for å redigere en serieutgave av dagbøkene for avisen. 
I lys av funnet av de ukjente delene av Goebbels dagbøker, omskrev Irving store deler av biografien, og fullførte den i løpet av 1994. Utestengelsen fra Bundesarchiv var til stort hinder for arbeidet, og han hadde måttet ty til en mellommann for å fullføre sin research der. I februar 1995 gikk forlaget St. Martin’s Press i New York med på å utgi boken. Irvings forskudd for boken beløp seg til det forholdsvis lave $25 000, men han godtok summen på grunn av sin allerede anstrengte økonomi. Forlagets avtale med Irving fikk behørig omtale i amerikansk presse. Reaksjonene kom i form av kraftig fordømmelse. Forlaget, som påstod å være uvitende til Irvings forhistorie, bestemte seg for ikke å utgi Goebbels-biografien, rett før den skulle sendes ut til bokforhandlerne. 90 000 eksemplarer av boken ble senere makulert. Irving hevdet at jødiske pressgrupper hadde skylden for at det endte slik.
Biografien Goebbels. Mastermind of The Third Reich inneholdt mange av momentene som fremtrådte i Irvings tidligere bøker: Ifølge Irving hadde jødene provosert det nasjonalsosialistiske regimet og deretter fått unngjelde. Mennene bak 20. juli-attentatet ble stemplet som «forrædere», polske motstandsfolk var «terrorister», mens tyske okkupasjonssoldater ble kalt for ofre. De siste års motbør hadde heller ikke påvirket Irving til å moderere seg i sin omgang med Holocaust: Auschwitz, skrev Irving, var ikke annet enn en «arbeidsleir med et uheldig høyt dødsnivå». Tina Rosenberg var blant de mange anmelderne som reagerte på bokens innhold. I The New York Times Book Review skrev hun den 2. juni 1996 at David Irving «tar ikke bare feil, han ser ut til å begi seg inn på bevisst forvrengning. Enda verre: han er en snik; den uvarsomme leser vil ta inn over seg en historieversjon som frikjenner Hitler og minimaliserer Holocausts onde uten å vite det. . .»
Irving kunne ha tatt tiden til hjelp for å finne en annen utgiver til sin nye bok. Det gjorde han ikke. Han utga heller boken på eget forlag. Han saksøkte Deborah Lipstadt og hennes forlegger, Penguin Books, for påståtte injurier. Og av samme grunn saksøkte han Gitta Sereny i forbindelse med hennes bokanmeldelse av Goebbels-biografien.
Den amerikanske professoren Deborah Lipstadt hadde i 1993 utgitt boken Denying the Holocaust: The Growing Assault on Truth and Memory. Året etter ble den også utgitt i Storbritannia. I denne boken om fenomenet holocaustbenektelse ble Irving viet behørig omtale. Lipstadt betegnet ham som «en av de farligste talsmennene for holocaustbenektelse». Slik Lipstadt beskrev det, drev Irving med forvrengning av sikre historiske bevis og informasjoner, han feilrepresenterte fakta, feilsiterte utsagn, forfalsket statistikk, manipulerte dokumenter og kom med vitenskapelig ugyldige konklusjoner som han feilaktig tilskrev pålitelige kilder. Videre skrev hun at Irving vridde det historiske bevismaterialet, som han på forhånd var velkjent med, inntil det rimte med hans ideologiske overbevisninger og politiske dagsorden. Lipstadt mente dessuten at Irving var en Hitler-beundrer, høyreekstremist og antisemitt.
Irving hevdet å være uvitende om bokens eksistens frem til 1995, da han begynte å forberede sitt injuriesøksmål. Da Irving året etter formelt fremmet søksmålet, hevdet han at Lipstadt hadde vært aktivt delaktig i begivenhetene som førte til at St. Martins Press innstilte utgivelsen av Goebbels-biografien. Ifølge Irving stod Lipstadt i spissen for en verdensomspennende jødisk sammensvergelse rettet mot ham: På oppdrag av det han kalte «sannhetens fiender» skulle hun ha ødelagt ham, hans rykte og troverdighet som historiker. Han hadde dermed mistet sitt levebrød og krevde følgelig økonomisk kompensasjon. Ved å gå rettens vei håpet Irving dessuten å tvinge sine kritikere til å tie, foruten å avskrekke eventuelle fremtidige forsøk på å stille hans virksomhet i negativt lys.
Irving kunne ha saksøkt Lipstadt i USA; det var her boken først ble gitt ut; det var her de fleste eksemplarene var blitt solgt. Men i amerikansk injurielovgivning må offentlige personer som går til søksmål bevise at motparten har handlet i ondsinnet hensikt, dvs. spredt usanne opplysninger med vitende og vilje. Ettersom Irving hadde stilt seg selv i offentlighetens søkelys, også i USA, og dermed var å regne som en «offentlig person», ville hans søksmål mest sannsynlig blitt forkastet før saken kunne komme for retten. Irving valgte å føre saken i Storbritannia.
Britisk injurielovgivning gir fordel til saksøkeren: Den saksøkte er skyldig inntil det motsatte er bevist. Lipstadt ville tape rettssaken dersom hun ikke tok opp kampen mot Irving; for å vinne måtte hun bevise at hun hadde dekning for sine påstander i boken. I samråd med sine advokater valgte de derfor å gå offensivt til verks: De skulle vise at Lipstadts påstander var berettigede. Sakkyndige ble engasjert til å skrive ekspertrapporter. Tre av disse skulle omhandle holocaust, for å vise at dette var et ubestridelig og etablert historisk faktum; dermed ville det også gå frem at holocaustbenektelse ikke ble bedrevet av sannhetssøkende mennesker. Hajo Funke ble dessuten engasjert til å skrive en rapport om Irvings forhold til høyreekstremister, mens Richard J. Evans skulle vurdere Irving som historiker.
I henhold til loven hadde partene rett til innsyn i motpartens bevismateriale. På forespørsel fra Lipstadts forsvarsteam sendte Irving dem en liste over nesten 1500 bevisgjenstander. Saksøkte part ble på ingen måte tilfredsstilt: De pekte på at listen inneholdt mye materiale som ikke virket å ha relevans for saken, deriblant videoopptak av fødselen til Irvings datter og informasjon om attentatet på John F. Kennedy. Lipstadts advokater visste at Irving hadde materiale i sitt privatarkiv som var langt mer relevant enn dette. De gikk derfor til retten igjen og krevde å få utlevert Irvings dagbøker, telefonlogger, brev, samt lydopptak, videoopptak og utskrifter fra hans taler og foredrag. Her mente de å finne ytterligere beviser på Irvings holocaustbenektelse, hans kontakt med holocaustbenektere, hans antisemittisme og forbindelser til høyreekstremister. Irving motsatte seg dette, men retten ga Lipstadt fullstendig medhold. Irving kunne bare unngå å utlevere dette materialet, som var svært ødeleggende for hans sak, dersom han trakk tilbake søksmålet. Det gjorde han ikke.
Innholdet i Irvings privatarkiv skulle utgjøre en sentral del av bevismaterialet som Richard J. Evans fremla i sin ekspertrapport. Etter å ha foretatt en grundig og systematisk granskning av fire av Irvings bøker, noe som blant annet medførte å kontrollere samtlige kildehenvisninger og forfatterens bruk av disse kildene, fant Evans at bøkene var gjennomsyret av bedrageri og uærlighet. Alle manipulasjonene, forvrengningene og utelatelsene tjente til å fremstille Hitler og hans regime i et best mulig lys, svartmale jødene og diskreditere holocaust. Evans konstaterte dermed at dette ikke handlet om dårlig historiefaglig håndverk fra Irvings side, men bevisste og kalkulerte feil. I sin 740-siders ekspertrapport skrev han bl.a: «Om vi med historiker mener noen som er opptatt av å oppdage sannheten om fortiden, så er ikke Irving en historiker.»
Saken kom opp for retten i den 11. januar 2000. Hvilket standpunkt Irving ville innta i forhold til holocaust, ble indikert da en kvinne benyttet en av rettssakens pauser til å fortelle ham at hennes foreldre ble gasset i hjel i Auschwitz. Irving svarte: «Madam, det vil kanskje glede deg å vite at de nesten helt sikkert døde av tyfus.» Irving skulle under rettssaken presisere at han ikke har nektet for at jødeforfølgelsene fant sted, men mente at omfanget var overdrevet av jødiske grupper og at de fleste jødene som døde i konsentrasjonsleirene døde av tyfus og lignende sykdommer, først og fremst som følge av vanskjøtsel. Han benektet imidlertid at drapene på jødene skjedde i henhold til en overlagt og systematisk plan, og han nektet stadig å medgi at Hitler hadde gitt direkte ordre til folkemordet. Han brukte mye av tiden på å argumentere for at gasskamrene aldri hadde eksistert. Og Irving kalte stadig de overlevende fra Auschwitz og andre utryddelsesleirer for «løgnere». For de mange tilhørerne under rettssaken vakte det oppsikt at Irving ofte omtalte Hitler som «Adolf». Det førte også til medieoppslag da Irving i sin sluttprosedyre ved en glipp tiltalte dommeren som «Mein Führer» fremfor «My lord». Irving førte sin egen sak, uten hjelp fra assistenter. Dette var først og fremst et kostnadsbesparende tiltak, men det har også blitt hevdet at Irving ikke ønsket å dele rampelyset med en advokat. Dessuten hadde han liten tro på at en advokat kunne beherske den omfattende informasjonsmengden som skulle fremlegges under rettssaken.
De to ekspertvitnene Christopher R. Browning og Peter Longerich la frem en omfattende mengde vitenskapelige bevis for hvordan folkemordet på jødene hadde funnet sted, som et korrektiv til Irvings historieversjon. Men forsvarssidens kronvitne var likevel Richard J. Evans, i kraft av hans avsløringer av Irvings metoder og fremgangsmåter. Irving brukte flere dager på utspørringen av Evans, men begrenset seg hovedsakelig til å angripe Evans’ integritet og diskutere detaljforhold fra hans ekspertrapport, deriblant spørsmål om diverse oversettelser av tyske ord og tolkningen av tyske dokumenter. Han gjorde få forsøk på å utfordre Evans’ konklusjoner. Evans tok det standpunkt at ingen av Irvings setninger eller utsagn kunne stoles på før originalkilden var kontrollert. Dette videreførte han i rettssaken ved alltid å insistere på å lese originalteksten hver gang Irving stilte spørsmål fra Evans ekspertrapport. Det viste seg også at Irving mange ganger gjenga innholdet i denne ekspertrapporten på en uriktig måte. Evans forsvarte innholdet i sin rapport, uten å måtte gjøre noen innrømmelser overfor Irving.
Irving førte tre vitner: Historikerne Sir John Keegan og Donald Cameron Watt, som ga ham reservert ros, og den svært omstridte psykologiprofessoren Kevin B. MacDonald. Sistnevnte, som var den eneste som vitnet frivillig, argumenterte for at jødene selv var skyld i jødeforfølgelsene. Keegan hadde tjue år tidligere erklært at Hitler's War, sammen med Chester Wilmots bok The Struggle for Europe, skilte seg ut i litteraturen om den andre verdenskrig, en bedømmelse han gjentok i vitneboksen.
Til tross for tidligere løfter om å avdekke beviser for eksistensen av den påstått verdensomfattende jødisk sammensvergelse mot ham, fikk Irving problemer med å dokumentere denne. I et brev til Lipstadt hadde holocausthistorikeren Yehuda Bauer bedt henne om å gi Irving bredere omtale i hennes bok Denying the Holocaust. Irving mente at dette brevet knyttet Lipstadt til sammensvergelsen, men presenterte ingen flere bevis. Hans utlegninger om den angivelige jødiske sammensvergelsen, og Lipstadts deltakelse i denne, ble derfor avvist av dommeren allerede før kjennelsen ble avsagt.
Den 15. mars ble rettssaken avsluttet. Irving fikk ikke medhold av retten. Dommer Sir Charles Gray kom frem til at Lipstadts karakteristikker av Irving var berettigede. I dommen som ble kunngjort den 11. april slo Gray fast at Irving var en «aktiv holocaustbenekter» og «antisemittisk rasist» med nære bånd til høyreekstremister som fremmet nynazisme. Dommer Gray gjorde det klart at Evans på samtlige punkter hadde forsvart konklusjonene i sin ekspertrapport. Dommeren levnet Irving i det hele tatt liten ære som historiker. Bare på et punkt fant dommeren å ikke gi Lipstadt rett, og det gjaldt hennes påstand om at Irving hadde skadet mikrofilmene med Goebbels dagbøker under sitt arkivopphold i Moskva. Rettssaken ble av Irvings meningsfeller fremstilt som en politisk sak, men dommen ble ellers hilst velkommen av øvrige observatører og kommentatorer. Mange mente at dommen viste at historisk sannhet og objektivitet faktisk eksisterte, både når det gjaldt holocaust og andre historiske hendelser. De mente at en dom i Irvings favør ville ha innskrenket forskernes frihet til å beskrive og bedømme samtidsfenomener.
Irving forsøkte å anke dommen på stedet, med den begrunnelsen at dommeren ikke hadde forstått hans argumenter, men denne anmodningen ble avvist av Gray. Irving kalte dommen «pervers». Hans neste trekk kom i juni 2001 da han overfor et dommerpanel forsøkte å få saken tatt opp på nytt, idet han hevdet å ha funnet nye beviser. De såkalte bevisene var en 384-siders rapport, skrevet av den tyske kjemikeren og holocaustbenekteren Germar Rudolf, som gjentok Leuchter-rapportens konklusjon. Rudolfs rapport ble likevel ikke lagt frem som bevis under rettshøringen, ettersom advokaten som nå bistod Irving, Adrian Davies, erkjente at den var historisk og vitenskapelig verdiløs. I stedet ble det fra Irvings side rettet angrep mot motpartens ekspertvitner, deres ekspertise så vel som deres integritet. Og han forsøkte å diskreditere bevisene for gassmordene i Auschwitz-Birkenau. Ankedomstolen avviste Irvings begjæring om å få sin sak prøvd på ny.
Utfallet av de to rettsrundene viste at Irving ikke hadde noen sak mot Lipstadt. Ikke desto mindre gjorde han et svakt forsøk på å bringe saken for retten en tredje gang, i en operasjon han kalte «The final gavel». Omstendighetene rundt dette siste fremstøtet var uklare, for Irving ønsket minst mulig oppmerksomhet rundt denne juridiske manøveren og holdt bare sine nærmeste støttespillere informert om saken. Men nye rettslige nederlag i januar og februar 2003 fikk også Irving til å innse at Lipstadt-dommen var uomstøtelig.Derimot erklærte Irving i 2001 at han var fast bestemt på å følge opp sitt andre søksmål og trekke Gitta Sereny for retten. Men denne planen virket lite sannsynlig. Serenys anklager mot Irving skilte seg ikke særlig fra Lipstadts; dessuten hadde Irving i det siste tiåret blitt så gjeldstynget at de økonomiske realitetene snart innhentet ham. I henhold til britisk rett skal taperen i utgangspunktet dekke motpartens saksomkostninger, som i Lipstadt-rettssakens tilfelle beløp til £2 000 000, og Irving ble etter domsavsigelsen beordret til å betale £150 000 i første omgang. Ankedomstolen stadfestet beløpet, uten at dette førte til at Irving viste større interesse for å betale. Det endte med at han i mars 2002 ble slått konkurs. To måneder senere ble hans eksklusive leilighet i London, verdsatt til £750 000, og mange av hans eiendeler beslaglagt, etter at hans siste forsøk på å unngå konkurs mislyktes. Lipstadt og bokforlaget ga deretter opp forsøket på å inndrive en større andel av sine utgifter, ettersom dette ville kreve for mye tid og krefter. Søksmålet mot Sereny, som hadde vært under forberedelse i flere år, døde hen i all stillhet.
I august 2001 utga Irving det lenge bebudede andre bind av Churchill's War. Boken hadde undertittelen Triumph in Adversity og fulgte Churchills krigsår fra 1941 og frem til 1943. Likesom forgjengeren fikk boken blandede og til dels sterkt negative kritikker i avisene. Irving gikk umiddelbart i gang med å skrive tredje og avsluttende del av Churchill's War. Etter å ha undersøkt saken og funnet kildegrunnlaget godt nok, gikk han også etter hvert i gang med arbeidet på en biografi om Heinrich Himmler. Irving varslet at han ville avslutte sin forfatterkarriere med denne boken.
11. november 2005 ble Irving arrestert i Østerrike på bakgrunn av en 16 år gammel pågripelsesordre. Han ble satt i varetekt og siktet for å ha benektet holocaust i to taler som han hadde holdt til østerrikske studenter i 1989. Holocaustbenektelse er et lovbrudd som i Østerrike kan straffes med opptil 10 års fengsel. Arrestasjonen kom etter at østerriksk politi mottok et anonymt tips om at Irving var i landet. Irving hadde reist dit for å tale til en gruppe studenter som tilhørte ytterste politiske høyrefløy. Han var fullt på det rene med at det forelå en arrestordre på ham og visste dessuten godt at han hadde forbud mot å reise inn i Østerrike. Ikke desto mindre valgte Irving å risikere et oppgjør med østerriksk rettsvesen. Planen om å tale til studentene måtte Irving oppgi da han oppdaget at han ble skygget av sivilkledd politi. Han gjorde vendereis i et forsøk på å ta seg ut av landet igjen. Men denne gangen unnslapp han ikke lovens lange arm, slik han hadde gjort under sitt forrige Østerrike-opphold tolv år tidligere. 
20. februar 2006 ble Irving dømt til tre års fengsel av en domstol i Wien for å ha benektet holocaust. Under rettssaken uttalte Irving at han nå vedkjente seg gasskamrenes eksistens og holocausts fulle omfang; han kjente seg følgelig skyldig i tiltalen. Etter rettssaken ga han imidlertid et radiointervju der han tilsynelatende trakk tilbake denne innrømmelsen. Han spurte bl.a.: «Tatt i betraktning tyskernes effektivitet, dersom det var et utryddelsesprogram for å drepe alle jødene, hvordan kan det ha seg at så mange overlevde?» Han mente også at det var tvilsomt om Hitler var innblandet i folkemordet. Irving anket dommen på stedet, idet han kunngjorde at han anså seg for samvittighetsfange. 
Etter å ha gitt flere intervjuer der han fortsatte med å betvile holocaust, fikk Irving forbud mot å snakke med pressen. I etterkant av dette meddelte påtalemyndighetene i Wien at de vurderte å reise nye tiltaler mot Irving for å ha benektet holocaust offentlig. Dette skjedde ikke. På forhånd hadde påtalemyndighetene anket straffeutmålingen, som de mente var for lav. Deres ønske var at Irving skulle straffes med 10 års fengsel. Irving benyttet bl.a. tiden i Josefstadt-fengselet i Wien, til å skrive på sin selvbiografi. Han arbeidet også videre på sin planlagte Himmler-biografi.
Lipstadt-saken endte med å rette et knusende slag mot Irvings økonomi. Rettsforfølgelsen i Østerrike så lenge ut til å få enda mer skjebnesvangre konsekvenser for Irving: En ting var de betydelige utgiftene til juridisk bistand, noe annet var at fengslingen avskar ham fra å tjene penger gjennom boksalg og foredragsvirksomhet. Den rettskraftige dommen mot Irving truet også en stund hans muligheter til å få innreisetillatelse i USA, hvor Irvings største marked har befunnet seg.
Arrestasjonen og fengslingen ble fordømt av en del menneskerettighetsorganisasjoner og organisasjoner som arbeider for ytringsfrihet, bl.a. PEN-klubben. Mange av Irvings kritikere poengterte på sin side at holocaustbenektelse ikke bør straffes med fengsel, men bekjempes gjennom tale og skrift. Deborah Lipstadt uttalte at hun ikke er «glad når sensur vinner, og jeg tror ikke på det å vinne slag gjennom sensurering (. . .) Måten å bekjempe holocaustbenektere på er med historie og med sannhet»Under ankesaken den 4. september 2006 stadfestet en jury at han var skyldig i holocaustbenektelse. Straffeutmålingen ble derimot behandlet senere, den 20. desember. Domstolen bekreftet dommen på tre års fengsel, men bestemte at to av årene skulle gjøres betinget. Irving ble dermed løslatt siden han allerede hadde tilbragt 13 måneder i fengsel. Det ble samtidig bestemt at Irving skulle utvises fra Østerrike og tvangssendes tilbake til Storbritannia. Det skjedde to dager senere, hvorpå Irving holdt en pressekonferanse der han bl.a. uttalte at han ikke angret på sine påstander om holocaust.
Etter løslatelsen ga Irving seg i kast med en omfattende reisevirksomhet i Polen, som en del av sitt researcharbeid i forbindelse med Himmler-biografien. Sine fengselsmemoarer, kalt «Banged Up», utga han i 2008. For øvrig har Irving bebudet utgivelsen av sin selvbiografi. Men noen utgivelsesdato for tredje bind av Churchill’s War, med den tiltenkte undertittelen The Sundered Dream, som etter planen skulle ha vært ferdig i 2005, har ennå ikke blitt kunngjort, selv åtte år etter. Han har imidlertid ikke gitt noen hint om at han etter løslatelsen har arbeidet videre på dette bindet. Imidlertid har han i mellomtiden vært travelt opptatt med å holde foredrag, både i USA og Europa. Irving meldte opprinnelig at biografien om Heinrich Himmler sannsynligvis ville komme i slutten av 2011, men han fortsatte arbeidet med boken og har nå bebudet at boken etter planen skal utgis i 2014.
Kunstnerisk leder for Litteraturfestivalen på Lillehammer, Stig Sæterbakken, inviterte i 2008 Irving til å holde en innledning om begrepet «sannhet» på festivalen i  2009. Styret for festivalen la sterkt press på Sæterbakken om å trekke innbydelsen tilbake, og organisasjonen Fritt Ord truet med å fjerne sin pengestøtte dersom den ble opprettholdt. Presset medførte til slutt at Sæterbakken trakk seg som leder, og invitasjonen til Irving ble kansellert. Det fremkom i ettertid at rådet for festivalen mente at både lederen og styret presenterte det for et fait accompli, før rådet fikk tid til å komme med en prinsipiell vurdering. Rådet fattet et vedtak, der det bl.a. står: «Ytringsfriheten gjelder også de ytringer som de fleste finner uhyrlige. En litteraturfestival må i ytringsfrihetens navn også gi plass til meninger som er omstridte og som kan oppfattes som krenkende». I etterkant bekjentgjorde Irving at han likevel ville komme den 28. mai 2009 for å holde et foredrag på hemmelig sted ved Lillehammer, i privat regi. Men overraskende nok ankom Irving tre dager i forveien. Den 26. mai ble han intervjuet i TV 2-programmet tabloid, og det ble samme dag kjent at Irving hadde fått flyreise og opphold i Norge betalt av TV2. Hendelsen utløste både diskusjon og protester, også fra enkelte politiske hold. Et tjuetalls demonstranter fra SOS rasisme forsøkte å stanse bilen som kjørte Irving bort fra TV2-studioet etter intervjuet, men ble hindret av politiet. Senere samme dag valgte Irving å returnere til England, etter råd fra politiet, som mente at en reise til Lillehammer kunne være farlig for ham. Irving erklærte etterpå at han hadde lyktes med sitt mål, nemlig å snakke til så mange nordmenn som mulig.
The Rise and Fall of the Luftwaffe (1973), a biography of Erhard Milch ISBN 0-316-43238-5
The German Atomic Bomb: The History of Nuclear Research in Nazi Germany (1983) ISBN 0-306-80198-1 Amerikansk utgave av The Virus House
Nuremberg: The Last Battle (1997), revidert engelskspråklig utgave av boken fra 1979 ISBN 1-872197-16-7
Hitler’s War and the War Path (2002), ny revidert utgave av 1991-boken ISBN 1-872197-10-8
Judgement by the Hon. Mr. Justice Gray – dommen i Irvings injuriesak mot Penguin Books Limited og Deborah Lipstadt

David Spangler (født 7. januar 1945 i Ohio) er en amerikansk klarsynt og «spirituell filosof», som har vært sentral i utviklingen av det opprinnelige idéinnholdet i New Agebevegelsen. 
Han har vært knyttet til Findhorn Foundation i Skottland, og bodde der fra 1970 til 1973. Her skrev han pamfletten Revelation, basert på et kanalisert budskap fra ånden «Limitless Love and Truth». En sterkt utvidet versjon utkom i 1976 under tittelen Revelation, The Birth of a New Age. Den ble et manifest for Findhorn og er blitt kalt New Agebevegelsens bibel. Spangler tidfester her New Age til sin egen samtid og slår fast at den nye tidsalder kommer som et resultat av både ytre kosmiske krefter og en indre bevissthetsendring. I denne kosmiske visjonen inntar Kristus en helt sentral plass. Spangler forestiller seg ikke Kristus som en konkret person og frelserfigur, men som en kosmisk kraft.

Day of the Dead er en skrekkfilm fra 1985, regissert av George A. Romero. Dette er den tredje filmen i hans Dead-serie, og den følger historien som ble etablert i Night of the Living Dead om at de døde har stått opp fra sine graver på evig søken etter menneskekjøtt.
Etter suksessen med forgjengeren Dawn of the Dead, var produsentene villige til å la Romero få et budsjett på $7 millioner (14 ganger mer enn forgjengeren). Til gjengjeld krevde de en film som kunne klassifiseres som «R» (de under 17 år måtte ha følge av en voksen), men Romero ville ha en «X»-klassifisering, og nektet å fire på kravene. Dermed barberte de budsjettet ned til det halve, og filmen landet dermed et stykke unna Romeros opprinnelige visjon. En del av ideene måtte kuttes ut, blant annet zombier som blir trent opp til å bekjempe andre zombier, men mange av disse ideene kom til sin rett i den fjerde filmen, Land of the Dead fra 2005.
Mange tilhengere av Dawn of the Dead ble skuffet over den nye filmen. Day of the Dead var ikke så omfattende som forgjengeren, den foregikk på et mindre område, og ikke minst hadde den en mørkere tone enn sin satiriske forgjenger. Hva de fikk var blod og gørr i lange baner. Filmen fortjente sin X-sertifisering, og takket være Tom Savinis effektarbeid lå filmen langt foran lignende filmer når det gjaldt livaktige effekter. Han ble også belønnet med en Saturn Award for sitt arbeide.
Zombiene i denne filmen har utviklet seg siden forrige film. Ikke bare har de fått annen farge i huden, for å vise at de er i stadig oppløsning, men de er også i stand til å samarbeide, og de viser evne til læring.
USA er fortsatt rammet av en pest som får de døde til å stå opp igjen. En gruppe militære, ledet av kaptein Rhodes, og en gruppe vitenskapsmenn, ledet av doktor Logan, har søkt tilflukt i en underjordisk base. Mens vitenskapsmennene driver eksperimenter på zombier de har fanget, er Rhodes mest oppsatt på å drepe zombiene som er i basen og deretter komme seg vekk. Men Rhodes blir overtalt av Sarah om å vente og se om vitenskapsmennene oppnår resultater.
Logan er spesielt opptatt av zombien Bub, som han prøver å gjøre husren. Han antar at zombiene fortsatt har minner fra tidligere liv, og tror dette kan bidra til en løsning på zombieproblematikken. Da Rhodes oppdager at Logan har brukt hans døde soldatvenner som mat til sine eksperimentzombier dreper han Logan og beordrer alle soldatene ut av bunkeren. På vei ut møter de en horde zombier på vei inn, foruten at Bub har et par overraskelser på lur.
Det har blitt laget flere nyinnspillinger av filmen, blant annet Day of the Dead. Den filmen har lite med Romeros versjon å gjøre og at handlingen i filmen er ganske forskjellig.
Musikken i filmen er komponert og spilt inn av John Harrison, og utgitt av Saturn Records som LP og kassett samme år som filmen. Innspillingen inneholder 6 spor, alle framført av John Harrison. Vokalene ble sunget Sputzy Sparacino, førstesanger hos Modern Man, på i «If tomorrow Comes» og «The World Inside Your Eyes». Albumet ble gjenutgitt som CD i begrenset utgave på kun 3000 eksemplarer i 2002 av Numenorean Records. Denne utgivelsen inneholdt de samme sporene som den første utgivelsen, men utvidet med ytterligere fem spor med musikk og effektlyder. Inkludert var også et hefte på 12 sider med informasjon fra Harrison og Romero.

Dazkırı er en by og et distrikt i provinsen Afyonkarahisar i Egeerregionen i Tyrkia. Byen ligger 890 meter over havet og hadde 4 982 innbyggere på slutten av 2012. Distriktet hadde til sammen 11 187 innbyggere i 2012 og et areal på 391,62 kvadratkilometer.

De åtte ytre templer (forenklet kinesisk: 外八庙|p=Wàibāmiào) er en samlebetegnelse for noen buddhistiskee templer fra Kangxi- og Qianlong-tiden under Qingdynastiets tid. De ligger alle i Chengde (i provinsen Hebei i Folkerepublikken Kina).
Templene Putuo-Zongcheng-tempelet (普陀宗乘之庙) (Potaraka-lærens tempel), Xumi-Fushou-tempelet (须弥福寿之庙) (Sumerufjellets tempel for lykksalighet og langt liv), Puning-tempelet (普宁寺) (Den universelle freds tempel), Pule-tempelet (普乐寺) (Den allmene lykkes tempel) ble i 1961 oppført på Folkerepublikken Kinas liste over verneverdig kulturarv. 
Anyuan-tempelet (安远庙) (Tempelet for pasifiseringen av de fjerne områder) og Shuxiang-tempelet (殊像寺) ble oppført på samme liste i 1988, Puren-tempelet (溥仁寺) (Den omfattende messeskekjærlighets tempel) i 2001, og Puyou-tempelet (普佑寺) i 2006.
Otto Franke: Beschreibung des Jehol-Gebietes in der Provinz Chihli. Detailstudien in chinesischer Landes- und Volkskunde. Dieterich, Leipzig 1902.

De hvite bussene var en aksjon ledet av den svenske greven Folke Bernadotte på slutten av andre verdenskrig for å redde skandinaver (dansker og nordmenn) som satt i tyske konsentrasjonsleirer. Navnet kom av at bussene som ble samlet til oppdraget, var malt helhvite. På taket, siden, foran og bak var det påmalt røde kors og svenske flagg, for at bussene ikke skulle bli tatt for militære mål, noe som også var årsaken til den hvite fargen.
Etter dansk og norsk påtrykk og planlegging ble det i regi av det svenske Røde Kors i mars og april 1945 reddet i overkant av 15 000 skandinaver og personer med annen nasjonalitet fra konsentrasjonsleirene i tyskkontrollerte områder. 
Skandinaviske politiske fanger hadde første prioritet, men også svenske kvinner og barn som bodde i Tyskland skulle hentes ut. Hvis det var mulig kunne man, i tillegg til disse, ta med andre. Aksjonen var en stor humanitær suksess og reddet livet til mange fanger, men den er òg blitt kritisert for å være for ensidig rettet mot skandinaver, for at den ikke i samme grad hjalp fanger av andre nasjonaliteter, og for dens transporthjelp til det tyske SS.
Av omkring 770 jøder deportert fra Norge overlevde omkring 30, og av disse ble to eller tre hentet av de hvite bussene: Leif Wolfbergs kartotekkort ble endret til «nordmann» slik at han kom med fra Sachsenhausen. Josef Berg kom også med.
Danmark og Norge ble invadert av Tyskland 9. april 1940, og allerede i juni ble den første norske fangeleiren opprettet; Ulven leir utenfor Bergen. Etter hvert som motstanden mot okkupasjonen økte ble stadig flere nordmenn arrestert. De fleste ble holdt fanget i Norge, men etter hvert ble, av ulike årsaker, tusenvis av nordmenn sendt til leirer og fengsler i Tyskland og Polen – de første allerede høsten 1940. I Danmark begynte arrestasjonsbølgen og deportasjonene først for alvor med samarbeidsregjeringens avgang 29. august 1943.
De skandinaviske fangene i Tyskland var delt i ulike kategorier, fra såkalt sivilinternerte som bodde sivilt og hadde en viss frihet til NN-fanger (Nacht und Nebel, «natt og tåke») som skulle arbeides til døde. Etter hvert som den skandinaviske fangebefolkningen i Tyskland økte, ble det organisert hjelpearbeid. De norske sjømannsprestene i Hamburg, Arne Berge og Conrad Vogt-Svendsen, oppsøkte fanger, hjalp dem med mat og formidlet brev til familie i Norge og Danmark. Hiltgunt Zassenhaus var fast tolk ved fangebesøk og gjorde en stor innsats for deres vel. Vogt-Svendsen knyttet også kontakt med de sivilinternerte på godset Gross Kreutz, familiene Hjort og Seip. Våren 1944 arbeidet den norske regjeringen i London med planer for redning av fanger fra Tyskland etter en alliert okkupasjon av landet. Planene tok utgangspunkt i at løslatte fanger skulle transporteres ut sjøveien etter at Tyskland var under alliert kontroll. Samtidig opprettet en del nordmenn i Stockholm på eget initiativ «Den midlertidige fangehjelp». Pressemannen Odd Medbøe reiste fra Berlin til Norge i 1944 og formidlet da kontakt mellom gruppen i Gross Kreutz og «fangeledelsen» i Sverige. Senere ble denne hemmelige formidlingen overtatt av svensk utenrikstjeneste. I januar 1944 informerte Medbøe Ditleff om at det var etablert hemmelige norske komiteer i Berlin og Hamburg. Fra april 1944 var forbindelsen mellom den norske legasjonen i Stockholm og eksilregjeringen i London på grunn av britisk «diplomatic ban». Den norske representasjonen i Stockholm måtte derfor perioder arbeide på egenhånd uten godkjenning fra regjeringen.Sammen med andre skandinaver utarbeidet kretsen på Gross Kreutz omfattende lister over fanger og hvor de ble holdt. Listene ble sendt til Sverige og den norske eksilregjeringen i London via den svenske ambassaden i Berlin. I Stockholm var den norske diplomaten Niels Christian Ditleff spesielt engasjert i de skandinaviske fangenes skjebne. Ved årsskiftet 1944-45 var det totale antall norske sivile politiske fanger i Tyskland rundt 8 000, i tillegg var det 1 125 militære krigsfanger.
På dansk side hadde admiral Carl Hammerich lenge arbeidet med hemmelige planer for et «Jyllandskorps» for å redde dansker og nordmenn ut fra leirene. Hammerich hadde god kontakt med både de norske sjømannsprestene i Hamburg, kretsen på Gross Kreutz og med Ditleff i Stockholm. I 1945 var det om lag 6 000 dansker fanger i Tyskland. I løpet av 1944 gjorde danskene et omfattende planleggingsarbeid, registrerte fanger, transportressurser, forpleining og karantene for fangene ved ankomst Danmark. Hammerich besøkte Stockholm i februar, april og juli 1944 og diskuterte der planene med Ditleff.
Etter hvert som de allierte styrkene i 1944 nærmet seg Tyskland ble det fra SHAEF (de alliertes hovedkvarter) bestemt hva som skulle skje med fangene. I den norske eksilregjeringen hadde major Johan Koren Christie den 23. september utarbeidet et PM om dette; fangene skulle «stay put», altså vente inntil de ble befridd av de allierte. Familiene Hjort og Seip på Gross Kreutz fikk kjennskap til dette måneden etter og reagerte raskt; Johan Bernhard Hjort skrev en rapport hvor han sterkt frarådet forslaget. Han argumenterte for at fangene risikerte å bli likvidert, og at de derfor måtte reddes ut av Tyskland før landet ble okkupert, og skrev så:
Hjorts rapport fra oktober 1944 er første gang et forslag om en svensk aksjon for de skandinaviske fangene luftes; forslaget ble imidlertid først kjølig mottatt. Det ble ansett for å være en norsk jobb, og man var lite innstilt på å gi svenskene noen mulighet til å utmerke seg ved krigens slutt.
I Stockholm nektet Ditleff å godta retningslinjene fra Londonregjeringen og fortsatte med å bearbeide svensker og det svenske utenriksdepartementet for å redde ut skandinaviske fanger. Ditleff tok også i september 1944 opp spørsmålet om evakuering med greve Folke Bernadotte som umiddelbart stilte seg positiv. Ditleff overleverte så den 30. november notatet «Momenter til svensk aksjon for fangehjelp» til svensk UD. Men han handlet fremdeles på eget initiativ. Den 29. desember 1944 snudde imidlertid den norske regjeringen i London og gav ambassaden i Stockholm klarsignal til å diskutere muligheten for en svensk aksjon til fordel for de skandinaviske fangene.
Mens Ditleff forsøkte å påvirke Londonregjeringen fikk danskene tysk tillatelse til å hente ut fanger. De første var danske politimenn fra Buchenwald, og den første transporten gikk den 5. desember. Frem til slutten av februar 1945 hentet danskene med egne kjøretøy hjem 341 fanger, de fleste av dem syke. Disse transportene ga danskene verdifulle erfaringer som senere skulle komme de hvite bussene til gode.
Da krigen nærmet seg slutten var det en reell frykt for at fangene i konsentrasjonsleirene ville bli likvidert. Ifølge Wanda Heger ble de advart om dette blant annet av Paul Rosbaud, spionen med dekknavnet «Griffen». Seip og Hjort ble informert av en kommandant for en av de store leirene at fangene skulle likvideres ved fare for alliert okkupasjon. Likvideringen skulle gjøres på en halv time ifølge kommandanten.
Sverige var, som det eneste nordiske landet, nøytralt under andre verdenskrig; men det var en nøytralitet som svingte i takt med krigen. Frem til tyskernes nederlag i slaget om Stalingrad var Sverige tvunget til å være imøtekommende overfor Tyskland, men etter Stalingrad endret Sverige sin politikk og nærmet seg de allierte.
Folke Bernadotte var barndomsvenn av Ann-Mari gift med Otto von Bismarck, barnebarn av jernkansleren med samme navn. von Bismarck stilte sitt gods Friedrichsruh slott i landsbyen Friedrichsruhe, et par mil fra Neuengamme, til disposisjon for redningsaksjonen.Felix Kersten, massør for den tyske SS-lederen Heinrich Himmler, hadde oppholdstillatelse i Sverige og formidlet kontakt med svensk UD. Himmler og hans betrodde mann Walter Schellenberg hadde lenge innsett at Tyskland ville tape krigen og vurderte separatfred med vestmaktene; i forhandlinger om dette kunne Sverige være en nyttig formidler av tyske forslag. Ved hjelp av Kersten fikk svensk UD i desember 1944 utlevert 50 norske studenter, 50 danske politimenn og tre svensker. Forutsetningen for frigivningen var at det skulle skjules for pressen; om Hitler fikk vite om det ville videre utleveringer bli umulig.
Den 5. februar 1945 oversendte Ditleff et nytt PM til svensk UD, nå som en offisiell norsk anmodning. Sverige ble anmodet om å sende en Røde Kors-delegasjon til Berlin for å forhandle om de skandinaviske fangene, for deretter å sende en svensk hjelpeekspedisjon. Den svenske utenriksministeren Christian Günther var positiv, regjeringen gav samtykke til at Folke Bernadotte som nestleder i Svensk Røde Kors skulle 
Folke Bernadotte fløy til Berlin den 16. februar 1945 og hadde møter med en rekke naziledere; utenriksministeren Joachim von Ribbentrop, Ernst Kaltenbrunner, sjef for sikkerhetstjenesten, Walter Schellenberg og Heinrich Himmler, Reichsführer-SS. Himmler, som Hitlers stedfortreder og Nazitysklands nest mektigste mann, var først negativ til å transportere ut fangene. De ville jo kunne utdannes som polititropper, slik det nøytrale Sverige allerede gjorde med andre nordmenn og dansker. Bernadotte var tvunget til å gå til sitt sekundære forslag, at fangene skulle kunne samles i en leir slik at det svenske Røde Kors der kunne bistå fangene. Bernadotte anslo overfor Himmler at antallet skandinaviske fanger var 13 000, mens Himmler mente det ikke dreide seg om mer enn 2-3 tusen.
Ved et nytt møte med Schellenberg den 21. februar fikk Folke Bernadotte beskjed om at Himmler hadde godtatt forslaget om å samle de skandinaviske fangene i en leir, Neuengamme. Under besøket i Berlin hadde Folke Bernadotte også flere møter med kretsen fra Gross Kreutz; Didrik Arup Seip, Conrad Vogt-Svendsen, Wanda Hjort og Bjørn Heger. Bernadottes sekundære forslag til Himmler (som han så godtok) var utarbeidet av Heger. Familien Hjort  hadde mange fremstående tyske slektninger og satt formelt internert på slottet Groß Kreutz, men de beveget seg ganske fritt og kunne blant annet besøke norske fanger i blant annet Sachsenhausen. De skaffet seg slik oversikt over mange norske fanger.
Grunnlaget for ekspedisjonen var flere års planlegging og innsamling av informasjon fra dansk og norsk side, et grunnlag som svenskene brukte uten særlige endringer. Sveriges Røde Kors tok kontakt med den svenske hæren som raskt stilte til rådighet transportkapasitet. I realiteten var dette: 
Samme betraktning hadde danske Johannes Holm, han bemerket at: «Det var tydeligt for os, at det var en militærkolonne under ledelse af militære officerer, til trods for deres Røde Kors uniformer.»
308 personell, av dem rundt 20 helsepersonell (leger, sykepleiersker, hjelpepleiere), resten var frivillig militært personell fra trenregimentene T1, T3 og T4, sjef var oberst Gottfrid Björck i egenskap av inspektør for de svenske trenstyrkene.
full utrustning (mat, drivstoff, reservedeler), ikke noe kunne skaffes i Tyskland
fartøyet «Lillie Matthiessen» til Lübeck med 350 tonn drivstoff og 6 000 pakker til fangene, senere også «Magdalena», begge fra rederiet Salèn. Fartøyene tok med fanger når de returnerte til Sverige.Styrken ble oppdelt i tre busstransporttropper (hver med 12 busser), en lastebiltropp (med 12 lastebiler) og en intendanturtropp. Styrkens transportkapasitet ble 1 000 personer for lengre distanser, 1 200 personer for kortere distanser der også lastebilene kunne benyttes.
Bussene gikk på Motyl (en blanding av 50 % bensin og 50 % alkohol), hadde åtte sykebårer, eller sitteplass for 30 passasjerer. Forbruket var fem liter pr mil, full tank var ti mil. Hver buss hadde to sjåfører som skiftet på kjøringen.
For å unngå oppslag i pressen sendte Statens Informationsstyrelse ut såkalte gråa lappar til redaksjonene med henstilling om å unngå oppslag om ekspedisjonen. 
Den danske ambassadøren i Stockholm hadde den 13. februar tilbudt en større styrke (40 busser, 30 lastebiler, 18 ambulanser og andre kjøretøy). På tross av at Folke Bernadotte tidligere hadde sett for seg en blandet svensk-dansk aksjon ble dette avvist den 23. februar, ekspedisjonen måtte av hensyn til tyskerne være svensk.
Den 8. mars startet den første delen av ekspedisjonsstyrken fra Hässleholm og tok fergen fra Malmö til København. Av sikkerhetsgrunner var den danske motstandsbevegelsen informert; men det var ingen problemer, den svenske Røde Kors-ekspedisjonen ble svært entusiastisk mottatt. Den 12. mars var ekspedisjonen fremme ved sitt hovedkvarter, Friedrichsruh slott; det lå 30 kilometer sydøst av Hamburg, ikke så langt fra Danmark og tett ved konsentrasjonsleiren Neuengamme hvor fangene skulle samles. Friedrichsruh tilhørte Otto von Bismarck, svensk gift og en bekjent av Folke Bernadotte. Ekspedisjonens ledelse ble innkvartert på slottet og i en nærliggende vertshus mens mannskapene etablerte en teltleir i slottsparken.
Ekspedisjonen hadde tyske liasonoffiserer, fremst av dem var Himmlers sambandsoffiser, SS-Obersturmbannführer Karl Rennau. Franz Göring var liasonoffiser med Gestapo. Totalt hadde ekspedisjonen rundt 40 tyske sambandsfolk, SS-offiserer og Gestapomenn; tyskerne krevde at annenhvert kjøretøy skulle ha en tysker med. De hvite bussene var totalt avhengig av samarbeid med tyskerne, Tyskland under nazistene var en politistat; med liasonpersonell fra Gestapo og SS kom man frem overalt.
Bernadotte hadde lovt Schellenberg å forsøke å ha kolonnen i Warnemünde den 3. mars, men den ble forsinket med over en uke. Den viktigste grunnen til dette var problemer med å få garantier fra de allierte så ekspedisjonen ikke ble angrepet. De allierte flyene hadde på dette tidspunktet totalt luftherredømme og angrep hensynsløst trafikk på de tyske veiene. De hvite bussene ville i hovedsak bevege seg i områder kontrollert av britiske fly. Den 8. mars meddelte den britiske regjeringen svensk UD at man var innforstått med ekspedisjonen, men ikke kunne gi noen garantier mot angrep; de svenske kolonnene beveget seg på eget ansvar inne i Tyskland.
Den 6. mars landet Folke Bernadotte i Berlin og fortsatte sine forhandlinger for å sikre transport av skandinaviske fanger. Himmlers massør Kersten hadde allerede ankommet Berlin fra Stockholm; svensk UD instruerte sin ambassadør i Berlin, Arvid Richert, å bistå Kersten så han kan påvirke Himmler. Parallelt med dette forsøkte danske representanter, fremst Danmarks Berlinambassadør Otto Carl Mohr å få frigitt flere danske fanger. De svenske og danske forhandlingsmål var noe ulike; svenskene forhandlet med Himmler/Schellenberg og konsentrerte seg først om å samle fangene i Neuengamme. Danskene forhandlet med Kaltenbrunner og forsøkte å få tillatelse til å få fangene frigitt, eventuelt internert i Danmark.
Fra den 12. mars fikk danskene tillatelse til tre transporter, frem til 21. mars ble totalt 262 fanger av forskjellige kategorier hentet hjem til Danmark med danske kjøretøy. Deretter ble det et opphold i danske transporter og svenskene tok for en tid over.
I Friedrichsruh ble ekspedisjonen delt i to grupper, tropp en fikk tildelt transport av fanger fra Sachsenhausen (nord for Berlin) til Neuengamme. Transportene startet 15. mars, avstanden var om lag 540 kilometer og med i alt syv reiser ble 2 200 dansker og nordmenn overført til Neuengamme. Sven Frykmann som ledet en av transportene skriver om fangene og turen:
Etter hvert som fangene ble hentet i Sachsenhausen ble listen kontrollert med kretsen fra Gross Kreutz, så ingen ble glemt.
Den andre gruppen, tropp to og tre fikk ansvaret for å hente fanger fra Sydtyskland. Det var Dachau nord for München, Schönberg åtte mil sør av Stuttgart og Mauthausen tolv kilometer øst av Linz. Avstandene var lenger, 80 mil bare til München og transportene startet senere grunnet venting på drivstoff. Den første kolonnen gikk 19. mars; 35 kjøretøy under ledelse av oberst Björck og returnerte til Neuengamme den 24. mars. Reisen tilbake ble vanskelig da de fleste fangene var i svært dårlig form, den svenske sykepleiersken Margaretha Björcke forteller:
Ved denne første transporten ble 559 fanger hentet, mens 67 svært syke fanger ble igjen. Et stort problem under transportene var fangenes kroniske diarre, dette ble etter hvert avhjulpet av at danskene leverte nødklosett som de hadde god erfaring med fra sine transporter.
I Neuengamme ble det ved de svenske transportene stadig flere fanger, og den samling av skandinaviske fanger som Bernadotte hadde blitt lovet av Himmler drøyde. Det svenske helsepersonellet fikk heller ikke umiddelbar tilgang til leiren. I den første perioden av transportene fikk heller ikke bussene kjøre inn i leiren; fangene måtte selv marsjere det siste stykket da tyskerne ikke ville la svenskene se leiren.
Allerede i begynnelsen av februar hadde en liten svensk Røde Kors-kolonne under kaptein Hultgren ankommet Berlin: seks mann, to busser og en personbil. Hensikten var å hente tilbake til Sverige svenskfødte kvinner som var gift tysk, men som nå grunnet Tysklands snarlige sammenbrudd søkte seg vekk. Transportene startet 26. mars og frem til 20. april ankom rundt 1 400 kvinner og barn med svensk bakgrunn Malmö via Lübeck og Danmark.
Neuengamme konsentrasjonsleir var imidlertid full, og for å få plass til de skandinaviske fangene, krevde SS at fanger derfra ble forflyttet til andre leire. SS-leirsjefen i Neuengamme hadde ikke transportmuligheter til dette, og forlangte at De hvite bussene påtok seg å transportere andre lands fanger ut av leiren for å gjøre plass til de nyankomne skandinavene, i en bygning benevnt som Schonungsblock. 
Om lag 2 000 franske, belgiske, nederlandske, russiske og polske fanger ble transportert til andre leire. Disse fangene var svært syke, da Schonungsblock var en brakke for arbeidsudyktige, syke og døende fanger. Allerede under transporten døde mellom 50-100 fanger, og mange flere døde i de dårligere forhold i de andre leirene de kom til, eller i forbindelse med nye transporter, for å unngå fremrykkende allierte soldater. 
De fleste transportene av fanger for SS skjedde 27.-29. mars, fra Neuengamme til underleire i Hannover og Salzgitter og til Bergen-Belsen. Den svenske løytnanten Åke Svenson skrev:
Den siste transporten for SS skjedde så sent som den 13. april, med rundt 450 såkalte prominente franske fanger (senatorer, ledende forretningsmenn osv, fengslet  etter invasjonen) som tyskerne anga skulle sendes tilbake via Sveits. Fangene skulle etter planen leveres i konsentrasjonsleiren Flossenburg (hvor de skulle hentes av sveitsisk Røde Kors). Utleveringen til Sveits viste seg å være en løgn og leiren var full, så fangene ble tatt med videre til Theresienstadt hvor de hvite bussene skulle hente 400 danske jøder.
Transporter den 30. mars og 2. april fra leirene Torgau, Mühlberg og Oschatz fra området rundt Leipzig hentet dansk politi og flere nordmenn; totalt 1 200. De danske politimennene ble av to danske kolonner fraktet videre til Danmark den 3.-5. april. Den 23. april ble om lag 1 000 av disse sendt videre til Sverige.
Den 29. mars fikk endelig svensk Røde Kors-personell adgang til Neuengamme, det ble fraktet inn medikamenter, tepper, sanitærartikler og mat. En skandinavisk avdeling ble etablert og forholdene ble såpass bra at fanger fra andre nasjoner fikk en negativ innstilling til de privilegerte, skandinaviske fangene. 
Folke Bernadotte ankom Berlin fra Stockholm den 28. mars for nye forhandlinger med Himmler. Han skulle presse på for å få tillatelse til å overføre de skandinaviske fangene fra Neuengamme til Sverige, få tilgang til hele leiren, og hvis mulig; også ta med jødiske fanger til Sverige. Den 30. mars fikk Folke Bernadotte for første gang besøke Neuengamme, en dansk fange, J. B. Holmgård minnes:
I begynnelsen av april var de fleste skandinaviske fangene i Tyskland samlet i Neuengamme. Operasjonen dro ut; oberst Björck dro tilbake til Sverige og ny sjef for kolonnen ble major Sven Frykman. Endel av personellet dro også, men etter løfte om dobling av dagslønnen, ble litt under halvparten, om lag 130 mann igjen. 
Den 2. april dro en ny svensk kolonne mot Sydtyskland, de siste fangene fra Mauthausen og Dachau skulle hentes. En buss, under kommando av gruppesjef Axel Molin og med den norske legen Bjørn Heger skulle lete etter 30 fanger man på Gross Kreutz antok befant seg i området Schömberg.  Forholdene var vanskelige, Molin skriver:
I underleiren Vaihingen ble 16 av de 30 funnet i live, resten var døde; blant de overlevende (som alle var alvorlig svekket) var Trygve Bratteli og Kristian Ottosen. Totalt reddet denne kolonnen 75 fanger; 16 fra Vaihingen, 16 kvinnelige NN-fanger fra Mauthausen og 43 alvorlig syke menn fra Dachau.
Den 5. april dro om lag halvparten av det svenske personell hjem og ble erstattet av dansker. Dette ble akseptert av tyskerne og svensk UD. Danskene stilte 33 busser, 14 ambulanser, syv lastebiler og fire personbiler; leder var Frants Hvass fra dansk UD. Den danske styrken ble samordnet med den svenske og fra den 8. april var «de hvite bussene» en svensk-dansk aksjon, hvor svenskene hadde kommandoen. De danske kjøretøyene var også hvitmalte, men hadde det danske flagget Dannebrog i stedet for det røde korset.
Fanger som ble holdt i regulære fengsler (tukthus) var en egen kategori, ekspedisjonen fikk først tillatelse til å hente disse i april. Den 9. april ble en blandet svensk-dansk kolonne under kaptein Folke sendt til Berlin for å hente 200 tukthusfanger; etter informasjon fremskaffet av Vogt-Svendsen. Totalt 211 tukthusfanger ble hentet fra 20 steder, blant dem Waldheim (øst for Dresden) og Dresden, Cottbus, Luckau, Zeithin og Groitsch. På vei tilbake til Neuengamme den 11. april så man for første gang en tysk bil merket som de hvite bussene; malt hvit med Røde Kors-merker. Den 15. april ble 524 tukthusfanger hentet fra Mecklenburg.
De danske jøder som ikke klarte å unnslippe arrestasjon hadde blitt deportert til Theresienstadt konsentrasjonsleir, ved byen Terezin i dagens Tsjekkia. Det drøyde innen tyskerne ga klarsignal og det hastet; de allierte frontene nærmet seg. Den tyske liasonoffiseren Rennau klarte til slutt å få Gestapos tillatelse og den 12. april startet en kolonne under kaptein Folke med 23 svenske busser, tolv svenske biler, tremotorsykler og et antall danske ambulanser med danske leger og sykepleiere. 
Situasjonen i Tyskland var nå kritisk, de svenske sjåførene fikk beskjed om at reisen var meget risikabel. I siste øyeblikk forsøkte svensk UD å stoppe avreisen da man hadde fått beskjed om at sovjetiske styrker hadde blokkert veien; men kolonnen dro. Med seg fra Neuengamme hadde bussene 450 franske fanger som ifølge SS skulle til Sveits via leiren Flossenbürg; det viste seg å være en løgn og fangene ble med videre til Theresienstadt.
Den 15. april ble 423 skandinaviske jøder hentet og kunne starte på den farlige veien tilbake til Danmark. Underveis passerte man Dresden som nettopp var jevnet med jorden og hadde nattestopp ved Potsdam som samme natt ble bombet. Kolonnen nådde uskadd frem til Padborg den 17. april. Dagen etter ble de sendt med fergen over til Malmö.
Det første angrepet mot de hvite bussene skjedde den 18. april; den danske leiren ved Friedrichsruh ble angrepet av allierte jagerfly, fire sjåfører og en sykepleier ble lettere skadet mens ti biler ble ødelagt. De neste dagene  skjedde flere lignende angrep fra luften, flere  av personellet og fangene ble drept og skadet.
Bernadotte hadde nå ved nye forhandlinger fått klarsignal for evakuering av alvorlig syke, den første transporten gikk den 9. april fra Neuengamme; 12 svenske busser og 8 danske ambulanser. 153 fanger, de fleste sengeliggende ble kjørt til grensen mot Danmark og lastet av i Padborg hvor danskene hadde en karantenestasjon.  Her fikk fangene ytterligere hvile og behandling, før de med danske busser og tog ble fraktet gjennom Danmark til København og sendt med fergen over til Malmö. Frem til den 18. april hadde 1 216 syke danske og norske fanger blitt sendt til Sverige. To dager etter, den 20. april ble alle skandinaviske fanger evakuert fra Neuengamme.
Den 19. april om kvelden ble evakuering av skandinaviske fanger fra Neuengamme diskutert i et møte på Friedrichsruh. Bernadotte, Frykmann, Richert, fra svensk side, Rennau fra tysk mens Hvass og Holm representerte dansk side. Situasjonen var i ferd med å bli akutt og de eksisterende svenske og danske kjøretøy i Friedrichsruh hadde ikke nok kapasitet til å evakuere alle fangene raskt nok. Danskene tilbød å stille ekstra kjøretøy fra Jyllandskorpset og det ble akseptert. 
I alt 4 255 danske og norske fanger ble evakuert, av 120 busser var 20 svenske og 100 danske. Etter noen dager i Danmark ble så fangene sendt videre med ferge til Malmö i Sverige.
Ravensbrück var en konsentrasjonsleir om lag 90 kilometer nord for Berlin, opprettet i 1938 for kvinnelige fanger. Den 8. april 1945 ble rundt 100 skandinaviske kvinnelige fanger (inkludert to franske kvinner) hentet fra leiren og kjørt direkte til Padborg i Danmark. Folke Bernadotte hadde imidlertid fått tillatelse av Himmler å hente alle syke fanger; så den 22. april kjørte en kolonne med 15 danske ambulanser fra Friedrichsruh under kaptein Arnoldson for å hente ut syke kvinner fra Ravensbrück. 
Ved ankomst til leiren var det kaos, den skulle evakueres og Arnoldson fikk beskjed om at han kunne ta med alle franske, belgiske, nederlandske og polske kvinner, totalt 15 000.  Arnoldson sa ja, selv om det var tre ganger så mange som de hvite bussene hadde reddet i løpet av den perioden man hadde holdt på. Ambulansene tok med 112 syke kvinner, ved ankomst Lübeck fikk Arnoldson gitt beskjed til Folke Bernadotte om behov for ytterligere transportkapasitet, og ble lovt at alle disponible ressurser skulle settes inn.
To nye kolonner kom til Ravensbrück; den ene avmarsjerte den 23. april med 786 kvinner, de fleste franske; de ble kjørt direkte til Padborg. Den andre delen av kolonnen hentet 360 franske kvinner. Den siste kolonnene ankom Ravensbrück den 25. april; tilstanden i Tyskland ble nå stadig vanskeligere med jevnlig beskytning av transporter mens frontene raskt nærmet seg. I leiren ble 706 franske, belgiske, nederlandske og polske kvinner lastet på en kolonne med danske ambulanser og lastebiler fra det internasjonale Røde Kors. Denne kolonnen ble på veien tilbake til Padborg angrepet av allierte jagerfly; minst 11 ble drept og 26 alvorlig skadet; endelig antall drepte ble oppgitt til 25.Den siste kolonnen ledet av løytnant Svenson hadde 934 kvinner i sine 20 busser, de fleste polske; men også franske, amerikanske, engelske kvinner. Kolonnen tok nattestopp, ble beskutt fra jagerfly men uten at noen ble skadet og ankom Padborg 26. april 1945. Dette var den siste svenske transporten før Tyskland kapitulerte. Svenskene fikk imidlertid disponere et togsett, 50 godsvogner hvor 80 fanger ble stuet inn i hver vogn; toget avgikk Ravensbrück den 25. april og ankom Lübeck den 29. april. Etter å ha fått mat gikk toget videre mot Danmark, 3 989 kvinner ble reddet med denne transporten. I løpet av noen få dager ble altså rundt 7 000 kvinner reddet fra Ravensbrück til Danmark og videre til Sverige.
Rittmester Ankarcrona ledet den 28. april en kolonne fra det internasjonale Røde Kors til leiren Neu-Brandenburg. Kolonnen ble passert av fremrykkende sovjetiske styrker, fant 200 kvinner som var tvunget ut på marsj, og vendte tilbake til Lübeck med dem. Den tyske gestapomannen Franz Göring organiserte en togtransport fra Hamburg med 2 000 kvinner (960 jøder, 790 polakker og 250 franske), dette toget ankom Padborg den 2. mai. Denne togtransporten er ikke regnet med i Sveriges Røde Kors oversikt over hvem de reddet, men det synes uansett riktig å nevne transporten i sammenheng med de hvite bussene.
Den 30. april avgikk to svenske skip Lübeck med fanger tvunget ut på marsj fra Neuengamme, «Magdalena» hadde 223 og «Lillie Matthiessen» med 225 kvinner. Transporten med båtene hadde blitt organisert av den svenske legen Hans Arnoldsson, med hjelp av Bjørn Heger. De måtte imidlertid forlate tusenvis av fanger stuet om bord på skip som den 3. mai ble bombet av britene, den såkalte Cap Arcona-tragedien. Den siste gruppen kvinnelige fanger reiste fra København med ferge til Malmö den 4. mai.
I Danmark var den store mottaksstasjonen i grensebyen Padborg, her fikk fangene mat og legehjelp før videre transport innenfor Danmark til København. Reisen til Sverige gikk med ferge fra København til Malmö, og der overtok Länsstyrelsen og Civilförsvaret. Ved ankomst Sverige ble alle plassert i karantene, grunnet faren for smitte. Det var totalt 23 forlegninger, de fleste i Malmö län, med 11 000 senger. Ambulerende helsesentraler, stort sett bemannet av norske og danske leger og sykepleiere som hadde flyktet tok seg av fangene. For noen av fangene kom hjelpen for sent, 110 døde etter ankomst til Sverige; de fleste var polske fanger.
Ifølge Sveriges Røde Kors ble totalt 15 345 fanger reddet, av dem var 7 795 skandinaver og 7 550 fanger fra andre land. Om lag 1 500 tysk-svensker ble fraktet til Sverige. Fra Neuengamme ble 2 000 fanger transportert til andre leire for å gjøre plass for skandinaviske fanger. 400 franske fanger ble fraktet fra Neuengamme og satt av i Theresienstadt da de ikke kunne leveres til leiren i Flossenburg. Etter den tyske kapitulasjonen ble det i mai og juni 1945 i samarbeid med UNRRA transportert ut ytterligere 10 000 mennesker.For Sverige var aksjonen med de hvite bussene en triumf som ga landet mye velvilje i fredsdagene, returferden gjennom Danmark var ekstatisk, og den 17. mai 1945 sto grev Folke Bernadotte af Wisborg på slottsbalkongen i Oslo sammen med den norske kronprinsen. Den britiske diplomaten Peter Tennant som var stasjonert i Stockholm under krigen skrev:
Etter den andre verdenskrigs slutt hadde aksjonen med de «hvite bussene» høy status fordi mange fanger hadde blitt reddet. Det blitt reist spørsmål ved prioriteringen av skandinaviske fanger, blant annet i Ingrid Lomfors bok Blind fläck. Debatten har gått både i svenske og norske aviser. I et innlegg i Aftenposten 14. oktober 2005 skrev flere tidligere fanger svært kritisk om Lomfors og avsluttet med:
Bernt H. Lund, tidligere fange i Sachsenhausen, var derimot positiv til at de moralske dilemmaer fangene opplevde kommer frem. I en kronikk i Aftenposten 20. august 2005 skrev han at de skandinaviske fangene stort sett ikke var de som ble behandlet dårligst, om skammen ved å bli behandlet bedre, og avsluttet med:
Om transportene for SS: Selve opplevelsen av å bli hentet av svenske Røde Kors – fangene forstod det som om de var reddet, for så å bli «dumpet» i like ille eller verre forhold som de kom fra – ble oppfattet som et sjokk og et svik av dem som opplevde det. De svenske sjåførene ble sterkt påvirket av oppdraget, løytnant Gösta Hallquist skriver i sin dagbok:
Om flere hadde overlevd hvis de hadde blitt i Neuengamme er umulig å si, da mange av fangene fra leiren ble plassert på skip, som siden ble bombet og senket av britiske fly. At Røde Kors' regler om lik behandling av alle ble brutt ved denne hestehandel med SS er dog et faktum.
Historikeren Kjersti Dybvig sier at de norske jødene ikke automatisk fikk være med:
Persson, Sune (2002), «Vi åker till Sverige», De vita bussarna 1945, Bokförlaget Fischer & co. ISBN 91-85183-18-0
Lomfors, Ingrid (2005), Blind fläck : minne och glömska kring svenska Röda korsets hjälpinsats i Nazityskland 1945, Bokförlaget Atlantis. ISBN 91-7353-051-4
Hallquist, Gösta og Nilsson, Anita (1995), Löjtnant Hallquists Dagbok, Edition Erikson, Malmö, ISBN 91-88184-06-4
Heger, Wanda Hjort (1984), Hver fredag foran porten, Gyldendal ISBN 82-05-14937-2, tysk utgave (1989), Jeden Freitag vor dem Tor, Schneekluth ISBN 3-7951-1132-3
Holm, Johannes (1984), Sandheden om de hvide busser, Samleren ISBN 87-568-0755-4
(en) Kategori:White Buses (humanitarian aid in 1945) – bilder, video eller lyd på Wikimedia Commons

De nederlandske Antiller under Panamerikanske leker 2011. De nederlandske Antiller deltok i de 16. Panamerikanske leker som ble arrangert i Guadalajara i perioden 14. og 30. oktober 2011. De kom på syttendeplass med en gull- og en bronsemedalje.

De nederlandske Antiller under Sommer-OL 1952. Elleve sportsutøvere fra De nederlandske Antiller deltok i fotball under Sommer-OL 1952 i Helsingfors. Det var første gang De nederlandske Antiller deltok i et OL. De vant ikke noen medaljer. Fotballaget spilte kun en kamp, de tapte den med 1-2 til Tyrkia i den innledende runden.

De orfiske hymnene er en samling av 87 dikt fra antikkens Hellas, skrevet innenfor den religiøse kulten orfismen, og for manges vedkommende skrevet for å brukes i en kultisk/rituell sammenheng. Tekstene er antagelig nedskrevet på 200- eller 300-tallet, muligens nær Pergamon i Lilleasia.
De gudene som tilbes og påkalles i hymnene er særlig slike som er knyttet til orfismen: skaperguden Protogonos, Erikepaios og Fanes. Myten(e) om Orfeus nevnes ikke i disse tekstene, slik de heller ikke gjør det i annen orfisk litteratur. Innenfor orfismen var Orfeus regnet som profet og dikter, men ikke som en guddom.Hymnene skiller seg fra andre antikke greske religiøse hymner ved at det brukes mindre plass på å gjenfortelle episke myter som knyttes til den enkelte guddom, og mer plass på å beskrive gudene med adjektiver og tilnavn, og ved å sammenligne de greske/orfeiske gudene med guddommer fra naboenes mytologier. «Denne synkretistiske tendensen og overfloden av beskrivende adjektiver har to spesifikke formål i de orfiske hymnene. For det første var det en måte å få guddommens oppmerksomhet på. Å vise hvor mye man kjenner til gudens vesen, er en form for smiger av guden. For det andre hjelper de forskjellige navnene de innvidde til å utforske mysteriet som er skjult i gudenes natur. Hvert tilnavn avslører en ny side ved guddommen.»
I: Orfeus og tekster fra den orfiske tradisjon. Utvalg og innledende essay ved Arve Omtvedt Berntzen; oversatt av Arve Omtvedt Berntzen mfl. Bokklubben, 2009. XL, 447 s. (Verdens hellige skrifter; 55). ISBN 978-82-525-7124-0
De syv fjell er et fellesnavn på de syv Byfjellene som omkranser Bergen sentrum. Det er likevel ikke full enighet om hvilke fjell som hører til de syv, men de er blant de følgende fjell:
Kolbeinsvarden, 231 moh., på Askøy, oftest ikke lenger medregnet blant de syv fjell.Årsaken til uenigheten er antagelig at antallet syv er inspirert av Romas «syv høyder», samt at det ikke er snakk om syv selvstendige topper synlige fra Bergen sentrum. Ulriken, Fløyfjellet, Rundemanen, Blåmanen og Sandviksfløyen er nemlig alle del av samme fjellmassiv, mens Lyderhorn sett fra byen ligger skjult bak Damsgårdsfjellet.
Under den årlige 7-fjellsturen, som arrangeres av Bergen Turlag, er det følgende syv fjell som bestiges:
SandviksfjelletDet er likevel uomtvistelig at opphavet til byens opprinnelige navn «Bjørgvin» kommer av sletten mellom fjellene.

Deceptionøya (engelsk: Deception Island) er en aktiv vulkanøy i øygruppen Sør-Shetlandsøyene. Deceptionøya har en av de sikreste havnene i Antarktis og var en viktig base for hvalfangst fra 1906 til 1931. Vulkanutbrudd i 1967 og 1969 forårsaket store skader på øyas forskningsstasjoner, og det er nå bare Argentina og Spania som har baser der.
Deceptionøya er utpekt som et spesielt forvaltningsområde i Antarktis for å ivareta hensyn til natur, forskning, turisme og kulturvern. På grunn av den vulkanske aktiviteten har øya en flora som er unik i antarktisk sammenheng. Den er samtidig blant de mest besøkte stedene i Antarktis.
Det er uvisst hvem som observerte Deceptionøya først, men Sør-Shetlandsøyene ble oppdaget av William Smith den 19. februar 1819. Deceptionøya inngår i Storbritannias, Argentinas og Chiles krav i Antarktis.
Deceptionøya er blant de minste av de elleve hovedøyene i Sør-Shetlandsøyene, beliggende sørvest i øygruppen. Øya ligger ca. 100 km nord for Antarktishalvøya, skilt av Bransfieldstredet, og 1 000 km fra havnebyen Ushuaia i Argentina som er utgangspunkt for de fleste cruise til Antarktis.
Øya er ringformet med en diameter på omtrent 15 km. Over 57 % av øya er dekket av isbreer, og høyeste punkt er Mount Pond (539 moh.) på øyas østre del. Det totale landarealet inkludert omliggende øyer er 98,5 km².
Øyas senter er en kaldera som ble formet av et gigantisk vulkanutbrudd og senere oversvømt. Dette har skapt havnebassenget Port Foster som er omkring ni km langt og seks km bredt, med en utstrekning på over 30 km² og en dybde på rundt 180 meter. Det eneste innløpet til Port Foster ligger i sørøst og er bare et par hundre meter bredt og kalles Neptune’s Bellows («Neptuns blåsebelg»). Midt i Neptune’s Bellows på 2,5 meters dyp ligger undervannsskjæret Ravn Rock, oppkalt etter hvalskuta «Ravn». Chr. Salvesens hvalbåt «Southern Hunter» grunnstøtte her i 1956, og rester av akterspeilet ligger fremdeles på stranden vest for Neptune’s Bellows.
Flere eksplosjonskratere finnes langs kalderaens strand, og enkelte inneholder kratersjøer. Andre danner de mindre buktene Whalers Bay rett innenfor Neptune’s Bellows, Pendulum Cove, Telefon Bay og Fumarole Bay. Kroner Lake er den eneste geotermiske lagunen i Antarktis.
Den østre kysten fra Macaroni Point i nordøst til Baily Head i sørøst består av den åtte kilometer lange og nesten snorrette stranden Costa Recta, en av flere svarte lavasandstrender på øya, hvorav flere er dampende på grunn av den geotermiske aktiviteten.
Deceptionøya er en aktiv basaltvulkan og den største av Sør-Shetlandsøyenes tre vulkanske sentre. Den har en nedsunket basal diameter på omtrent 30 km og reiser seg 1 500 meter over havbunnen.
Et voldsomt og eksplosivt vulkanutbrudd for bortimot 10 000 år siden fjernet omtrent 30 km³ steinmasser fra Deceptionøya. Vulkanen kollapset og dannet en kaldera, det naturlige havnebassenget Port Foster. Påfølgende askenedfall og tsunamier hadde en betydelig miljøinnvirkning på området rundt Den antarktiske halvøy, og utbrudd fra de siste 8 700 år har blitt datert fra askelag i innsjøsedimenter i området.Den vulkanske aktiviteten var særlig høy på 17- og 1800-tallet. På 1900-tallet inntraff utbrudd i to perioder – omkring 1906–1910 og fra 1967 til 1970. 4. desember 1967 førte eksplosive utbrudd i Telefon Bay i nordenden av Port Foster til dannelsen av den nye øya Yelcho Island, 900 m lang, 250 m bred og 120 m høy. Tefravolumet fra utbruddene ble beregnet til 50 millioner kubikkmeter. 21. februar 1969 førte eksplosive utbrudd vest for Mount Pond til is- og gjørmestrømmer som ødela Chiles og Storbritannias forskningsstasjoner. Tefravolumet var ca. 30 millioner kubikkmeter, og det ble registrert jordskjelv med styrke 5,3 på Richters skala i forbindelse med utbruddene. Det foreløpig siste utbruddet fant sted nord for Telefon Bay 12. august 1970 og spredte aske over store deler av Antarktishalvøya og Sør-Shetlandsøyene. I 1992 utløste økende seismisk aktivitet deformasjoner i grunnen og høyere vanntemperaturer. Bunnen av Port Foster hever seg raskt i geologisk perspektiv, ca. 30 cm per år, og kalderaen er klassifisert som urolig med betydelig vulkansk risiko.Store deler av øyas isbreer er delvis dekket av vulkansk aske, og morenevoller forekommer ved breenes ytterkanter. En nesten komplett ring av fjell omkranser Port Foster og utgjør vannskillet på øya. Efemeriske (kortvarige) bekker renner mot den indre og den ytre kysten, og flere innsjøer befinner seg på innsiden av vannskillet.
Den spanske forskningsstasjonen Gabriel de Castilla overvåker seismografene på øya årlig fra slutten av november til slutten av februar, perioden med størst menneskelig aktivitet på øya. Det er etablert et varslingssystem og en evakueringsstrategi i tilfelle økende fare for vulkansk aktivitet.
Deceptionøya har ifølge Köppens klimaklassifisering et tundraklima, karakterisert ved middeltemperatur under 10 °C i alle månedene, men over 0 °C i de varmeste månedene. Longyearbyen på Svalbard ligger i samme klimasone.
Øya ligger like langt fra ekvator som Færøyene, men nærheten til Antarktika medfører at klimaet er mye kaldere. Lufttemperaturen varierer mellom 11 °C og –28 °C med et årsgjennomsnitt på –3 °C, og årlig nedbør er ca. 500 mm. De fremtredende vindretningene er fra nordvest og fra øst. Port Foster fryser til fra juni til midten av november. Det er registrert økende temperaturer i regionen, spesielt sommerstid.Ekstremt mikroklima forekommer rundt dampende fumaroler og geotermisk oppvarmet vann, hvor temperaturer opp mot 70 °C har blitt registrert.
Deceptionøya har en sparsom flora, som allikevel er eksepsjonell i antarktisk sammenheng. Blant annet finnes det her minst 18 arter mose og lav som ikke er observert andre steder i Antarktis, hvorav to er endemiske. Av spesiell viktighet er plantelivet på øyas geotermiske områder, der den største kjente forekomsten av den moselignende nellikblomsten antarktisk perleurt finnes mellom Baily Head og South East Point. Planten ble nesten utryddet av de siste vulkanutbruddene i perioden 1967–1970, men har tatt seg opp igjen, og har nå betydelig større utbredelse enn før utbruddene. Viktig er også områdene der overflaten ble dannet av disse utbruddene, og som har blitt raskt kolonisert. Kroner Lake inneholder en unik koloni med brakkvannsalger.
Elleve områder av spesiell botanisk interesse ble i 2005 vedtatt som Spesielt verneområde i Antarktis (Antarctic Specially Protected Area, ASPA) nr. 140, mens ASPA nr. 145 dekker deler av Port Foster, der det økologiske miljøet er betydelig påvirket av vulkansk aktivitet og sedimentering.
Åtte arter av sjøfugler hekker på øya. Verdens største koloni med ringpingviner finnes på Baily Head. Bestanden var omkring 100 000 par i 1989, men har senere sunket til anslagsvis under 75 000 par. Totalt hekker det mellom 140 000 og 191 000 par ringpingviner på øya, i tillegg til et mindre antall gulltoppingviner.
Andre sjøfugler som hekker i området er sørhavsjo, taremåke, flekkpetrell, wilsonstormsvale, sørhavsterne og antarktisslirenebb.Det er store forekomster av sel, men de yngler ikke på øya. Antarktisk pelssel, weddellsel, elefantsel og leopardsel trekker opp på strendene både på den indre og ytre kysten. Også krabbeetersel oppholder seg sporadisk ved Baily Head.Av virvelløse landdyr og ferskvannsdyr er det registrert en flueart, 18 arter midd, 14 rundormer, ni arter spretthaler, fem arter hjuldyr, tre arter bjørnedyr, tre arter krepsdyr og en art Gastrotricha.
Det er uvisst hvem som observerte Deceptionøya først, men Sør-Shetlandsøyene ble oppdaget av kaptein William Smith på handelsskipet «Williams» den 19. februar 1819. Han fikk øye på det som i dag heter Williams Point, den nordøstligste spiss av Livingston Island, etter å ha kommet ut av kurs sør for Kapp Horn. Han returnerte senere samme år og foretok ilandstigning på King George Island 16. oktober 1819 og gjorde krav på øyene for kong Georg III. Den britiske marine sendte deretter en ekspedisjon under ledelse av Edward Bransfield med Smith som kaptein på «Williams» for å utforske og kartlegge øyene. 22. januar 1820 ble det igjen gått iland på King George Island, og 4. februar ble det foretatt ilandstigning på Clarence Island. Øyene ble igjen gjort krav på, nå for den nye kongen, Georg IV. Deretter ble flere øyer utenfor Den antarktiske halvøy kartlagt.
Fra slutten av 1700-tallet drev britiske og amerikanske selfangere intensiv fangst på antarktisk pelssel i Sørishavet. Etter oppdagelsen av Sør-Shetlandsøyene tok det ikke lang tid før de første selfangerne var på plass – allerede 25. desember 1820 var et av besetningsmedlemmene fra «Williams» tilbake for å gjøre fortjeneste.
I sesongen 1820/21 var det ikke mindre enn 91 selfangstskuter som opererte ved Sør-Shetlandsøyene. Deceptionøya ble da benyttet som havn av den amerikanske selfangeren Nathaniel Palmer, sannsynligvis førstemann som brukte kalderaen som havn. William Smith deltok også i seljakten dette året, og returnerte med 60 000 skinn. Det gikk ikke mer enn et par sesonger før pelsselen var nærmest utryddet i området, og det skulle gå et halvt århundre før selfangere i et større antall oppsøkte øyene igjen. I perioden 1871–1874 fanget en håndfull amerikanske selfangere omkring 33 000 pelssel fra den langsomt økende bestanden. I 1888/89 rapporterte en skute om kun 39 skinn, to år senere 41.
I 1906 begynte Adolf Amandus Andresen og hans chilenske hvalfangstselskap Sociedad Ballenera de Magallanes å bruke Whalers Bay som base for det flytende kokeriet «Gobernador Bories». Andre selskap tok etter, og i 1914 lå 13 hvalkokerier oppankret side om side i bukta, de fleste av dem norske. Whalers Bay gikk under navnet Ny-Sandefjord blant de norske hvalfangerne.
I sesongen 1912–13 etablerte hvalfangstselskapet Hektor fra Tønsberg en landstasjon i Whalers Bay, Hektor Hvalfangststasjon, med bygninger som ble tatt med fra Norge. Mens hvalspekket ble behandlet ombord i kokeriene, ble hvalskrottene kokt på landstasjonen og lagret på store jerntanker. Frem til da hadde hvalskrottene bare blitt liggende langs skutesidene etter flensing og lå i tusentall langs stranden og råtnet.
En kirkegård ble anlagt i 1908 som inneholdt 35 graver samt ti minnesmerker over menn som ble borte på sjøen, gravene ble i likhet med mye annet sterkt ødelagt av vulkanutbruddet i 1969. Av disse var 38 nordmenn, tre svensker, en brite, en chilener, en russer og en av ukjent opprinnelse.
Mesteparten av den antarktiske hvalfangsten foregikk ved Sør-Shetlandsøyene frem til 1926–27, da den pelagiske fangsten for alvor var i ferd med å gjøre landstasjonene overflødige. Da hvaloljeprisene sank under den store depresjonen, ble driften ved stasjonen ulønnsom. Den stengte i 1931, men fremdeles finnes spor etter rustne kjeler og oljetanker, i tillegg til flere bygninger.
Storbritannia har gjort formelt krav på Sør-Shetlandsøyene siden 1908, og i 1962 ble de en del av bilandet Britisk Antarktis. Argentina  og Chile gjør også krav på øygruppen. Argentina innlemmer øyene i provinsen Tierra del Fuego, Antártida e Islas del Atlántico Sur, mens chilenerne definerer dem som en del av Provincia de Antártica Chilena. Ifølge Antarktistraktaten skal de tiltrådte partene hverken hevde, støtte eller benekte territorielle krav om suverenitet over området, som kan benyttes fritt til ikke-militære formål.
Fra sesongen 1912–13 ble det av guvernøren på Falklandsøyene utnevnt en magistrat som også fungerte som postmester, med tilhold på landstasjonen i Whalers Bay. Den første magistraten var Edward B. Binnie.
I februar 1942 seilte det argentinske skipet «Primero de Mayo» til Deceptionøya og andre øyer i området, samtidig som myndighetene proklamerte at området sør for 60° S og mellom 25° og 68°34' V tilhørte Argentina. Dette ble formelt rapportert til britiske myndigheter syv dager senere. Britene reagerte ved å sende skipet HMS «Carnarvon Castle» for å fjerne alle argentinske markeringer og sette opp britiske markeringer og heise unionsflagget. I mars 1943 returnerte «Primero de Mayo» og fjernet de britiske merkene. Denne gang svarte britene med å iverksette Operasjon Tabarin, en militærekspedisjon med formål å etablere permanente baser i Antarktis. 3. februar 1944 ble Base B etablert nær den forlatte norske landstasjonen.
Situasjonen tilspisset seg igjen da Argentina og Chile i 1952 oppførte hver sin bygning ved britenes flystripe i Whalers Bay. Britene sendte i 1953 marinefartøyer og fikk fjernet bygningene og brakte deretter med seg to argentinere til Sør-Georgia. Disse ble utvist og returnert til Argentina. Året etter var det stasjonert britiske marinesoldater ved basen.I 1961 besøkte Argentinas president Arturo Frondizi Deceptionøya for å vise landets interesse i området.
Den første vitenskapelige ekspedisjonen til Deceptionøya ble foretatt i 1829 med orlogsskipet «Chanticleer» under ledelse av kaptein Henry Foster, som har gitt sitt navn til havnebassenget Port Foster. Ekspedisjonen gjennomførte gravitasjonsmålinger, foretok magnetiske observasjoner og kartla øya.Den franske polarforskeren Jean-Baptiste Charcot besøkte Deceptionøya på sin andre Antarktis-ekspedisjon i desember 1908. Han beskrev den hektiske aktiviteten i Whalers Bay og var imponert og forbløffet over det han så. Det lå da fire hvalkokerier og en rekke hvalbåter og flensebåter i bukta, og stanken var uutholdelig. Her møtte han kaptein Andresen og overleverte verdifull informasjon angående hvalforekomster, nye kartlagte farvann og havnemuligheter samt værobservasjoner.Under Endurance-ekspedisjonen i 1916 gjorde Ernest Shackleton et forsøk på å nå Deceptionøya med livbåtene sine, etter at ekspedisjonsskipet «Endurance» var blitt skrudd ned i isen og knust i Weddellhavet. Ugunstige vind- og strømforhold førte dem imidlertid til Elefantøya, der mannskapet var strandet mens Shackleton og seks andre seilte til Sør-Georgia for å varsle norske hvalfangere.
16. november 1928 tok australieren Hubert Wilkins i en Lockheed Vega av fra en flystripe som var anlagt et par hundre meter vest for landstasjonen og foretok en 20 minutter lang flytur. En måned senere, den 20. desember, gjennomførte han en flygning på 2 100 kilometer langs Antarktishalvøya til omtrent 71°20'S.
Sommeren 1933/34 var Deceptionøya utgangspunkt for Lincoln Ellsworths og Bernt Balchens forsøk på å fly tvers over det antarktiske kontinentet fra Weddellhavet til Rosshavet, men på grunn av vanskelige værforhold og motorproblemer måtte forsøket oppgis. Året etter lyktes det Ellsworth å gjennomføre den første kryssingen av kontinentet med sitt fly «Polar Star», denne gang med Dundee Island som utgangspunkt.I 1944 etablerte britene en permanent base (Base B) ved den forlatte hvalstasjonen som en del av Operasjon Tabarin. Etter krigens slutt ble basen overlevert til Falkland Islands Dependecies Survey, senere omdøpt til British Antarctic Survey (BAS), og sesongen 1946/47 ble stasjonen gjenoppbygd etter at den var blitt ødelagt av brann i september 1946. Sommeren 1961/62 ble det bygget en hangar ved flystripa vest for landstasjonen. Hangaren er bevart, men flykroppen til en de Havilland Otter ble fjernet i 2004 fordi det ble fryktet at den ville bli stjålet. 5. desember 1967 framtvang et vulkanutbrudd en midlertidig fraflytning. Basen ble igjen benyttet fra 4. desember 1968 til 21. februar 1969, da ytterligere vulkansk aktivitet medførte at britene oppga basen. Forskningsaktivitetene omfattet blant annet meteorologi og geologi.
Argentina anla stasjonen Decepción i Fumarole Bay sørvest i Port Foster 25. januar 1948. Stasjonen er fremdeles i sommerdrift, og den nåværende kapasiteten er 65 personer.I sesongen 1947/48 sendte Norsk Hvalfangstselskapers Forbund en ekspedisjon under ledelse av Holger Holgersen og kaptein Nils Larsen med «Brategg» for å gjennomføre oseanologiske undersøkelser vestover fra Peter I Øy til 174°31'. Det ble foretatt ilandstigning på Peter I Øy og Deceptionøya for geologiske og zoologiske undersøkelser.I 1955 etablerte Chile en stasjon, Pedro Aguirre Cerda, ved Pendulum Cove for å øke sitt nærvær i området som landet gjør krav på. En de Havilland Beaver ble benyttet for å skaffe forsyninger fra Punta Arenas. Chile opprettet også forskningsstasjonen Gutierrez Vargas på 1960-tallet, men stasjonene ble ødelagt under vulkanutbruddene i 1967 og 1969 og er ikke gjenoppbygd.
I sesongen 1989–90 etablerte Spania forskningsstasjonen Gabriel de Castilla i nærheten av Argentinas stasjon Decepción for å opprettholde sitt nærvær i regionen og drive polarforskning. Siden 2000 har Gabriel de Castilla og Decepción vært bemannet i sommerhalvåret. Forskningen fokuserer hovedsakelig på overvåking av vulkansk aktivitet og bentiske studier.
Deceptionøya ble i 2005 vedtatt som et Spesielt forvaltningsområde i Antarktis (Antarctic Specially Managed Area, ASMA) for å ivareta hensyn til natur, forskning, turisme og kulturvern. En gruppe bestående av representanter for Argentina, Chile, Norge, Spania, Storbritannia og USA ble etablert for å overvåke implementeringen av en forvaltningsplan for øya.Hvalfangststasjonen i Whalers Bay og restene av gravplassen samme sted er oppført på listen over historiske steder og kulturminner i Antarktis som er anerkjent av Antarktistraktatsystemet. Restene etter forskningsstasjonen Pedro Aguirre Cerda står også på denne listen. Riksantikvaren utarbeidet i 2003 en forvaltningsplan for kulturmiljøet i Whalers Bay.
Deceptionøya er blant de mest besøkte stedene i Antarktis, først og fremst på grunn av nærheten til Sør-Amerika, de kulturhistoriske minnene og dens vulkanske opprinnelse og aktivitet. I løpet av sesongen 2006–07 var omtrent 20 000 turister i land, en firedobling på 15 år. Ilandstigningsplasser for turister finnes i Whalers Bay, Pendulum Cove, Baily Head og Telefon Bay. Deceptionøya gir besøkende en unik mulighet til å lære om vulkaner, geotermisk aktivitet, antarktisk forskning og hvalfangsthistorie. Det er utarbeidet regler for opptreden for de som gjester øya.
30. januar 2007 grunnstøtte hurtigruteskipet MS «Nordkapp» i Neptune’s Bellows ved Deceptionøya. Ytre skrog ble skadet og sprang lekk, og det ble sluppet ut anslagsvis 500-750 liter lett dieselolje. På grunn av dårlig vær ble ikke de 294 passasjerene evakuert før 24 timer senere. De ble tatt ombord i søsterskipet MS «Nordnorge» som var i farvannet, og brakt til Argentina. Det er ikke observert tegn som tyder på at dyrelivet er skadet som følge av utslippet.En rekke tagginger på bygningene og tankene i Whalers Bay har i den senere tid blitt rapportert. Skriblerier på disse historiske minnesmerkene er forbudt og anses å forringe den historiske verdien av området.
1906 – Adolf Amandus Andresen tar i bruk Whalers Bay som havn for flytende hvalkokerier
1953 – Royal Navy fjerner argentinske og chilenske bygninger i Whalers Bay. To argentinere blir utvist
1967 – Vulkanutbrudd gjør stor skade på øyas forskningsstasjoner, og Chiles to stasjoner nedlegges
1969 – Vulkanutbrudd medfører ytterligere ødeleggelser på den britiske stasjonen i Whalers Bay, som legges ned
2005 – Deceptionøya blir vedtatt som et Spesielt forvaltningsområde i Antarktis
Jeff Rubin (2005). Antarctica (engelsk). Lonely Planet. s. 187–191. ISBN 1741045495. 
Ian B. Hart (2006). Whaling in the Falkland Island Dependencies 1904–1931. A history of shore and bay-based whaling in the Antarctic (engelsk). Pequena. ISBN 0955292409.  [Inneholder blant annet en rekke unike bilder fra Whalers Bay]
(en) Deception Island – A restless volcanic giant that still haunts the island.... Eco-Photo Explorers
Delphinidin er et polyfenol som inngår blant plantestoffene antocyaniner og er et primært plantepigment. Delphinidin gir blå fargetoner til blomster som fioler og riddersporer. Det gir også blå-rød farge til druer som produserer cabernet sauvignon og kan finnes i tranebær.
Delphinidin er i likhet med de aller fleste andre antocyaniner pH-sensitivt og endrer farge fra blått i basiske løsninger til rødt i sure.
Fargestoffet er enkelt å håndtere, derfor har man utvidet forskningen på bruk av delphinidin i genmodifiserte organismer for å fremheve en blåtone i andre organismer.
Delphinin ble for første gang brukt i genmodifiserte organismer i 2004 da det japanske blomster-selskapet Sontury Flowers fremstilte verdens første blå rose. For å fremstille blåfargen i rosene ble stoffet delphinidin hentet ut fra stemorsblomster. Delphinidin gir en klar blåtone som kan være lys men også kraftig. 
https://web.archive.org/web/20110428064112/http://www.abcnyheter.no/kultur/livet/080205/dette-har-du-ikke-sett
http://www.telegraph.co.uk/news/worldnews/asia/japan/3329213/Worlds-first-blue-roses-after-20-years-of-research.html
Demonstrasjonene på Den himmelske freds plass (Tiananmen-plassen) fant sted våren 1989 og endte med militær inngripen den 4. juni 1989 på og rundt Den himmelske freds plass i Beijing i Kina. Mange sivile ble drept, for det meste under de militæres fremrykning mot plassen fra vest og sør.
Mellom 15. april og 4. juni 1989 ble det avholdt omfattende demonstrasjoner av studenter og arbeidere på plassen og tilstøtende områder. Selv om protestene manglet en samlet ledelse var kravene økt demokrati og frihet og kritikk av korrupsjon innen det regjerende kommunistpartiet. Det var også demonstrasjoner i andre kinesiske byer, blant dem Shanghai, men de andre protestene forløp fredelig.
Demonstrasjonen ble slått ned av militære styrker og i det minste flere hundre mennesker omkom. Overslag over antallet sivile døde har spriket, fra 180 til 10.454. Overslaget på rundt 10.000 er av en senere dato vad hjelder det som var antatt i den utenlandske offentlighet, men bygger på nedgraderte diplomatiske rapporter som ble skrevet i den første tiden etter hendelsene. 
Den kinesiske regjeringen anslo antall døde til 2-300, avisen New York Times oppga første 4-800 mens de demonstrerende aktivistene mente rundt 2-3 tusen mennesker ble drept. Til tross for hvordan disse hendelsene synes stedfestet av den journalistskapte betegnelse av dem (massakren på den himmelske freds plass), døde langt de fleste ikke på selve Den himmelske freds plass, men i gater særlig vestenfor plassen - flere kilometer unna, som i og rundt nabolaget Muxidi.
Etter demonstrasjonene var slått ned gjennomførte den kinesiske regjeringen en arrestasjonsbølge for å undertrykke demonstrantene og deres støttespillere, stengte utenlandsk presse ute fra landet og innførte streng sensur rundt det som hadde skjedd. Medlemmer av kommunistpartiet som hadde sympatisert med protestene ble utrensket, blant annet ble flere høytstående partimedlemmer satt i husarrest, deriblant generalsekretæren Zhao Ziyang. Den brutale undertrykkelsen av protestene forårsaket massiv internasjonal fordømmelse av den kinesiske regjeringen.
På kinesisk er hendelsen mest kjent som «fjerde juni-bevegelsen», «fjerde juni-hendelsen» eller ganske enkelt «seks-fire», etter måned og dato (4. juni). Den første betegnelsen samsvarer med to andre protestbevegelser som knyttes til Den himmelske freds plass, nemlig «fjerde mai-bevegelsen» i 1919 og «fjerde april-bevegelsen» i 1976.
I noen sammenhenger viser «fjerde juni-bevegelsen» mer generelt til demonstrasjonene som fant sted i ulike deler av Kina, i tillegg til begivenhetene i Beijing og på Den himmelske freds plass. Den kinesiske regjeringen har referert til det som skjedde som «politisk uro mellom våren og sommeren 1989».
Fra 1978 ledet Deng Xiaoping en rekke økonomiske og politiske reformer som gradvis ledet Kina mot en markedsøkonomi og en viss politisk liberalisering, sammenlignet med styret under Mao Zedong. Grupper av studenter og intellektuelle var bekymret over at reformene ikke gikk langt nok. Reformene ga mest fordeler for bønder og fabrikkarbeidere, mens intellektuelles inntekter sto stille. Det var bekymring over den sosiale og politiske kontroll som Kinas kommunistparti fremdeles hadde. Denne gruppen hadde også fulgt med på liberaliseringene benevnt som Glasnost under Mikhail Gorbatsjov og håpet på tilsvarende reformer i Kina.
Demonstrasjonene i 1989 virker i stor grad å ha blitt utløst av generalsekretær Hu Yaobangs død. Hu Yaobang hadde trukket seg fra stillingen som generalsekretær i januar 1987. Han hadde vært en åpenhjertig talsmann for rask reform, og hans klare kritikk av maoistiske utskeielser hadde gjort han til en passende syndebukk etter studentdemonstrasjonene til fordel for demokrati i 1986-87. Som en del av Hu Yaobangs avgang ble han også tvunget av sentralkomiteen til å avgi en ydmykende selvkritikk. Hu Yaobangs plutselige dødsfall den 15. april 1989 ga studentene en perfekt anledning til å samles igjen. De samlet seg for å sørge over den avdøde generalsekretæren men også for å kreve dommen over Hu Yaobang omgjort, for å få fornyet fokus på grunnlaget for demokratiprotestene i 1986-87 og muligens også for demokratimur-protestene i 1978-79.
Det kan være lett å betrakte demonstrantenes mål å kullkaste det kommunistiske system, som demokratiske strømninger i kamp mot totalitarisme. Men sett i en bredere kontekst er denne tilnærmingen ikke sakssvarende. Det er ikke særlig med holdepunkter for at de demonstrerende studenter var ute etter systemskifte; de var snarere ansporet av de merkbare og tildels betydelige reformer som var funnet sted i løpet av de siste ti år etter at reform og åpning-politikken var kommet i gang, og de ønsket mer av det samme, og raskere. Slik sett er det mulig å betrakte demonstrasjonene som et resultat av reformpolitikken og de forventninger de vakte, og ikke av noen økt undertrykkelse.
Reformpolitikken hadde skapt en spenning som berørte selve ettpartisystemets vesen. Et ettpartisystem vil naturlig strebe etter og hegne om politisk autoritet og hegemoni. Når det samtidig gjennomføres økonomiske reformer som stadig mer oppløser planleggings- og gjennomføringshegemoniet på det økonomiske område, og som etter kort tid beviser at veien til økt velstand går nettopp om slike reformer, vekkes forventninger om tilsvarende reformer også på andre samfunnsområder. Når slike forventninger også får næring av forsiktige politiske reformer – som innføringen av mer reelle valg mellom flere kandidater enn ledige posisjoner på landsbynivå -, og partitoppene selv imellom er uenige om behovet for politisk reform, oppstår det spenninger. Når uenigheten i partiledelsen er så åpen at den blir åpenbar for den allmenne befolkning, og fraksjonene appellerer til massene, blir massemanifestasjoner både mulige og truende i den politiske drakampen.
De første årene av økonomiske reformer gav særlig raske og synlige frukter på landsbygden. Produksjonen gikk raskt fremover, og reformene gikk relativt smidig for seg. Men da regjeringen i 1984/1985 begynte å implementere reformene i de større byene, ble det mer komplisert. Her var det etablert mønstre og strukturer som var langt mer sammensatte enn på landet, og det ble vanskeligere, Som problemene vokste begynte mange byborgere å fornemme at enkelte folk profitterte urimelig meget mer enn andre av reformene, og mange ble hengende etter.
Dermed oppstod det konflikter på flere nivåer. Byfolk mente at bøndene ble rikere mye raskere enn dem. Partikadre og regjeringsadministratorer følte at de ble akterutseilt av private næringsdrivende. Innlandet og de nordligere provinser mente at de ble satt på vent mens kystområder som Fujian og Guangdong fikk fosse fremover mot velstanden; de mente at dette skjedde på deres bekostning ettersom råvarene fra deres områder var underlagt priskontroll, mens kystområdenes inntekter fra eksportvarer produsert i skattefri spesielle økonomiske soner bare kom kysten og ikke innlandet til gode.
De økonomiske reformene desentraliserte kontrollmekanismene slik at det ble en voksende ubalanse mellom lokalforvaltningen og sentralmyndighetene. I 1987 var det allerede heftig strid innen kommunistpartiet om lønnsreformer. Spenningene slo snart over fra bare å handle om lønnsutviklingen og til å dreie seg om hele den økonomiske politikks retning og fart. Frontene ble mer og ber steile mot hverandre; de konservative mente at det var nå eller aldri dersom den kommunistiske idé skulle overleve.
Folk flest var imidlertid blitt nærmest feberyre over alle de materielle forbedringer de enten opplevde selv, eller så at andre fikk del av mens de selv ble hengende etter. Reformene var store, men den appetitt etter mer var desto større, og forsøk på innstramninger passet slett ikke inn i forventningene. Folk flest fikk også merke inflasjonen i en form som de ikke var vant til fra tidligere, da kontrollmekanismene heller hadde ført til vareknapphet og at størsteparten av befolkningen satt mer eller mindre i samme båt.
Reformprosessen hadde overbevist mange om at status quo måtte forandres, men samtidig var ikke myndighetene i stand til å kommunisere en evne om at de visste hvordan de skulle få på plass noe bedre fungerende. Noen reformvennlige fullstendig overvurderte hva reformene ville klare å løse av problemer, og det få eller ingen som kommuniserte til folket at veien fremover også ville bli vanskelig og kunne få midlertidige feilskjær etterhvert som man prøvde seg frem. Slik var de reformvennlige politikere selv med på å legge grunnen til rekke for de urealistiske forventninger og den utålmodighet som skulle munne ut i protester – protester som i sin tur gjorde de konservative desto mer overbevist om at selve systemet stod i fare for å bryte sammen.
På det grunnlag kan det kanskje hevdes at hendelsene i Beijing våren 1989, inkludert drapene natt til 4. juni, var blitt forberedt av reformene, ikke av noen økt undertrykkelse.
Protestene begynte beskjedent den 16. og 17. april, i form av sorg over Hu Yaobang og krav om at partiet endret sitt syn på ham og hans reformberedskap. Den 18. april arrangerte 10 000 studenter en sit-in på Den himmelske freds plass, foran Folkets store hall. Samme kveld samlet noen tusen studenter seg foran Zhongnanhai, regjerings- og partikontorene og forlangte å få se regjeringsmedlemmer, men ble avvist av vaktstyrker.
Protestene økte etter nyheter om at sammenstøtene mellom studenter og politi spredde seg, og  studentenes overbevisning om at myndighetene undertrykket informasjon var også med å øke støtten til demonstrasjonene.
Natten til 21. april, dagen før Hu Yaobang skulle begraves marsjerte om lag 100 000 til Den himmelske freds plass, før plassen ble stengt av for begravelsen. Den 22. april ba de om å få møte den de anså som Hu Yaobangs rival, statsminister Li Peng, men ble avvist. Samme dag var det også protester i Xi'an og Changsha.
Fra 21. til 23. april oppfordret studenter fra Beijing til streik på universitetene, inkludert i det var boikott av klasser fra studenter og lærere. Myndighetene var bekymret og hadde Tiananmenepisoden fra 1976 friskt i minne. Den 26. april trykket partiavisen Renmin Ribao (Folkets Dagblad) en leder på forsiden hvor overskriften var «Hold flagget høyt for å klart motstå ethvert opprør» i et forsøk på å mobilisere folk til støtte for regjeringen, og anklaget «ekstremt små grupper av opportunister» for å planlegge opprør. Uttalelsen opprørte studentene og den 27. april samlet 50 000 studenter seg i Beijings gater, trosset advarselen fra myndighetene og krevde at uttalelsen ble trukket tilbake.
I Beijing deltok mange av studentene fra byens ulike høyskoler og universiteter, og de fikk støtte fra sine lærere og andre intellektuelle. Studentene avviste de offisielle partistyrte studentorganisasjonene og etablerte sine egne uavhengige organisasjoner. Studentene så seg selv som kinesiske patrioter, som arvtakere til 4. mai-bevegelsen for «vitenskap og demokrati» i 1919. Protestene vekket også minner om tilsvarende protester i 1976 som til slutt ledet til firerbandens fall. Protestene som hadde startet for å hedre Hu Yaobangs minne utviklet seg til demonstrasjoner mot korrupsjon, for pressefrihet og til slutt til støtte for reform av kommunistpartiet og derved kritikk av dets leder Deng Xiaoping. Studentene forsøkte underveis å nå studenter i andre byer og arbeidere.
Selv om de innledende protestene var av studenter og intellektuelle som mente Deng Xiaopings reformer ikke hadde gått langt nok tiltrakk de seg snart grupper av arbeidere som mente at reformene hadde gått for langt. At to grupper med så motstridende oppfatninger kunne demonstrere sammen skyldtes at lederne for demonstrasjonene fokuserte på kritikk av korrupsjon som opptok begge gruppene, og fordi studentene spilte på kinesiske ideer om uselviske intellektuelle som talte makten imot med sannhet.
Den 4. mai 1989 gikk om lag 100 000 studenter og arbeidere i demonstrasjonstog i Beijing, de krevde reform av media og at myndighetene skulle åpne en formell dialog med deres representanter. Demonstrantene sang noen av sine slagord til melodien Fader Jakob, som er vel kjent og ofte brukt i Kina.Regjeringen avviste dialog med demonstrantene og ville kun diskutere med valgte medlemmer av de eksisterende studentorganisasjonene. Den 13. mai, to dager før et mye omtalt statsbesøk av den sovjetiske lederen og reformatoren Mikhail Gorbatsjov, samlet store grupper av studenter seg på Den himmelske freds plass og innledet en sultestreik. Deres krav var at beskyldningene fra Renmin Ribao måtte trekkes tilbake og myndighetene måtte gå med å innlede samtaler med deres representanter. I en uke var det hundrevis av studenter som sultestreiket og de ble støttet av hundretusener av andre studenter og deler av befolkningen i Beijing. Det var fra myndighetenes side egentlig meningen at Gorbatsjov skulle legge ned en krans ved Monumentet For Folkets Helter som står midt på Den himmelske freds plass, men folkemengdene var vokst slik at det ikke ble noe forsøk på å gjennomføre dette. Det kan også være at myndighetene været av fare for at Gorbatsjov nærvær bare ville styrke studentene i deres standhaftighet.
Protester og streiker begynte ved universiteter i andre byer og mange studenter reiste til Beijing for å slutte seg til protestene. Generelt var demonstrasjonene på Den himmelske freds plass velorganisert, og daglige demonstrasjonstog viste sin solidaritet med de sultestreikende med boikott av undervisning. Studentene sang Internasjonalen på vei til Den himmelske freds plass, og på selve plassen. Studentene viste endog en forbløffende grad av respekt for myndighetene ved å hjelpe politiet å arrestere tre menn fra Hunanprovinsen som hadde kastet blekk på det store portrettet av Mao som henger nord for plassen.
Bakgrunnen for sultestreiken var at studentene anså det som nødvendig for å øke oppmerksomheten om deres protester, og iverksettelsen av sultestreiken ble et avgjørende vendepunkt. Aktivistene bar hvite hodebind, noe som var inspirert av den filippinske People Power Revolution av 1986. Over ett tusen personer deltok etter hvert i sultestreiken og den fikk bred støtte fra andre studenter og vanlige innbyggere i Beijing. Innbyggerne i hovedstaden ble overbevist om at studentene ikke bare søkte personlige fordeler, men at de ofret seg for befolkningen i sin helhet
I lederskapet var Zhao Ziyang,  generalsekretæren i det kinesiske kommunistparti, sterkt for en myk linje overfor demonstrantene mens Li Peng argumenterte for å slå ned på protestene. Den 17. mai var det et avgjørende møte hjemme hos Deng Xiaoping om demonstrasjonene. Zhao Ziyang gikk inn for at regjeringen skulle slutte med sine trusler mot protestantene, for å dempe med situasjonen. To konservative kommunister spratt da straks opp og begynte å beskylde ham for å ha medvirket til protestene. Deng fikk det siste ord, og meddelte at han aktet å utrope krigstilstand og flytte militære styrker inn i Beijing. Zhao ville ikke gi sin tilslutning: «Jeg nektet å bli den generalsekretær som mobiliserte tropper for å slå ned på studentene».Den 19. mai, klokka 16.50, kom Zhao Ziyang til plassen og holdt en tale hvor han oppfordret studentene til å avslutte sultestreiken. Deler av talen han holdt ble vel kjent og sitert, og han refererte blant annet til sin generasjon og sa: «Vi er allerede gamle, det er ikke lenger viktig for oss». I motsetning til de var studentene unge og han oppfordret dem til å ta vare på sin helse og ikke ofre seg unødvendig. I motsetning til de var studentene unge og han oppfordret dem til å ta vare på sin helse og ikke ofre seg unødvendig. Med tårer i øynene bad han om unnskyldning for å ha «kommet for sent», og bad dem innstendig avbryte sine protester. Men det lyktes han ikke i.
Zhaos besøk av studentene var hans siste offentlige opptreden. Rett etter ble han arrestert og avsatt, og måtte tilbringe de siste 16 år av sitt liv i husarrest.
Samtidig som Zhao talte til studentene var de andre lederne for kommunistpartiet, Deng Xiaoping, Yang Shangkun, Li Peng og Hu Qili, godt i gang med å forberede innføringen av krigsrett for å slå ned demonstrasjonene. (Hu Qili skulle innta et mildere standpunkt og stemte ikke for innførng av unntakstilstand, og dette skulle i ettertid koste ham hans plass i Politbyrået.)
Hva som beveget Zhao til sin holdning overfor protestene, er blitt et omdiskutert emne blant kinakjennere. Noen har hevdet at han håpet at en imøtekommende gest overfor demonstrantene ville styrke hans tak på Li Peng i den tilstundende åpne maktkampen med hardlinerne innen kommunistpartiet. Andre mener at han rett og slett støttet demonstrantene og ikke ville at de skulle komme til skade under den militære reaksjon han visste ellers ville komme.
Det ble gjort forsøk på å forhandle med regjeringen som holdt til i det nærliggende Zhongnanhai. Grunnet besøket til Mikhail Gorbatsjov var det mange utenlandske journalister i Beijing og Kina. Mediedekningen av protestene var utfyllende og generelt positive overfor demonstrantene, men skeptiske til hvorvidt de ville nå sine mål. Mot slutten av demonstrasjonen den 30. mai ble det reist en statue til ære for demokratiet, og statuen ble et symbol for protestene for fjernsynsseere over hele verden.
Det kinesiske kommunistpartis politbyrås stående komité håpet først at protestene ville gå over eller at kosmetiske reformer ville tilfredsstille de protesterende. De ønsket å unngå voldsbruk og satset først på at partiets vidtrekkende apparat ville klare å overtale studentene til å oppgi sine protester og returnere til studiene. En hemsko for effektiv handling var at lederskapet også støttet flere av studentenes krav, som motstanden mot korrupsjon. Det var samtidig et problem at de protesterende var en stor gruppe med ulike agenda, og det var følgelig uklart hvem styresmaktene kunne forhandle med og hva kravene var. Forvirring og ubesluttsomhet blant protestantene ble derved speilet av en tilsvarende forvirring og ubesluttsomhet hos styresmaktene. Offisielle kinesiske medier viste denne ubesluttsomheten ved at overskrifter i Folkets Dagblad vekslet mellom sympati for de demonstrerende og å ta avstand fra de.
Til sist ble avgjørelsen om hva man skulle gjøre med demonstrantene tatt av en gruppe av de eldste i partiet. De så trusselen mot ettpartistyret som en utvikling som lignet på det som skjedde under kulturrevolusjonen. Selv om de fleste av de eldste i partiet ikke hadde noen offisiell posisjon så kunne de regne med støtte fra de militære. Dèng Xiǎopíng var leder for partiets militærkommisjon og kunne derved erklære unntakstilstand. Yang Shangkun var folkerepublikkens president og selv om dette var en formell posisjon etter grunnloven av 1982 så var presidenten formelt øverstkommanderende. De eldste i partiet anså at langvarige demonstrasjoner var en fare for landets stabilitet. Demonstrantene ble sett på som verktøy for «borgerlige liberale» og de som trakk i trådene. De ble også sett på som redskap for elementer innen partiet som ønsket å fremme sine personlige interesser.
Ved starten av protestbevegelsen hadde kinesiske nyhetsmedier en sjelden mulighet til å rapportere fritt om utviklingen, grunnet manglende kontroll fra sentrale og lokale styresmakter. Ifølge kinesiske medier var det protestaksjoner fra studenter og arbeidere i over 400 byer, og folk reiste også til hovedstaden for å delta i protestene der.
Universitetsstudenter i Shanghai demonstrerte også for å markere Hu Yaobangs død og protestere mot visse deler av regjeringens politikk. I mange tilfeller ble demonstrasjonene støttet av kommunistpartiets komiteer ved universitetene. Jiang Zemin, som på den tiden partisekretær i byen, talte til studentene og uttrykte sin forståelse. Han hadde selv vært studentagitator før kommunistpartiets maktovertakelse i 1949. Parallelt med det handlet han raskt og sendte inn politistyrker for å patruljere gatene og han utrensket ledere i kommunistpartiet som hadde støttet studentene.
Den 19. april bestemte redaktørene for nyhetsmagasinet World Economic Herald seg for å trykke en minneomtale om Hu Yaobang i utgaven som kom ut 24. april. I samme utgave var også en artikkel av Yan Jiaqi hvor han skrev positivt om Beijingstudentenes demonstrasjon den 18. april og krevde en revurdering av utrenskningen av Hu i 1987. Den 21. april krevde en partileder i Shanghai at sjefredaktøren Qin Benli skulle endre noen formuleringer. Qin Benli nektet, så partilederen tok kontakt med Jiang Zemin som forlangte at artikkelen skulle sensureres. På det tidspunktet hadde et første opplag av bladet allerede blitt distribuert, mens resten av opplaget ble distribuert med en blank side. Den 26. april trykket Folkets Dagblad sin fordømmelse av studentprotestene. Jiang Zemin fulgte opp og suspenderte redaktør Qin Benli. Jiang Zemins raske vei opp i maktstrukturen har blitt forklart med hans resolutte grep under disse hendelsene.
I Hongkong ble det den 27. mai holdt et støttemøte ved Happy Valley Racecourse. Over 300 000 mennesker var samlet under slagordet «demokratiske sanger tilegnet Kina». Mange kjente personligheter fra Hongkong og Taiwan sang og uttrykte sin støtte til studentene i Beijing. Dagen etter gikk et demonstrasjonstog med rundt 1,5 millioner mennesker (om lag en fjerdedel av Hongkongs befolkning) anført av ledende lokale personligheter som Szeto Wah og Martin Lee.
Den 3. juni utkom Renmin Ribao med en forsideartikkel som fremholdt at «en liten folkegruppe» hadde instigert den pågående uro og at dette rettferdiggjorde unntakstilstand. Beijings Partikomite stod ansvarlig for artikkelen, som antas å ha vært utformet under oppsyn av det konservative politbyråmedlemmet Li Ximing, samme mann som ble antatt for å ha vært spydspiss i bestrebelsene for å få brennemerket Zhao Ziyang som kontrarevolusjonær.Selv om regjeringen erklærte unntakstilstand den 20. mai så ble de militære styrkenes adgang til Beijing blokkert av horder av demonstranter og hæren ble etterhvert beordret tilbake. I mellomtiden fortsatte demonstrasjonene. Sultestreiken nærmet seg slutten av den tredje uken og regjeringen bestemte seg for å avgjøre situasjonen før det inntraff dødsfall. Etter diskusjon blant ledere i kommunistpartiet ble det bestemt å bruke militær makt, noe som medførte et klart skille i politbyrået. Generalsekretær Zhao Ziyang ble fjernet fra lederskapet grunnet sin støtte til demonstrantene. De militære sto heller ikke forent bak en løsning med makt, og var tilsynelatende ikke umiddelbart positive overfor militær inngripen, noe som gjorde at den sivile ledelsen måtte lete etter divisjoner som var villig til å utføre ordre.
Om morgenen den 3. juni oppdaget studenter og byboere at soldater i sivilt tøy forsøkte å smugle våpen inn i sentrum. De var i virkeligheten tiltenkt likeledes sivilkledte soldater som var blitt infiltrert for det meste til fots til Folkets store hall og bygninger vis-à-vis på Den himmelske freds plass. Disse soldatene skulle nå bevæpnes. Studentene oppdaget den forsøkte våpenleveransen, stormet bilene, og overleverte våpnene til Beijing-politiet.  Mange av våpnene kom likevel frem til troppene: Rundt tusen av dem styrtet ut på plassen og skapte en avledning, mens noen hundre løp i den annen retning og tok hånd om mange av våpnene.
Avledningsmanøveren med de ubevæpnede soldatene og et tåregassangrep fra politiets side  ebbet ut; etter et håndgement satte bgge sider seg ned og sang sanger, så reitrerte troppene inn i Folkets store hall...Klokken 16.30 den 3. juni møtte tre politbyråmedlemmer med militære ledere, og med Beijings partisekretær Li Ximing, ordfører Chen Xitong, of statsrådssekretær Luo Gan, og utstedte de siste ordrer før den endelige fremrykning:
Operasjonen for å slå ned det kontrarevolusjonære opprørt skulle begynne kl 21.00.
Militære enheter konvergere på Tiananmen senest kl 01.00 den 4. juni, og plassen skulle være ryddet innen kl 06.00.
Ingen personer skulle få hindre de avanserende tropper som håndhevet unntakstilstanden. Styrkene kan handle i selvforsvar og bruke ethvert middel for å rydde hindringer av veien.
Statsmediene skal kringkaste advarsler  til befolkningen.Ordren gav ikke noe uttrykkelig direktiv om å skyte for å drepe. Men formuleringen bruke ethvert middel ble av noen enheter forstått som tillatelse til å ta i bruk dødelig makt. Den kvelden fulgte lederskapet med begivenhetene fra Folkets store hall og fra Zhongnanhai.I kveldingen 3. juni advarte statsfjernsynet befolkningen i Beijing mot å begi seg utendørs. Men store folkemengder gjennom det de hadde gjort to uker tidligere - gikk ut for å sperre veien for eventuelle hærstyrker.
Folkets frigjøringshær rykket inn mot det sentrale Beijing fra alle fire himmelretninger. Fra vest kom de 38., 63. og 28. arméer; fra sør det 15. luftbårne korps, og de 20., 26. og 54. armé. Fra øst rykket den 39. armé og den 1. panserdivisjon frem, og fra nord de 40. og 64. arméer.
Innmarsjen av troppestyrkene i byen ble aktivt forsøkt hindret av mange innbyggere i Beijing. Mange sårede sivile ble reddet av rickshawer som kjørte inn i områdene med gateslag og fraktet skadede til sykehus.
Rundt kl 22.00 åpnet den 38. arme ild mot protesterende ved Wukesong-krysset langs Chang'an-avenyen, om lag 10 km vest for Plassen. Mengden var opprørt over at soldatene skjøt med skarp ammunisjon, og reagerte med skjellsord og kastevåpen.  Song Xiaoming, en 32 år gammel luftfartstekniker ble drept ved Wukesong, og ble da formodentlig kveldens første dødsoffer.  Styrkende benyttet ekspanderende kuler, som utvider seg når de trenger inn i kroppen og slik skaper større sår.Rundt kl 22.30 ble hærende fremrykning en kort stund stanset ved Muxidi, om lag 5 km vest for Tiananmen, der trolleybusser var blitt plassert på tvers over en bro og satt i brann. Store folkemengder fra de omliggende boligblokkene forsøkte å omringe militærkonvoien. Den 38. armé åpnet igjen ild, og påførte mengden store tap.. Mange ble også drept i leiligheter høyt over gatenivå; her var det partifolk som stod og så ned på hendelsene.  Soldatene beskjøt bolighusenes fasader, og noen både innenfor og ute på balkongene ble skutt. Den 38. armé brukte pansrede personellkjøretøyer for å brøyte seg gjennom bussperringene, og fortsatte med å bekjempe demonstranter som forsøkte å etablere nye barrikader og forsøkte å danne menneskelige lenker. Det ble drept folk langs hele det vestlige Chan'gan, ved Nanlishilu, Fuxingmen, Xidan, Liubukou og Tiananmen. Blant de drepte var Duan Changlong, en student fra Tsinghuauniversitetet, skutt i brystet mens han prøvde å forhandle med soldatene ved Xidan. Duan var grandnevø til krigsherren Duan Qirui, hvis styrker var ansvarlig for 18. mars-massakren i 1926, den blodigste innsatsen mot studenter i Beijing frem til 1989.
I sør skjøt fallskjermsoldater fra det 15. armékorps også med skarpt, og det ble drept sivilister ved Hufangqiao, Zhushikou, Tianqiao og Qianmen.Skytingen gjorde folkemengdene rasende, og noen angrep soldater med kjepper, steiner og molotovcocktails som antente militære kjøretøy. Den kinesiske regjering og dens venner har fremholdt at styrkene handlet i selvforsvar, og viste til falne på militær side som en begrunnelse for de sivile tapene: Det finnes beretninger om og bilder som viser soldater som blir levende brent og andre som lynsjes eller slås til døde. Disse angrepene på troppene fant sted etter at det militære hadde åpnet ild kl 22.00 den 3. juni og forvoldt hundrevis av sivilisters liv. Det var mange eksempler på at studenter og beboere beskyttet troppene fra rasende folkemengder, og om militære enheter som på sin side nektet å adlyde ordre og slå til mot sivilistene.
Rundt kl 20.30 dukket hærens helikoptre opp over Tiananmen, og studentene oppfordret studentbyene om å sende forsterkninger. Kl 22.00 gjennomførte studentene som planlagt en stiftelsesseremoni av «Tiananmens demokratiuniversitet» ved foten av Demokratiets gudinne, en stor statue av pappmasjé og kunststoff som kunststudenter kort før hadde laget, og som - for å avverge problemer med assosiasjoner til den amerikanske Frihetsgudinnen, var tydelig inspirert av den sovjetiske kunstneren Vera Mukhinas mest kjente verk.  Kl. 22.16 advarte regjeringskontrollerte høyttalere at troppene ville benytte alle midler for å håndheve unntakstilstanden.Kl 22.30 fikk folk på plassen meldinger om blodsutgydelsene i vest og i sør, meldinger som ble overbragt tildels av blodbestenkte øyenvitner. Ved midnatt forkynte en studentkontrollert høyttaler at en student var blitt drept ved vestre Chang'an, nær Militærmuseet. En trykket stemning bredte seg over Tiananmen. Li Lu, nedkommanderende for studentenes hovedkvarter, oppfordret studentene til å stå samlet og forsvare Tiananmen med ikkevoldsmetoder. Kl 12.30, etter midnatt, besvimte studentlederen Wuerkaixi da han fikk høre at en kvinnelig student ved Beijings læreruniversitet, som han hadde forlatt camups sammen med tidligere på kvelden, akkurat var blitt drept. Wuerkaixi ble bragt bort av en ambulanse. Det var fremdeles 70.000-80.000 mennesker på Tiananmen på dette tidspunkt.
Rundt 00.15 ble plassen opplyst av lysgranater og det første pansrede personellkjøretøy kom frem til Tiananmen fra vest. Femten minutter senere ankom flere på sørsiden av plassen. Studentene kastet sementblokker på kjøretøyene. Ett av dem ble stanset, kanskje av metallstenger stukket inn i hjulene, og demonstrantene dekket det med brennende tepper gjennomtrukket av bensin. Den intense varmen tvang ut tre soldater, som ble omringet av demonstranter. Panserkjøretøyene hadde på sin vei kjørt gjennom flere telt, og mange i mengden ville banke opp soldatene. Men andre studenter slo en beskyttende ring rundt dem og fikk bragt dem til en førstehjelpsstasjon ved Historiemuseet på Tiananmenplassens østre langside.Studentledernes ikkevoldslinje ble satt under stadig sterkere press. På et tidspunkt grep Chai Ling en megafon og oppfordret medstudentene til å forberede seg på å «forsvare seg» mod den «skamløse regjeringen». Men hun og Li Lu ble enige om å holde seg til fredelige midler, og fikk konfiskert studentenes kjepper, steiner og glassflasker.Omkring kl 01.30 ankom fortroppene fra den 38. arme og fallskjermstyrkene fra 15. luftbårne korps ved Tiananmenplassens henholdsvis nordlige og sørlige sider. De begynte å isolere plassen slik at studentenes forsterkninger ikke skulle nå inn, om flere demonstranter ble drept. Samtidig strømmet den 27. og den 65. arme ut fra Folkets store hall i vest, og den 24. arme dukket opp fra bakenfor Historiemuseet i øst. De gjenværende mange tusener studenter var nå helt omringet rundt monumentet til Folkets Helter midt på Tiananmenplassen. Kl 2 ble det avfyrt skudd over deres hoder. Studentene krinkastet tilbake til soldatene: «Vi anflyr dere i fred, for demokratiet og for fedrelandets frihet, for det kinesiske folks styrke og velferd, vær så snill å føye dere etter folkets vilje og avstå fra å bruke makt mot fredelige demonstrerende studenter».Om lag kl 02.30 dukket det opp flere arbeidere nær monumentet med et maskingevær de hadde fravristet noen soldater, og sverget å ta hevn. De ble overtalt til å legge bort våpenet av Hou Dejian. Arbeiderne overleverte også en kamprifle uten ammunisjon, som Liu Xiaobo knuste mot marmorgjerdet rundt monumentet. Shao Jiang, en student som hadde bivånet drapene ved Muxidi, oppfordret de eldre intellektuelle om å retirere, fordi alt for mange liv var gått til spille. Liu Xiaobo var først nølende, men slo seg så sammen med Zhou Tuo, Gao Xin og Hou Dejian som la frem denne bønn for studentledelsen. Chai Ling, Li Lu og Feng Congde nektet først å trekke seg tilbake. Kl 03.30, på forslag av to leger i Røde Kors-leiren, gikk Hou Dejian og Zhuo Tuo med på å prøve å forhandle med soldatene. De kjørte i en ambulanse til Tiananmens nordøstlige hjørne og snakket med Ji Xinguo, den 38. armés politiske kommissar, som videreformidlet ønsket til hovedkvarteret. Så bli det lovet fritt leide for studentene mot sørøst. Kommissaren sa til Hou at «det ville være en stor bragd hvis du kunne overtale studentene til å forlate plassen».
Kl 04.00 ble lysene på plassen slått av, og regjeringens høyttalere forkynte: «Ryddingen av plassen begynner nå. Vi går med på studentenes ønske om å tømme plassen». Studentene sang Internasjonalen og forberedte seg på det siste. Hou kom tilbake og informerte studentlederne om sin overenskomst med styrkene. Kl 04.30 ble lysene slått på igjen, og troppene begynte å rykke frem mot monumentet fra alle kanter. Ca kl 04.32 grep Hou Dejian studentenes høyttaler og fortalte om sin overenskomst med de militære. For mange av studentene var dette de første de hørte om dette, og de reagerte med sinne og beskyldte ham for feighet.
Soldatene stanset ti meter fra studentene. Deres første rekke la seg ned og tok siktestilling med maskingeværer. Bak dem knelte eller stod soldater med kamprifler. Blant dem var opprørspoliti med klubber. Lenger bak stod stridsvogner og pansrede personellkjøretøyer. Feng Congde grep mikrofonen til høyttaleren og sa at det ikke lenger var noen tid for å avholde rådslagningsmøter. Derfor skulle folk stemme muntlig. Selv om «bli»-ropene var sterkere enn «dra»-ropene, sa Feng at «dra»-siden hadde vunnet. I dette øyeblikk, ca kl 04.40, angrep en gruppe soldater i kamuflasjeuniformer og skjøt ut studentenes høyttaler. Andre soldater sparket og slo studenter ved monumentet, og knuste deres kameraer og opptaksutstyr. En offiser med en megafon ropte: «Dere må dra, for ellers ender ikke dette bra».Noen av studentene og professorene overtalte andre som satt ved de lavere trinnene rundt monumentet til å komme seg opp og gå. Soldater slo med klubber og geværkolber, og dyttet dem med bajonetter. Vitner hørte skuddsalver.  Om lag kl 05.10 begynte studentene å forlate monumentet. De holdt hverandre i hendene og gikk gjennom en korridor mot sørøst, skjønt noen andre kom seg ut mot nord.  De som nektet, ble slått av soldatene, som fikk dem til å følge etter de andre.Etter at de hadde sikret Tiananmen sendte militæret inn helikoptre som løftet ut store plastsekker som soldatene hadde lagt i haug.Rett etter kl 06.00  den 4. juni ble konvoien av studenter ført vestover i sykkelfeltet langs Chang'an-avenyen og tilbake til studiestedene. Tre stridsvogner fulgte dem. De avfyrte tåregassgranater, og én av dem kjørte inn i mengden og drepte 11 studenter og skadet mange andre.
Senere samme morgen forsøkte tusener av sivilister å komme seg inn på Tiananmen fra nordøst fra Østre Chang'an, mer gaten var sperret av rekker av infanterister.  Blant dem var det mange foreldre til studenter som hadde vært på plassen. Da mengden kom nærmere, ropte en offiser ut en advarsel, og soldatene åpnet ild. Mengden hastet tilbake ned gaten, forbi  Beijinghotellet der de ble observert av journalister. Flere dusin av sivilistene ble skutt i ryggen mens de flyktet. Senere vendte mengden tilbake og forsøkte på nytt å komme frem til Tiananmen. Soldatene åpnet atter ild, og folk flyktet igjen. En ambulanse som kom kjørende kom inn i skuddlinjen. Mengen forsøkte flere ganger på nytt, men Tiananmen var avseglet, og forble stengt i to uker.
Under en pressekonferanse med den amerikanske presidenten George H.W. Bush, hvor han kunngjorde sanksjoner mot Kina kom det frem at USA hadde etterretningsrapporter som antydet uenighet innen de kinesiske militære styrker, muligens også trefninger mellom enheter grunnet demonstrasjonene. Etterretningsrapporter anslo også at 27. og 28. armé ble satt inn fra fjerntliggende provinser da de lokale militære enhetene ble ansett å ha sympati med demonstrantene.
Etter angrepet på plassen viste fjernsynssendinger mange mennesker med sorte armbind i protest mot regjeringens aksjon. I mellomtiden etablerte Folkets frigjøringshær kontrollpunkter rundt i byen for å arrestere demonstranter og universitetsområdet ble omringet.
Noen deler av Angrepet på demonstrantene ble foreviget av vestlige medier. Men en særlig kjent episode var etter det meste var over. Det var da en enslig demonstrant den 5. juni (et døgn etter dramatikkens kuliminering) sperrer for en kolonne med stridsvogner i ferd med å kjøre ut av plassen. Stridsvognene forsøkte å kjøre rundt den ubevæpnede mannen men han fortsatte å sperre veien for kolonnen. Etterhvert klatret han opp på den første stridsvognen og skal etter sigende ha sagt: «Hvorfor er dere her? Dere har kun forårsaket elendighet.» Etter å ha gått ned fra stridsvognen for å fortsette å stenge ble han trukket til side av tilskuere. Tidsskriftet Time Magazine kalte han Den ukjente rebell og utropte han senere til en av de 100 mest innflytelsesrike personer i det 20. århundre.
Etter at demonstrasjonene var slått ned i Beijing den 4. juni fortsatte de i flere dager rundt om i landet. Det var også store protester i Hongkong, hvor demonstrantene bar sorte sørgebånd. Det var demonstrasjoner i Guangzhou og store protester i Shanghai, med en generalstreik. Det var også støttedemonstrasjoner i andre land, hvor mange av demonstrantene brukte sorte sørgebånd. Regjeringen i Kina fikk imidlertid raskt kontroll over situasjonen. Selv om det ikke ble meldt om store tap av liv under aksjoner mot demonstranter i resten av landet så ble det omfattende utrenskninger av passive eller liberale partiledere og ledere for demonstranter ble fengslet.
Et fokus på Den himmelske freds plass gir ikke et riktig bilde av antall døde, da kinesiske sivile ble beskutt under troppenes anmarsj mot plassen. Studenter har også rapportert at de ble angrepet etter de forlot plassen, spesielt i området nær Beijings konserthus.
Antall døde og sårede er usikkert og ulike anslag spriker. Den kinesiske regjeringen oppgav at 241 var døde, men gav ikke ut navnelister over de som ble drept. Demonstranter og noen journalister hevder at mellom 3000 og 5000 ble drept. Ifølge avisen New York Times lå antall døde soldater og politimenn på rundt et dusin, mens 400-800 sivile var drept.Den kinesiske regjeringen fastholder at det ikke skjedde dødsfall på selve plassen, mens videoopptak fra plassen tydelig har lyden av geværskudd. USAs ambassadør James Lilley meldte at amerikanske diplomater var vitne til at kinesiske tropper skjøt på ubevæpnede demonstranter, og basert på besøk til sykehus i Beijing anslo han at minimum hundre var drept.I desember 2017 ble nedgraderte dokumenter fra Storbritannias myndigheter offentlige. Av dem fremgikk at Alan Ewen Donald, som var Storbritannias ambassadør til Kina fra 1988 til 1991, hadde rapportert et meget høyt tall, Han skrev til sin utenrikstjeneste i 1989 at et medlem av Statsrådet for Folkerepublikken Kina hadde estimert det sivile dødstall til ti tusen.
Under og etter demonstrasjonene så ville de kinesiske myndighetene arrestere lederne for demokratibevegelsen, spesielt Wang Dan, Chai Ling, Zhao Changqing og Wuer Kaixi. Wang Dan ble arrestert og var syv år i fengsel, men fikk så emigrere til USA på medisinsk grunnlag. Zhao Changqing var mindre fremtredende og ble løslatt etter seks måneder i fengsel. Han ble imidlertid fengslet igjen for fortsatt arbeid for demokrati i Kina. Wuer Kaixi unnslapp til Taiwan og har idag en stilling som politisk kommentator på nasjonalt fjernsyn. Chai Ling flyktet til Frankrike og reiste deretter videre til USA. Hun startet et teknologiselskap og fikk senere innreise i Folkerepublikken Kina i forbindelse med forretninger.
Mens studentene ble behandlet relativt mildt gikk regimet hardere frem mot arbeidere som hadde deltatt i demonstrasjonene, og mange fikk summariske rettssaker og ble henrettet.
Generalsekretær Zhao Ziyang ble ekskludert fra politbyråets stående komité fordi han motsatte seg unntakstilstand og han ble holdt i husarrest inntil sin død. Hu Qili var den andre i politbyrået som var skeptisk til unntakstilstand, men han unnlot å stemme og ble også fjernet fra politbyrået. Han fikk imidlertid beholde partimedlemskapet og etter å «ha endret sin mening» fikk han en stilling som viseminister. En annen partileder positiv til reform, Wan Li, ble satt i husarrest umiddelbart etter at han vendte tilbake fra en utenlandsreise. Wan Lis husarrest ble opphevet etter at han også «endret sin mening», og fikk en seremoniell stilling.
Etterspillet etter massakren ga Jiang Zemin stillingen som generalsekretær i kommunistpartiet. Hans resolutte behandling av demonstrantene i Shanghai ga ham støtte fra partiets eldre.
Medlemmer av regjeringen utarbeidet en rapport som forklarte den kinesiske regjeringens syn på protestene. Av en anonym kilde innen regjeringen ble dokumentet smuglet ut av Kina og publisert i USA i januar 2001 som Tiananmenrapporten. Rapporten beskriver uenigheten innad i kommunistpartiets ledelse om hvordan demonstrasjonene skulle møtes. Hvorvidt rapporten er autentisk er usikkert.
Kinesiske nyhetsjournalister, både i kinesisk statlig fjernsyn og i aviser, ble også straffet etter å ha uttrykt sympati for protestene. Reaksjonene var alt fra å miste arbeidet til fire års fengsel.
Grunnet Mikhail Gorbatsjovs besøk i Kina hadde vestlige medier som CNN og BBC blitt invitert til landet. De var derfor godt posisjonert for å dekke protestene og myndighetenes reaksjon av de. Demonstrantene grep denne muligheten og laget bannere beregnet på et internasjonalt TV-publikum. Mediedekningen ble ytterligere lettet ved de kinesiske myndighetenes innledende skarpe uenighet om hvordan protestene skulle møtes.
De internasjonale TV-nettverkenes journalister i Beijing ble etterhvert beordret av kinesiske myndigheter å stoppe rapportering under aksjonene mot demonstrantene og deres satellittlinjer til utlandet ble stengt. De utenlandske journalistene forsøkte å omgå dette forbudet ved å rapportere via telefon mens bilder og videoklipp ble smuglet ut av landet, som bilder av den ukjente rebell.
Bildene fra protestene skulle i lang tid prege vestens syn på Kina. Massakren skjedde samtidig med at kommunistpartiet i Sovjetunionen vaklet, og vestens opprinnelige sympati for Kina ble vendt til avsky. USA og EU etablerte raskt et forbud mot eksport av våpen og våpensystemer til landet, et forbud som fremdeles opprettholdes, på tross av press fra Kina som ønsker det opphevet. Spesielt i USA ble massakren mye brukt som et argument mot å inngå frihandelsavtaler med Kina, mens USAs «Blue Team» tolket massakren som nok et bevis på at Kina var en stor sikkerhetstrussel mot USA.
Protestene og hvordan de ble slått ned dempet den politiske liberalisering som hadde utviklet seg i Kina på slutten av 1980-tallet og foreslåtte demokratiske reformer ble skrinlagt. Selv om det i årene etter massakren har vært en utvikling mot økt personlig frihet så er diskusjoner om kommunistpartiets ledende rolle stort sett tabu.
På tross av forventninger i vest om en kollaps i kommunistregimet med en påfølgende demokratisering så skjedde det ikke. Partiet har  et solid grep om makten og studentbevegelsen som kulminerte med demonstrasjonene er i oppløsning.
I Hongkong ledet etterspillet av protestbevegelsen til bekymring for at Kina ikke ville respektere avtalen om territoriet, «Ett land, to systemer» etter området ble overført Kina i 1997. En konsekvens av dette var at den daværende britiske guvernøren i kolonien, Chris Patten, utvidet myndigheten til Hongkongs lovgivende forsamling, noe som førte til misnøye hos det kinesiske kommunistpartiet. Hvert år siden 1989 har det vært store minnemarkeringer med stearinlys i Hongkong. Disse markeringene har fortsatt etter at kolonien ble tilbakeført til Kina.
Protestene fikk også konsekvenser for hvordan den reelle makten ble fordelt i ledelsen av folkerepublikken. Under konstitusjonen av 1982 hadde presidenten hatt en tilnærmet symbolsk posisjon. Makten var fordelt mellom stillingene som president, statsminister og generalsekretær for kommunistpartiet, hvor det var tenkt at ulike personer bekledde stillingene. Hensikten var å unngå de overgrep som hadde skjedd i Kina under Mao. Etter at Yang Shangkun benyttet sine fullmakter som statsoverhode for å mobilisere de militære ble presidenten igjen en stilling med virkelig makt. Etter protestene ble da stillingen som president tillagt samme person som var generalsekretær i kommunistpartiet og fikk følgelig overordnet makt.
I 1989 hadde verken de militære eller politiet i Kina passende utstyr for å møte gatedemonstrasjoner, som gummikuler og tåregass, standard utstyr for vestlige politistyrker for å bryte opp demonstrasjoner. Etter massakren ble politiet i kinesiske byer utstyrt med slikt utstyr for å kontrollere demonstrasjoner.
Etter protestene var det forsøk fra deler av kommunistpartiet på å begrense de økonomiske reformene i retning markedsøkonomi og gjenopprette statlig kontroll over økonomien. Disse forsøkene på å bremse økonomisk reform møtte imidlertid sterk motstand fra provinsguvernørene og ble stoppet dels etter Sovjetunionens oppløsning og dels som en følge av Dèng Xiǎopíngs symbolske reise i det sørlige Kina i 1992.De økonomiske reformene førte til økt økonomisk vekst utover på 1990-tallet. Det gjorde at styresmaktene vant tilbake endel av støtten og legitimiteten som ble tapt ved protestene og massakren. Endel menneskerettsaktivister støttet handelsrestriksjoner mot Kina etter massakren, noe som gjorde de upopulære både i selve Kina og blant kinesere i utlandet.
Til forskjell fra Kulturrevolusjonen som innbyggerne av Folkerepublikken Kina lett kan finne informasjon om så er protestene og massakren på Den himmelske freds plass et forbudt tema i Fastlands-Kina og det nevnes ikke i pressen eller på kinesiske nettsteder. Kinesisk ungdom er derfor vanligvis ikke kjent med protestene og massakren.
Hvert år er det minnemarkering for ofrene fra massakren i Victoria Park i Hongkong og i 2008 ble dette arrangementet nevnt for første gang i kinesisk presse, men ble da presentert som en støttemarkering for ofrene fra jordskjelvet som nettopp hadde skjedd i Sørøstkina, og massakren ble ikke nevnt.
Den himmelske freds plass blir også nøye patruljert av politi hver 4. juni for å forhindre eventuelle minnemarkeringer.
I 2009, tyve år etter hendelsene, utkom i Hongkong og i vesten den da avdøde sentrale politiker Zhao Ziyangs hemmelige memoarer, på engelsk Prisoner of the State: The Secret Journal of Premier Zhao Ziyang. Dette verket er blitt forbudt i Kina. Men det sirkulerer kinesiske versjoner i landet, og i den grad hans fremstilling blir annammet av leserne, tjener de til å lyssette begivenhetene på en helt annen måte enn den offisielle propaganda.
Om Tiananmen-demonstrasjonene i 1989 hevder Zhao at han stod steilt på at man ikke skulle gripe inn med makt mot demonstrantene, og skjønte at han med denne holdningen risikerte sin egen stilling. Det gjorde han også, og satt i husarrest i sitt hus i det sentrale Beijing, da demonstrasjonen ble slått ned.
«Om aftenen den 3. juni, mens jeg satt og nøt det kjølige kveldsværet hjemme i gården med min familie, hørte jeg intense skuddsalver. Den tragedie som sjokkerte verden, var ikke blitt avverget.»Memoarene motsier den offisielle kinesiske forklaringen av hendelsene, som beskriver demonstrasjonene som et kontrarevolusjonært opprør som ville styrte regjeringen, og at dersom det ikke var blitt stanset, ville landet ikke ha opplevd den stabilitet og velstand som var i ferd med å vokse frem. Zhao avviser tanken om at protestantene var ute etter å styrte regjeringen. Han skriver at myndighetene har forhørt et stort antall av dem, og at de skulle vite noe om deres motiver.
«Jeg sa den gang at de fleste av dem bare ville at vi skulle rette opp de feil som var blitt begått, og ikke hadde forsøkt å kullkaste vårt politiske system. Etter så mange år: Hva er kommet frem etter forhørene? Har de vist at jeg hadde rett, eller dem? [Zhaos motstandere i Partiet]»Han skriver også skarpt om Deng Xiaopings rolle under massakren, og gir et enestående innblikk fra innsiden i de drakamper som fant sted i 1980-årene mellom liberale og konservative i partiledelsen om reformkursen.
Geremie R. Barmé: «Beijing Days, Beijing Nights», i The Pro-Democracy Protests in China: Reports from the Provinces, redigert av Jonathan Unger, Armonk, NY: M.E. Sharpe, Inc., 1991
Jane Bingham: Massakren på Den himmelske freds plass, Libretto forlag (2005) ISBN 978-82-7886-131-8
George Black og Robin Munro: Black Hands of Beijing: Lives of Defiance in China's Democracy Movement. John Wiley, 1993. ISBN 0-471-57977-7
Craig C. Calhoun: «Science, Democracy, and the Politics of Identity», i Popular Protest and Political Culture in Modern China. Redigert av Jeffrey N. Wasserstrom og Elizabeth J. Perry. Westview Press, 1994. ISBN 0-8133-2042-9
Philip J. Cunningham: Tiananmen Moon: Inside the Chinese Student Uprising of 1989, Rowman & Littlefield Publishers, Inc., 2010, ISBN 978-0-7425-6673-6
James R. Lilley og Jeffrey Lilley: China Hands: Nine Decades of Adventure, Espionage, and Diplomacy in Asia. PublicAffairs, 2004. ISBN 1586481363
Harrison E. Salisbury: The New Emperors: China in the Era of Mao and Deng, Avon Books (1992), ISBN 0-380-72025-6.
Jonathan D. Spence: The Search for Modern China. Norton, (1999). ISBN 0 393 97351 4
Jonathan D. Spence: «Testing the Limits», i: The Search for Modern China. Norton, 1999 ISBN 0 393 97351 4
Jonathan Unger (red.): The Pro-Democracy Protests in China: Reports from the Provinces, Armonk, NY: M.E. Sharpe, Inc., 1991
Jan Wong: Red China Blues: My Long March from Mao to Now, Doubleday (1997), ISBN 0-385-48232-9
Liu Xiaobo: «That Holy Word, "Revolution"», i: Popular Protest and Political Culture in Modern China. Redigert av Jeffrey N. Wasserstrom og Elizabeth J. Perry. Westview Press, 1994. ISBN 0-8133-2042-9
Zhang Liang: The Tiananmen Papers, The Chinese Leadership's Decision to Use Force Against their Own People—In their Own Words, Public Affairs, New York, (2001), ISBN 1-58648-012-X – en omfattende omtale og sammendrag av boken finnes hos tidsskriftet Foreign Affairs
Zhao Ziyang, redigert av Adi Ignatius, forord ved Roderick MacFarquhar, oversatt og bearbeidet av Bao Pu og Renee Chiang: Prisoner of the State: The Secret Journal of Premier Zhao Ziyang, Simon & Schuster (19. mai 2009), hardcover, 336 sider ISBN 1439149380 ISBN 9781439149386
BBC's "On This Day" rapport om protestene på Den himmelske freds plass (engelsk)
BBC's "Witnessing Tiananmen: Clearing the square", BBC intervju med øyenvitner om hendelsene (engelsk)
