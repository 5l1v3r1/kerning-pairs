
Breitling er en sveitsisk produsent av armbåndsur. Med hovedkvarter i Grenchen, og grunnlagt i Saint-Imier, har selskapet produsert klokker og armbåndsur nesten kontinuerlig siden 1884. Breitling produserer hovedsakelig kronometer-sertifiserte ur med pilot- og luftfartsinspirert tema. Hovedvekten ligger på relativt store ur, gjerne med kronograf-komplikasjon. Breitling leverer både mekaniske ur og quartz-ur.
Alle Breitlings ur er produserte i Sveits, med hovedsakelig sveitsiske komponenter. Alle urverk som benyttes i Breitlings ur gjennomgår en kronometersertifisering hos COSC. F.o.m 2009 ble Breitling en såkalt manufacture, da de lager et kronograf-urverk som er fullstendig tegnet, produsert og sammensatt på egne fabrikker, kaliber B01.

Brian Geraghty (født 13. mai 1974) er en amerikansk skuespiller. Han er best kjent for rollen som Specialist Owen Eldridge i filmen The Hurt Locker som vant Oscar for beste film i 2010. Han har også medvirket bl.a. i filmer som Bobby (2006) og Jarhead (2005).

Bribri er en indiansk folkegruppe som holder til sør i Costa Rica, på begge sider av fjellkjeden Cordillera de Talamanca. Den er en av landets største, med om lag 10 000 medlemmer. Ved Det karibiske hav bor det rundt 7000 bribrier i reservatet i kantonen Talamanca i provinsen Limón, i landsbyene Coroma, Coén, Sepecue, Shiroles, Amubre, Katsi, Lari, Urén og Yorkín. På den andre sida av fjellkjeden, ved Stillehavet, holder de til i kantonen Buenos Aires i provinsen Puntarenas, hovedsakelig i reservatene Salitre og Cabagra. Bribriene i dette området utgjør omkring 3000 personer. Rundt 6 000 av bribriene snakker bribri; resten har spansk som morsmål.
Det tradisjonelle samfunnet til bribriene var delt inn etter det følgende hierarkiet:
tsuru'oköm – sjokoladeutdelerI dag er det bare medisinmennene som er igjen av disse tradisjonelle rollene. De har også overtatt ansvaret til sangerne og gravleggerne.
BRICS er en samlebetegnelse på Brasil, Russland, India, China (Kina) og Sør-Afrika. Landene ble tidligere omtalt som BRIC før Sør-Afrika kom med i 2011 og deltok for den årlige konferansen for første gang 14. april 2011 som ble avholdt i Sanya på øya Hainan i det sørlige Kina. 
BRIC ble første gang benyttet i en artikkel publisert av investeringsbanken Goldman Sachs i 2001. De fire opprinnelige landene innledet etterhvert et samarbeid med utgangspunkt i denne kategoriseringen, og hadde sitt første årlige møte 16. juni 2009 i Jekaterinburg i Russland. På det tilsvarende møtet i 2010, som ble avholdt i Brasília, var Sør-Afrika invitert som gjest, og ble deretter invitert med som fullt medlem.
I artikkelen fra 2001 slås det fast at økonomien i disse fire landene vokser raskt. På bakgrunn av dette fremsettes en hypotese om at økonomien for BRIC-landene i løpet av 50 år vil bli like stor som USAs økonomi, som i dag er verdens største. 
Etter hvert som betegnelsen har blitt mer kjent, har den blitt en mer generell betegnelse når man omtaler disse fem landene samlet.
Som fremvoksende økonomiske stormakter har BRICS-landene lagt stor prestisje i å arrangere store idrettsarrangementer. Dette kom særlig frem blant arrangementene i tiårsperioden 2008-2018:

Brisbane International 2017 var en tennisturnering, og del av ATP-touren 2017 og WTA-touren 2017 som fant sted i Brisbane i Australia fra 1. til 8. januar 2017. 

Bristol Beaufighter er også navnet på en bil produsert av Bristol Cars på 1980-tallet.Bristol Type 156 Beaufighter, ofte referert til bare som «the Beau» (IPA-uttale: /bəʊ/), var et britisk tungt jagerfly med lang rekkevidde, en variant av Bristol Aeroplane Companys fly Beaufort torpedo­bombefly. Navnet Beaufighter er satt sammen av «Beaufort» og «fighter».
Til forskjell fra forgjengeren Beaufort hadde Beaufighter en lang karriere og tjeneste­gjorde i nesten alle krigsområder i andre verdenskrig, først som nattjager, deretter som jagerbomber for så til sist å ta Beauforts rolle som torpedo­bomber. En variant av flyet ble bygget i Australia av Department of Aircraft Production (DAP) og var kjent i Australia under betegnelsen «DAP Beaufighter».
I opptakten til andre verdenskrig fremmet flyfabrikken Bristol ideen om å utvikle et tungt jagerfly basert på torpedo­bomberen Bristol Beaufort ovenfor the Air Ministry. Bevæpningen skulle være 20 mm maskinkanoner i stedet for maskingevær slik Storbritannias øvrige jagerfly hadde. Forslaget kom samtidig med forsinkelsene i utvikling og produksjon av et annet tungt jagerfly, Westland Whirlwind.Bristol la frem to forslag, ett med fire maskin­kanoner fastmontert, og et annet med to kanoner i et tårn. Førstnevnte ble foretrukket av Air Ministry. Beaufort hadde hatt middels ytelse som torpedobomber og rekognoseringsfly, og for å øke ytelsen som jagerfly foreslo Bristol å bruke firmaets nye Hercules-motorer i stedet for Taurus som ble brukt i Beaufort.
Ettersom «Beaufort maskinkanon jagerfly» var en endring av et eksisterende fly, kunne utvikling og produksjon skje mye raskere enn med et helt nytt fly. Tilsvarende laget Air Ministry krav­spesifika­sjoner skrevet i forlengelse av Bristols forslag for et fly som kunne benyttes mens man ventet på jagerflyet Whirlwind.
Bristol begynte å bygge en prototyp ved å ta et delvis ferdig Beaufort ut av produksjons­linjen. Denne konverteringen økte farten på utviklingen av Bristol Beaufighter ytterligere.
Bristol hadde lovet serieproduksjon tidlig i 1940 på basis av en ordre plassert i februar 1939 og Air Ministry bestilte to prototyper fra produksjons­linjen og to bygget fra grunnen av. Det var forventet at gjenbruk av komponenter fra Beaufort ville gjøre utviklingen raskere, men skroget trengte mer arbeid enn forventet og måtte tegnes fullstendig om. Følgelig fløy den første prototypen for første gang den 17. juli 1939, litt mer enn åtte måneder etter at utviklingen hadde startet, sannsynligvis grunnet bruken av Beauforts design og deler. En produk­sjons­kontrakt for 300 fly ble inngått to uker før prototypen var i luften.
Generelt var forskjellene mellom Beaufort og Beaufighter små. Vingene, kontroll­flatene, det opptrekkbare understellet og akterseksjonen av skroget var identisk, det samme var senter­seksjonen av vingen, bortsett fra enkelte koblinger. Den store forskjellen lå i den øvre sentrale delen av skroget med cockpiten. Skyttertårnet på ryggen og bomberommet var fjernet, og bevæpningen i form av maskin­kanoner var montert i den nedre delen av skroget.
Den første prototypen klarte 335 mph (539 km/t) ved 16 800 ft (5 120 m) høyde, den andre prototypen med Hercules III motorer og utstyr var langsommere med en fart på 309 mph ved 15 000 ft høyde.
Air Ministry bestilte store antall av flyet ved utbruddet av andre verdenskrig, men det medførte mangel på Hercules-motorene som ble brukt. I februar 1940 ble det bestemt at tre fly skulle konver­teres til å benytte Merlin-motorer. Dersom dette forsøket lyktes, planla man å starte ordinær produksjon av fly drevet med Merlin-motorer i 1941.
Installasjonen av motoren var tilsvarende som på bombeflyet Avro Lancaster, hvor den ble montert på en ekstra seksjon av vingen. Den første Bristol Beaufighter drevet av Merlin-motorer fløy i juni 1940. Imidlertid kom produksjonen av Hercules-motorene opp på et nivå som gjorde at Merlin-motorene kunne prioriteres til jagerfly, som det var stor etterspørsel etter på dette tidspunktet. Bare Mk.II-modellen og to Mk.V ble bygget med Merlin-motorer
Bevæpningen på de nye tunge jageren besto av fire nyutviklede 20 mm Hispano maskinkanoner, montert slik at løpene lå under føttene på piloten. Disse ble opprinnelig matet fra trom­mel­maga­siner med plass til bare 60 skudd for hver kanon. Radar­operatøren var derfor nødt til å skifte magasinene manuelt. Dette var en tung og vanskelig prosedyre, spesielt om natten og mens flyet manøvrerte på jakt etter bombefly.
Som et resultat av problemene med lading ble flyene utstyrt med nye Hispano maskin­kanoner der trom­mel­maga­sinene var erstattet av et matingssystem med belter. Kanonene ble dessuten supplert med seks Browning mitraljøser i vingene (fire på styrbord side, to på babord side; denne asymmetrien skyldtes plasseringen av landingslyset). Resultatet var et av de kraftigst bevæpnede fly i sin tid.
Senere modeller av Beaufighter bygget som torpedo­bombere brukte ildkraften for å undertrykke anti­luft­skyts og for å ramme mindre, fiendtlige skip. Området for hale­skytter og bombe­sikteren ble fjernet, kun piloten og en kombinert navigatør/radar­operatør, han satt bak under en mindre plastkuppel, hvor Beauforts maskin­geværtårn hadde vært.
Bristol Taurus-motorene som ble brukt på Beaufort var ikke sterke nok for et jagerfly og ble erstattet av den kraftigere Bristol Hercules. Den ekstra motor­styrken ga vibrasjons­problemer, i den endelige utgaven av flyet ble motorene montert på lengre og mer fleksible oppheng, forlenget fra forkant av vingen. Dette flyttet flyets tyngdepunkt forover. Et så fortungt fly ville være vanskelig å fly. Tyngde­punktet ble derfor flyttet tilbake ved å forkorte flyets nese, siden det ikke var behov for en bombesikter i et jagerfly. Resultatet var at det meste av skroget var bak vingene og at tyngde­punktet ble der det burde være, men det ga samtidig Beaufighter et karakteristisk butt utseende.
Royal Australian Air Force var fornøyd med flyet, og dette førte til at Beaufightere ble bygget i Australia av Department of Aircraft Production (DAP) fra 1944. DAPs versjon var en torpedo­bomber betegnet som «Mark 21», og endringene omfattet Hercules VII- eller XVIII-motorer og mindre endringer i bevæpning.
Da den britiske produksjonen av flyet opphørte i september 1945 hadde det blitt bygget 5 564 Beaufightere. De fleste var bygget av Bristol, men noen ble produsert av Fairey Aviation Company og av Rootes Group. I Australia ble det totalt bygget 365 Beaufighter av typen «Mark 21».
Sammenlignet med ettmotors jagerfly var Beaufighter tung og langsom. Den hadde en totalvekt på 16 000 lb (7 000 kg) og maksimal fart på bare 335 mph (540 km/t) ved 16 800 ft (5 000 m). Samtidig var det alt britene hadde, ettersom produksjonen av den lovende Westland Whirlwind hadde blitt stoppet grunnet problemer med dens Rolls-Royce Peregrine-motorer.
Produksjonen av Beaufighter begynte omtrent samtidig med de første britiske radarsett for nattjagere. Med de fire 20 mm montert i den nedre delen av skroget kunne radaren enkelt plasseres i flyets neseparti. Selv med en totalvekt på 20 000 lb (9 100 kg) var flyet raskt nok til å ta igjen tyske bombefly og tidlig i 1941 var det en effektiv motvekt mot nattbombing fra Luftwaffe. De ulike tidlige versjonene av Beaufighter kom raskt i tjeneste, og dets soliditet gjorde flyet populært, selv om det var tungt å styre; gode landinger var en særlig utfordring.
Nattjagerversjonen Mk VIF av Bristol Beaufighter ble levert til skvadroner fra mars 1942, utstyrt med AI Mark VIII radar. Etter hvert som den raskere de Havilland Mosquito tok over rollen som nattjager mot slutten av 1942, ble Beaufighter brukt til å angripe skip og bakkemål og til avskjæring på lang avstand.
I Middelhavet mottok USAAFs natt­jager­skvadroner nummer 414, 415, 416 og 417 totalt 100 Beaufighter sommeren 1943. Skvadronene utførte både eskorte av skipskonvoier og angrep på bakkemål, men fløy primært avskjærings­operasjoner om natten. Selv om Northrop P-61 Black Widow begynte å bli tatt i bruk fra desember 1944, brukte USAAF Beaufightere til operasjoner om natten i Italia og Frankrike til sent i krigen.
Høsten 1943 var Mosquito tilgjengelig i stort nok antall til å erstatte Beaufighter som RAFs primære nattjagerfly. Ved krigsslutt var det rundt 70 piloter i RAF enheter som hadde skutt ned så mange fiendtlige fly med Beaufighter at de hadde status som flyveress.
I 1941 ble «Beaufighter Mk.IC» tilgjengelig. Den hadde ekstra lang rekkevidde og ble i mai 1941 tatt i bruk av RAF 252 Squadron på Malta. Denne varianten viste seg å være så effektiv mot skip, fly og bakkemål at Coastal Command ble den viktigste brukeren av Beaufighter, mens Bristol Beaufort og Blenheim ble tatt ut av tjeneste.
Sommeren 1942 fikk Coastal Command de første flyene av den oppgraderte utgaven «Mk.VIC», og mot slutten av 1942 ble de utstyrt med fester for å ha de britiske 18 in (450 mm) eller de amerikanske 22,5 in (572 mm) torpedoene under buken. Det første suksessfulle torpedo­angrepet med Beaufightere var i april 1943 hvor RAFs 254 Squadron senket to handelsskip ved norskekysten.
Motoren Hercules Mk XVII som leverte 1 735 hk (1 294 kW) ved 500 ft (150 m) ble installert i versjonen «Mk VIC» og versjonen ble kjent som «TF Mk.X», til vanlig bare omtalt som «Torbeau». Beaufighter TF X utførte presisjons­angrep mot skip utstyrt med torpedoer eller "60lb" RP-3 raketter. Tidlige modeller av Mk X hadde radar som brukte meterbåndet med «herringbone»-antenne montert på nesepartiet og de ytre delene av vingene. Sent i 1943 ble dette erstattet med AI Mark VIII-radar som brukte centimeter­båndet, montert i en radom, det muliggjorde angrep i all slags vær og hele døgnet.
Coastal Commands North Coates Strike Wing, stasjonert på RAF North Coates ved kysten av Lincolnshire utviklet taktikk som kombinerte store formasjoner hvor Beaufightere brukte maskin­kanoner og raketter for å undertrykke fartøyenes luftvern, mens de ble angrepet av Torbeau i lav høyde med torpedoer. Denne taktikken ble brukt fra sommeren 1943 og i en 10 måneders periode ble 27 000 tonn senket. North Coates Strike Wing var den største allierte anti-skipsfarts flystyrken under andre verdenskrig og senket totalt over 117 fartøy på i alt 136 100 tonn, med et tap på 120 Beaufightere og 241 besetnings­medlemmer. Dette tilsvarte halvparten av total tonnasje senket av samtlige allierte anti-skipsfarts flystyrker mellom 1942 og 1945.
Beaufighter ble tatt i bruk av skvadroner i Asia og Stillehavet fra midten av 1942. Det ble påstått at japanske soldater omtalte Beaufighter som «den hviskende døden», visstnok fordi angripende fly ikke ble hørt før det var for sent. Beaufighters Hercules-motorer var av en slik konstruksjon at de var mer stillegående enn vanlige flymotorer, spesielt forfra var lyden lavere.
I Sørøst-Asia opererte Beaufighter Mk VIF fra India med nattoperasjoner mot japanske kommunika­sjons­linjer i Burma og Thailand. De raske angrepene i lav høyde var svært effektive, på tross av ofte dårlige værforhold og improviserte reparasjons- og vedlikeholds­muligheter.
Før australskproduserte Beaufightere ble levert til skvadroner fra Royal Australian Air Force i det sørvestlige Stillehavet, ble Bristol Beaufighter Mk IC benyttet i oppdrag mot japansk skipsfart.
I slaget om Bismarksjøen ble Beaufighter brukt for å undertrykke beskytning fra fartøyenes luftvern og opererte sammen med bombeflyene A-20 Boston og B-25 Mitchell fra USAAF.
Beaufightere fra No. 30 Squadron RAAF fløy inn i svært lav høyde og beskjøt fartøyene for å støtte de angripende bombeflyene. Den japanske konvoien antok feilaktig at den ble angrepet med torpedoer og gjorde den taktiske feilen å tørne fartøyene mot de angripende Beaufighterne, noe som gjorde bombingen lettere for de amerikanske bombeflyene. Åtte japanske troppe­transport­skip og fire japanske jagere ble senket, mens tapet på alliert side var på fem fly, blant dem en Beaufighter.
Fra sent i 1944 var Beaufighter-enheter fra RAF engasjert mot mål i Hellas, enhetene ble trukket ut i 1946.
Mange Beaufighter av typen Mark 10 ble ombygd til slepefly og gitt betegnelsen TT.10. De ombygde flyene tjeneste­gjorde i RAF til 1960, og siste flight av en Beaufighter i RAF var TT.10 RD761 fra RAF Seletar i Singapore, den 12. mai 1960.
«C» sto for Coastal Command variant; mange ble modifisert til å frakte bomber.Beaufighter Mk II
Grunnet mangel på Hercules-motorer ble Beaufighter utstyrt med Rolls-Royce Merlin fra sent i 1941.Beaufighter Mk IIF
Mark III og Mark IV var planlagt å være Beaufightere drevet av Hercules- og Merlin-motorer med et slankere skrog med mer ildkraft, seks maskin­kanoner og seks maskin­geværer. Kostnadene ved å endre produksjons­linjen gjorde at prosjektet ble skrinlagt.Beaufighter Mk V
V utgaven hadde et Boulton Paul-tårn med fire 0,303 in (7,7 mm) maskin­geværer montert bak cockpiten, til fordel for et par maskin­kanoner og maskin­geværene i vingene. Kun to Merlin-drevne Mk V ble bygget. Da det ble testet var prototypen R2274 kapabel for 302 mph ved 19 000 ft.Beaufighter Mk VI
Fra 1942 ble flyene igjen utstyrt med Hercules-motorer, versjonen Mk VI bygget i over 1 000 eksemplarer.Beaufighter Mk VIC
Denne versjonen ble utstyrt med AI Mark VIII radar. Endringene ellers besto blant annet i at høyderorene på halen fikk høyere vinkel (ditheral).Beaufighter Mk VI (ITF)
Foreslått Australskbygget versjon med Hercules 26 motor, ikke bygget.Beaufighter Mk VIII 
Foreslått Australskbygget versjon med Hercules 17 motor, ikke bygget.Beaufighter Mk IX 
Foreslått Australskbygget versjon med Hercules 17 motor, ikke bygget.Beaufighter TF Mk X
Toseters torpedojager. Den siste hovedversjonen med totalt 2 231 bygget og var blant de beste torpedo­jagere og angrepsfly i sin tid.Beaufighter Mk XIC
Bygget uten utstyr for torpedoer for bruk av Coastal Command.Beaufighter Mk XII
Foreslått langdistanseversjon av Mk 11 med dropptanker, ikke bygget.Beaufighter Mk 21
Den australskbygde «DAP Beaufighter». Endringene var blant annet Hercules CVII-motorer, fire 20 mm maskin­kanoner i nesen, fire Browning .50 in (12,7 mm) mitraljøser i vingene og kapasitet for åtte 5 in (130 mm) High Velocity Aircraft Rockets (HVAR), to 250 lb (110 kg) bomber, to 500 lb (230 kg) bomber og en Mk 13 torpedo.Beaufighter TT Mk 10
Storbritannia: I alt 63 skvadroner i Royal Air Force og Fleet Air Arm var utstyrt med Beaufighter.
Australia: Fire skvadroner i RAFs australske skvadroner benyttet Beaufighter i den andre verdenskrig.
Sør-Afrika: To av RAFs sørafrikanske skvadroner var oppsatt med Beaufighter-fly.Også Canada, Tsjekko­slovakia, New Zealand og Polen hadde skvadroner i RAF som benyttet Beaufighter.
Den dominikanske republikk: Kjøpte ti fly i 1948, hovedsakelig Mk. X som var ombygd til Mk. VI.
Frankrike: Fikk overført om lag 18 fly i løpet av 1945 og 1946. Flere av disse fløy aldri operativt, men ble benyttet til teknisk opplæring.
Tyrkia: I tillegg til et par fly som var blitt internert i andre verdenskrig, ble det anskaffet 24 Mk. X etter krigen.
National Museum of the United States Air Force i Dayton, Ohio har fullført restaureringen av en sjelden Beaufighter Mk I. Flyet vises frem som en USAAF Beaufighter fløyet av kaptein Harold Augspurger, sjef for 415th Night Fighter Squadron, som skjøt ned en Heinkel He 111 med tyske stabsoffiserer i september 1944.
National Museum of Flight ved East Fortune Airfield, øst av Edinburgh, har en Beaufighter TF X (RD220). Den er fortiden under restaurering, men er fortsatt utstilt mens den restaureres.
Royal Air Force Museum i London har Beaufighter TF X, RD253, på utstilling sammen med en Bristol Hercules-motor. Dette flyet var i Portugals flyvåpen som BF-13 mot slutten av 1940-årene. Det ble deretter brukt for flyinstruksjon før det ble returnert til Storbritannia i 1965. Restaureringen av flyet var ferdig i 1968, med komponenter hentet fra en rekke steder.
Canada Aviation Museum har lagret Beaufighter TF X RAF serienummer RD867 for fremtidig restaurering. Flyet er delvis komplett, uten motorer og interne komponenter, og ble mottatt i bytte for et Bristol Bolingbroke.
Et privateid Beaufighter Mk XIc A19-144 er for tiden under en langvarig restaurering i Storbritannia.
Det er to Beaufighter Mk XXI utstilt ved museer i Australia, ett ved Moorabbin Airport, Melbourne, Australia. og det andre ved Camden.
Midland Air Museum, Coventry, England har en Beaufighter-cockpit­seksjon utstilt. Den antas å ha tilhørt T5298.
Motor: 2 × Bristol Hercules 14-sylinders stjernemotor, 1 600 hk (1 200 kW) hver
Bevæpning4 × 20 mm Hispano Mk III maskinkanon (60 skudd pr. kanon) i nesen, og avhengig av rolle;
1 × manuelt opererte Vickers GO eller 0,303 in (7,7 mm) Browning maskingevær for observatør 
Ashworth, Chris. RAF Coastal Command: 1936–1969. London: Patrick Stephens Ltd., 1992. ISBN 1-85260-345-3.
Bingham, Victor. Bristol Beaufighter. Shrewsbury, UK: Airlife Publishing, Ltd., 1994. ISBN 1-85310-122-2.
Bowyer, Chaz. Beaufighter at War. London: Ian Allan Ltd., 1994.  ISBN 0-7110-0704-7.
Buttler, Tony. British Secret Projects - Fighters and Bombers 1935-1950. Hinckley, UK: Midland Publishing, 2004. ISBN 1-85780-179-2.
Bridgeman, Leonard, ed. "The Bristol 156 Beaufighter." Jane's Fighting Aircraft of World War II. London: Studio, 1946. ISBN 1-85170-493-0.
Flintham, V. Air Wars and Aircraft: A Detailed Record of Air Combat, 1945 to the Present. New York: Facts on File, 1990. ISBN 0-8160-2356-5.
Franks, Richard A. The Bristol Beaufighter, a Comprehensive Guide for the Modeller. Bedford, UK: SAM Publications, 2002. ISBN 0-9533465-5-2.
Gilman J.D. and J. Clive. KG 200 (novel). London: Pan Books Ltd., 1978. ISBN 978-1-902109-33-6.
Hall, Alan W. Bristol Beaufighter (Warpaint No. 1). Dunstable, UK: Hall Park Books, 1995.
Howard. "Bristol Beaufighter: The Inside Story". Scale Aircraft Modelling, Vol. 11, No. 10, July 1989.
Innes, Davis J. Beaufighters over Burma – 27 Sqn RAF 1942–45. Poole, Dorset, UK: Blandford Press, 1985. ISBN 0-7137-1599-5.
March, Daniel J., ed. British Warplanes of World War II. London: Aerospace Publishing, 1998. ISBN 1-874023-92-1.
Mason, Francis K. Archive: Bristol Beaufighter. Oxford, UK: Container Publications.
Moyes, Philip J.R. The Bristol Beaufighter I & II (Aircraft in Profile Number 137). Leatherhead, Surrey, UK: Profile Publications Ltd., 1966.
Parry, Simon W. Beaufighter Squadrons in Focus. Walton on Thames, Surrey, Uk: Red Kite, 2001. ISBN 0-9538061-2-X.
Scutts, Jerry. Bristol Beaufighter (Crowood Aviation Series). Ramsbury, Marlborough, Wiltshire, UK: The Crowood Press Ltd., 2004. ISBN 1-86126-666-9.
Scutts, Jerry. Bristol Beaufighter in Action (Aircraft number 153). Carrollton, Texas: Squadron/Signal Publications, 1995. ISBN 0-89747-333-7.
Spencer, Dennis A. Looking Backwards Over Burma: Wartime Recollections of a RAF Beaufighter Navigator. Bognor Regis, West Sussex, UK: Woodfield Publishing Ltd., 2009. ISBN 1-84683-073-7.
Thetford,Owen. Aircraft of the Royal Air Force since 1918. Putnam & Company, 1976. ISBN 978-0851778105
Thomas, Andrew. Beaufighter Aces of World War 2. Botley, UK: Osprey Publishing, 2005. ISBN 1-84176-846-4.
Wilson, Stewart. Beaufort, Beaufighter and Mosquito in Australian Service. Weston, ACT, Australia: Aerospace Publications, 1990. ISBN 0-9587978-4-6.
(en) Kategori:Bristol Beaufighter – bilder, video eller lyd på Wikimedia Commons
(en) Bristol Beaufighter – galleri av bilder, video eller lyd på Wikimedia Commons
Manual: (1941) Pilot's Notes - Beaufighter II Aeroplane with Two Merlin XX Engines (engelsk)
Manual: (1944) Air Publication 1721F, H & J Pilot's Notes for Beaufighter Mark VI - Two Hercules VI Engines, Marks TFX & XI - Two Hercules XVII Engines (engelsk)
«Whispering Death» artikkel fra 1945 i bladet Flight om Beaufightere i Burma (engelsk)
Brødnøttslekten (Brosimum) er en planteslekt i morbærfamilien innenfor ordenen Rosales, og den omfatter 17-18 arter og om lag 10 underarter i subtropiske og tropiske deler av Amerika. 
Brosimum guianense = syn. Brosimum aubletii = syn. Brosimum discolor = syn. Piratinera guianensis  - Sør-Amerika

Brødrene Grimm var to tyske språkforskere og eventyrinnsamlere. De to, Jacob og Wilhelm Grimm er kjent for Brødrene Grimms eventyr som de samlet inn, og de har påvirket blant annet Peter Christen Asbjørnsen og Jørgen Moe til å samle inn norske Folkeeventyr.
Familien Grimm hørte hjemme i Hessen, Tyskland. Oldefar og bestefar var geistlige i den reformerte (kalvinistiske) protestantiske trosretning. Foreldrene Philipp og Dorothea Grimm fikk ni barn, hvorav tre døde som spedbarn. Brødrene Grimms barndomshjem stod ved den gamle paradeplassen i Hanau.
Jacob Grimm ble født 4. januar 1785, Wilhelm Grimm den 24. februar 1786. I 1791 ble faren, Philipp Grimm, utnevnt til en embedsstilling i sitt fødested Steinau ved elven Kinzig, hvoretter familien flyttet dit, men allerede i 1796 døde faren i en alder av 45 år. For at de eldste sønnene skulle få mulighet til å ta en utdannelse som passet til en fremtidig karriere som jurister, sendte moren dem begge til deres tante i Kassel. Jacob studerte rettsvitenskap ved universitetet i Marburg. Broren Wilhelm fulgte ham et år senere på den samme studievei. En av lærerne deres, Friedrich Karl von Savigny, åpnet sitt privatbibliotek for de to vitebegjærlige brødrene. De hadde fra før gjort seg fortrolige med Goethes og Schillers verker, og nå ble de innført i minnesangene og verkene fra romantikken.
Savigny arbeidet på et historisk verk om romerretten i middelalderen og fór i 1804 til Paris i forskningsøyemed. I januar 1805 innbød han Jacob Grimm å komme til Seinen også, noe denne umiddelbart gjorde. Jacob befattet seg i flere måneder med juridiske håndskrifter som Savignys hjelper i Paris. I denne tiden ble han imidlertid lei av det juridiske, og gjorde det kjent i flere brev at han heller ville vie seg til granskningen av «den herlige gammeltyske litteraturen». Allerede i flere år hadde han og broren vist en felles interesse for denne litteraturen.
Jacob Grimm flyttet tilbake til Kassel, hvor også moren nå bodde. Året etter, 1806, avsluttet Wilhelm Grimm studiene i Marburg, Han, broren Jacob og moren bodde nå sammen i Kassel. Jacob Grimm fikk en stilling som sekretær i Kassels krigskollegium. Etter at Kassel i Napoleons krig mot Preussen, Østerrike og andre stater var blitt besatt av franske tropper og underlagt en fransk guvernør høsten 1806, ble Kassels krigskollegium gjort om til en forpleiningskommisjon for troppene som var stasjonert i landet. I løpet av 1807 innstilte denne og andre hessiske myndigheter sitt arbeid. Heller ikke Wilhelm Grimm, som hadde vært sykelig helt siden ungdomstiden, hadde på dette tidspunkt noen stilling. Samlingen av eventyr som vi i dag kjenner som et av brødrenes hovedverk ble påbegynt i denne tiden med sparsommelig og tilbaketrukken livsførsel.
Etter morens død den 27. mai 1808 måtte 23-åringen Jacob Grimm som den eldste i familien sørge for familiens underhold. Han tok derfor imot tilbud om stilling som privatbibliotekar i Kassel for kong Jérôme (Napoleons bror og fersk som konge i det nyss grunnlagte kongeriket Westfalen). Selv om han ikke hadde særlige utfordringer i denne stillingen, og kunne benytte det meste av tiden til egen studier, fikk Jacob Grimm i 1809 også en plass i Statsrådet.
I mellomtiden hadde Wilhelm Grimm på grunn av sin sykdom måttet ta et kuropphold i Halle i 1809. Dette måtte også finansieres av Jacob. Wilhelm oppholdt seg i Halle (der han ble behandlet av den berømte legen Reil og nøt vennskapelig gjestfrihet hos familien til komponisten Johann Friedrich Reichardt) og deretter i Berlin. Han reiste dit sammen med Clemens Brentano og logerte sammen med vennen Ludwig Achim von Arnim i dennes leilighet hos postmester Pistor i Mauerstraße. Ved hjemreisen til Kassel traff Wilhelm Grimm også på Goethe som gav ham anerkjennelse for 'anstrengelsen for en lengst glemt kultur'.
Siden 1806 hadde brødrene Grimm samlet eventyr, og siden 1807 hadde de utgitt artikler om minnesanger i fagtidsskrifter. Fra og med 1810 var brødrene igjen sammen i Kassel, og i 1811 offentliggjorde Jacob Grimm sin første bok om gammeltysk mestersang, og Wilhelm sin første bok «Altdänische Heldenlieder, Balladen und Märchen». I 1812 fulgte så utgivelsen av brødrenes første felles bok: En utgave av den gammelhøytyske Hildebrandslied og Wessobrunner Gebet, og til jul samme år første bind av «Kinder- und Hausmärchen» («Brødrene Grimms eventyr»). På denne tiden forsøkte brødrene seg også på en tysk utgave av «Edda» så vel som Reineke Fuchs. Av «Edda» utkom bare et første bind som ikke fikk noen fortsettelse fordi brødrene på dette område ble forbigått av andre forskere. Jacob Grimm gav i 1834 ut flere middelalderversjoner av Reinhardt Fuchs sammen med en omfangsrik innledning om dyrefablenes vesen. Fra 1813 til 1816 utgav brødrene dessuten tre bind av tidsskriftet Altdeutsche Wälder som omhandlet gammeltysk litteratur. Tidsskriftet gikk deretter inn.
Etter folkeslaget ved Leipzig i 1813 oppløstes kongeriket Westfalen og kurfyrstedømmet Hessen gjenoppstod. Jacob Grimm mistet derfor stillingen som kongelig bibliotekar, men ble kort tid etterpå ansatt som legsjonssekretær hos den hjemvendte kurfyrsten. I denne nye diplomatstillingen kom han i 1814 igjen til Paris der han i fritiden på nytt kunne drive forskning i bibliotekene. Det kunne han likeledes som utsendt hessisk legasjonssekretær til Wienerkongressen i 1814/15 og i 1815 ved enda et diplomatisk opphold i Paris, hvor hans oppdrag var å tilbakeføre røvede kunstskatter til Hessen og Preussen. Han likte reisene, men syntes likevel det var synd at han derigjennom var forhindret fra å konsentrere seg om sine vitenskapelige gjøremål.
Wilhelm Grimm ble i 1814 bibliotekssekretær i Museum zu Kassel. I samme år flyttet søsknene inn i en leilighet ved Wilhelmshöher Tor som tilhørte det kurfyrstelige hessiske hus. I 1815 deltok Jacob Grimm i Wienerkongressen som delegasjonssekretær, i september 1815 var han igjen utsendt diplomat i Paris. I denne forbindelse bad han seg fritatt for videre diplomatisk tjeneste for helt å kunne vie seg til granskningen av litteratur og sedvane. Allerede samme år, 1815, utgav han en ny bok om mytologisk tydning av gudebilder og -søyler («Irmenstraße und Irmensäule») samt boken «Silva de romances viejos»; et kritisk utvalg av gammelspanske romanser.
I 1815 kunne brødrene forelegge det andre bind av «Kinder- und Hausmärchen». I 1819 ble det første bindet sterkt gjennomarbeidet og utgitt på nytt: Nye eventyr ble tatt med, en fjerdedel av historiene ble tatt ut, og nesten halvparten av de gjenværende eventyrene ble omarbeidet, ofte på grunn av erotiske hentydninger som mange fant støtende. Som tredje bind i serien utgav brødrene i 1822 merknader til eventyrene i bind I og II. I 1825 fulgte en liten en-binds utgave av eventyrsamlingen, og denne bidrog sterkt til eventyrenes popularitet. Til denne utgaven oppnådde Jacob og Wilhelm å få med sin bror Ludwig Emil som illustratør. I 1823 utkom en engelsk utgave av eventyrene, og ennå mens brødrene levde utkom syv tyske opplag av den store eventyrsamlingen og ti av den lille.
I årene 1816 og 1818 utkom en to-binds sagnsamling. Brødrene hadde på forhånd samlet både eventyr og sagn. En inndeling av historiene i disse to slag er vanskelig, og ble av brødrene heller ikke konsekvent gjennomført. Forsøk på en definisjon, kunne være å si at sagnene i sin alminnelighet ble trodd og eventyrene ikke, eller at sagnene kan knyttes til steder og historisk hendelser, mens eventyrene ikke er bundet til tid og sted. Begge slag er fortellinger fra en muntlig overleveringstradisjon, men brødrene fikk for en stor del tak i historiene ved hjelp av skriftlige mellomtrinn. Sagnene kom det ikke flere utgivelser av i brødrenes levetid.
I en alder av 30 år hadde brødrene Jacob og Wilhelm Grimm med sine tallrike publikasjoner frem til attenhundretallets andre tiår arbeidet seg frem til en fremstående stilling. De bodde sammen i Kassel. Frem til 1814 hadde de kun Jacobs lønn og familiearven å leve av. I 1816 ble Jacob annenbibliotekar i Kassel, der også Wilhelm de to siste årene hadde virket som sekretær. Arbeidet deres bestod av utlån og kategorisering av bøker. Ved siden av denne offisielle virksomheten kunne de derfra også drive videre med sin egen forskning. For dette ble de i 1819 belønnet med utnevnelser til æresdoktorer ved universitetet i Marburg.
Uten sponsorer og velgjørere hadde brødrene Grimm ikke kunnet utgi så mange skrifter over så lang tid. Fra den tidligste tid ble kurfyrstinne Wilhelmine Karoline von Hessen nevnt som en av disse. Etter hennes død i 1820 og kurfyrstens i 1821 måtte brødrene flytte ut av huset i Wilhelmshöher Straße. De flyttet sammen med søsteren Lotte i en dårligere bolig som lå mellom en kaserne og en smie, noe som hemmet brødrene i deres forskning. Søsteren, som hadde holdt huset for brødrene, giftet seg kort tid etterpå og forlot brødrene som deretter byttet bosted flere ganger og i flere år hadde en felles ungkarshusholdning.
I denne kreative perioden foregikk Jacob Grimms arbeid med «Deutsche Grammatik». Det første bindet beskjeftiger seg med bøyningsmønstre, det andre med ordbygning. Han arbeidet som besatt med dette verket. Han ferdigstilte ikke et helt manuskript, men lot i stedet trykke del for del etterhvert som han hadde nok tekst ferdig. Trykkingen av det første bindet gikk over et tidsrom på 14 måneder fra januar 1814 til sommeren 1815, Dette tilsvarer nøyaktig det tidsrommet Jacob arbeidet på verket. Frem til 1822 reviderte Jacob det første bindet helt, slik at det heller fikk lyddannelse til innhold. Annet bind ble produsert på samme måte som det første: Del for del ble trykket inntil det offisielle bindet forelå i 1826.
Wilhelm Grimm hadde i mellomtiden offentliggjort flere bøker om runer. Hans hovedverk «Die deutsche Heldensage» kom i 1829.
Først etter at Wilhelm Grimm giftet seg i mai 1825 med Henrietta Dorothea Wild ble det fastere omstendigheter rundt brødrenes liv. De tre; Jacob, Wilhelm og dennes hustru ble boende sammen. Wilhelm og 'Dortchen' fikk snart barn (Herman Grimm 1828), og det fortelles også at brødrene denne tiden foretok hyppige reiser. Imidlertid, i 1829 etter henholdsvis 13 og 15 års tjeneste ved biblioteket i Kassel leverte brødrene sine oppsigelser. Etter sjefens død hadde ikke kurfyrst Wilhelm II utnevnt Jacob til ny sjef, og brødrene lot seg heller kalle til tjeneste ved biblioteket og universitetet i Göttingen.
Også i Göttingen holdt brødrene felles hus. Jacob Grimm ble fra 1830 riktig professor, Wilhelm Grimm bibliotekar, og han også professor fra 1835. Frem til 1837 utgav Jacob Grimm enda to bind av «Deutsche Grammatik». I 1834 får han også ferdig det i 1811 påbegynte verket om Reinhart Reineke Fuchs, og i 1835 et verk om tysk mytologi. Det tredje opplaget av eventyrsamlingen sørget Wilhelm nesten alene for.
Eventyrene som Jacob og Wilhelm Grimm samlet, oppstod ikke av deres egen fantasi, men ble samlet av brødrene fra overveiende muntlig overførte historier og mer eller mindre gjennomarbeidet for å glatte og forme uttrykk og innhold. En av brødrenes viktigste kilder var de eventyrene som ble fortalt dem av Dorothea Viehmann som stammet fra en hugenottisk familie.
I politisk henseende arbeidet brødrene Grimm for å forene de daværende tyske småstatene. Dette gjorde de indirekte gjennom granskningen av tysk kulturhistorie, men også direkte gjennom politiske skrifter og Jacob Grimms virksomhet som medlem av Nasjonalforsamlingen 1848. Jacob og Wilhelm var politisk engasjert og hjalp til med å definere de første menneskerettighetene i Tyskland. Brødrene Grimm og fem andre professorer, senere omtalt som Göttinger Sieben, ble forvist fra Hannover på grunn av et skriv mot et forfatningsbrudd begått av kong Ernst August I av Hannover.
I denne situasjonen meddelte to foreleggere fra Leipzig, Karl Reimer og Salomon Hirzel, brødrene et forslag om å lage en tysk ordbok. Uten forvisningen i Göttingen hadde «Deutsches Wörterbuch» ikke kommet i stand slik den gjorde. Brødrene Grimm utarbeidet boken frem til bokstaven F.
De viktigste fruktene av arbeide til Jacob og Wilhelm Grimm er foruten samlingen av eventyr nettopp denne store tyske ordboken («Deutsches Wörterbuch»), også kalt der Grimm. Dette verket på 33 bind er den største tyske ordboken. Den ble påbegynt av brødrene, men fullført først 150 år senere i 1961.
På tysk blir brødrene ofte betegnet med Gebrüder (i stedet for Brüder), et ord som ifølge «Deutsches Wörterbuch» betegner en særskilt samhørighet utover et vanlig familieforhold.
Den 16. i forrige måned døde Wilhelm Grimm, medlem av Akademiet. Hans arbeid som tysk språkforsker og samler av tyske sagaer og tysk diktning har gitt hans navn en voldsom klang. Det tyske folk er vant til å tenke på ham og nevne ham sammen med den eldre broren Jacob Grimm, og få menn har det omhyllet med så mye almen kjærlighet og ære som brødrene Grimm. Brødrenes felles strev og arbeid har det kjent til i et halvt århundre.I dag driver blant andre Brüder Grimm-Museum i Kassel videre forskning i brødrene Jacob og Wilhelm Grimms liv og virke. Storparten av deres vitenskapelige etterlatenskaper befinner seg i Statsbiblioteket i Berlin og i Statsarkivet i Marburg. Flere tusen bind fra brødrenes eget bibliotek har siden 1865 vært i Humboldt-universitetet i Berlins eie.
Kinder- und Hausmärchen, Kleine Ausgabe (ett bind, illustrert av broren Ludwig Emil), 1825

Brødrene Marx, på engelsk kalt Marx Brothers, var en komikergruppe som opptrådte i vaudevilleforestillinger, teaterstykker, filmer og på TV i USA fra 1920- til 1950-tallet. Brødrene i gruppa var Chico (Leonard, 1887–1961), Harpo (Adolph Arthur, 1888–1964), Groucho (Julius Henry, 1890–1977), Gummo (Milton, 1892–1977) og Zeppo (Herbert, 1901–1979). En sjette bror, Manfred, ble født i 1885 men døde som barn. Brødrene Marx er særlig kjent fra en rekke filmkomedier fra 1930-tallet som i dag regnes som klassiske i amerikansk populærkultur.
Brødrene Marx, alle født i New York City, var sønner av jødiske immigranter. Moren, Miene Schönberg, kom fra Tyskland, mens faren, Simon «Sam» Marx, kom fra Alsace i Frankrike. Han het opprinnelig Marrix, men endret etternavnet til Marx for å få det til å høres mer tysk ut i håp om at det vil bedre mulighetene til å få seg jobb. Da Miene, eller Minnie som hun etter hvert kalte seg, i en alder av 18 år møtte «Sam», eller «Frenchie» som han også ble kalt, jobbet han i en dansehall. Brødrene var talentfulle musikere allerede i ung alder. Spesielt Harpo som kunne spille bortimot alle instrumenter, inkludert harpe som han ofte spilte på film. Chico var en utmerket pianist, og Groucho spilte gitar.
De fikk sin første begynnelse på scenen i vaudeville hvor deres onkel Al Shean allerede jobbet som halvparten av duoen «Gallagher and Shean». Groucho debuterte i 1905 som sanger. I 1907 sang han sammen med Gummo og Mabel O’Donnell i «The Three Nightingales». Året etter ble Harpo det fjerde medlemmet. I 1910 ble den syngende gruppen utvidet til også å inkludere moren og deres tante Hannah, og gruppen ble omdøpt til «The Six Mascots».
En kveld de hadde en forestilling på Opera House i Nacogdoches i Texas, ble de avbrutt av rop om et muldyr som hadde løpt av sted. Publikum løp ut for å se hva som skjedde og da de etter hvert kom tilbake kunne Groucho, irritert over avbrytelse, kunngjøre at «Nacogdoches is full of roaches!» (på norsk, uten allitterasjon, «Nacogdoches er full av kakerlakker»), og «The jackass is the flower of Tex-ass» (på norsk, også med tap av ordspill, «eselet er Texas-rumpens blomst»). Istedenfor å bli forulempet, brølte salen av latter, og det var da familien fikk en anelse om at de også hadde et komisk talent.
Langsomt ble forestillingen utviklet fra sang med noen enkelte komiske trekk til en rendyrket komisk forestilling satt i scene i et klasserom med Groucho som læreren og hvor elevene var Harpo, Gummo og fra 1912 også Chico. Den siste versjonen av klasseromsforestillingen med navnet «Home Again» (Hjemme igjen), var skrevet av Al Shean. På denne tiden forlot Gummo gruppen for å delta i første verdenskrig under mottoet «Alt er bedre enn å være skuespiller!» Zeppo erstattet ham i det siste varietéåret, overgangen til Broadway, og de påfølgende filminnspillingene for Paramount.
På denne tiden hadde brødrene, nå De fire brødrene Marx, begynt å innlemme sine unike komiske trekk inn i sine forestillinger og utvikle sine individuelle skikkelser. Groucho begynte å benytte sin umiskjennelige malte mustasje og den fremoverbøyde gangen; Harpo begynte å gå med en rød parykk, en liten sykkelfløyte og aldri snakke; Chico begynte å snakke med en falsk italiensk aksent, noe han hadde utviklet i sitt nabolag for å stå opp mot en tøff gategjeng; og Zeppo utviklet den ungdommelige, elegante og romantiske skikkelsen og var i kontrast til de andre, den eneste normale.
Det er blitt påstått at scenepersonlighetene til Groucho, Chico og Harpo var basert på deres virkelige liv, men utenfor scenen kunne Harpo snakke og Zeppo var faktisk ansett for å være den morsomste av brødrene, til tross for hans mer begrensete roller. Scenenavnene ble utdelt av den lokale stand up-komikeren Art Fisher under et slag poker da de turnerte, delvis basert på brødrenes personligheter.
En populær tegneserie i samtiden, Monk-stripene tegnet av Gus Mager, hadde blant annet en figur som het ‘Groucho the Monk’, og Julius Marx fikk dette navnet på grunn av sin mørke framtoning («grouchy» betyr «gretten» på engelsk) og for det faktum at han bar med seg pengene i en såkalt «grouch-bag». Arthur fikk navnet Harpo siden han spilte harpe, og Leonard fikk navnet Chico (uttales «Chick-o») på grunn av hans hang til damer («chicks» betyr «jenter» på engelsk). I sin selvbiografi «Harpo Speaks» (1985) forklarer Harpo at Milton ble Gummo fordi han forholdt seg til teateret som en «detektiv på gummisko». Herbert fikk kallenavnet Zeppo for sin atletiske dyktighet og for å kunne blåse opp kinnene som apekatten «Zippo the Chimpanezee». Skjønt, i en dokumentar fra 1993, «The Unknown Marx Brothers», kommer Groucho med en kommentar om at Zeppo fikk navnet etter den første zeppelinerne, mens Chicos datter Maxine insisterer på at Zeppo fikk kallenavnet etter de såkalte «Zeke and Zeb»-vitsene som var populære i den amerikanske Midtvesten på den tiden da brødrene levde i Chicago.
Øyensynlig varierte kallenavnenes opprinnelse etter hvem av brødrene man spurte.
Under Chicos administrasjon og med Grouchos kreative rettledning, ble brødrenes vaudeville-forestilling suksessfull nok til at de kunne bli stjerner på Broadway med sin første musikalske revy, «I’ll Say She Is» (1924–1925), fulgt av to andre musikalske komedier, «The Cocoanuts» (1925–1926) og «Animal Crackers» (1928–1929). Skuespillforfatteren George S. Kaufman jobbet med de to siste forestillingene og hjalp brødrene med å spisse sine skikkelser.
Brødrene Marx’ forestillinger ble populære akkurat på den tiden hvor Hollywood gikk over til talefilm. Brødrene fikk kontrakt med Paramount, og ga seg i kast med en filmkarriere.
De utviklet fort sine figurer med sine typiske trekk som de ivaretok i filmene de spilte sammen:
Groucho hadde den karakteristiske bøyde gangen, den nesten alltid tilstedeværende sigaren, den malte mustasjen og de malte øyenbrynene og et par briller. Han gikk nesten alltid i en dress som var noe slitt. Grouchos varemerke var en mitraljøseaktig verbalhumor, som oftest arrogant og på bekostning av samtalepartneren.
Chico gikk nesten alltid i en jakke som var litt trang, et par noe lysere bukser og en spiss hatt. Chico hadde italiensk aksent og var bindeleddet mellom verbalhumoren til Groucho og Harpos slapstick. Chicos rollefigurer var ofte svindlere eller i hvert fall figurer med et mer avslappet forhold til loven. Chico var også pianospiller, og han spilte piano i de fleste filmene.
Harpo hadde en krøllete rød parykk, en stor og fillete frakk med store lommer og en stor bukse, som oftest holdt oppe av tau. Harpos humor var sterkt absurd, og rollefigurene hans hadde som oftest et barnslig trekk. Der Groucho og Chico jaktet på kvinner i overført betydning, var Harpos jakt på kvinner mer bokstavelig, og flere ganger ble Harpo presentert i en scene løpende etter en ung kvinne. Harpo spilte harpe, og dette var med i de fleste filmene, her med et markant unntak av «Duck Soup».Deres to første filmer var tilpasninger av Broadway-forestillingene deres: «The Cocoanuts» (1929) og «Animal Crackers» (1930). Begge var skrevet av George S. Kaufman og Morrie Ryskind. Disse to ble etterfulgt av en kortfilm som ble inkludert i Paramounts tyveårs jubileumsdokumentar, «The House that Shadows Built» (1931), hvor de tilpasset en scene fra «I'll Say She Is».
Faktisk hadde brødrene spilt inn en film før debuten, en kort stumfilm kalt «Humor Risk», men den ble aldri vist.
Deres tredje film, «Monkey Business» (1931), var også den første som ikke var basert på en Broadway-forestilling. Den fjerde filmen, «Horse Feathers» (1932), drev gjøn med det amerikanske gymnassystemet, og ble deres mest populære film til da. Den samme filmen sendte dem på forsiden av Time Magazine. Den inkluderte en løpende vits fra deres filmer hvor Harpo viste seg å ha bortimot det meste stukket unna i sin lange frakk: her en trehammer, taukveil, et slips, en poster av en kvinne i undertøy, en kopp varm kaffe, og et stearinlys som brenner i begge ender!
Den siste filmen for Paramount, «Duck Soup» (1933), regissert av Leo McCarey, er i ettertid ikke bare blitt anerkjent som en av brødrenes fineste, men den er også på listen over amerikansk films 100 beste som Det amerikanske filminstituttet har satt opp. I 1933, derimot, var publikum slett ikke moden for en satirisk film som handlet om diktatorer og krig. Den solgte dårlig, og filmens kontroversielle tema endte også med at brødrene fikk sparken fra filmselskapet. I tillegg annonserte Zeppo at han var lei av å spille den normale, romantiske rollen, og ville ikke delta i flere filmer etter «Duck Soup».
Chico og Harpo hadde et svært absurd samspill med en god blanding mellom slapstick og verbal humor. Dette fungerte delvis fordi rollefigurene til Chico var de som best forsto Harpos stumme figurer basert på Harpos plystring og mimespill. Harpo på sin side misforsto, muligens med vilje, ting som ble sagt. En særlig kjent scene mellom de to er fra Animal Crackers, der de skal stjele et bilde og Chico ber om lommelykten («the flash[light]»), og Harpo uforstående trekker frem ting som rimer på «flash», som en fisk, en flaske, en fløyte, hud («flesh») og en flush før han endelig finner lommelykten.
Groucho og Zeppo, på den annen side, var mer verbalkunstner og straight man, enda det i senere tid er blitt argumentert for Zeppos misforståtte geni i rollen som straight man. Groucho var stort sett alltid den sosialt overlegne av de to, som i Horse Feathers der han spilte den nye gymnasrektoren, og Zeppo var sønnen hans:Dad, let me congratulate you, I'm proud to be your son!
My boy, you took the words right out of my mouth, I'm ashamed to be your father
Zeppos styrke som straight man var som oftest den at han var den eneste som ikke ble særlig overrasket, og som oftest spilte med på, Grouchos vittigheter. Dette gjelder særlig i samarbeidet i «Animal Crackers», men også «Duck Soup». Zeppo hadde ofte relasjoner med andre skuespillere i filmene, men sjelden med Chico eller Harpo.Groucho og Chico var et annet vanlig par. Her lå fokuset på verbal kaos mellom de to. I «A Night at the Opera» (se under) forhandlet de seg fram til en kontrakt mellom en sangervenn av Chico og Groucho, i «Horse Feathers» prøvde Groucho å komme seg inn på en ulovlig bar i forbudstiden, og i «Duck Soup» ble Chico utnevnt til krigsminister av Groucho. Alt med verbal humor og ordspill med stor absurditet.
Harpo og Groucho var et noe mer uvanlig par, og opptrådte som oftest i kortere scener. Dette kan ha å gjøre med at Grouchos hovedvaremerke var verbalhumor, mens Harpos var slapstick.
Groucho og Margaret Dumont var også svært vanlig. Dumont spilte som oftest en rik enke som Groucho gjorde kur til uten å skjule at formuen var hans hovedmål. Groucho var spesielt verbalt brutal mot hennes roller, men Dumont var flink til å ikke reagere på morsomhetene. Groucho skal ha sagt at hun aldri forsto vitsene, men det er usikkert. Dumont mislyktes i å forholde seg alvorlig en gang i «Animal Crackers», der hun begynner å le en kort periode. Margaret Dumont spilte også mot de andre brødrene, men som Zeppo var det markant oftest overfor Groucho.
De tre gjenværende brødrene flyttet over til Metro-Goldwyn-Mayer, og etter forslag fra produsent Irving Thalberg, besluttet de å endre opplegget for de neste filmene. For sine øvrige filmer ville de mikse romantiske plott med ikke-komiske, musikalske innslag og la klart definerte skurker være skyteskiven for deres ugagn. Det er først og fremst de fem første filmene hvor brødrenes originalitet kommer best til sin rett. I de øvrige filmene tok de færre sjanser.
Den første filmen som brødrene spilte inn med Thalberg var «A Night at the Opera» (1935), en vittig satire om operamusikk og hvor brødrene hjelper to unge, forelskede sangere med å gjøre en produksjon av It Trovatore til kaos av tåpeligheter. Filmen ble en stor suksess, og fulgt opp to år senere med filmen «A Day at the Races» (1937), hvor brødrene lager kaos på en veddeløpsbane. Dessverre, midt under en filminnspilling i 1936 døde Thalberg plutselig, og brødrene sto brått uten en som kunne tale deres sak hos filmselskapet.
Etter et kort eksperiment hos filmselskapet RKO med «Room Service» (1938) gjorde brødrene tre rimelig gode filmer før de forlot MGM, «At the Circus» (1939), «Go West» (1940) og «The Big Store» (1941). For å nedbetale Chicos spillegjeld gjorde de ytterligere to filmer sammen, «A Night in Casablanca» (1946) og «Love Happy» (1949), begge produsert av selskapet United Artists. De jobbet fortsatt sammen i filmen «The Story of Mankind» (1957), men de hadde ingen scener sammen. Filmen ble etterfulgt av en TV-spesial i 1959 kalt «The Incredible Jewel Robbery».
Warner Brothers stod bak klassikeren «Casablanca» og mente de hadde enerett til navnet i slik grad at de truet med å anlegge sak mot brødrene Marx for bruk av tittelen «A Night in Casablanca». Det var snakk om et millionbeløp i erstatning. Groucho sendte dem svar: «Hvis dere anlegger sak mot oss fordi vi har brukt ordet Casablanca, anlegger vi sak mot dere fordi dere kaller dere brothers. Hvem tror dere dere er?  Tror dere virkelig dere er de første brødre på jorden? Hva med brødrene Kain og Abel, Jakob og Esau, Brødrene Karamasov, osv?» – Og saken ble virkelig henlagt. Hvor vidt dette er en sann historie er usikkert, men Groucho Marx skal ha referert til den flere ganger, noe som sier lite om sanhetsgehalten.
Chico og Harpo spilte inn flere filmer, noen også sammen, og hadde dessuten en del opptredener på teaterscenen, mens Groucho begynte en karriere som radio- og TV-underholder som varte fra  1947 til midten av 1960-tallet. Han var vert i det morsomme spørrelek-programmet You Bet Your Life, men han ble også en populær skribent med mange vittige kåserier. Han skrev en selvbiografi i 1959, Groucho and Me, og nok en i 1964, Memoirs of a Mangy Lover.
Talkshowet Tonight! America After Dark, med Jack Lescoulie, hadde i 1957 den eneste offentlige deltagelse hvor alle de fire brødrene deltok. Den 16. januar 1977 ble Brødrene Marx valgt inn i Motion Picture Hall of Fame. I 1999 ble de kåret til tidenes 20. største mannlige filmlegender av Det amerikanske filminstituttet.
1921 – Humor Risk (sannsynligvis 1921), forhåndsvist en gang og aldri utgitt; sannsynligvis tapt.)Filmer  med kun Harpo, Chico, og Groucho:
1935 – A Night at the Opera, utgitt av MGMFilmer hvor de spilte uten støtte fra hverandre:

Browallia er en slekt i søtvierfamilien som naturlig finnes i Sør-Amerika. Flere av artene dyrkes som hageplanter i varmere strøk av Europa, men i alle fall en art brukes som potteplante i Norge.  
Browallia består av tre til seks arter av ettårige urter som finnes i Amerika, fra Arizona til Bolivia. 

Bruce Springsteen (født 23. september 1949) er en amerikansk rockemusiker, gitarist, sanger og låtskriver. Springsteen er  kjent for sin blanding av musikk, poetiske sangtekster og innslag av Americana sentrert rundt hjemstaten New Jersey. Springsteen har turnert og innspilt plater, hovedsakelig sammen med sin gruppe E Street Band, men også alene og sammen med andre musikere.
Springsteens innspillinger har bestått av både kommersielt tilgjengelige rockealbum og mer melankolske folkemusikkorienterte verker. Da han debuterte med den folkrockaktige Greetings from Asbury Park, N.J. (1973) ble han sammenlignet med Bob Dylan og Van Morrison. Albumet Born to Run (1975) var mer rock-preget. Med The River (1980) fortsatte han å skildre den amerikanske arbeiderklassens dagligliv, mens den lavmælte, akustiske Nebraska (1982) knyttet seg mere til folk music-tradisjonen. Hans største kommersielle suksess er Born in the U.S.A. (1984) med sju singleplater. Med plater som The Ghost of Tom Joad (1995) og We Shall Overcome: The Seeger Sessions (2006) har han markert sin tilknytning til den politisk engasjerte amerikanske folkemusikken, mens The Rising (2002) utkom i kjøvannet av terrorangrepet 11. september 2001. Han har engasjert seg politisk i flere saker, som kjernekraftmotstand og støtte til Amnesty International, og har støttet de demokratiske presidentkandidatene John Kerry og Barack Obama.
Han har solgt mer enn 65 millioner album i USA, og 200 millioner på verdensbasis, og han har mottatt en rekke priser, blant annet tyve Grammypriser, to Golden Globe-priser og én Oscarpris. Den 23. november 2016 ble han tildelt USAs høyeste sivile utmerkelse, Presidentens frihetsmedalje av president Barack Obama. Springsteen ble i 2004 rangert av magasinet Rolling Stone som den 23. største musikeren gjennom alle tider på bladets liste over de 100 største artister. I 2013 ble Springsteen av Rolling Stone rangert som verdens beste konsertartist. I 2015 rangerte Rolling Stone Springsteen som den 14. beste låtskriveren (Bob Dylan ble rangert som den beste).
Springsteen ble født i Long Branch, New Jersey og vokste opp i Freehold, i New Jersey. Faren Douglas Frederick Springsteen (1925–1998), var av nederlandsk og irsk avstamning og arbeidet stort sett som bussjåfør. Moren Adele Ann Zirilli (født 1925), var advokatsekretær og av italiensk avstamning. Hans morfar var født i Vico Equense i nærheten av Napoli. Han har to yngre søsken, Virginia og Pamela. Pamela Springsteen hadde en kortvarig filmkarriere, men sluttet som skuespiller for å bli fotograf på fulltid. Hun var fotograf på hans album Human Touch og Lucky Town.
Springsteen fikk en katolsk oppdragelse, og gikk på den katolske skolen St. Rose of Lima i Freehold hvor han kom på kant med nonnene og protesterte mot de strenge reglene. En del av hans senere musikk viser imidlertid en katolsk etos og omfatter også noen få tradisjonelle irsk-katolske salmer i en mer rocket utgave.I niende klasse ble han overført til den offentlige Freehold Regional High School, men passet ikke inn der heller. Gamle lærere har sagt at han var en «loner», en ensom gutt, som ikke ønsket noe annet enn å spille på gitar. Han fullførte videregående skole i 1967, men følte seg såpass ubekvem at han uteble fra sin egen eksamensseremoni. Han avsluttet skolegangen med ett år på Ocean County College fra 1967 til 1968.
Springsteen ble inspirert til å begynne med musikk da han var syv år gammel etter å ha sett Elvis Presley i The Ed Sullivan Show på fjernsynet. Da han var tretten år gammel kjøpte moren hans en gitar til ham for atten dollar; senere tok hun opp et lån for å kjøpe en Kent-gitar til 60 dollar da han var blitt 16 år, noe han minnes i sangen «The Wish».
I 1965 tok han kontakt med Tex og Marion Vinyard som støttet unge band i byen. De hjalp Springsteen til å bli førstegitarist og deretter førstevokalist i gruppen The Castiles. Denne gruppen spilte inn to egenkomponerte sanger ved et offentlig innspillingstudio i Brick Township, og de hadde spillejobber en rekke steder, blant annet på Cafe Wha? i Greenwich Village. Marion Vinyard sa siden at hun trodde på den unge Springsteen da han hevdet at han ville gjøre det stort.
Da Springsteen var atten, ble han innkalt for å utføre verneplikt, men han klarte ikke den fysiske undersøkelsen og ble således ikke innkalt til tjeneste i Vietnamkrigen. I et intervju i magasinet Rolling Stone i 1984 sa han «Da jeg gikk på bussen for ta den fysiske undersøkelsen, tenkte jeg bare én ting: Jeg vil ikke dra». En hjernerystelse i en motorsykkelulykke da han var sytten år og «sprø» oppførsel på sesjonen var nok til å gi ham en «klasse 4F»: «ikke akseptabel for militærtjeneste... under etablerte fysiske, mentale eller moralske standarder.»På slutten av 1960-tallet opptrådte Springsteen kortvarig i powertrioen Earth som spilte i klubber i New Jersey. Det var i denne perioden han fikk oppnavnet «The Boss». Springsteen hadde oppgaven med å samle inn gruppas betaling etter opptredener og fordele pengene rettferdig blant gruppas medlemmer. Springsteen selv var mindre begeistret for oppnavnet da han mislikte sjefer, men han synes å ha gitt det en stilltiende godkjennelse. Tidligere hadde han blitt kalt for «Doctor». Fra 1969 til tidlig i 1971 spilte Springsteen i gruppa Steel Mill sammen med Danny Federici, Vini Lopez, Vinnie Roslin og senere også Steve Van Zandt og Robbin Thompson. De turnerte på colleger i Mid-Atlantic-regionen, og de var også såvidt innom California. I januar 1970 ga musikkritikeren Philip Elwood i avisen San Francisco Examiner gruppen denne anmeldelsen: «Jeg har aldri blitt så overveldet av et totalt ukjent talent.» Elwood lovpriste også deres «bindekraftige musikalitet», og i særdeleshet pekte han ut Springsteen som «en meget imponerende komponist».
I løpet av denne tiden spilte Springsteen jevnlig på små klubber i Canton, Massachusetts; Richmond, Virginia, Asbury Park og langs Jersey Shore, og fikk raskt en trofast tilhørerskare. Andre opptredener fulgte i de neste to årene mens Springsteen søkte å forme en særegen og ekte musikalsk og lyrisk stil: «Dr Zoom & the Sonic Boom» (tidlig-til midten av 1971), «Sundance Blues Band» (midten av 1971), og «The Bruce Springsteen Band» (midten av 1971–midten av 1972). Med tillegg av pianisten David Sancious, var dette kjernen av hva som senere skulle bli E Street Band, med tidvis tillegg av en blåseseksjon,«The Zoomettes» (en gruppe av kvinnelige korister for «Dr. Zoom») og Southside Johnny Lyon på munnspill.
De musikalske sjangrene som ble utforsket var blues, R&B, jazz, kirkemusikk, tidlig rock'n'roll, og soul. Springsteens frodige evne til sangskriving ble av hans plateselskap beskrevet som «Flere ord i en del sanger enn andre musikere hadde på et helt album». Hans musikalske og lyriske dyktighet førte til at han tiltrakk seg oppmerksomhet av folk som managerne Mike Appel og Jim Cretecos, og den legendariske talentjegeren fra Columbia Records, John H. Hammond, som under påtrykk fra Appel, lot Springsteen prøvespille i mai 1972.
Selv etter at Springsteen hadde oppnådd internasjonal anerkjennelse, var røttene fra New Jersey tydelige i hans musikk, og han hyllet ofte «den fantastiske staten New Jersey» på sine konserter. Ved å trekke på sin omfattende lokale appell solgte han rutinemessing ut påfølgende kvelder i store konserter i New Jersey og Philadelphia. Han gjorde også mange overraskende opptredener på The Stone Pony og andre nattklubber langs New Jersey-kysten i årenes løp, og ble selv den fremste eksponenten for hva som ble karakterisert som «Jersey Shore-lyden».
I 1972 signerte Springsteen ved hjelp av John Hammond en platekontrakt med Columbia Records, Hammond hadde fått Bob Dylan og Leonard Cohen til samme plateselskap tidligere..  Springsteen tok med seg mange av sine kolleger fra New Jersey inn i innspillingstudioet og dannet gruppa som senere skulle bli kjent som E Street Band. Hans debutalbum, Greetings from Asbury Park, N.J., ble gitt ut i januar 1973, og etablerte ham som en kritikerfavoritt, men salget tok derimot ikke av. På grunn av Springsteens lyriske tekster og musikk forankret i folkrocken, for eksempel i sanger som «Blinded by the Light» – som senere skulle bli en stor hit med Manfred Mann's Earth Band, og «For You», ble Springsteen i begynnelsen sammenlignet med Bob Dylan.Sammenligningen med Dylan skyldtes også forbindelsen til Columbia og Hammond. «Han synger med en friskhet og en heftighet som jeg ikke har hørt siden jeg ble rystet av [Dylans] ‘Like a Rolling Stone’,» skrev Peter Knobler, redaktør for magasinet Crawdaddy i Springsteens første store intervju i mars 1973. Crawdaddy var det første større musikkbladet som oppdaget Springsteen og var hans tidligste forkjemper. Springsteen og E Street Band anerkjente dette ved å gi en privat framføring ved Crawdaddys 10-årsfest i New York City i juni 1976.Musikkritikeren Lester Bangs skrev om Springsteens første album i musikkmagasinet Creem to år senere: «...mange av oss avskrev det: han skrev som Bob Dylan og Van Morrison, sang som Van Morrison og Robbie Robertson, ledet et band som lød som Van Morrisons.» Sangen «Spirit in the Night» var den som særlig viste Morrisons innflytelse, mens «Lost in the Flood» var det første av mange portretter av Vietnam-veteraner og en forbausende moden sang, var «Growin' Up» hans forsøk på å behandle det tilbakevendende temaet oppveksttid.
I september 1973 kom hans andre album, The Wild, the Innocent & the E Street Shuffle, det ble godt mottatt av kritikerne, men ble ingen kommersiell suksess da det kom ut. Som Greetings handlet også dette albumet om gatene i New York og New Jersey, med en blanding av romantikk og realisme: «And the boys from the casino dance with their shirts open like Latin lovers on the shore,/Chasin' all those silly New York virgins by the score.» Springsteens sanger var blitt større i form, format og omfang; E Street Band dempet folkrockpreget og lente seg mer mot R&B. Sangtekstene tenderte til å romantisere tenåringenes gateliv. «4th of July, Asbury Park (Sandy)» og «Incident on 57th Street» ble favoritter hos fansen, og den lange, ekstatiske «Rosalita (Come Out Tonight)» var inntil 1984 fast innslag på Springsteens konserter, og har også vært spilt sporadisk de senere år.
Den 22. mai 1974 skrev musikkritikeren Jon Landau i Bostons The Real Paper etter å ha vært på en konsert med Springsteen i Harvard Square Theater: «Jeg så rockens framtid og dens navn er Bruce Springsteen. Og på en kveld da jeg trengte å føle meg ung, fikk han meg til føle som om jeg hørte musikk for den aller første gangen.» Etter denne skjellsettende opplevelsen ble Landau senere Springsteens manager og plateprodusent og bidro til å fullføre det nye albumet Born to Run. Springsteen hadde fått et stort budsjett til disposisjon for å gjøre albumet kommersielt tilgjengelig. Han brukte svært lang tid i studio, blant annet på jakt etter et Wall of Sounduttrykk. Publikums forventninger ble bygget opp gjennom en tidlig versjon av tittelsangen «Born to Run» på radio, men det kom til å ta mer enn 14 måneder å spille inn albumet, hvor seks måneder gikk på sangen «Born to Run» alene.
I løpet av denne tiden hadde Springsteen kjempet med raseri og frustrasjon over albumet og sa at han «hørte lyden i hodet» men ikke lyktes med å forklare den for de andre i studioet. Det var i løpet av disse sesjonene at Steven Van Zandt ble hentet inn i studioet for å hjelpe Springsteen å organisere blåseseksjonen på «Tenth Avenue Freeze-Out». Dette første til at Van Zandt ble med i bandet; han hadde lenge vært Springsteens venn og musikalske partner på tidligere prosjekter. Da Springsteen hørte det ferdige albumet første gang slengte han plata fra seg og sa til Jon Landau at han heller ville gjøre plata helt på ny som et konsertopptak.
Den 13. august 1975 begynte Springsteen og E Street Band en serie på ti konserter, fem dager på rad ved New Yorks Bottom Line club. Spilleoppdraget tiltrakk seg betydelig oppmerksomhet fra media, ble sendt direkte på radioen WNEW-FM, og overbeviste mange skeptikere om at Springsteen var en begavelse. Noen tiår senere kalte magasinet Rolling Stone disse konsertene for ett av 50 øyeblikk som endret rock'n'roll. Med utgivelsen av Born to Run den 25. august 1975 fikk Springsteen sin første kommersielle suksess. Albumet nådde tredjeplass på Billboard 200, og selv om ingen singler gikk topps, fikk «Born to Run» (Billboard #23), «Thunder Road», «Tenth Avenue Freeze-Out» (Billboard #83), og «Jungleland» alle omfattende spilling på radiostasjoner som var orientert mot rockealbum, og forble flerårige favoritter på radiostasjoner som spilte klassisk rock.
Born to Run ble møtt med meget velvillige pomtaler. «While parts of the album have dated, it's impossible to dismiss the effect Born to run had at the time of its release; its impact was like seeing James Dean in Rebel without a cause». Springsteen kom på omslaget av både Time og Newsweek den samme uken, den 27. oktober 1975.
En juridisk tvist med tidligere manager Mike Appel holdt Springsteen borte fra platestudio i bortimot ett år, men i løpet av denne tiden holdt han en omfattende konsertturné i USA. Etter å ha oppnådd en avtale med Appel i 1977 vendte han tilbake til studioet og produserte Darkness on the Edge of Town (1978). Dette albumet gjenspeilet et voksende politisk engasjement.
På slutten av 1970-tallet ble flere av Springsteens sanger gjenbrukt av andre band. Manfred Mann's Earth Band fikk en førsteplass på de amerikanske hitlistene med en omarrangert utgave av «Blinded by the Light» fra debutalbumet tidlig i 1977. Patti Smith nådde 13.-plass med sin versjon av Springsteens da uutgitte «Because the Night» i 1978, mens The Pointer Sisters fikk en andreplass i 1979 med «Fire», som han på det tidspunktet heller ikke hadde spilt inn selv.
I september 1979 deltok Springsteen og E Street Band i et konsertprogram for «Musicians United for Safe Energy», en kampanje mot kjernekraftverk, på Madison Square Garden to konserter på rad. Han han spilte da en forkortet utgave av sitt vanlige konsertopplegg, foruten to sanger fra sitt kommende album. Konsertalbumet No Nukes og den påfølgende dokumentarfilmen er de første offisielle konsertopptakene med ham. Konserten markerte også hans første politiske ytring som musiker.
Springsteen fortsatte sin skildring av arbeiderklassens liv med dobbelalbumet The River med 20 sanger i 1980. Albumet veksler fra lettere rock til intense emosjonelle ballader. Han fikk sin første listetopplassering med singelen «Hungry Heart». Dette albumet markerte en endring i Springsteens musikk i retning av en pop-rock-orientert lyd som ikke fantes på hans tidligste plater. Karakteristisk er blant annet noen 1980-tallsaktige poprock-kjennetegn som tenortrommer med reverb, grunnleggende perkusjon og gitar og gjentagelser i tekstene. I intervjuer har han fortalt at han søkte tilbake til den perfekte rockelåten på et par minutter fra sin ungdom. Tittelsangen kan sees som et uttrykk for Springsteens intellektuelle ambisjoner, mens lydbildet i andre spor varslet den musikalsk stilretningen hans kom til å følge. Albumet solgte godt, og ble det første av hans album som toppet Billboards albumliste. En lang konsertturné fulgte i 1980 og 1981 hvor Springsteen for første gang dekket det meste av Europa, blant annet med opptreden i Drammenshallen i Norge den 5. mai 1981. Det var ved denne anledningen at Springsteen trakk opp den da 17 år gamle Nini Stoltenberg på scenen og danset med henne. Turnen ble avsluttet med flere opptredener i de store byene i USA.
The River ble fulgt av hans første soloalbum i 1982, den lavmælte, akustiske og intense Nebraska. Opprinnelig gikk bandet i studio for å lage et ordinært studioalbum med utgangspunkt i en demotape som Springsteen hadde spilt inn hjemme med enkel firespors båndopptaker. Etter hvert innså både Springsteen og produsenten Landau at sangene fungerte bedre som akustiske numre spilt av Springsteen alene enn i en utgave med fullt band. De opprinnelige demotapene ble derfor utgitt som et soloalbum. Selv om innspillingene med E Street Band ikke ble brukt, ble andre sanger fra disse innspillingssesjonene senere utgitt, blant annet «Born in the U.S.A.» og «Glory Days».
Biografen Dave Marsh skriver at Springsteen var deprimert da han skrev dette materialet, og resultatet er en dyster skildring av det amerikanske samfunnet. Nebraska solgte mindre enn Springsteens to foregående album, men fikk ros fra mange musikkritikere. Det ble kåret til «Årets album» av magasinet Rolling Stone og skal ha vært en inspirasjon for andre, senere musikere, blant annet U2s album The Joshua Tree. Plata var også en inspirasjonskilde for sjangeren kjent som «lo-fi-musikk», musikk med lavere teknisk kvalitet på innspillingen.
Albumet Born in the U.S.A.  kom ut i 1984 og solgte 15 millioner eksemplarer i USA og ble et av de bestselgende album gjennom alle tider. Albumet hadde syv singler som nådde topp 10. Tittelsangen var en bitter og kraftfull kommentar til behandlingen av Vietnam-veteranene. «Born in the U.S.A.» ble av mange feiltolket som kraftpatriotisme, og under presidentkampanjen i 1984 ble ulike tolkninger diskutert.  I senere år, for å gjøre sangens opprinnelige mening mer tydelig, har Springsteen framført den med kun en akustisk gitar som akkompagnement. En akustisk versjon er også tilgjengelig på Tracks (1998).
Med Born in the U.S.A. fikk Springsteen sitt bredeste gjennomslag noensinne hos det amerikanske publikumet. «Dancing in the Dark» var den største av de syv hitsinglene som kom fra Born in the U.S.A., og den fikk andreplass på Billboards musikklister. Sangens musikkvideo hadde en ung Courteney Cox dansende på scenen med Springsteen, en opptreden som hjalp til med å sette skuespillerkarrieren hennes i gang. Sangen «Cover Me» ble skrevet av Springsteen for Donna Summer, men plateselskapet overtalte ham til å beholde den selv for sitt eget album. Ettersom Springsteen var en stor fan av Summer, skrev han en annen sang for henne, «Protection». Videoer for albumet ble gjort av filmregissørene Brian De Palma og John Sayles. Springsteen var med på sangen «We Are the World» og på albumet i 1985. Hans konsertsingel  «Trapped» fra dette albumet oppnådde moderat spilling i amerikansk radio og kom på førsteplass på Billboards liste over Top Rock Tracks.
I løpet av turneen Born in the U.S.A. møtte Springsteen den tidligere modellen og skuespilleren Julianne Phillips, som han giftet seg med i 1985.
 Bokssettet Live 1975–85 med fem LP-plater (eller tre CD-er) med konsertopptak som ble utgitt i slutten av 1986 og ble det første bokssettet som debuterte på førsteplass på de amerikanske albumlistene. Det er et av de mestselgende konsertalbum gjennom alle tider, med over 13 millioner solgt i USA. Live 1975–85 oppsummerte Springsteens karriere til da og viste fram en del av det som gjorde konsertene populære: skiftene fra melankolske sanger til festrock og tilbake, de lange personlige fortellingene før enkelte sanger – blant dem også noen som beskrev Springsteens vanskelige forhold til faren, og den instrumentale djervheten og dyktigheten i E Street Band som eksempelvis den lange kodaen (avsluttende del) på «Racing in the Street».
I løpet av 1980-tallet ble det startet flere fanziner omkring Springsteen, blant annet Backstreets i Seattle som fortsatt eksisterer, nå som en profesjonell utgivelse i samarbeid med Springsteens management.
Etter dette kommersielle toppunktet utga Springsteen det langt mer lavmælte og innadvendte albumet Tunnel of Love (1987), en refleksjon over kjærlighet som blir funnet, tapt og sløst bort. Her medvirket E Street Band bare på deler av plata. Albumet skildret et ulykkelig forhold, og sees som et forvarsel om bruddet med ektefellen Julianne Phillips. Kjærlighetens utfordringer ble skildret i sangen «Brilliant Disguise»: «I heard somebody call your name, from underneath our willow. I saw something tucked in shame, underneath your pillow. Well I've tried so hard baby, but I just can't see. What a woman like you is doing with me.»
Under den påfølgende turneen Tunnel of Love Express gjorde Springsteen flere endringer i sceneopplegget, han hoppet over flere gamle favorittsanger og introduserte en blåserrekke. Under den europeiske turnen ble Springsteens nære forhold til korsangeren Patti Scialfa offentlig, og Phillips og Springsteen ba om skilsmisse i 1988. Senere i 1988 ble Springsteen hovedtrekkplasteret i den verdensomspennende turnen Human Rights Now! for Amnesty International. I slutten av 1989 oppløste han E Street Band, og sammen med Scialfa flyttet han til California hvor de giftet seg i 1991.
Mens han bodde i Los Angeles arbeidet Springsteen med studiomusikere og utga i 1992 to album: Human Touch og Lucky Town samtidig. De er mer innadvendte enn hans tidligere album, og vitner om en fornyet selvtillit. I motsetningen til hans to første album, som drømte om lykke, og i hans neste fire album som viste en voksende frykt for det, kan man hevde at i Lucky Town krever Springsteen lykke for seg og sine.
Han opptrådte på MTVs TV-serie Unplugged som i utgangspunktet skulle inneholde akustisk musikk, men det varte ikke lenge før bandet «plugget inn», og opptaket ble senere utgitt på plate som In Concert/MTV Plugged. Etter en rekke Grammy-priser vant Springsteen i 1994 også en Oscar for sangen «Streets of Philadelphia», fra soundtracket til filmen Philadelphia med Tom Hanks og Denzel Washington i hovedrollene. Filmen, og sangen, fikk ros for sitt sympatiske portrett av en homofil mann som er i ferd med å dø av aids. Musikkvideoen til sangen viste Springsteens faktiske vokalframføring, som ble innspilt med en skjult mikrofon til forhåndsinnspilt musikk. Denne teknikken ble først utviklet for videoen til sangen «Brilliant Disguise».
I 1995 samlet han igjen E Street Band en kort periode for å spille inn noen nye sanger til sitt første samlealbum. Innspillingen ble også skildret i dokumentarfilmen Blood Brothers. I 1995 utga han også sitt andre soloalbum, The Ghost of Tom Joad, hvor tittelsporet og plata som helhet er inspirert av hovedpersonen Tom Joad i John Steinbecks roman Vredens druer og av boka Journey to Nowhere: The Saga of the New Underclass, skrevet av Dale Maharidge og med fotografier av Michael Williamson.
Dette albumet fikk generelt sett en dårligere mottagelse enn hva Nebraska hadde fått. Skepsisen kan skyldes enkle melodier, nasal sang eller det politiske innholdet i sangene. Han fikk imidlertid også anerkjennelse for å ha gitt stemme til innvandrere og andre usynlige deler av amerikansk historie. Under den påfølgende verdensturneen, hvor han gjennomgående spilte i mindre lokaler, framførte Springsteen materialet fra Ghost of Tom Joad sammen med sine gamle sanger, som hadde fått nye akustiske arrangement, som for fleres vedkommende betød store endringer i uttrykket.
Etter den turnen flyttet Springsteen tilbake til New Jersey med familien. I 1998 utga han den ujevne samlingen Tracks på 4 cd, med sanger som hadde blitt til overs fra andre innspillinger. Springsteen innrømmet i intervju at 1990-tallet hadde vært en «tapt periode» for ham: «Jeg arbeidet ikke så mye. Mange vil si at jeg ikke gjorde mine beste ting.»Springsteen ble innvalgt i Rock and Roll Hall of Fame i 1999; talen ved introduksjonsarrangementet ble holdt av Bono fra U2, og Springsteen gjengjeldte tjenesten med å holde den tilsvarende introduksjonstalen for Bono i 2005.
I 1999 kom Springsteen og E Street Band offisielt sammen igjen og dro på en omfattende Reunion Tour som varte i et år. Turneen omfattet blant annet 15 utsolgte hus på Continental Airlines Arena i East Rutherford i New Jersey og ti kvelder, også utsolgt, på New York Citys Madison Square Garden som avsluttet turnen. De siste to konsertene ble filmet for visning på HBO, og med en tilhørende  DVD- og albumutgivelse kalt Bruce Springsteen & the E Street Band: Live in New York City.
I 2002 utga Springsteen The Rising, som var hans første studioalbum med fullt band på 18 år. Tekstene var for det meste tanker omkring terrorangrepet 11. september 2001, og mange av sangene var inspirert av telefonsamtaler som Springsteen hadde hatt med pårørende etter tragedien som i nekrologer hadde nevnt hvordan hans musikk hadde berørt deres liv. Albumet ble Springsteens mestselgende album med nytt materiale på femten år, og var populært både hos musikkritikerne og hos publikum. Lanseringen skjedde med en opptreden i Asbury Park på The Today Show, og deretter gikk The Rising-turnen gjennom USA og Europa, og tilbake til USA for et storstilt show over flere kvelder i 2003. Turneen ble avsluttet med tre kvelder på Shea Stadium i New York, hvor kontroversene omkring sangen «American Skin» ble gjentatt, men hvor det også kom en gjesteopptreden med Bob Dylan.
Tidlig på 2000-tallet engasjerte Springsteen seg for revitalisering av Asbury Park, og spilte årlig flere veldedighetskonserter. Disse konsertene var ment for hengivne fans og inneholdt blant annet framføring av en overskuddssang fra andrealbumet E Street Shuffle kalt «Thundercrack». Sangen «My City of Ruins» ble opprinnelig skrevet om Asbury Park for å støtte arbeidet med å revitalisere byen, men Springsteen valgte å bruke den på en støttekonsert etter 11. september, og sangen fungerte godt i denne situasjonen med sitt gospelpreg og formaninger om å «Rise up!» Han valgte senere sangen som avslutningssang på The Rising og som ekstranummer på den påfølgende turneen.
Ved Grammyutdelingen i 2003 framførte Springsteen The Clashs kjente sang «London Calling» sammen med Elvis Costello, Dave Grohl, og bandkollega Steven Van Zandt fra E Street Band og No Doubts bassist Tony Kanal, som en hyllest til den nylig avdøde Clah-vokalisten Joe Strummer.
I 2004 deltok Springsteen og E Street Band på turnen «Vote for Change» (Stem for endring) sammen med John Mellencamp, John Fogerty, Dixie Chicks, Pearl Jam, R.E.M., Bright Eyes, Dave Matthews Band, Jackson Browne, og andre musikere. Alle konsertene ble holdt i de såkalte «swing states», de delstatene hvor valgresultatet kunne gå begge veger, og håpet var å påvirke til fordel for den liberale politiske organisasjonen America Coming Together og å oppmuntre folk til å registrere seg slik at de kunne stemme ved valget. En avslutningskonsert med mange artister ble satt opp i Washington, D.C.. Flere dager senere holdt Springsteen ytterligere en valgkampkonsert i New Jersey, ettersom meningsmålinger viste jevnt løp mellom de to partiene.
Tidligere hadde Springsteen spilt på veldighetskonserter for saker han trodde på – mot kjernekraft, for Vietnam-veteranene, Amnesty International, og advokatene i Christic Institute – men han hadde alltid vegret seg for å støtte en politisk kandidat framfor en annen. Han avvist henvendelser fra Walter Mondale i 1984 da Mondale stilte mot Reagan som forsøkte å dra veksle på «Born in the U.S.A.». Når Springsteen nå i 2004 valgte side for den ene politiske kandidaten fikk han som ventet både kritikk og ros fra de respektive sidene. Springsteens sang «No Surrender» (Ingen overgivelse) ble kampanjesangen for John Kerrys presidentkandidatur. I de siste dagene av kampanjen gikk Springsteen opp på podiet sammen med Kerry og spilte akustiske versjoner av denne og andre sanger.
Albumet Devils & Dust ble utgitt den 26. april 2005 og var blitt innspilt uten E Street Band. Det var et lavmælt og hovedsakelig akustisk album i samme leie som Nebraska og The Ghost of Tom Joad, men med noe mer instrumentering. En del av sangene hadde vært skrevet bortimot ti år tidligere, eller kort tid etter turnen med Ghost of Tom Joad, og et par av dem hadde blitt framført på scenen tidligere, men aldri utgitt. Tittelsporet handlet om vanlige soldaters følelser og frykt under Irakkrigen. Albumet nådde førsteplass på albumlistene i ti land: USA, Østerrike, Sveits, Sverige, Danmark, Italia, Tyskland, Nederland, Storbritannia og Irland. Etter utgivelsen la han ut på en soloturne med materialet fra plata. I motsetning til hans akustiske turne på midten av 1990-tallet, spilte han nå også piano, elektrisk piano, pumpeorgel, autoharpe, ukulele, banjo, elektrisk gitar, akustisk gitar og munnspill.
I april 2006 utga Springsteen albumet We Shall Overcome: The Seeger Sessions, hvor han brukte sanger fra den sosialt og politisk engasjerte folkemusikken som Pete Seeger (1919–) hadde levendegjort. De femten sangene ble innspilt med et stort ensemble av musikere, blant annet Patti Scialfa, Soozie Tyrell, og The Miami Horns. I kontrast til tidligere studioalbum ble dette innspilt på kun tre dager. Turneen Bruce Springsteen with The Seeger Sessions Band begynte den samme måneden med et stort band på 18 personer. På turneen spilte han både sanger fra den nye plata, og noen av sine egne, eldre sanger, gjerne tungt omarbeidet, på en måte som Dagbladet kalte for «Villskap fra folkedypet: Rufsete, ydmykt, vilt og vakkert». Turnen var særlig populær i Europa. Mens han var i Oslo spilte han inn ytterligere en sang, «Bring 'Em Home» som Pete Seeger skrev i forbindelse med Vietnamkrigen. Turneen fikk derimot mindre publikum i USA. Ved slutten av 2006 hadde Seeger Sessions turnert to ganger over Europa og i mindre grad i USA. Et konsertalbum og DVD kom ut i 2007, Bruce Springsteen with The Sessions Band: Live in Dublin som inneholdt et sammendrag fra tre konserter i november 2006 på Point Theatre i Dublin.
Springsteens neste album, Magic, ble utgitt den 2. oktober 2007. Det var innspilt sammen med E Street Band og hadde ti nye Springsteen-sanger pluss «Long Walk Home», som han hadde framført en gang med The Sessions Band, og et skjult spor (dette var første gang Springsteen benyttet dette salgstrikset), «Terry's Song», som var Springsteens hyllest til sin assistent over mange år, Terry Magovern, som døde 30. juli 2007. Den første singelen fra albumet, «Radio Nowhere», ble gjort tilgjengelig for fri nedlasting den 28. august. Den 7. oktober debuterte Magic på førsteplass i Irland og i Storbritannia. Samtidig gikk hans tidligere Greatest Hits inn på de irske listene på nytt på plass 57, og Live in Dublin føk nesten til topp av listen i Norge.
Springsteen og E Street Band begynte sin turne med Magic på Hartford Civic Center, og tok ruten gjennom Nord-Amerika og til Europa. Bandets organist Danny Federici forlot turneen i november 2007 for å få behandling for føflekkreft, og han døde av sykdommen i 2008.
Springsteen erklærte sin støtte til Barack Obamas presidentkandidatur i april 2008 og opptrådte med akustisk gitar på flere av Obamas valgmøter. Det kulminerte den 2. november hvor han opptrådte for første gang med sangen «Working On A Dream» i duett med Scialfa. På et valgmøte i Ohio sa Springsteen at det er viktig med «sannhet, gjennomsiktighet og rettskaffenhet i regjeringen, retten for enhver amerikaner til å ha en jobb, en lønn til å leve av, å bli utdannet på en anstendig skole, og et liv fylt med arbeidets verdighet, og et trygt hjem … Men i dag har disse friheter blitt skadet og innskrenket av åtte år med tankeløs, skjødesløs og umoralsk politisk ledelse».
Etter Obamas valgseier 4. november 2008 sang Springsteen sangen «The Rising» på valgfeiringen i Chicagos Grant Park. Han opptrådte også på Obamas innsettelsesfest 18. januar 2009 med sangen «The Rising» sammen med et damekor og Woody Guthries alternative nasjonalsang «This Land Is Your Land» sammen med en aldrende Pete Seeger.
Under den 66. Golden Globe-utdelingen 11. januar 2009 vant Springsteen prisen for beste sang med «The Wrestler» fra filmen The Wrestler med Mickey Rourke i hovedrollen.Springsteen opptrådte i pausehowet ved Super Bowl XLIII den 1. februar 2009, etter at han mange ganger tidligere var blitt invitert til dette. Hans show på 12 minutter og 45 sekunder med E Street Band og Miami Horns inneholdt kortversjoner av «Tenth Avenue Freeze-Out», «Born to Run», «Working on a Dream» og «Glory Days», den sistnevnte fylt med referanser til amerikansk fotball.
Springsteens album Working on a Dream ble utgitt i januar 2009 og den påfølgende konsertturneen begynte i april 2009 og gikk fram til november samme år. Han spilte noen få sanger fra det nye albumet, men sanglisten var dominert av klassikere og han spilte også sanger på oppfordring fra publikum. En DVD fra turneen Working of a Dream med tittelen London Calling: Live in Hyde Park ble utgitt i 2010.
I tillegg til sin egen turné deltok Springsteen på flere veldighetsarrangement i 2009, blant annet Clearwater Concert, en feiring av Pete Seegers 90-årsdag, Rock and Roll Hall of Fames 25-årsjubileum,, Autism Speaks ved Carnegie Hall til støtte for autisme, og i januar 2010 på Hope for Haiti Now, for ofrene etter jordskjelvet i Haiti 2010.
Springsteen mottok Kennedy Center Honors i desember 2009, en årlig pris til utøvere i ulike kunstarter for deres bidrag til amerikansk kultur. President Obama holdt en tale hvor han sa at Springsteen på en beundringsverdig måte hadde synliggjort livene til vanlige amerikanere med sine sanger og at hans konserter er mer enn den typiske rock'n'roll-konserten – i tillegg til stor energi gir de også en følelse av fellesskap. Obama avsluttet med at «mens jeg er president, er han The Boss». Springsteen ble hedret av flere, blant annet av Jon Stewart som beskrev Springsteens «uovertruffne kombinasjon av lyrisk veltalenhet, musikalsk mesterskap, og ren uhemmet, barnslig glede». En musikalsk hyllest ble framført av John Mellencamp, Ben Harper og Jennifer Nettles, Melissa Etheridge, Eddie Vedder og Sting.
2000-tallet endte med at Springsteen ble karakterisert som en av åtte «Tiårets artister» av magasinet Rolling Stone og med sin konsertvirksomhet ble han rangert som den fjerde blant tiårets konsertmusikere.Dokumentarfilmen The Promise: The Making of Darkness on the Edge of Town hadde i september 2010 premiere på Toronto internasjonale filmfestival. Filmen skildrer arbeidet med Springsteens album fra 1978, Darkness on the Edge of Town, og ble også vist på fjernsynskanalen HBO. Utgivelsen ble fulgt av en boks med en nyutgivelse av albumet kalt The Promise: The Darkness on the Edge of Town Story.
Albumet Wrecking Ball ble utgitt 6. mars 2012. Albumet ble produsert sammen med Ron Aniello, som også samproduserte albumet Play It As It Lays fra 2007 med Springsteens ektefelle Patti Scialfa. Ron Aniello har også produsert «Children's Song» tidlig i 2011, en duett med Bruce og Patti som ble gjort for et veldedighetsprosjekt.
På Wrecking Ball-turneen i 2012 spilte Springsteen 17. juni sin til da lengste konsert på tre timer og 48 minutter på Santiago Bernabéu Stadion i Madrid.  Turneens europeiske del ble avsluttet med et show på fire timer og seks minutter i Helsingfors 31. juli.
Springsteens attende studioalbum, High Hopes, ble sluppet 14. januar 2014. Albumet nådde første uke nummer én på Billboard 200. Det var ellevte gang Springsteen hadde en nummer en-hit, og det plasserer Springsteen som nummer tre i antall topplasseringer, etter The Beatles (19) og Jay-Z (13).Springsteen debuterte som skuespiller i episode åtte i sesong tre av Lilyhammer.
Bruce Springsteen har hentet impulser fra mange deler av amerikansk populærmusikk som rock'n'roll, folkemusikk, blues og country. Han nevner selv at Elvis' opptreden på Ed Sullivan Show i 1956 var det store øyeblikket da han opplevde magi. Videre nevner han Roy Orbison som ved siden av Johnny Cash var den andre «Man in black». Phil Spectors «wall of sound» og de kule Beatles var også viktig lærdom for den unge Springsteen. Han var betatt både av de «rå» Animals og «silkelyden» fra Motown, men det var Bob Dylan som «gav oss orda» om alt som betydde noe. Som voksen fant Springsteen også veien til countrymusikken og Hank Williams «gjekk frå museumsgjenstand til levande». «Countryen var provinsiell, det var eg og. Eg var ikkje downtown,» skriver Springsteen selv. Til slutt oppdaget han gjennom Woody Guthrie også poesi som fantes før Dylan.Springsteens musikalske fortellinger og uttrykk har gjennomgått flere endringer i løpet av hans karriere; men han har likevel beholdt et særlig uttrykk og en integritet, uten at det har gått på bekostning av publikumsinteressen. Arrangement og instrumentering har blitt tilpasset budskapet i tekstene. Helt fra begynnelsen av karrieren har rock'n'roll vært det dominerende uttrykket, og dette har understreket at Springsteen ønsker å gå inn i en eksisterende musikalsk tradisjon og samtidig markere sin egen posisjon i den og i forlengelse av tradisjonen.
På debutalbumet Greetings from Asbury Park, N. J. er røttene i amerikansk folkemusikk åpenbare. I sangen «This Hard Hand» finnes en åpenbar påvirkning fra Woody Guthrie. På det andre albumet, The Wild, the Innocent and the E Street Shuffle, er hans maniske frodighet et uttrykk for at han står i gjeld til forgjengerne Bob Dylan, Van Morrison og The Band.  På det andre albumet utvider han samtidig sitt musikalske repertoar ved å trekke inn elementer fra latinamerikansk musikk, jazz, soul og funk. Sangen «New York City Serenade» har i tillegg minner om musikken til George Gershwin. På disse to første albumene var også pianisten David Sancious framtredende i lydbildet, men han forlot gruppa underveis i innspillingen av Springsteens tredje album Born to Run. Dette albumet framhever også pianoets betydning, selv om ansvaret nå hvilte på Roy Bittan. Tidlig i sin karriere fokuserte Springsteen mer på rockeelementene i sin musikk. Han komprimerte innledningsvis lyden og utviklet albumet Darkness On The Edge Of Town, rettfram som et kortfattet og presist musikalsk formspråk med enkle riff og klart gjenkjennelige sangstrukturer.
Springsteens musikk har blitt karakterisert som «Heartland Rock», en form for emosjonell, ektefølt rock som blir beskrevet som typisk ikke bare for ham, men også for andre amerikanske musikere som John Fogerty, Tom Petty, Bob Seger, og John Mellencamp. Denne musikken har tekstmessige referanser til det amerikanske hverdagsliv og musikken er bevisst holdt enkel og rettfram, uten komplekse musikalske referanser. Denne utviklingen kulminerte med Springsteens album Born in the U.S.A. hvor tittelsangen har en konstant gjentagelse, fanfarelignende pianoriff og en dundrende trommerytme. Disse musikalske grepene ble utfylt av Springsteens stemme, som skriker ut en sint, desillusjonert fortelling. Selv sanger som tematisk sett er i ytterkanten av denne tematikken hadde suksess som singler, blant annet «My Hometown» og «I'm on Fire», hvor trommingen er bygd opp med finurlig hi-hat og rim-clicks-shock med shock framført på kanten av skarptrommen.
I senere år har Springsteen tatt opp flere elementer fra den sangbare folkemusikken og den sosiale protestsangen, særlig i We Shall Overcome: The Seeger Sessions, hvor det også er innslag av gospel. På We Shall Overcome framførte han klassikere fra bluegrass, country og rhythm and blues sammen med tolv folkemusikere med en besetning av gitar, munnspill, tuba, fiolin, orgel, bass, banjo, piano, trekkspill og blåsere, i stedet for å bruke det rockbaserte E Street Band. På den påfølgende konsertturneen framførte han også en del av sine egne rockesanger med denne folkemusikkbesetningen. I kontrast til Pete Seeger, opphavsmannen til de fleste av sangene, høres Springsteen ut som en Tom Waits eller en sen, aldrende Bob Dylan med sin grove, rustne og sterke røst, eksempelvis på sangen «Erie Canal».Springsteens sanger er en totalformidling av musikk, tekst og framføring. Sangtekstene er knyttet til det musikalske uttrykket, likevel kan de studeres som poesi, noe som også gjøres på amerikanske universitet. Fra Springsteen dekket begge forsidene av Time og Newsweek i 1977 har han blitt oppfattet som noe langt mer enn en musiker, og som Bob Dylan før ham, har også Springsteen blitt anerkjent som en særegen stemme, en poet og historieforteller hvis medium er populærmusikk. Som Dylan står Springsteen stødig i den amerikanske sanger-låtskriver-tradisjonen. Hans sanger har blitt beskrevet som filmatiske i sitt omfang, og hans sangtekster, lest som lyrikk, undersøker ofte tema som personlige forpliktelser, misnøye og uro over livet generelt i en hverdagslig kontekst.
Det kom en endring i tekstene hans fra albumet Darkness on the Edge of Town hvor han fokuserte på kampen for tilværelsen for den jevne kvinne og mann. Fra å skrive om seg selv i første person benyttet han sin egen bakgrunn for å beskrive en allmenn tilstand mellom håp og håpløshet, eksemplifisert i sangen «The River» (1980) hvor inspirasjonen var hans svoger og søster. Sangen beskriver en hverdag med forelskelse, ekteskap, økonomiske vanskeligheter og småbyliv. Springsteen har selv sammenfattet det i et intervju: «Jeg har tilbrakte det meste av mitt liv som musiker ved å måle avstanden mellom den amerikanske drøm og den amerikanske virkelighet.» Samtidig viser den også at som lyriker fungerer Springsteen ikke først og fremst i forlengelsen av andre lyrikere, men i den amerikanske sangtradisjonen da sangen også er inspirert av tekstlinjer fra Hank Williams' «Long Gone Lonesome Blues» (1950).
Springsteens musikk har ofte hatt en sosial og politisk tematikk. Flere av sangene hans kan bare forstås hvis de sees i lys av hans politiske oppfatninger. I tillegg har han stilt seg selv i tradisjonen av protestsangere som Woody Guthrie og Pete Seeger. Guthries sang «This Land is Your Land» har han gjort til en del av sitt eget repertoar, og spiller den ofte på konserter. Sangens budskapet er at nasjonen ikke bare er til for de rike, men for alle; også de fattige og arbeidsledige.
Sangen «American Skin (41 Shots)» er basert på en hendelse i New York hvor den sorte og ubevæpnete Amadou Diallo ble skutt av fire politifolk med hele 41 skudd. Sangen ble først framført på en konsert den 4. juni 2000 i Atlanta, og førte til skarpe reaksjoner fra politiet som oppfordret til boikott av Springsteen. Ved å ta slike standpunkter fremmedgjorde Springsteen seg fra deler av det amerikanske publikumet. At han samtidig støttet først John Kerrys presidentkandidatur i 2004 (Kerry tapte) og deretter Barack Obamas presidentkandidatur i 2008, viser at Springsteen var villig til å tape tilhengere og platesalg for sin overbevisnings skyld. For å beskytte sin egen og sangenes integritet har han også avslått han et tilbud fra bilfabrikanten Chrysler på flere millioner dollar for å bruke sangen «Born in The U.S.A.» i reklamekampanjer.
Springsteen har stilt opp for en rekke veldedige saker som blant annet kampen mot kjernekraft og for ren energi i 1979. Han har gjentatte ganger stilt seg på Vietnamveteranenes side, blant annet med en støttekonsert i 1981, og sangen «Born in The U.S.A.» ble skrevet som støtte for dem, skjønt dette budskapet hadde en tendens til å bli misforstått.
Mindre kontroversielt har det vært å stille opp i 1985 for de sultrammede i Afrika på sangen «We Are the World» og den påfølgende konserten og albumet. I 1988 var han et av de fremste navnene på en verdensomspennende konsertturne, Human Rights Now!, for Amnesty International og menneskerettigheter. Han stilte også opp for jordskjelvofrene på Haiti med støttekonserten Hope for Haiti Now den 22. januar 2010.
Springsteen har i tillegg samarbeidet med veldedighetsorganisasjoner som fordeler mat til trengende. Særlig har han støttet matbanken i New Jersey i mange år. I løpet av konserter har han ofte stoppet opp og annonsert sin støtte og ofte selv gitt like mye penger som lokalt har blitt samlet inn. Under en konsert i Charlotte i Nord-Carolina den 3. november 2009 ga han 10 000 dollar til den lokale matbanken for å starte en innsamlingskampanje, og ga deretter på nytt like mye som totalt ble samlet inn.
Han har også bidratt med betydelige beløp til fagforeninger og arbeiderbevegelsen, både i USA og i Europa.
I 2016, etter å ha avlyst en konsert skrev han at «Noen ting er viktigere enn en rockekonsert, og én av de tingene er kampen mot fordommer og intoleranse». Han avlyste konserten etter at Nord-Carolina «innførte en lov som blant annet tvinger transpersoner til å velge toalett etter [eget] biologisk kjønn».
Springsteen og Julianne Phillips (født 1960) var gift fra 13. mai 1985 og til mai 1988 da de ble separert. De to hadde ulik bakgrunn og hans turneer skapte slitasje i forholdet. Det endelige tilbakeslaget skjedde da Springsteen startet et forhold til Patti Scialfa (født 1953) som han faktisk hadde vært sammen med kortvarig i 1984 etter at hun begynte i bandet. Phillips og Springsteen ble separert våren 1988 uten at det ble gitt noen meddelelse til presse og media, og den 30. august 1988 tok Phillips ut skilsmisse, som ble endelig den 1. mars 1989.
Etter separasjonen i 1988 begynte Springsteen å bo sammen med Scialfa. I pressen ble han kritisert for å ha innledet et nytt forhold for raskt. I et intervju med magasinet The Advocate i 1995 snakket han ut om den negative omtalen som paret fikk: «Det er et merkelig samfunn som forventer at det har rett til å fortelle folk hvem de skal elske og hvem de ikke skal. Men sannheten er at jeg i grunnen overså hele greia så mye som jeg kunne. Jeg sa, ‘Vel, alt jeg vet er at dette føles virkelig’, og kanskje har jeg rotet ting til ved å gå hit på det viset, men det er livet.» Han gjorde også bekjent at «Jeg gikk igjennom en skilsmisse, og det var virkelig vanskelig og smertefullt og jeg var meget redd for å bli gift igjen. Så en del av meg sa ‘Hei, det betyr ingenting’. Men det betyr noe. Det er meget annerledes enn bare å leve sammen. Først av alt, å stå fram offentlig, det er hva du gjør: du får din lisens, du gjør alle de sosiale ritualene, det er en del av din plass i samfunnet og på ett vis en del av samfunnets godkjennelse av deg… Patti og jeg fant ut at det betydde noe.»Den 25. juli 1990 fødte Scialfa deres første barn, Evan James Springsteen. Den 8. juni 1991 giftet Springsteen og Scialfa seg i sitt hjem i Beverly Hills. Deres andre barn, Jessica Rae Springsteen, ble født den 30. desember 1991, og deres tredje barn, Samuel Ryan Springsteen, ble født den 5. januar 1994. Familien eier og lever på en gård med hester i Colts Neck i New Jersey. De har også et hus i Wellington i Florida, et rikt hestesamfunn i nærheten av West Palm Beach i Los Angeles, og Rumson i New Jersey. Deres eldste sønn studerer ved Boston College. Deres datter Jessica er en nasjonalt rangert rytter, og studerer ved Duke University.
Siden 1991 har Springsteen ført et tilbaketrukket liv. Han flyttet fra Los Angeles og tilbake til New Jersey tidlig på 1990-tallet for særlig å kunne oppdra sine barn i et miljø uten nærgående paparazzier. Det har blitt sagt at pressekonferansen angående Super Bowl XLIII 2009 var hans første pressekonferanse på mer enn 25 år. Det betyr ikke at han ikke har stilt opp for intervjuer, både med aviser og radio. 60 Minutes sendte hans foreløpig siste eksklusive intervju på TV før han dro på konsertturne for å promotere albumet Magic.
Bruce Springsteen har vært medlem av eller støttet opp av en rekke band i løpet av sin karriere, først og fremst E Street Band, men hans første band var The Castiles.
Før han signerte sin første platekontrakt i 1972 var Springsteen medlem av flere band, inkludert Steel Mill. I oktober 1972 dannet han en ny gruppe for å spille inn sin debutplate Greetings from Asbury Park, N.J., og de ble kjent som E Street Band, skjønt dette navnet ble ikke offisielt introdusert før i september 1974. Blant de navnene på hans tidligere band, mange av dem i svært kort tid i hans første, prøvende tid, er: The Castiles, Earth, Child, Steel Mill, Sundance Blues Band, Dr Zoom and the Sonic Boom, og Bruce Springsteen Band.
E Street Band spilte på alle Springsteens plater fra debutplaten og fram til Nebraska i 1982, et soloalbum hvor han selv spilte alle instrumentene. E Street Band kom sammen igjen for det neste albumet Born in the U.S.A., men deretter fulgte en periode fra 1988 og til 1999 hvor albumene hans ble innspilt med studiomusikere. E Street Band ble kortvaring gjenforent i 1995 for nye bidrag til samlealbumet Greatest Hits, og ytterligere en gang på endelig basis fra 1999 hvor de innspilte 3 album sammen: The Rising, Magic og Working on a Dream, og spilte på en rekke profilerte konsertturner.
Albumet Devils & Dust fra 2005 var hovedsakelig en soloinnspilling, med en del bidrag fra studiomusikere, og folkrockalbumet We Shall Overcome: The Seeger Sessions fra 2006 ble innspilt og turnerte med ytterligere et sammensatt band som ble kalt for The Sessions Band.
Charles Giordano – orgel, trekkspill, klokkespill (erstattet Danny Federici som døde i 2008)
Steven Van Zandt – gitar, mandolin, kor (ble med i juli 1975; sluttet i 1984; ble igjen med i 1995)
Nils Lofgren – gitar, steel gitar, slide gitar, kor (tok over for Steven van Zandt i juni 1984; fortsatte selv om van Zandt ble med i gruppen igjen)
Patti Scialfa – gitar, kor og duettvokal (ble med i juni 1984; ble Springsteens kone i 1991; de har en datter og to sønner)
Bruce Springsteen har spilt 19 konserter i Norge, 14 av disse sammen med E Street Band.
Springsteen har siden 2008 solgt over 200 000 billetter i Norge, og hver gang billetter legges ut til nye konserter selges de som regel ut på minutter.
Frognerparken – 28. juli 2016I tillegg deltok han og Steven Van Zandt på minnemarkeringen i Oslo 22. juli 2012 på Rådhusplassen.
1994: «Streets of Philadelphia» (sang til Philadelphia (film)) tildelt Oscar for beste sang og Golden Globe for beste sang
1996: Dead Man Walking (filmmusikk til Dead Man Walking), nominert til Oscar for beste sang
2001: Bruce Springsteen & The E Street Band: Live in New York City, nominert til Emmy
på norskMarc Dolan: Bruce Springsteen et liv med rock 'n' roll oversatt av Tom Thorsteinsen Originaltittel Bruce Springsteen - the promise of rock 'n' roll 2013 ISBN 978-82-7886-261-2
Hans-Olav Thyvold: Bruce Springsteen Den siste amerikaner, Aschehoug 2012engelskAlterman, Eric (1999): It Ain't No Sin To Be Glad You're Alive : The Promise of Bruce Springsteen.  Little Brown.  ISBN 0-316-03885-7.
Coles, Robert (2005): Bruce Springsteen's America: The People Listening, a Poet Singing.  Random House. ISBN 0-375-50559-8.
Cross, Charles R. (1989/1992):Backstreets: Springsteen – the man and his music Harmony Books, New York. ISBN 0-517-58929-X. Inneholder 15+ intervjuer og en komplett liste med alle sangene til Springsteen, inkludert ikke utgitte sanger. Komplett liste over alle konserter i 1965–1990 – de fleste av dem med sangliste. Mange ikke tidligere utgitt høykvalitetsbilder i farger.
Cullen, Jim (1997): Born in the U.S.A.: Bruce Springsteen and the American Tradition. Middletown, CT: Wesleyan University Press, 2005. Ny utgave av studieboken fra 1997 som plasserer Springsteens verk i en bredere sammenheng i amerikansk historie og kultur. ISBN 0-8195-6761-2
Eliot, Marc Appel, Mike (1992): Down Thunder Road.  Simon & Schuster. ISBN 0-671-86898-5.
Graff, Gary (2005):  The Ties That Bind: Bruce Springsteen A to E to Z.  Visible Ink. ISBN 1-57859-151-1.
Guterman, Jimmy (2005): Runaway American Dream: Listening to Bruce Springsteen.  Da Capo.  ISBN 0-306-81397-1.
Hilburn, Robert (1985):  Springsteen.  Rolling Stone Press. ISBN 0-684-18456-7.
Knobler, Peter med særlig assistanse fra Greg Mitchell: «Who Is Bruce Springsteen and Why Are We Saying All These Wonderful Things About Him?», Crawdaddy, mars 1973.
Marsh, Dave (2003): Bruce Springsteen: Two Hearts : The Definitive Biography, 1972–2003.  Routledge. ISBN 0-415-96928-X. Komprimering av to tidligere biografier av Marsh, Born to Run (1981) og Glory Days (1987).
Wolff, Daniel (2005): July 4, Asbury Park: A History of the Promised Land. Bloomsbury. ISBN 1-58234-509-0.
(en) Bruce Springsteen – galleri av bilder, video eller lyd på Wikimedia Commons
Bruce Springsteen hos National Public Radio; Backstage With Bruce: Springsteen On His Early Work, 2005
Asbjørn Bakke. Dette er hans beste: Vi har gått gjennom alle Springsteen-albumene fra 1973 til i dag!; Aftenposten, 27.7.2016
«Library of Hope and Dreams», engelsk bibliografi av utgitt forskning på Springsteen
Bruflat er ei grend i Vestre Toten. Stedet ligger ved Hunnselva, mellom tettstedene Reinsvoll og Eina. Riksvei 4 og Gjøvikbanen går gjennom Bruflat. Stedet var rundt 1900 et lite knutepunkt, med holdeplass på Gjøvikbanen, landhandel, meieri og telefonsentral.
Johannes A. Hauger kjøpte i 1892 ei tomt av Andreas Kværnum. Tomta kalte han Bruflat. Samme året satte han opp butikken, og i 1895 bygde han meieri, tok i mot mjølk og foredla den til mjølk og smør. I 1906 oppførte han et drivhus, som han leverte kranser og blomster fra.

Brun er navnet til flere norske og andre skandinaviske slekter. En av disse føres tilbake til Mathias Brun som levde i Trondheim rundt 1650. Flere i denne slekten er framstående geistlige, og slekten kan godt kalles en presteslekt, til forskjell fra en av de andre, norske Brun-slektene som ofte kalles militærslekten Brun.
Mathias Bruns sønn var organist i Røros Johannes Brun (født 1669, død 1721). Hans sønn var Svend Busch Brun (født 1703, død 1784), kjøpmann, senere gårdbruker i Klæbu. Fra hans to sønner stammer den nålevende slektens to greiner. Johannes Brun (født 1729, død 1807) var sogneprest til Fjelberg. Hans halvbror Johan Nordahl Brun (født 1745, død 1816) var biskop i Bergen.
Johan Nordahl Brun (født 1745, død 1816) norsk biskop og dikter (bl.a. Bergenssangen og Norges første (uoffisielle) nasjonalsang For Norge, Kiempers Fødeland)
Sven Brun (født 1812, død 1894) sogneprest, forkjemper for kirkelig selvstyre (forgrunnsfigur blant tidens geistlige)
Johannes Brun (eg. Johannes Finne Brun) (født 1832, død 1890) skuespiller (Norges fremste skuespiller i sin samtid)
Nordahl Grieg (Johan Nordahl Brun Grieg) (født 1902, død 1943) lyriker, forfatter, dramatiker, journalist og politisk aktivist.

Brunbjørn (Ursus arctos) er den mest utbredte bjørnearten i verden (men den amerikanske svartbjørnen er mer tallrik). Den finnes i Nord-Amerika, Europa, Afrika, og Nord-Asia, hvorav de mest stabile populasjonene er å finne i Alaska, Canada og Russland. Det er trolig mer enn 200 000 brunbjørner i verden, hvorav cirka 90 000–120 000 i Russland. I 2017 ble det påvist minimum 125 bjørner i Norge, en reduksjon fra 164 i 2009. Arten er en av fire representanter i slekten Ursus. Brunbjørn regnes med blant Europas fem store, som dessuten inkluderer ulv, gaupe, jerv og visent, og står på toppen av næringskjeden som en toppkonsument i sitt økosystem.
Det er fortsatt uenighet omkring linjer og underarter hos brunbjørnen, selv om en rekke har blitt beskrevet gjennom årene. Det genetiske mangfoldet er størst blant brunbjørner i det østlige Eurasia, så forskerne mener at arten opprinnelig må ha utvandret til Nord-Amerika fra Asia. En nyere studie av bjørner fra Sakhalin, Kurilene og den japanske øya Hokkaido viser at brunbjørner i dette området faktisk tilhører flere distinkte linjer. På Hokkaido ble bjørnene delt i tre linjer; en sørlig, en østlig, og en sentral linje. Den sørlige Hokkaido-linja grupperer nært med nordamerikanske brunbjørner. På Sakhalin grupperte bjørnene med bjørner i Øst-Europa og Vest-Alaska. Bjørnene på Kurilene var nærmest beslektet med bjørner på Hokkaido. Samtidig viser studien at populasjonen med europeiske bjørner består av to distinkte linjer; ei vestlig og ei østlig linje. Den østlige linja er utbredt fra det nordøstre Europa til det østre Sibir.. Den vestlige europeiske linja består av to grupper; ei med iberisk opprinnelse og ei med opprinnelse på Balkan/Italia. Videre er det avdekket fire distinkte linjer i Nord-Amerika: ei med opphav i det sørøstlige Alaska (på de amerikanske ABC-øyene), ei i det vestlige Alaska, ei i det østlige Alaska, og ei i det kontinentale Nord-Amerika.Noen har antydet at isbjørnen egentlig bør betraktes som en underart av brunbjørn. Genetiske studier viser nemlig at brunbjørn på de amerikanske ABC-øyene er nærmere beslektet med isbjørn enn med andre brunbjørner, noe som kan indikere at isbjørnen ikke kan regnes som en egen art.Den fysisk største brunbjørnen er kodiakbjørn (Ursus arctos middendorffi), en underart som kan bli like stor eller til og med større enn isbjørn. Denne tilhører den vestlige linjen og finnes kun på noen få øyer utenfor Sørvest-Alaska. En nesten tilsvarende stor brunbjørn finnes også på Kamtsjatkahalvøya og på Paramushirøya i Russland, men den såkalte kamtsjatkabjørnen eller kjempehalvøybjørnen anerkjennes normalt ikke som egen underart.
Brunbjørn finnes over store deler av Nord-Amerika, Europa og Asia, inkludert øya Hokkaido i Japan. Tidligere fantes den også i Atlasfjellene i Afrika, men der mener man at den nå kan være utdødd. Sikre er man imidlertid ikke. Likeledes mener man at brunbjørnen kan være utryddet (omkring 1960) i det nordlige Mexico og i de sørlige delene av USA, som i Sierra Nevada og de sørlige delene av Rocky Mountains.Brunbjørner finner man i nærmest alle tenkelige habitater, fra kyststrøk via skoger og sletteland til fjell. Temperaturmessig er de også svært fleksible. Det viktigste for bjørnens valg av habitat ser ut til å være tilgangen på foretrukket føde og fleksibilitet med hensyn til skjulesteder, hvilket betyr at habitatet trolig endrer seg gjennom sesongen. I Nord-Amerika finner man brunbjørn i alle typer habitat, mens den i Sibir ser ut til å foretrekke de store skogene. I Europa er den mer vanlig å finne i fjellskog.
Brunbjørner er brune, men kan variere fra forholdsvis lys gulbrun til mørk brun, og nærmest svart, i fargen. Noen har også et varierende innslag av sølvgrått i hårtuppene (grisling), derav grizzly – som betyr gråmelert eller grislet. Grizzlybjørner preges av kostholdet og regnes som innlandsbjørner, i motsetning til kystbjørner som har pels uten grisling. Voksne brunbjørner har også en lett gjenkjennelig muskelkul i nakkeregionen. Denne gir ekstra styrke til framlabbene når bjørnen graver.
Pelsen er tett og kan bli opp mot 10 cm lang. De har forholdsvis små ører, bred skalle og et smalt snuteparti der kjevene er utstyrt med 42 tenner, inkludert de lite utviklede rovtennene. Vekten varierer både med habitat og årstid. En voksen hannbjørn blir i snitt ca. 135–410 kg tung og binna blir ca. 90–200 kg. En kodiakbjørn hann blir omkring 350–675 kg tung, mens binna gjerne veier omkring 160–350 kg. Den største kodiakbjørnen som har blitt skutt veide 855 kg, men man regner med at det kan finnes eksemplarer på opp mot 900–1000 kg. Bjørnene veier minst på våren, like etter de har forlatt vintersøvnen, og mest på høstparten, like før de går i vintersøvn.
Som alle andre bjørner er også brunbjørnen sålegjenger. Det vil si at de går med hele foten, slik vi mennesker gjør. De kan ha opp mot 10–13 cm lange klør på framlabbene. Klørne kan ikke trekkes inn. Brunbjørnene kan også stå oppreist og gå på to ben, slik vi mennesker gjør, men de er hurtigst på alle fire. En brunbjørn kan faktisk oppnå en toppfart på opp mot 50–60 km/t. De største eksemplarene kan bli nærmere 300–310 cm høye når de står på bakbeina (kodiakbjørn og kamtsjatkabjørn). De kan også sitte, men voksne individer kan på grunn av vekten ikke klatre i trær. I vill tilstand kan brunbjørnen bli opp mot 25–30 år gammel, mens den i fangenskap kan leve til den blir omkring 50 år.
Disse underartene anerkjennes av mange taksonister, selv om noen også mener at eurasisk brunbjørn og grizzlybjørn egentlig er en og samme underart. Man kan også hevde at brunbjørn er brunbjørn, men av praktiske årsaker ønsker man gjerne å dele den inn.
Disse underartene anerkjennes av et flertall taksonister, men altså ikke på langt nær av alle.
Ursus arctos gobiensis (Gobibjørn, ørkenbjørn, mazaalai, mongolsk bjørn m.fl), Sokolov og Orlov, 1992
Ursus arctos isabellinus (Rødbjørn, himalayabjørn, Tien Shan bjørn), Horsfield 1826
Ursus arctos syriacus (Gulbjørn, kaukasisk brunbjørn, syrisk brunbjørn m.fl.), Hemprich og Ehrenberg 1828
Disse underartene anerkjennes bare av et mindretall taksonister, men har altså blitt beskrevet. Det finnes mange flere slike eksempler på lokale underarter eller varieteter. I så måte må den skandinaviske brunbjørnen (Ursus arctos scandinavicus) regnes som en varietet av enten vanlig brunbjørn (Ursus arctos arctos), eller dersom bare 2 underarter skal anerkjennes, vanlig grizzlybjørn (Ursus arctos horribilis).
Brunbjørner lever stort sett alene og regnes som døgnaktive, selv om den er mest aktiv i grålysningen og skumringen. På dagtid holder den seg gjerne godt skjult, og hviler gjerne i en fordypning den selv har utgravd. Det er kjent at brunbjørner vandrer mest på våren og om høsten. Den har en litt klosset og tung gangart, men den er hurtig nok til lett å kunne fange en svartbjørn. Brunbjørnen er for det meste terrestrial (holder seg på bakken), men den er en ypperlig svømmer og er dessuten ofte å se når den fanger fisk i vann og elver. Voksne brunbjørner kan ikke klatre i trær, men ungene klatrer.Brunbjørnen er ikke revirhevdende, men har leveområder som kan overlappe andre bjørners. Bjørner som lever i kystnære strøk har gjerne et mindre leveområde (50–250 km²) enn innlandsbjørner, som gjerne trenger et større areal, opp mot 700–1000 km², for å sikre seg nok føde. Leveområder på opp mot 2600 km² har blitt registrert, men gjennomsnittet ligger, uavhengig av kjønn, på ca. 73–414 km². Binnenes leveområde utgjør gjerne 40-50 % av hannenes, slik at en hann ofte dekker et område hvor det inngår flere binner.
Når det gjelder aggresjon, viser forskning at det er distinkte forskjeller mellom artene. For eksempel regnes amerikanske brunbjørner å være mer aggressive enn europeiske. Likevel skal man aldri gå mellom ei binne med unger, uansett art. Brunbjørnen kan også forsvare byttet sitt for andre rovpattedyr, som rev, ulv og jerv. Det er også registrert distinkte forskjeller i atferd mellom europeiske og asiatiske brunbjørner, der en rekke populasjoner av sistnevnte ofte viser langt større aggresjon mot mennesker enn europeiske bjørner. Noen forskere hevder at dette i mange tilfeller kan skyldes lokale forhold, som økt befolkningstetthet og større press på de habitater der disse bjørnene trives. Det er imidlertid klart at dette ikke kan forklare alle forskjellene som finnes.
Vinterstid går brunbjørner gjerne en dvalelignende tilstand kalt (uekte) vintersøvn. De senker ikke forbrenningen og kroppstemperaturen tilnærmet like mye som smådyr i ekte dvale gjør (f.eks. pinnsvin og flaggermus). Binna pleier å føde under vintersøvnen, og bjørner kan faktisk våkne og ta seg en kort rusletur utenfor hiet fra tid til annen om vinteren. Vintersøvnen begynner vanligvis i oktober–desember og varer til i mars–mai, avhengig av habitat, lokale forhold og individuell kondisjon blant bjørnene. I sydlige populasjoner kan vintersøvnen være kortere, og i noen tilfeller helt utebli. Vanligvis graver bjørnen sitt eget hi og lager en seng av vegetasjon den finner. Som regel ligger hiet i en beskyttet skråning, gjerne under noen store steiner eller i forbindelse med ei stor trerot eller tue. Slike hi kan bli benyttet i flere år av samme bjørn.
Brunbjørner regnes som kjønnsmodne fra de er ca. 4–6 år gamle, men de fortsetter å vokse til de er ca. 10–11 år. I Yellowstone nasjonalpark (USA) er det kjent at bjørner har reprodusert seg helt opp i 25–års alderen.
Binna parer seg gjerne med flere hanner i brunsttiden som gjerne varer i 10–30 dager. Hannbjørnene kan slåss om tilgangen til binna og gjerne vokte henne i 1–3 uker i denne perioden. Selve paringstiden er gjerne i mai/juni. I løpet av denne perioden kan en binne pare seg med flere (5–7) hanner. Befruktede egg utvikler seg bare til et visst stadium (embryonisk diapause), for så ca. fem måneder etter paring (i november) å bli innplantert. Deretter følger en drektighetsperiode på ca. 6–8 uker, før ungen(e) fødes i januar–mars, vanligvis mens binna fortsatt ligger i vintersøvn. Den totale drektighetsperioden (inkl. førstadiet) blir derav ca. 180–266 dager. Binner forblir i brunst i hele paringstiden inntil paring skjer. Deretter vil de normalt ikke komme i brunst igjen på minst to år (vanligvis 3–4 år). Ei binne føder normalt 2–3 unger per kull.
Nå bjørnungene er 2-3 år gamle, blir de jaget av binna. Unge hunnbjørner er lite mobile og etablerer seg i forbindelse med moras leveområde, mens hannbjørner drar ut og kan streife over store områder før de kommer tilbake til reproduksjonsområdet, eventuelt etablerer leveområde et annet sted. Det er ukjent/svært uvanlig at hunnbjørner etablerer seg med unger utenfor reproduksjonsområdene, men det kommer nå og da ubekreftede meldinger om at binner med unger er sett forskjellige steder.
Hvis en hannbjørn treffer ei binne med unger, vil han kunne angripe og drepe ungene for å få binna brunstig slik at han kan pare seg med henne. Man antar at hannbjørnene kan huske hvilke binner de har paret seg med tidligere år slik at de ikke dreper unger de er far til.
Det er kjent at brunbjørner kan pare seg med andre arter i slekten Ursus og få fertilt avkom.
Brunbjørnen spiser nærmest alt. Mest vanlig er imidlertid en diett som består av ca. 60–90 % røtter, knoller, gress, urter, korn, nøtter, bær og frukt. De spiser imidlertid også insekter, gnagere, hjortedyr, beitedyr, fisk og kadavre (herunder kadavre av sjødyr). Der det finnes svartbjørn, hender det at den dreper og spiser denne også. I Alaska, Britisk Columbia, og Kamtsjatka (Russland) er den også kjent for å fortære store mengder laks når denne går opp i elvene for å gyte om høsten. Når tilgangen er størst, spiser den gjerne bare hodet og skinnet, siden dette er mest fettrikt og gir mest energi med tanke på vintersøvnen.
Brunbjørn er ikke en truet art, men mange lokale populasjoner er utrydningstruet. Bjørnens største utfordring er avskoging og tap av habitat, men også jakt bidrar i stor grad til at visse populasjoner kan forsvinne. En rekke populasjoner har alt gått tapt.
Bjørneforskere har siden tidlig på 1950-tallet øremerket bjørn for å lære mer og bedre kunne ivareta lokale populasjoner. I 1976 begynte man også å radiomerke bjørn. Dette ble første gang utprøvd i Norge i 1988.
I Europa som sådan regner forskerne med at det er omkring 14 000–20 000 brunbjørner (Russland ikke medregnet), hvorav ca. 2 000-4 000 dyr finnes i Norden. I dag finnes det bare noen små, isolerte bestander igjen i den vestlige delen av Sør-Europa, blant annet i Frankrike, Spania og Italia. Flere land i det gamle Øst-Europa, blant annet det tidligere Jugoslavia, Bulgaria og Romania har større antall, men likevel isolerte bestander.
Historisk sett hadde Norge den største stammen av brunbjørn i Norden. På begynnelsen av 1800-tallet talte trolig denne omkring 3 000 dyr i Norge alene, noe utgjorde omkring 65 % av den felles norsk/svenske bestanden på den tiden. Politiske beslutninger, avskyting og fangst gjorde imidlertid sitt til at bjørnen forsvant fra norsk fauna utover på 1900-tallet, der det etter hvert som bjørnen forsvant ble mer og mer vanlig å la bufeet få ferdes fritt i utmarka, uten permanent tilsyn fra gjetere. Også i de andre nordiske landene gikk det hardt utover bjørnestammen på denne tiden, og på 1930-tallet antar man at de kun fantes ca. 130 brunbjørner igjen i Skandinavia, noe som skapte en såkalt genetisk flaskehals (en periode i bestandens historie da den genetiske variasjonen minker dramatisk fordi antallet individer reduseres til et utrydningstruet nivå). Etter dette økte imidlertid bestanden igjen, som til tross for flaskehalsen i 1930-åra viser en bemerkelsesverdig genetisk variasjon.
Den nordiske bjørnebestanden deles gjerne inn i to ulike grupperinger, den norsk/finsk/russiske i nordøst og den norsk/svenske mot sør, som fordeler seg på tre ulike svenskbaserte poulasjoner fra nord mot sør i Sverige. Hvor stor stammen er totalt vet man ikke, men den svenske andelen ble i 2004 anslått å være på omkring 1635-2840 dyr. Dette hadde økt til 2968–3667 i 2008. I Finland har man anslått antallet bjørn å være omkring 800-1200 dyr. Tallene er usikre og omdiskuterte blant både forskere og dyrevernere, men Norges andel er uansett svært beskjeden, kanskje kun 25-75 dyr. Det er estimert at det finnes 6-12 voksne binner i Norge, basert på yngling i perioden 1998–2002 registrert i fem områder nær riksgrensen, Pasvik og Anarjohka i Finnmark, Troms, Nord-Trøndelag/Nordland, og Hedmark. Det er dessuten liten politisk vilje til å øke denne bestanden i særlig grad.
Den norsk/svenske bjørnebestanden har sitt tyngdepunkt i tre reproduksjonsområder i Sverige. Studier med såkalt mitokondrie-DNA viser at brunbjøren innvandret til Norden fra to kanter, fra sør og øst. 
De to nordligste populasjonene av bjørn må opprinnelig ha innvandret fra øst. Disse bjørnene fordeler seg i to større populasjoner på svensk side av riksgrensen, fra Pasvik i nord til Jämtland/Nord-Trøndelag i sør. Øst-vest grensen mot den sørligste populasjonen går omtrent ved Storsjøen i Sverige.
Den sørligste populasjonen befinner seg hovedsakelig på svensk side av riksgrensen, i området Dalarna/Härjedalen/Hedmark. Gjennom analyse av vev- og ekskrementprøver fra bjørn i det sydlige kjerneområdet har en funnet at deres mtDNA ligner det man finner hos bjørnestammer i Pyrenéene og de kantabriske fjell i Frankrike og Spania. Man regner derfor med at bjørner fra en felles europeisk stamme har vandret nordover etter siste istid.
På Østlandet er det spesielt i områdene øst for Glomma i Hedmark at man finner bjørn. Det ble imidlertid også registrert bjørn i Oppland og Buskerud i 1995 og 1996, samt i 1997/1998 i Telemark, Aust-Agder og Vest-Agder. Spesielt i Oppland og i deler av Buskerud og Akershus er det imidlertid grunn til å tro at det regelmessig ferdes bjørn, selv om den kanskje ikke overvintrer der.
Arten er rødlistet i Norsk rødliste for arter 2015, til Sterkt truet (EN). Kategorien skulle egentlig vært Kritisk truet (CR) hvis man bare så på Norge, men så ble den satt ned et trinn til EN fordi det går bra med arten i Sverige - og man anser at arten vil kunne innvandre fra Sverige hvis den blir borte hos oss.
Skandinavisk brunbjørnen inngår i underarten Ursus arctos arctos, selv om noen også har forsøkt å klassifisere den som en egen underart kalt Ursus arctos scandinavicus. Moderne studier med DNA har imidlertid slått fast at dette er problematisk, fordi likheten til de ulike populasjonene i Europa ikke gir et tilstrekkelig grunnlag for å hevde en egen skandinavisk underart. Skandinavisk brunbjørn har dessuten opphav i to ulike hovedstammer, en vestlig med to ulike stamlinjer fra henholdsvis Den iberiske halvøy og Balkan, og en østlig med kun en stamlinje fra Russland. Begge hovedstammene oppsto trolig for rundt 850 000 år siden.
Skandinavisk brunbjørnen er en middels stor bjørn som normalt blir inntil 2,5 m lang og veier ca. 100–300 kg. Binna veier vanligvis ikke mer enn 150 kg. Den største bjørnen som er skutt i Skandinavia var en hannbjørn som veide 338 kg. Den største binna som er skutt her veide 237 kg. I Karelen i Russland ble det imidlertid skutt en bjørn på nær 450 kg for endel år siden, så man kan tenke seg at det i den finsk/russiske bestanden finnes større bjørner enn i den norsk/svenske. Gjennomsnittsvekten på fem hundre bjørner skutt i Sverige var 126 kg, mens lengden hadde et snitt på 152 cm.I Norge har bjørn vært totalfredet siden 1973. Det er bare lov å felle bjørn i nødverge eller hvis den gjør betydelige skader på bufe eller tamrein. I mai 2004 vedtok Norge en ny rovviltpolitikk.
Bestandsmålet for bjørn er satt til 13 årlige ynglinger. Bestandsmålene er fordelt på fire av landets åtte rovviltregioner på følgende måte:
Skandinavisk brunbjørn regnes ikke som spesielt aggressiv. Den kan ta bufe og rein, men stikker som regel av når den får ferten av mennesker. Det er sju kjente tilfeller i Skandinavia i løpet av de siste 20 årene der mennesker har blitt skadet av bjørn, hvorav fem fra Sverige der bjørnen var skadeskutt. I perioden 1750–1962 ble det registrert 27 dødsfall og 48 skadetilfeller forvoldt av bjørn i Norge og Sverige tilsammen.
I Norge skjedde det siste dødsfallet i 1906, men omstendighetene er uklare og beretningene annenhånds. Gjetergutten Johan Sagadalen var bare 13 år da han ble angrepet av en bjørn ved Blåfjellhaugene i Vassfaret. Han døde på sykehus i Drammen et par uker senere, fordi sårene han fikk i hodet utviklet seg til hjernehinnebetennelse. Da slagbjørnen Rugg ble skutt den 13. mai 1908 etter lengre tids jakt, ble det spekulert i om den store hannen også var Sagadalens bane. Det tok 28 mann sju uker med intensiv jakt å få has på bjørnen. Rugg ble til slutt felt av Steinar Steinarsen Ormerud. Tilnavnet Rugg fikk den imidlertid først i 1919, da Mikkjel Fønhus ga ut boka Der villmarken suser.
Arne Sigmund Øvergård fra Flendalen i Trysil ble imidlertid angrepet av en radiomerket bjørn sommeren 2000. Han overlevde møtet med bjørnen, men ble bitt i foten. Den 12 år gamle hannen, som fikk navnet «Silas», ble skutt 13. august 2000.
Den 8. oktober 2007 ble en svensk våpenløs elgjeger og hunden hans angrepet av bjørn og drept nær Valsjöbyn i Jämtland, Sverige.
Verdens naturvernunion har pr. februar 2018 denne inndelingen av utbredelsen av arten:
Afghanistan, Albania, Armenia, Aserbajdsjan, Bosnia-Hercegovina, Bulgaria, Canada, Estland, Finland, Frankrike, Georgia, Hellas, Hviterussland, India, Iran, Irak, Italia, Japan, Kasakhstan, Kina, Kroatia, Nord-Korea, Kirgisistan, Latvia, Mongolia, Montenegro, Nepal, Nord-Makedonia, Norge, Pakistan, Polen, Romania, Russland, Serbia, Slovakia; Slovenia; Spania, Sverige, Tadsjikistan, Tyrkia, Ukraina, USA, Usbekistan
Algerie, Belgia, Danmark, Egypt, Irland, Israel, Jordan, Liechtenstein, Litauen, Luxembourg, Mexico, Moldova, Monaco, Marokko, Nederland, Palestina, Portugal, San Marino, Storbritannia, Tunisia, Tyskland, Ungarn
Wilson, D., S. Ruff. 1999. «The Smithsonian Book of North American Mammals». Washington: Smithsonian Institution Press. ISBN 1-56098-845-2
Mortensen, A. J. 1996. «Forvaltning av fredet rovvilt i Oppland i 1995. Skadedokumentasjon, erstatninger, forebyggende tiltak og bestandsregistreringer». Fylkesmannen i Oppland, Miljøvernavdelingen, rapp. nr. 11/96. 27 s. + 2 vedlegg.
Mortensen, A. J. 1997. «Forvaltning av fredet rovvilt i Oppland i 1996. Skadedokumentasjon, erstatninger, forebyggende tiltak og bestandsregistreringer». Fylkesmannen i Oppland, Miljøvernavdelingen, rapp. nr. 3/97. 27 s. + 2 vedlegg.

Bryting under de britiske samveldeleker 2010. Bryting var en av flere sporter under de nittende samveldelekene som ble arrangert i Delhi i India i perioden 3. til 14. oktober 2010. Det var sekstande gangen som bryting var med på programmet i Samveldelekene. I lekene i 2010 ble det konkurrert i sju vektklasser i fristil og i sju i gresk-romersk stil for menn og i sju vektklasser i fristil for kvinner. Det var første gangen kvinner detok i bryting under samveldelekene. India ble beste nasjon med ti gullmedaljer foran Canada med fire.

Herrenes fri stil 66 kg i bryting under Sommer-OL 2012 fant sted den 12. august 2012 på  ExCeL Exhibition Centre i London.

Buekorps er en organisasjon for og av barn der eksersis, marsjering, idrett, turer og utflukter er vesentlige elementer og hvor offiserene er støtter for de unge soldatene. Buekorpsene styres av barna selv, gjennom rådet, som består av sjefen og offiserene. Rådet velges, av alle medlemmene på demokratisk vis i noen buekorps, i andre er det tradisjonen som råder og de velges av det forrige rådet. Buekorpsene er nøytrale når det gjelder politikk, religion og etnisk tilknytning.
Buekorps ble dannet på midten av 1800-tallet i mange byer, men i dag finnes de bare i Bergen. Alle andre steder er de forsvunnet.
Det er vanlig å skille mellom lørdagskorps, de som tradisjonelt ekserserte på lørdagene, og søndagskorps som ekserserte på søndagene. Lørdagskorpsene var gutter fra bedrestilte familier, disse kunne få fri på lørdager. Søndagskorpsene bestod av gutter fra allmuen som jobbet på lørdagene.
Skillene mellom rik og fattig er borte for lenge siden. En finner derfor barn fra alle samfunnsklasser i alle buekorpsene. Skiller som en gang var av samfunnsmessig art er i dag bare geografisk.
Buekorps er et kulturminne, en kulturtradisjon med rot i Borgervæpningen, som har overlevd i Bergen. Buekorpsene har beholdt Borgervæpningens soldater, offiserer og trommeslagere men nå er det kun en imitasjonslek.
Borgervæpningen i Bergen har røtter tilbake til 1400–1500-tallet. Til sin eksersis ble den  i 1599 forært Engen til mønstringsplass av Christian IV. 
Den hadde en dobbel oppgave: i fredstid skulle den være politi og i krigstid forsvare byen.
I 1646 var borgervæpningen inndelt i åtte kompanier og hvert kompani hadde tre såkalte korporalskaper. Den inndelingen svarte til Bergens 24 roder, en oppdeling byen fikk allerede i 1596. Tilholdsstedet var Corps de Garde, der hadde de utsikt over byen.
Borgervæpningen var aldri noen elitestyrke med stor militær dyktighet. De ikke-militære oppgaver som å holde Vågen isfri om vinteren og brannvakt i en by av trehus var like viktige. På disse rundene var en av oppgavene å passe på at byens vektere var på sine plasser, ta hånd om fulle personer og å hjelpe til med ro og orden.
Borgervæpningen ble samlet hver sommer til eksersis. Denne skal ha blitt holdt på Engen, på Aarstadsletten og på Sydneshaugen omtrent der Johanneskirken ligger i dag.
Gutter, som hadde fedre i borgervæpningen, begynte å etterligne eksersisen i sin lek. I dag har Gamlekarene en lignende oppgave, overvåke at tradisjonen ikke blir brutt og å hjelpe til med det guttene ønsker.
Hvilket eksisterende buekorps som er eldst er et hett diskusjonstema. Skutevikens Buekorps fant i 1928 en gammel fane med innskriften 1853 og hevder at de er eldst. En fane datert 1855 med navnet "Nøstets Kårdekorps" ble også funnet igjen i 1949, men dette korpset er for lengst forsvunnet. Dræggens Buekorps  har skrevne kilder som daterer buekorpset til 1856. Stiftelsen av Dræggens gjorde at flere ønsket et buekorps og de neste årene ble mange stiftet. Hver gutteflokk hadde sine gater og allmenninger, og i hvert av disse strøkene ble korps stiftet. Det hevdes at terrengforholdene i Bergen var en av grunnene til at skille mellom de forskjellige strøkene var så sterkt.
Buekorps har tradisjonelt vært forbeholdt gutter. I 1991 ble det første jentekorpset dannet. I 2005 var der tolv guttekorps, to jentekorps og ett blandingskorps med både gutter og jenter. 27. april 2008 ble Vågens Bataljon, det ene jentekorpset, nedlagt.
Dræggens Buekorps (24. mars 1856), (feirer stiftelsesdag 13. mai), guttekorps (lørdagskorps)
Løvstakkens Jægerkorps (11. mai 1999), blandingskorps (nystarting av gammelt korps)
Nygaards Bataljon (14. juni 1857), (feirer stiftelsesdag 18. april), guttekorps (lørdagskorps)
Buekorpsenes er mest aktive om våren, og de er et vårtegn for bergenserne. Høsten brukes til å forberede neste sesong, og til valg, rekruttering og verving. Hvert korps prøver å få gutter og jenter til å begynne, og det er konkurranse om flest nybegynnere.
Tradisjonelt er medlemmer i buekorps blitt rekruttert fra der de holdt til, hver bydel rekrutterte til «sitt» buekorps og strøksidentiteten var sterk. Men da folk begynte å flytte til nye bydeler, slik som Fyllingsdalen forsvant noe av rekrutteringsgrunnlaget og antall medlemmer i buekorpsene sank drastisk. Nå blir barna vervet på skoler, kjøpesentre og i kameratgjengen.
Den første dagen i uniform om våren er spesiell, spørsmålet er, hvem er byens største buekorps. I noen bydeler er dette populært mens andre nok synes det blir mye bråk og tromming. Et problem er at noen buekorps har tilholdssted like ved Universitetet i Bergen og trommingen kan forstyrre en del studenter i lesingen.
Kameratskap og fellesskap er viktigst, og noen korps har egne hytter der medlemmene overnatter med offiserer som ansvarlige.
Idrett har en stor plass og buekorps har idrettsdager der barna konkurrerer i friidrett og bueskyting. Det kåres bare vinner, andre- og tredjeplass for i buekorps er det viktigste å være med.
Det holdes også egne fotballturneringer. Korpsene er inndelt i pelotonger og turneringene er mellom dem. Det hender også at offiserer spiller mot gamlekarene.
De fleste buekorpsene samarbeider også med et par andre korps, så det dannes allianser. Det er vanlig å ha en idrettsdag sammen med samarbeidspartene i alliansen hvor en konkurrerer om å bli beste buekorps.
Noen ganger arrangeres turneringer for alle buekorpsene. Ett buekorps disponerer et større område utenfor Bergen sentrum med flere hytter og fotballbane, der er det mulig å holde slike turneringer. Dette er med på å styrke samholdet mellom barn fra ulike deler av byen.
Den største dagen i sesongen er stiftelsesdagen. I noen bydeler er det nesten som bydelens nasjonaldag og det flagges fra alle hus.
Alle buekorpsene har sine tradisjoner når de skal feire stiftelsesdagen. Det er vanlig å hedre stifterne av korpset med blomster, kranser og/eller taler. Noen korps har faste steder i bydelen hvor stifterne bodde og de stopper ved huset og holder taler. Dette skjer også 17. mai. På ettermiddagen stiller korpset i galla og møtes av gamlekarene. Noen buekorps har egne musikkorps med gamlekarer og egne marsjer.
17. mai stiller alle buekorpsene i Flaggtoget (barnetoget) som er en av to prosesjoner som går parallelt.
Sesongen avsluttes med en landtursdag, og med utdeling av pokaler til de som er best i idrett og buekorpsaktiviteter. Denne dagen utdeles også hederstegn, medaljer og ordener. Buekorpsordener henger høyt og det er regnet for en stor ære å motta en orden.
En del buekorps har lengre turer etter at sesongen er over. Turene går til andre norske byer og til andre land. En av de lengste turene har vært til Seattle der Nordnæs Bataillon deltok i en parade for noen år siden.
Buekorpsenes Dag er en feiring av buekorpsbevegelsen. Dagen avholdes vært fjerde år og kan betegnes som et slags Buekorps OL. Her kåres beste fanebærer og trommeslager. Det er også en dag da alle buekorpsene marsjerer sammen gjennom Bergen sentrum sammen med gamlekarer som bærer korpsenes gamle faner.
Første forsøk på å arrangere en slik dag var i 1937 da Løvstakkens Jægerkorps sammenkalte til et møte på Hotel City med tanken om å danne en organisasjon og forsøke å arrangere en «guttekorpsenes dag» samt andre arrangement som kunne være korpsene til økonomisk støtte. Et forsøk på å lage en slik dag ble gjort igjen i 1946 men var da ikke særlig vellykket. Men til Bergens 900-årsjubileum i 1970 ble tanken igjen lansert og siden har dagen vært avholdet hvert fjerde år. Dagen administreres av sjefsrådet som er satt sammen av sjefene i byens buekorps. De bruker å oppnevne en hovedkomité som består av noen aktive og noen eldre buekorpsgutter for å få hjelp til å gjennomføre dagen.
I 1970 hadde  hvert korps tre slagere hver, og alle disse tre fra vinnerkorpset ble dermed regnet som vinnerne i 1970.
Fra 1974 måtte hvert korps velge én slager hver, og én slager ble dermed regnet som beste slager – og kan smykke seg med tittelen «verdensmester i tromming».
Marsjering og eksersis oppfattes som to forskjellige ting i buekorps.Fremst kommer sjefen med en adjutant ved sin side. Valg av sjef varierer litt fra korps til korps. Mest demokratisk er Dræggens, der guttene velger sjef på landtursdagen, hos andre velges sjefen av rådet som består av offiserene.
Bak sjefen finner vi fanebæreren med fanen. Han er assistert av fanegarden under marsj. I lørdagskorpsene er det fire eller fem i fanegarden, i andre korps kan antallet variere.
Så kommer de to første pelotongene som utgjør første kompani, slagerne og de to siste pelotongene som er andre kompani.
Pelotongene ledes av en offiser, i lørdagskorpsene og noen søndagskorps kalles de løytnant, i de andre korpsene sideoffiser.  Lederen for den fremste pelotongen i hvert kompani kalles 1. og 2. kompanisjef.  Disse går vanligvis på buekorpsets venstre side  utenfor sin pelotong. Slagergjengen ledes av tamburmajoren.
Offiserene har hjelp av troppssjefen, som går foran hver pelotong, og halvtroppen, som går midt inne i pelotongen.  Hvert kompani har to sistesoldater.  Slagerne har en oppslager. Alle disse regnes som underoffiserer og velges av rådet.
De menige og underoffiserene bærer buer (armbrøster) eller rifler, og offiserene har sabler. Noen korps har også en bajonettropp, hellebard- eller øksebærere og hornblåsere. Slagerne, tamburmajor og oppslager har trommer. Noen korps har en stokkebærer som går foran slagerne.
Buekorps har hatt varierende oppslutning siden de første ble etablert for rundt 150 år siden. De fleste korps var store i 1930- og 1940-årene, da kunne de ha rundt 200 soldater. Under andre verdenskrig var det nesten ingen buekorpsaktiviteter. De ble sett på som norske og nasjonalistiske av tyskerne. Mange buekorpsgutter deltok i motstandskamp og flere korps har minnesmerker over falne medlemmer.
Etter krigen var buekorpsene tilbake og de var på sitt største. Problemet ble nå å få tak i effekter og uniformer til det store antallet soldater.
Senere opplevde buekorpsene en nedgangstid på 1960- og 1970-tallet da byen vokste ut i drabantbyene og de nye bydelene. Dette gjorde at en del korps ble nedlagt.
I 1980- og 1990-årene har buekorpsene hatt litt oppsving, mens en de siste årene igjen har slitt med verving og rekruttering.
I 2005 var der ca. 600 gutter og jenter i buekorpsene. Det største korpset var Nordnæs med ca. 120 innmeldte.
I 2003 kunne Skutevikens Buekorps feire sitt uoffisielle 150-årsjubileum. De neste årene kunne flere buekorps feire 150-årsjubileum, først Dræggens i 2006, fulgt av Fjeldets, Nygards og Sandvikens i 2007 og Nordnæs i 2008.
Siden 1850-årene kan det ha vært mer en 200 forskjellige buekorps. Ikke alle datoer for stiftelse og nedlegging er kjent.
Det har også vært buekorps andre steder enn Bergen. Disse ble nedlagt tidlig i det 20. århundre. Det er uklart hvordan de var organisert. De skal ha startet etter inspirasjon fra buekorpsene i Bergen. De som er kjent er listet her:
Bing, Kristian (1958). Nordnæsboken: Nordnæs Buecorps og Bataillon 1858-1958. Bergen: Nordnæs Bataillons Venner. 
Ellingsen, Kristian mfl; Buekorpsmuseet i Bergen, Tilbakeblikk ved 25-årsjubileet (Bergen 2003) ISBN 82-303-0023-2
Hartvedt, Gunnar Hagen (1918-2002) (1999). Bergen byleksikon. Oslo: Kunnskapsforl. s. 135–136. ISBN 8257310360. 
Gjerstad, Jo; Buekorpsene i Bergen, (Bergen kommune 2005) ISBN 82-7128-383-9 (hefte)
«Dræggens buekorps : 24. mars - 13. mai 1856 - 1956». Billeder fra Dræggen. Foreningen. 1. januar 1956. Besøkt 17. desember 2015. 
Knutsen, Bjørn (1. januar 1981). «Dræggens buekorps 1956-1981 : tillegg til historien 1856-1956». Foreningen. Besøkt 17. desember 2015. 
Knutsen, Sverre Tandstad (1. januar 2006). «"Når i den lyse vår" : Dræggens buekorps 1981-2006 : tillegg til historien 1856-1981». Dræggeguttenes forening Bodoni forl. Besøkt 17. desember 2015. 
Schønfelder, Lotte (1941-) (1992). De bergenske buekorps. Oslo: Ex Libris. ISBN 8273842681. 
Sletten, Torstein (1912-) (1972). Buekorpsene i Bergen: i tekst og bilder gjennom hundre år. Bergen: Giertsen. ISBN 8290073003. 
Wiesner, A.M; Bergens borgervæbning. I: Bergen 1814-1914 (Bergen 1914) Artikkelen finnes i PDF-versjon på Buekorpsene.com
De aller fleste av korpsene har utgitt beretninger om sin historie. Se søket i bibliotekkatalogen
Buekorpsene.com - buekorpsside med artikler, informasjon, nyheter, historie og bilder laget av aktive gutter og jenter.

Buffalo Bayou er et 95 km langt vassdrag gjennom Houston i Texas. Det begynner vest for Houston ved Katy i den nordlige rand av Fort Bend County til Waller County og renner østover til Houston Ship Channel. Langs dens løp ligger større og mindre parker. Vannstanden reguleres ved hjelp av Barker-reservoaret ovenfor Barker-demningen. Demningen beskytter ikke bare storbyområdet fra oversvømmelser, men bidrar også til at elven holder en jevn vannstand.
Fra Barker-demningen renner bayouen mot øst under Texas State Route 6, inne i Terry Hershey Park, som består av områder på begge sider av breddene mellom Route 6 og Beltway 8 (kjent som Sam Houston Tollway). I dette strekket, som ikke egner seg for svømming, er jogging, sykling og fisking populært.
Mellom Beltway 8 og Loop 610 er det lite almentilgang til elven, ettersom det her ligger privateiendommer langs dens bredder.
Øst for Interstate 610 renner Buffalo Bayou gjennom Houstons Memorial Park. Den vender så for et stykke mot sør. Deretter renner den gjennom  Downtown Houston, passerer Allen's Landing, hvor den munner ut i White Oak Bayou. Derfra og til dens munning i San Jacinto River gjør tidevannet seg gjeldende. Stykket er blitt drenert og utgjør en del av Houston Ship Channel.
Buffalo Bayou har en vesentlig historisk betydning ikke bare på grunn av grunnleggelsen av byen Houston, men også på grunn av slaget ved San Jacinto, for ved dens bredder i nærheten av dens munning var det kampene fant sted. Slaget skulle bli bestemmende for Texas' uavhengighet fra Mexico.Houstons første havn lå ved møtet mellom Buffalo Bayou og White Oak Bayou sentralt i Houston nær University of Houston - Downtown. Dette området kalles Allen's Landing og er blitt til en park. Her var det Houston vokste frem. Man kan fortsatt se historiske steder og ruiner etter havneanleggene ved breddene av Buffalo Bayou.

Bunadsølv er en fellesbetegnelse på søljer, spenner, knapper, hekter, lenker, maljer, veskelåser og alt slikt av metall som ble og blir brukt på bunadene og folkedraktene i Norge.
Enten det ble laget av sølv eller andre metaller. Messing, f. eks, var ganske vanlig for alle de som ikke hadde råd til sølv. Når det gjelder veskelåsene, så ble de nesten alltid laget i messing.
Bunadsølvet tjente flere hensikter. Det var naturligvis for å holde klærne sammen, rent praktisk, så man kunne kle på seg. Men det kunne jo skinn og bein gjøre også.
Så var det for å vise status og rikdom; jo mer bunadsølv du hadde råd til, jo høyere var du på rangstigen.
Hadde bonden en god avling et år, var det ikke så lett å sette pengene i banken, akkurat. Bankvesenet var dårlig utbygget. Men det var nødvendig å plassere overskuddet i noe som ikke råtnet, så bunadsølv passet fint. En bonus ved det, var at dersom det brøt ut brann eller at det av annen grunn var nødvendig å gjemme unna verdier for å berge dem -da kunne man få med seg en stor del av formuen på en effektiv måte.
Men enda mer er bunadsølvet amuletter; symboler, og derfor er det ikke tilfeldig designet! Man kan simpelthen ikke ta et hvilket som helst smykke med filigransarbeide og kalle det bunadsølv eller ei sølje. Det er mange elementer som geometri, religion, beskyttelse, bønn, beskyttelse og takksigelser med i mye av bunadsølvet.
De gamle søljene er altså ikke tilfeldig utformet, de ble til i en tid hvor de færreste kunne lese og skrive. Til gjengjeld var symbolenes språk mer alminnelig og forståelig for mange. I motsetning til nåtiden, hvor de fleste kan lese og skrive, blir symboler nærmest bare blir brukt og forstått i ordner som Odd Fellow, frimureri og liknende. Man kan derfor godt si at søljene har et skjult språk som ligger i symmetrien og de og geometriske formene:
Generelt vil man kunne se symmetri i de fleste søljer. Og antall elementer – slik som antall skåler på en skålsølje, boler på en bolesølje, etc. er som oftest delelig på 3 eller 4. For eksempel 6, 8 eller 12 skåler, eller 6 buktninger på slangesølja. Dette er ikke bare fordi det geometrisk er enklere å konstruere. Nei: Når det er delelig på 3 viser det til treenigheten, Faderen, Sønnen og Den hellige ånd. Altså de skapende krefter. Når det er delelig på 4 viser det til de 4 «verdenshjørner»; nord, syd, øst og vest og alt som var innenfor denne «rammen». Altså hele skaperverket!
Endatil er det veldig mye mer av symbolikk som ligger felles i enkelte sølje-typer, men også spesiell symbolikk til hver enkelt sølje. Veldig mye finner du her på denne siden: https://www.sando.no/hva-forteller-soljene/ : 
1881-1969., Berge, Rikard, (1975). Norskt bondesylv. Noregs boklag. ISBN 8252201024. OCLC 4969282. 
S, Jørgen; o (23. mars 2018). «Hva forteller søljene?». Besøkt 8. mars 2019. Gullsmedmester Kolbjørn Sando, Innehaver av H.M. Kongens fortjenestemedalje for sitt langvarige arbeide med å bevare og formidle kunnskap om bunadsølv.
Bundahisjn eller Bundahisn er en tekst fra 700-/800-tallet som gir en sammenfatning av zoroastrismen tro og tanker om kosmogoni og skapelsesmyter. Verket regnes ikke i seg selv som et «hellig skrift», men det gir en sammenfattende framstilling av flere emner fra Avesta.Zoroastrismen er en religion som oppsto i Perserriket ca 1 000 / 600 f.Kr. 

«Buona Sera» er en amerikansk sang, skrevet av Carl Sigman og Peter DeRose. Den ble innspilt av Louis Prima med Sam Butera & His True Believers i 1956 og utgitt på single for Capitol,  EP-platen The Wildest Party Part 2 (Capitol EAP 2755) og LP-platen The Wildest (Capitol T-755). Produsent var Voyle Gilmore.Dean Martin spilte inn sin versjon av «Buona Sera» 13. januar 1958 og den ble utgitt på LP-platen This Is Dean Martin (Capitol T-1047) 25. august 1958.I Norge gjorde The Monn Keys en innspilling av sangen. Den ble utgitt på Triola TN 45-136.
Eigil Berg har skrevet en norsk tekst til «Buona Sera» og Øystein Sunde har skrevet en humoristisk tekst.
Øystein Sunde ga ut en norsk coverversjon med tittelen «Åna Sira» i mars 1979 på Sundes musikkalbum Hærtata hørt (Philips 6317 049). I 2006 ble sangen også utgitt på samlealbumet Sundes verden – 52 av de aller beste.
Sunde skrev selv den norske teksten, og tittelen er en fonetisk norsk vri på originaltittelen «Buona Sera». Ellers handler Sundes tekst om miljøvern. Nore II kraftverk blir blant annet nevnt. Sporadisk bruker han den opprinnelige engelske teksten. Åna-Sira er forøvrig et lite tettsted på grensa mellom Rogaland og Vest-Agder. Både tekst og noter til «Åna Sira» ble publisert i notaboka  Kjekkere å ha–2 i 1992.I solopartiet etterligner Sunde en trompetlyd «på slurva». Midt opp i det hele nevner han navnet til barneunderholderen Kirsten Langbo, for så å imitere hennes trompet lignende kjenningsmelodi «Bayersk polka» (opprinnelig: «Bayrisch-Polka»), som hun brukte da hun åpnet sine innslag i Barnetimen for de minste.New Jordal Swingers var kompband på «Åna Sira». De hadde selv gitt ut en engelskspråklig coverversjon av «Buona Sera» på albumet Let’s Boogie i 1975 og en norskspråklig versjon på albumet På norsk i 1976. Sunde og New Jordal Swingers dro forøvrig på en fjorten dagers turne sammen med oppstart i Moss 15. oktober 1980.
Ivar Hovden; korSunde fremførte «Åna Sira» i programmet Øystein i fritt fall (sendt 12. mai 1979). Et ørlite klipp av dette ble sendt i programmet Rosenborg – mer enn fotball (sendt 6. juni 1998. I sistnevnte program fortalte Eigil Berg at «Åna Sira» ble spilt inn på kun en tagning.

Burgl Färbinger (født 10. oktober 1945) er en tysk tidligere alpinist. I løpet av sin karriere tok hun en verdenscupseier, og deltok i to OL, i Vinter-OL 1964 og Vinter-OL 1968.

Burkina Faso deltok under Afrikamesterskapet i friidrett 2012 (utendørs) fra 27. juni til 1. juli 2012 i Porto-Novo i Benin.

Bussesundet (trolig av busse (gammelnorsk) = et stort, bredt handelsskip) er et 1 700 meter bredt sund som går omtrent rett fra nord mot sør i Vardø kommune og som skiller Vardøya i øst fra fastlandet i vest.På fastlandet i Bussesundet finner man Svartnes havn. Under sundet går den 2 892 meter lange Vardøtunnelen. I den nordlige del av Bussesundet ligger Tyvholmen som har en liten sjøfuglkoloni.

Buvasselvi er ei elv i Flå kommune i Buskerud. Den har utspring fra Buvatnet og renner i sørøstlig retning ned til munningen i Frisvatnet.

Buvika, med tettstedsnavn Buvika/Ilhaugen er et tettsted i Skaun kommune i Trøndelag. Tettstedet har 3 089 innbyggere per 1. januar 2018, og består av boligfeltene Brekka, Havenget, Ilhaugen og Buvika som ligger omtrent åtte kilometer øst for kommunesenteret Børsa.

St. Hanshaugen er en administrativ bydel i Oslo. Den har 34 109 innbyggere (pr. 1. januar 2012) og et areal på 3,6 km². Navnet St. Hanshaugen betegner også den høyden og parken St. Hanshaugen som har gitt bydelen navn. St. Hanshaugen brukes også om strøket som ligger langs østsiden og syd og vest for parken. Bydelens symbol er silhuetter av tårnhuset i St. Hanshaugen park og av Gamle Aker kirke.
Bydelen strekker seg fra Oslo sentrum og nordover til Marienlyst og Ullevål universitetssykehus. Høydedraget Akerryggen som går nord-syd i den østlige delen av bydelen gir, sammen med parkene og grøntområdene, bydelen et grønt og åpent preg.
Bydel St. Hanshaugen tilhører indre by og vestkanten. Tomte- og boligprisene i bydelen har vært høye fra den bymessige utbyggingen begynte midt på 1800-tallet. De fleste strøkene i bydelen har hatt et middelklassepreg like lenge. I 2007 er boligprisene nest høyest (etter Frogner) av alle kommuner og bydeler i landet.
Befolkningen er ung med liten andel over 67 år og få skolebarn og tenåringer, mens andelen i aldersgruppen 20–39 år er høy. Bydelen har høyere utdanningsnivå og større inn- og utflytting enn gjennomsnittet for Oslo.
Bydelen (nåværende grenser) hadde 24 063 innbyggere 1. januar 1995 og 30 144 innbyggere 1. januar 2008. Andelen av byens befolkning som bodde i bydelen økte i disse ti årene fra 4,98 til 5,38 %. Kommunens prognose for befolkningen i år 2020 er 36 544 innbyggere.
Befolkningen skiller seg aldersmessig klart fra bygjennomsnittet med svært liten andel skolebarn, tenåringer og pensjonister og svært høy andel i yrkesaktiv alder, særlig 20-39 år (tall for 1. januar 2008): 
Den unge befolkningen avspeiler seg i husholdningsstørrelsene: aleneboende utgjør 48,1 % av husholdningene i St. Hanshaugen,  28 % i Oslo og 16,8 % i landet. For husholdninger med barn 17 år eller yngre er tallene 24,8 % for bydelen og 43 % for Oslo. Andelen husholdninger med tre eller flere barn utgjør 3,1 %, den laveste andelen av alle kommuner og bydeler i landet.
Av bydelene er andelen studenter størst i St. Hanshaugen med 12,1% (1. januar 2010). Gjennsomsnittet for byen var 6,7%. Tallene inkluderer ikke studenter som ikke har meldt flytting til Oslo.  Andelen norskfødte med innvandrerforeldre skiller seg ut fra andre studenter når det gjelder bosted og bor i liten utstrekning i bydelen.Bydelen har høy gjennomtrekk i befolkningen. I 2004 var det mellom 17 og 18 % av befolkningen som flyttet ut av bydelen, høyest andel av alle bydelene i Oslo. Utdanningsnivået er høyt: 52,5 % av befolkningen 16 år og eldre i bydelen per 1. januar 2006 har universitets- eller høgskoleutdanning. Tallet for Oslo er 39,1 % og for Norge 24 %. Andelen innvandrere, slik Statistisk sentralbyrå definerer innvandrer, var 17,0 % av befolkningen i bydelen 1. januar 2006 mot 23,0 % i Oslo. Av innvandrerne i St. Hanshaugen kommer relativt mange fra vestlige land (6,7 % mot Oslo 4,1 %). Ikke-vestlige innvandrere er det færre av enn ellers i byen: 10,3 % mot 18,9 % for Oslo.
Bydel St. Hanshaugen grenser til bydelene Grünerløkka, Sagene, Nordre Aker, Vestre Aker, Frogner og Sentrum (som St. Hanshaugen administrerer).
Ved bydelsreformen 1. januar 2004 ble Ullevål Hageby, et velstående boligstrøk nord i den gamle bydelen St. Hanshaugen-Ullevål overført til nye Nordre Aker bydel. Samtidig gikk Blindern, Ullevål hageby og området mot Tåsen til Bydel Nordre Aker. Bydelen ble dog betydelig utvidet i sentrumsnære områder ved at Hausmannskvartalene vest til Bernt Ankers gate ble overtatt fra bydel Grünerløkka og kvartalene videre vestover helt til Stortorget ble overført fra Sentrum administrative enhet.
Bydelsutvalget er direktevalgt av bydelens innbyggere og har i perioden 2015–2019 denne sammensetningen: H 4, AP 4, MDG 3, V 2, SV 1 og R 1. Bydelsutvalgets leder er Anne Christine Kroepelien (H), valgt i et samarbeid med MDG og V.
Ved stortingsvalget 2009 viste partioppslutningen i bydelen fire klare avvik fra bygjennomsnittet: 
Tidlig bosetting er kjent fra et stort antall førkristne graver i området fra Schwensens gate sydvest for St. Hanshaugen (parken) til Nordre gravlund helt nord i bydelen. På Blåsen i Stensparken er det funnet rester av kunstige voller, sannsynligvis et forsvarsanlegg fra folkevandringstiden (400-600 e.Kr.).
Den eldste veien vestover fra Oslo (middelalderbyen under Ekeberg) gikk over forløperen til Grünerbrua, opp Telthusbakken forbi Aker kirke mot dagens Bislett og videre til Frogner. Cirka år 1300 ble Akersveien (der Akersveien og Akersgata ligger i dag) anlagt som forbindelse mellom Aker kirke og den nye Akershus festning.
(Store) Aker gård er fra eldre jernalder. Gården, som har ligget nær kirken, var i tidlig middelalder et religiøst sentrum i det som nå er Oslo by, der også ting ble holdt. Gamle Aker kirke, bygget sannsynligvis på slutten av 1000-tallet, er byens eldste stående bygning. I berget under kirken ble det på 1100-tallet drevet gruvedrift på sølvholdig blyglans. Dette var Norges første gruvedrift. Gruvedriften ble gjenopptatt fra tidlig på 1500-tallet til den ble stoppet en gang før 1579. 
Det meste av bydelen ligger på den bymarken som ble lagt ut ved jordegodsgaver fra kong Christian IV i 1629. Marken som ble gitt til byens borgere som beitemark var grunnen som hørte til eksisterende gårder, blant andre Aker, Lindern, Stein (rett nord for Stensparken), og Ullevål, alle fra eldre jernalder, og Valle (yngre gård som ved en senere løkke har gitt strøksnavnet Valleløkka). Byborgerne gjerdet etter hvert inn teiger av bymarka (løkker eller byløkker) og bygget hus på dem. Strøkene Meyerløkka, Bolteløkka, Fagerborg, Lovisenberg og Marienlyst har navn fra løkker.
Fra 1730-årene kom det bebyggelse i det som cirka 1800 ble forstaden Hammersborg med trange, krokete gater med små hus og uthus. Gamle Hammersborg ble revet i 1930-årene. I de første tiårene etter 1800 ble det bygget trehus med haver i områdene vest for øvre del av Akersgata.
Fra slutten av 1700-tallet ble Bergfjerdingen, området øst for Akersveien med Dops gate og Damstredet, og Telthusbakken rett sydøst for Gamle Aker kirke, bebygget med små trehus. I begge områder er mange hus bevart.
Empirekvartalet (der høyblokken og Y-blokken av Regjeringskvartalet nå ligger) ble utbygget med Militærhospitalet 1807 og Rikshospitalet 1826. I 1860-årene hadde denne nedre del av bydelen blitt en del av sentrale Christiania med blant annet St. Olav katolske domkirke (nygotikk, 1856) og Trefoldighetskirken (nygotikk, 1858). Disse områdene ble innlemmet i byen i 1794 og ved flere mindre utvidelser på tidlig 1800-tall. Resten av bydelen ble innlemmet ved byutvidelsen i 1859, med unntak av Adamstuen og Marienlyst som først ble overført fra Aker herred i 1948.
Meyerløkken nord for St. Olavs gate ble bebygget med bygårder fra 1860-årene til 1880-årene. I 1870-72 ble Frølichbyen (Banksjef Frølichs gate, Valleløkka) bygget med små hus i sveitserstil med fasader av soltørkede, pussede leirblokker. I 1880-årene kom bygårder blant annet langs Waldemar Thranes gate ved krysset med Ullevålsveien og på Bolteløkka.
Fra 1865 ble høyden St. Hanshaugen opparbeidet som park ved at Christiania Byes Vel plantet 1275 trær.
I 1890-årene var det en voldsom byggevirksomhet i bydelen, som i byen ellers, med leiegårder så langt nord som Fagerborg og Adamstuen. Strøket St. Hanshaugen fikk tett bebyggelse.
To små parseller av Pilestredet hadde hestesporvogn fra 1875 (Homansbyen-linjen). I 1899 kom trikken i Ullevålsveien og via Geitmyrsveien til Sagene. Taksten var 10 øre for voksne og 5 øre for barn. Da linjen ble nedlagt 1966 var voksentakst 80 øre. Trikk til Adamstuen åpnet i 1909, til Ullevål Hageby i 1925.
Fra århundreskiftet og det første tiåret av 1900-tallet finnes enkeltstående jugendbygninger: Regjeringsbygningen (nå Finansdepartementet), bygårdene Fougstads gate nr. 22 og 25 og Waldemar Thranes gate 40 på Ila, Vallegaten 6, Anton Schjøths gate 15-17 og Ullevålsveien 48 og 60 på Valleløkka, og Geitmyrsveien 27 ved St. Hanshaugen park.
Kjente bygninger fra tidlig i århundret er blant annet Lovisenberg kirke (1912), Ila skole (1916), Bislett bad (1920), Ila pensjonat (1921), Torggata bad (1928), Deichmanske bibliotek (1933).
Bydel St. Hanshaugen har flere kjente, større boliganlegg fra mellomkrigstiden:
Lindern haveby, syd for Kirkeveien i hjørnet med Geitmyrsveien, 525 leiligheter i 25 frittliggende boliggårder, kurvede gater og mye vegetasjon, 1917-19, nordisk nybarokk
Jessenløkken på Fagerborg (Suhms gate – Kirkeveien (ring 2) – Gørbitz’ gate – Jacob Aalls gate), 37 leiegårder, 1919-22, nordisk nybarokk
Ilakomplekset i Fougstads gate, Diriks gate, Colletts gate og Uelands gate, 725 leiligheter, nyklassisisme, med den monumentale Ilatrappen fra Fougstads gate til Uelands gate
Egebergløkka, Westye Egebergs gate øst for Vår Frelsers gravlund, fire boligblokker rundt åttekantet plass, tidlig eksempel på høye bolighus, synlig fra store deler av byen, 1930-39, funksjonalisme
Doublougløkka, Mikkel Doblougs gate mellom Colletts gate og Louises gate på en kolle sydvest for St. Hanshaugen park, funksjonalisme
Martinus Lørdahls plass, funksjonalismegårder som danner en halvsirkel mot Bislett stadion, 1930-tallet.Større utbygging i vårt århundre er Pilestredet park (området på Meyerløkka som Rikshospitalet forlot i 2000), en rekke nye boligbygg i Hausmannskvartalene, nye Bislett stadion (åpnet 2005), St. Hanshaugen studenthjem i Bjerregaards gate (ferdig 2005-2006) og boligprosjektet Lille Bislett (bygges 2006-2007).
I 2005 ble det sammenhengende området med strøkene Bislett, St. Hanshaugen, Ila og Iladalen i utkast til kommundelplan foreslått gjort til bevaringsområde.
Strøkene i Oslo er oppstått etter hvert som den bymessige bebyggelsen er kommet til. I bydelen har det stort sett vært en bevegelse fra syd mot nord. Strøkene har historisk både lagt seg ved siden av hverandre og «oppå hverandre» ved at lommer i byen er bygget ut (for eksempel slik Bislett først ble strøksnavn da bebyggelsen nord og øst for stadion kom i mellomkrigstiden). Grensene mellom strøk vil det derfor være uenighet om. Noen strøksnavn er gått ut av bruk (for eksempel Bergfjerdingen ved Damstredet).
Området syd for St. Olavs gate – Arne Garborgs plass – Hammersborggata (ring 1) hører til Oslo sentrum og har ikke eget strøksnavn. Strøkene er, nevnt tilnærmet fra syd til nord:
Hausmannsområdet med områdene Hausmannskvartalene og Ankerløkka er området avgrenset av Hausmanns gate i nord, Møllergata i vest, Hammersborggata i syd og Storgata i øst. Området består av handel (Torggata er den travleste handlegaten), kontorer og boliger, mange fra slutten av 1800-tallet. Fra slutten av 1990-tallet er det bygget en rekke nye boliger. Arbeidersamfunnets plass hører til Hausmannskvartalene.
Hammersborg er høydedraget øst for Akersgatas øvre del, avgrenset av Akersgata i vest, Vår Frelsers gravlund / Rosings gate i nord, kvartalet syd for Dops gate og Wilses gate i nordøst, Møllergata i øst og Regjeringskvartalet ved Arne Garborgs plass i syd. Fra 1700-tallet en tett forstad med stort sett trehus og trange gater, som ble sanert i 1930-årene. En rekke kirker, Deichmanske bibliotek, Krist kirkegård og Kristparken ligger på Hammersborg. Kontorer og boliger.
Meyerløkka er området avgrenset av Pilestredet i vest, Holbergs gate og Stensberggata i nord, Ullevålsveien i øst og St. Olavs gate i syd. Den nordlige halvdelen av området der Rikshospitalet lå frem til 2000 (tidligere kalt Stensbergløkka) er nå bolig- og kontorområdet Pilestredet park, på 2000-tallet etablert som et selvstendig strøk. Resten av Meyerløkka er stort sett tette kvartaler med boliger fra 1860-1890. Oslo katedralskole og Kunstindustrimuseet ligger på Meyerløkka.
Fredensborg er området øst for Hammersborg og vest for Møllergata, med Wilses gate i syd og Fredensborgveien i nord. Området ved Damstredet, tidligere kalt Bergfjerdingen, hører med. Strøket består hovedsakelig av boliger. Møllergata skole.
Gamle Aker er strøket rundt Gamle Aker kirke, avgrenset av Ullevålsveien, Rosings gate, oversiden av Damstredet, Maridalsveien og Bjerregaards gate. Boliger og noen kontorer. Vår Frelsers gravlund. Trehus fra 1700-tallet i Telthusbakken.
Bislett: Bislett stadion og området nord, vest og syd for stadion, avgrenset av gatene Pilestredet i vest, Wilhelms gate i nord, Sofies gate i øst og Holbergs gate i syd. Bislett ble strøksnavn først ved utbyggingen av kvartalene nord for stadion og langs Sofies gate øst for stadion i 1930-årene. Oslomet – storbyuniversitetet ligger der Frydenlunds Bryggeri tidligere lå.
St. Hanshaugen omfatter bebyggelsen i Geitmyrsveien langs St. Hanshaugen og området syd og sydvest for parken avgrenset av gatene Bergstien, Bjerregaards gate, Ullevålsveien, Stensberggata, Sofies gate, Colletts gate til Ullevålsveien foruten Doblougløkka (Mikkel Doblougs gate). Boliger hovedsakelig fra 1880- og 90-tallet. Handlestrøk og spisesteder i Ullevålsveien og Waldemar Thranes gate.
Ila øst for St. Hanshaugen er avgrenset av Bjerregaards gate i syd, Colletts gate (også bebyggelsen nord for gaten) i nord og Maridalsveien i øst. Boligbebyggelse fra 1890-tallet, mellomkrigstiden (blant annet Ilakomplekset), 1950-tallet og 2000-tallet (Waldemars hage, Kiellands Hus med flere). Handel og spisesteder rundt Alexander Kiellands plass. Ila skole.
Bolteløkka er strøket avgrenset av Thereses gate i vest, Ullevålsveien i nord og øst og Louises gate og Wilhelms gate i syd. Variert bebyggelse med tette kvartaler og villaer i mur og tre. Bolteløkka skole.
Fagerborg ligger mellom Bislett og Marienlyst, avgrenset av gatene Suhms gate og Fagerborggata i vest, Sporveisgata i syd, Thereses gate, Stensgata, Stensparken og Pilestredet i øst og Ullevålsveien og Kirkeveien i nord. Leiegårder langs Thereses gate og Jessenløkken ved Kirkeveien, ellers stor andel villaer. Stensparken, Fagerborg videregående skole og Fagerborg kirke ligger i strøket.
Valleløkka (kalles også Valle, som kan forveksles med strøkene Valle og Valle Hovin ved Helsfyr), er området mellom Colletts gate (til St. Hanshaugen) og Geitmyrsveien i øst, Ullevålsveien i syd og vest og General Birchs gate i nord. Strøket har mest villaer, enkelte nyere lavblokker. Frölichbyen (sosialt boligprosjekt 1870), «Ringnesslottet» (Colletts gate 43) og friområdet Idioten ligger på Valleløkka.
Adamstuen er de nærmeste kvartalene syd, vest og nord for krysset mellom Ullevålsveien og Thereses gate / Sognsveien, og nord til Kirkeveien. Boliger, leiegårder i syd, villaer mot Kirkeveien.
Marienlyst ligger nord for Kirkeveien (ring 2). Boliger, mange fra mellomkrigstiden. NRK.
Lovisenberg er området mellom Geitmyrsveien, Griffenfeldts gate, Uelands gate og Ilabebyggelsen langs Colletts gate. En stor del av området er Lovisenberg diakonale sykehus og Lovisenberg diakonale høgskole. Resten av strøket dekkes av Nasjonalt folkehelseinstitutt, Odontologisk fakultet, Lovisenberg kirke, eldreinstitusjoner og noen boliger.
Lindern er området avgrenset av gatene General Birchs gate, Ullevålsveien, Sognsveien, Thulstrups gate, Kirkeveien og Geitmyrsveien. Norges veterinærhøgskole ligger ned mot Adamstuen. Det meste av strøket er havebyen bygget av kommunen i årene før 1920 med 25 frittliggende bygninger (525 leiligheter) med store beplantede gårdsrom.
Med unntak av Marienlyst er alle områdene nord for Kirkeveien strøksløse. Dette gjelder området rundt Vestre Aker kirke, Ullevål sykehus-området, Nordre gravlund og Geitmyra, kort sagt nesten hele nordgrensen.
Suhms gate – Fagerborggata – Pilestredet i vest langs grensen til bydel Frogner
Uelands gate – Maridalsveien – Hausmanns gate i øst langs grensen til bydelene Sagene og Grünerløkka.Hovedgater øst-vest er
ring 1 Hammersborggata – Pilestredet syd i bydelen, dels i tunnel.Bydelen har trikk i Grensen – Pilestredet – Thereses gate – Sognsveien (linjen til Rikshospitalet). I den delen av bydelen som ligger i sentrum går det flere trikkelinjer.
Busstilbudet er meget godt, nord–syd med linje 37 i Kierschows gate (fra Sagene) – Geitmyrsveien – Colletts gate – Ullevålsveien – Akersgata, og linjene 34 og 54 i Uelands gate – Maridalsveien – Hausmanns gate. Øst–vest går linje 21 i Waldemar Thranes gate og linje 20 fra Sagene og ring 2 mot Majorstua. Linjene 21, 37 og 54 har de siste årene fått øket frekvens (henholdsvis 6, 5 og 7 minutter mellom bussene i rushtid) og fysisk tilrettelegging (ombygging av kryss med mere) for å øke hastigheten. Linje 33 går Waldemar Thranes gate og ned Ullevålsveien, mens linje 46 går fra Majorstua og Ullevålsveien til sentrum fra ring 2.
Natt til fredag og lørdag går det nattbuss i Uelands gate og Thereses gate. Langs ring 2 går det flybuss til Oslo lufthavn, Gardermoen.
Sykkel er mye brukt, selv om tilretteleggingen for sykkel har kommet kort. Det finnes sykkelfelt i Torggata, langs vestsiden av St. Hanshaugen park og i Sognsveien. Eneste lengre strekning tilrettelagt for sykkel er Maridalsveien – Uelands gate syd for Colletts gate. Bydelen har elleve oppstillingsplasser for bysykler (felles sykler på abonnement).
Siden bydelen ligger midt i indre by er det kort å gå både til sentrum (mindre enn 1500 meter fra sydenden av St. Hanshaugen park til Karl Johans gate) og til handle- og utelivsstrøk som Grünerløkka og Majorstuen.
St. Hanshaugen, 89 mål stor høyde (høyeste punkt 83 meter over havet), byens første større park utenfor sentrum, parkmessig opparbeidet fra 1860-årene
Stensparken, 48 mål, med høyden Blåsen i nordre del, park og Fagerborg kirke i sydlige del
Idioten, friområde på Valleløkka, heller ned mot Adamstuen, ligger til Ullevålsveien og General Birchs gate
Utsikten, ved Westye Egebergs gate på Egebergløkka der Akerryggen begynner i syd, utsikt over de indre østlige bydelene.Plasser med vegetasjon og mindre grønne flekker finnes blant annet mellom Regjeringskvartalets Y-blokk og Deichmanske bibliotek, på Sophus Bugges plass og Evald Ryghs plass.
Til sammen betyr dette at det er få av bydelens beboere som ikke har en park eller et friområde nær ved boligen. 
Geitmyra, mellom ring 2, Uelands gate og Kierschows gate, brukes til skolehager.
Krist kirkegård, ved Grubbegata på Hammersborg, anlagt 1654, først for Akershus slottsmenighet, senere for Garnisonsmenigheten, ikke lenger i bruk. Før cirka 1950 omfattet den også det som i dag er Kristparken
Gamle Aker kirkegård, øst for Gamle Aker kirke med utsikt over de indre østlige bydelene, har vært gravplass siden 1837. Mange ble gravlagt under kirkegulvet inntil dette ble forbudt i 1805
Nordre gravlund, mellom Kierschows gate, Tåsenveien og Uelands gate, innviet 1884
Vestre Aker kirkegård, ved ring 2, Ullevålsveien og Blindernveien, innviet i 1855
Vår Frelsers gravlund, fredet, nasjonal æresgravlund, mellom Ullevålsveien, Akersbakken og Akersveien, anlagt 1808, flere ganger utvidetVaterland kirkegård, som ble tatt i bruk i 1659 eller noe tidligere og gikk ut av bruk i 1811, lå der Møllergata 19 ligger i dag.
I den delen av bydelen som vanligvis regnes til Oslo sentrum (Hausmannkvartalene og Hammersborg medregnet) finnes disse plassene:
Arbeidersamfunnets plass, mellom Torggata, Samfunnshuset, Calmeyers gate og Hammersborggata. Offentlig plass fra 1930-årene da fengselsbygningen knyttet til Tukthuset ble revet
Arne Garborgs plass, på Hammersborg, navnet vedtatt 1936, fra 1970 under Regjeringskvartalets Y-blokk. Hovedbrannstasjonen ligger til plassen
Einar Gerhardsens plass, mellom de tre regjeringsbygningene i Grubbegata: høyblokken, R 4 og S-blokken
Hammersborg torg, mellom Grubbegata og Møllergata. OBOS og Dagsavisen har kontorer til plassen
Johan Nygaardsvolds plass, på Hammersborg, mellom regjeringsbygningene Høyblokken og Y-blokken, navnet vedtatt 1985
Kommandør T.I. Øgrims plass, ved Bernhard Getz' gate, ligger til Frelsearmeens hovedkvarter (fasade Akersgata 73)
St. Olavs plass, stjerneformet plass der St. Olavs gate, Universitetsgaten, Munchs gate og Langes gate møtes, navnet vedtatt 1864. ABC-teatret, nå Edderkoppen, ligger til plassen.
Youngstorget, omkranset av Pløens gate, Eva Kolstads gate, Møllergata, Youngs gate og Folketeaterkvartalet. Torghandel. Brukes til arbeiderbevegelsens politiske møter. Navnet vedtatt 1951, tidligere NytorvetI den øvrige bydelen ligger disse plassene:
Bjørnstjerne Bjørnsons plass, på Marienlyst. Hovedbygningen for NRK ligger til plassen
Evald Ryghs plass, på Ila, mellom Evald Ryghs gate, Ilagata og Fougstads gate, lekeplass og park
Falck Ytters plass, på Ila, mellom Waldemar Thranes gate, Ungers gate, Bjerregaards gate og Brandts gate, bebygget i tre lag: Ilagarasjen, kjøpesenter (St. Hanshaugen senter), ballplass, navnet vedtatt 1933
Knud Knudsens plass, i sydenden av St. Hanshaugen park der Geitmyrsveien møter Ullevålsveien, navnet vedtatt 1962
Margrethe Munthes plass, på Fagerborg / Bislett, der Stensgata møter Thereses gate, navnet vedtatt 2005
Martinus Lørdahls plass, ved Bislett stadions nordøstre hjørne, der Sofies gate og Louises gate møtes, navnet vedtatt 1934
Sofies plass, ved Bislett stadions sydøstre hjørne der Sofies gate møter Dalsbergstien, navnet vedtatt 1891
Sophus Bugges plass, på Fagerborg, mellom Pilestredet og Fagerborggata ved Fagerborg videregående skole, navnet vedtatt 1914
Disse kirkene med menigheter i Den norske kirke (statskirken) ligger i bydelen:
Fagerborg kirke, Pilestredet 72, ligger i sydenden av Stensparken, innviet 1903
Gamle Aker kirke, Akersveien 26, Oslos eldste stående bygning, bygget sannsynligvis noen år før 1100
Markus kirke, fasade mot Ullevålsveien, inngang også fra Schwensens gate, innviet 1927
Trefoldighetskirken, Akersgata 60, innviet 1858. Menigheten tilhører Domkirken prestegjeldMenighetene knyttet til disse fem kirkene tilhører Oslo Domprosti.
Vestre Aker kirke, Ullevålsveien 117, innviet 1855, tilhører Vestre Aker prosti
Døves kirke, Fagerborggata 12, innviet 1974, tilhører Døveprostiet.I tillegg hører et mindre område ved Storgata til Oslo domkirke menighet.
Frelsesarmeen hovedkvarter og Templet Korps, Kommandør T.I. Øgrims plass 4, innviet ca. 1979
Maria Bebudelses kirke, Det greske ortodokse samfunn i Norge, Thor Olsens gate 9, innviet 1892
Tabernacle of Grace International Church, Hausmanns gate 31 (Blå kors kontaktsenters lokale)
Vår Frelsers Ortodokse kirke, i kapellet i Vår Frelsers gravlund (Den Russiske Ortodokse Kirke i Norge)Synagoge for Det Mosaiske Trossamfund, innviet 1920, ligger i Bergstien 13.
Ila skole, Fougstads gate 10, barne- og ungdomsskole 1.-10. trinn med elever fra Bolteløkka og Møllergata skoler, grunnlagt 1916
Marienlyst skole, Tusentrippen 5, barne- og ungdomsskole 1.-10. trinn, grunnlagt 1952
Møllergata skole, Møllergata 49, barneskole 1.-7. trinn, grunnlagt 1826, nåværende bygning fra 1861, eldste skolebygning som er i bruk i Oslo, byens eldste skolekorps grunnlagt 1901
Ullevålsveien skole, Bolteløkka allé 8, for barn med spesielle lærevansker, 3.-10. trinn, tar opp barn fra et større område. Bygningen er fra 1912.De tre kommunale videregående skolene er
Kirkeveien videregående skole, spesialundervisning knyttet til Ullevål universitetssykehus, Lille Ullevål, Kirkeveien 166
Oslo katedralskole, Ullevålsveien 31, grunnlagt 1153To private videregående skoler holder til i bydelen:
Akademiet videregående skole, Pilestredet 56AOslo Sanitetsforenings hjelpepleierskole, grunnlagt 1936, som lå i Fredrikke Qvams gate 1, ble nedlagt i august 2011Bydelen har disse friskolene på grunnskolens og videregående nivå:
St. Sunniva skole, Akersveien 4, privat katolsk barne- og ungdomsskole, grunnlagt 1865
Barratt Due musikkinstitutt, med høgskoleavdeling, Lyder Sagens gate 2, grunnlagt 1927
OsloMet – storbyuniversitetet, etablert 1. august 2011 gjennom sammenslåing av Høgskolen i Oslo og Høgskolen i Akershus, og akkreditert som universitet i 2018. Den ligger på Bislett, er opprinnelig grunnlagt 1994 og landets største statlige høgskole med over 11 000 studenter.
Kunsthøgskolen i Oslo, Fakultet for design (tidl. Statens håndverks- og kunstindustriskole, grunnlagt 1818), Ullevålsveien 5 og Nordahl Bruns gate 8
Norges veterinærhøgskole, Ullevålsveien 72, etablert ved stortingsvedtak 1918 og 1934, startet driften 1935Ett universitetsfakultet holder til i bydelen:
Universitetet i Oslo, Det odontologiske fakultet, Geitmyrsveien 69/71. Norges Tannlægehøiskole ble grunnlagt 1928 og er fra 1959 fakultet ved Universitetet.Westerdals School of Communication, Fredensborgveien 24Q, grunnlagt 2001, er en privat skole.
Eva Ramm, Erling Lae og Ørnulf Olsen: St. Hanshaugen Ullevål – streiftog i bydelens nedre del. Oslo kommune, St. Hanshaugen Ullevål bydelforvaltning, 1995
Ole Daniel Bruun: Arkitektur i Oslo. En veiviser til byens bygningsmiljø. Kunnskapsforlaget, 1999
Statistisk årbok for Oslo, flere årganger og Oslospeilet 3-4/2006. Begge Oslo kommune, Utviklings- og kompetanseetaten
Kart med bevaringsstatus for bygninger i indre by som viser historisk utvikling

Dette er en liste over byer i Russland. Ifølge en folketelling fra 2002 er det 1108 byer i Russland. 

Bythocyprididae er en av seks familier innenfor overfamilie Bairdioidea, i underordenen Bairdiocopina somm inngår på sin side i ordenen Podocopida av muslingkreps, som er små krepsdyr. Denne overfamilien har 6 familier, hvorav 3 nålevende og 3 utdødde. 
Av artene i gruppen finnes noen i Europa, herunder Bythocypris bosquetiana i Nord-Atlanteren fra Middelhavet til Trøndelag inklusive kysten av Vestlandet og Shetland, samt arten Bythocypris obtusata utenfor Vestlandet og De britiske øyer. Videre finner vi Anchistrocheles acerosa i Engelske kanal med funn fra Plymouth.Skillet mellom ordnene av muslingkreps er basert på  morfologi snarere enn molekylær analyse, og det er mulig at muslingkreps-gruppen er parafyletisk og bør deles. Mye av den tidlige forskningen, inklusive beskrivelsen av Myodocopa-gruppen, er gjort av den norske marinbiologen og havforskeren Georg Ossian Sars.
Taksonomien av muslingkreps er omstridt og inneholder vanskelig systematiserte grupper. En moderne oppdatering av systematikken gis av Martin and Davis, som følgende oversikt følger ned til nivået orden, mens lavere nivåer i enkelte tilfeller følger Catalogue of Life: , men i hovedregelen WoRMS-databasen.

C More Entertainment er et nordisk medieselskap som eies av Bonnier. Selskapet driver fjernsynskanaler under merkenavnene Canal+ og C More Film, men fra 4. september 2012 bærer alle kanalene navnet C More idet navnet Canal+ hang igjen fra selskapets tidligere franske eier, Canal+ Groupe.
C More Entertainment har sin bakgrunn i kanalen Filmnet, som i 1997 fikk navnet Canal+ da den ble kjøpt opp av det franske selskapet Canal+ Groupe. I 2003 fikk kanalgruppen navnet C More Entertainment (men fortsatte å benytte varemerket Canal+ på lisens). C More Entertainment ble solgt til SBS Broadcasting Group 9. februar 2005, og videre til TV4-Gruppen 16. juni 2008. I mai 2010 kjøpte Telenor 35 prosent av aksjene for 787 millioner kroner. Telenor solgte seg ut igjen juni 2014, og Bonnier er i dag eneeier av selskapet. Selskapet vokste seg i stort på rettighetene til Premier League som de hadde fra 1996/1997-sesongen til 2009/2010-sesongen, men tapte deretter disse til rettighetsselskapet Medge Consulting som videresolgte rettighetene i Norge til TV 2. I juni 2011 ble det klart at selskapet hadde kjøpt rettighetene til seks av åtte tippeligakamper fra 2013 til 2016 uten budrunde, noe som fikk stort oppmerksomhet i media.
Kanaltilbudet har blitt endret flere ganger. I utgangspunktet var det bare Canal+ og Canal+ Gul, men senere har tilbudet økt og forandret seg flere ganger etter hvilke rettigheter de har. De nåværende kanalene er per mai 2016:

Calcodes striatus er en bille som hører til familien hjortebiller (Lucanidae) i gruppen skarabider (Scarabaeoidea). 
En middelsstor (30-49 millimeter), avlang, blank, brunsvart hjortbille, kroppen mer eller mindre tett kledt med grågule, hårlignende skjell som danner brede striper på dekkvingene. Hannens kjever er lange og middels kraftige, med én tann i den ytre delen, nedoverbøyde sett fra siden. Hodet er avrundet firkantet. Pronotum er mye bredere enn langt, rundet uten tenner på sidene, tydelig innsnevret bak. Dekkvingene er nokså jevnbrede og avlange. Undersiden er samme farge som oversiden. Hunnen er bredere enn hannen, uten forstørrede kjever. Arten ligner mye på Calcodes cephalotes, men hannens kjever er noe kraftigere.

Call of Duty: WWII er et førstepersonsskytespill utviklet av Slegdehammer Games og publisert av Activision til PlayStation 4, Xbox One og Microsoft Windows. Det er det fjortende spillet i serien, og det første spillet i serien som er satt til andre verdenskrig siden Call of Duty: World at War, gitt ut i 2008. Spillet viser den europeiske siden av krigen. Kampanjen er sentrert rundt en gruppe i 1. infanteriedivisjon, og følger kampene sine i vestfronten, mens flerspillermodusen utvides på ulike fronter som ikke er sett i kampanjen. Spillet ble lansert 3. november 2017.

Middelsstore (vingespenn 45-50 millimeter), forholdsvis slanke, brune smygere. Forvingen har et lyst skråbånd.
Larven er naken, med en tydelig avsatt og påfallende stor, brun hodekapsel. I alle fall hos Calliades zeutus er den mørk grønnlig med en rekke av gule flekker på hver side av ryggen.
Artene lever i lavtliggende, fuktig skog. Larvene til Calliades zeutus lever på planten Petrea volubilis (Verbenaceae).

Callisto, eller Jupiter IV, er en av Jupiters måner. Den er den åttende månen og den fjerde galileiske månen utover fra Jupiter, med en baneradius på ca. 1 880 000 km.
Månen fullfører et omløp på 16,69 jorddager. Den er ikke en del av baneresonansen mellom Io, Europa og Ganymedes og er derfor ikke utsatt for tidevannsoppvarming.
Callisto roterer synkront med baneperioden slik at samme halvkule alltid vender mot Jupiter. Overflaten er mindre påvirket av Jupiters magnetosfære enn på de andre galileiske månene fordi banen er lengre unna.Månen er den tredje største månen i solsystemet og den nest største i det jovianske systemet, etter Ganymedes. Utenfor Jupiter-systemet er bare Titan større. Massen er ca. 33 % av massen til planeten Merkur, mens diameteren er 99 % av Merkurs. Callisto har planetmasse – stor nok til å gi hydrostatisk likevekt,
og hadde vært en dvergplanet dersom den gikk i bane direkte rundt solen.Callisto er sammensatt av omtrentlige like mengder bergarter og iser, med en gjennomsnittlig tetthet på ca. 1,83 g/cm³. Is, karbondioksid, silikater og organiske forbindelser er oppdaget spektroskopisk på overflaten. Data fra sonden Galileo antyder en liten steinete planetkjerne av silikater og muligens underjordiske hav av flytende vann på en dybde av 100–150 km.Overflaten er svært gammel med en høy kratertetthet. Den viser ingen tegn til platetektonikk eller vulkanisme, og antas hovedsakelig å ha utviklet seg gjennom nedslag.
Formasjonene omfatter ringstrukturer, variert formete nedslagskratre og kjeder av kratre (catanae) med tilhørende skråninger, åsrygger og avleiringer.
Små, lyse frostavleiringer på de høyeste nivåene er omgitt av lavtliggende, jevne banker av mørke materialer,
og antas å være et resultat av sublimasjonsdrevet nedbrytning av små landformer. Dette støttes av den generelle mangelen på små nedslagskratre og tilstedeværelsen av små avrundede fjell som anses å være restene av disse.
Callisto antas å ha blitt dannet av sakte akkresjon fra skiven av gass og støv som omga Jupiter etter dannelsen av planeten.
Langsom akkresjon og mangelen på tidevannsoppvarming ga for lite varme for en rask differensiering. Konveksjonen i Callistos indre like etter dannelsen, førte til delvis differensiering og muligens til dannelsen av en liten, steinete kjerne og et underjordisk hav.Callisto ble oppdaget av Galileo Galilei i 1610
og av Simon Marius rundt samme tid. Det har blitt foretatt stadig bedre observasjoner gjennom århundrer ved bruk av stadig mer avanserte teleskoper og ved forbiflyvninger med romsonder. Pioneer 10 var i 1973 det første romfartøyet som besøkte Callisto. Det er blitt etterfulgt av seks andre romsonder, mens én er på vei. Romsonden Galileos besøk fra 1996 til 2001 har gitt hovedmengden av kunnskapen om Callisto.
Et mulig underjordisk hav kan inneholde liv, selv om forholdene er mer gunstige på Europa. På grunn av de lave strålingsnivåene har Callisto blitt foreslått som egnet for en menneskelig base i en fremtidig utforskning av det jovianske systemet.
Gallileo Gallilei hevdet retten til å navngi de galileiske månene. Han vurderte benevnelsen «kosmiske stjerner», men landet på de «medicianske stjernene». Den franske astronomen Nicolas-Claude Fabri de Peiresc foreslo personnavn fra Medici-familien, men forslaget ble ikke tatt opp.Simon Marius hevdet også å ha funnet de galileiske månene. Selv om han ikke ble kreditert oppdagelsen, ble hans navn på månene tatt i bruk. I publikasjonen Mundus Iovialis anno M.DC.IX Detectus Ope Perspicilli Belgici fra 1614 foreslo han navnene «Jupiters Merkur» (Io), «Jupiters Venus» (Europa), «Jupiters Jupiter» (Ganymedes) og «Jupiters Saturn» (Callisto), eller den første, andre, tredje og fjerde av de «jovianske planetene».
Nomenklaturen slo ikke an. Basert på forslag fra Johannes Kepler i oktober 1613, utarbeidet han et skjema hvor månene var oppkalt etter elskerinnene til Zevs fra gresk mytologi eller hans ekvivalent Jupiter fra romersk mytologi. Den fjerde av de største månene ble oppkalt etter skikkelsen Callisto i gresk mytologi. Hun var ifølge noen kilder datteren av Lykaon, kongen av Arkadiaen. Andre steder beskrives hun som en nymfe, som var forbundet med gudinnen for jakt, Artemis, og som ble kurtisert av Zevs.
Navnene til Marius ble lenge sett på med misbilligelse og ikke brukt, men ble vanlige på midten av det 20. århundre. Tidligere astronomisk litteratur brukte ofte romertall (et system introdusert av Galileo): Io ble kalt Jupiter I eller «Jupiters første måne», Europa ble kalt Jupiter II eller «Jupiters andre måne», Ganymedes ble kalt Jupiter III eller «Jupiters tredje måne» og Callisto ble kalt Jupiter IV eller «Jupiters fjerde måne». Etter oppdagelsen av Saturns måner ble navnesystemet til Kepler og Marius tatt i bruk. I 1892 førte oppdagelsen av Amalthea til at Callisto ble regnet som Jupiters femte satellitt. Voyager-sonden oppdaget ytterligere tre indre måner i 1979, og Callisto betraktes som Jupiters åttende satellitt, selv om den fremdeles kalles Jupiter IV.
Callisto er den ytterste av de fire galileiske måner. Banen i en avstand av ca. 1 880 000 km (26,3 ganger radien til Jupiter på 71 492 km) er betydelig større enn baneradien på 1 070 000 km til den nest nærmeste galileiske månen Ganymedes. Callisto er ikke del av baneresonansen som de tre andre galileiske månene er tidevannslåst i, og har sannsynligvis heller aldri vært det.Som hos de fleste regulære planetmåner er rotasjonen låst til å være synkron med omløpet. Lengden på en dag på Callisto (omløpsperioden) er ca. 16,7 dager på jorden. Banen er noe eksentrisk og inklinert mot den jovianske ekvator, men eksentrisiteten og inklinasjonen endres kvasi-periodisk over århundrer på grunn av gravitasjonell perturbasjon fra solen og planeten. Endringene går mellom 0,0072–0,0076 og 0,20–0,60°, og gjør at aksehelningen (vinkelen mellom rotasjonsaksen og baneaksen) varierer mellom 0,4 og 1,6°.Mangelen på tidevannsoppvarming har hatt viktige konsekvenser for den indre strukturen og evolusjonen. Fluksen av partikler fra Jupiters magnetosfære er ca. 300 ganger lavere enn på Europa. Derfor har bestråling av ladde partikler hatt liten effekt på overflaten sammenlignet med de andre galileiske månene. Strålingsnivået på overflaten tilsvarer ca. 0,01 rem (0,1 mSv) per dag.
En gjennomsnittlig tetthet på 1,83 g/cm³ antyder en sammensetning av tilnærmet like deler av bergarter og is, med noen frosne volatile stoffer som ammoniakk i tillegg. Massefraksjonen av is ligger mellom 49 og 55 %. Bergartene er trolig, liksom L/LL-type kondritter, sammensatt av mindre totalt jern, mindre metallisk jern og mer jernoksider enn H-kondritter. Vektforholdet mellom jern og silikoner er 0,9:1,3, mens det på solen er ca. 1:8.Overflaten har en albedo på ca. 20 %. Overflatesammensetningen antas å være ganske lik sammensetningen som helhet. Nær-infrarød spektroskopi har avslørt  absorpsjonsstriper av is ved bølgelengder på 1,04, 1,25, 2,0 og 3,0 mikrometer. Is synes å være utbredt på overflaten, med en massefraksjon på 25–50 %. Analyser av nær-infrarøde og ultrafiolette spektrum fra Galileo og fra bakken har avslørt magnesium- og jern-bærende hydrerte silikater, karbondioksid, svoveldioksid, og muligens ammoniakk og andre ulike organiske forbindelser. Spektraldata i småskala indikerer at overflaten er ekstremt heterogen. Små, lyse flekker av ren is er blandet med flekker av steinholdig isblanding og litt større mørke områder av materialer som ikke er av is.Overflaten er asymmetrisk: Den førende halvkulen – som vender mot fartsretningen – er mørkere enn den som vender bort. Hos de andre galileiske månene er det motsatte tilfelle. Den etterfølgende halvkulen er tilsynelatende rik på karbondioksid, mens den førende halvkulen har mer svoveldioksid. Mange nyere nedslagskratre som Lofn har også mye karbondioksid. Samlet kan den kjemiske sammensetningen av overflaten, spesielt i de mørke områdene, være nær den som er observert på D-type-asteroider, som har karbonholdige overflater.
Under den forslåtte overflaten finnes en kald, stiv og isete litosfære som er 80–150 km tykk. Et salt hav 50–200 km dypt kan ligge under skorpen, og er påvist av studier av magnetfeltene rundt Jupiter og månene. Callisto svarer til Jupiters varierte bakgrunnsmagnetfelt som en perfekt konduktiv sfære; feltet kan ikke trenge inn i månen, og antyder et lag av høyt konduktive væsker på innsiden med en tykkelse på minst 10 km Eksistensen av et hav er mer sannsynlig hvis vann inneholder en ligen mengde ammoniakk eller annen kjølevæske, opp til 5 % i vekt. I dette tilfellet kan havet være 250–300 km dybt. Uten et hav vil den isete litosfæren være opp til ca. 300 km.
Under litosfæren og et antatt hav fremstår Callisto verken som helt ensartet eller særlig variabel. Data fra banesonden Galileo (spesielt det dimensjonsløse treghetsmomentet – 0,3549 ± 0,0042 – fastsatt under nærpasseringer) antyder at det indre består av komprimert stein og is, med en økende steinmengde med dybden på grunn av delvis bunnsetning av bestandelene. Med andre ord er Callisto bare delvis differensiert. Tettheten og treghetsmomentet er forenelig med en liten kjerne av silikat i sentrum. Dens radius kan ikke overstige 600 km, og tettheten kan ligge i området 3,1–3,6 g/cm³. Callistos indre står i sterk kontrast til Ganymedes', som tilsynelatende er fullt differensiert.
Ingen andre steder i solsystemet finnes det større tetthet av nedslagskratre enn på Callistos gamle overflate. Tettheten er så høy at nye kratre vil utradere gamle. Der er ingen store fjell, vulkaner eller andre endogene tektoniske formasjoner. Nedslagskratrene og multi-ring-formasjonene er – sammen med tilhørende brudd, skråninger og avleiringer – de eneste store formasjonene.Overflaten kan deles inn i flere geologisk ulike deler; kraterbelagte sletter, lyse vidder, lyse og mørke jevne sletter og ulike elementer knyttet til spesielt multi-ring-formasjoner og kratre. De kraterbelagte slettene utgjør mesteparten av arealet og står for den gamle litosfæren, en blanding av is og steinmaterialer. De lyse viddene inkluderer lyse nedslagskratre som Burr og Lofn og de utvaskete restene av gamle, store kratre kalt palimpsest, den sentrale delen av multi-ring-formasjonene, og isolerte flekker på kraterslettene. Disse lyse slettene antas å komme fra isnedslag.
De lyse jevne slettene utgjør en liten del av overflaten og finnes i ryggene og trau-sonene til Vallhalla- og Åsgard-formasjonene og som isolerte flekker på de kraterbelagte slettene. Det ble antatt at de var forbundet med endogene aktiviteter, men bilder fra Galileo viste at de lyse, jevne slettene korrelerer med kraftig oppsprukket og hullete terreng og ikke viser tegn til gjenoppbygging av overflaten. Små, mørke og glatte områder utgjør mindre enn 10 000 km², og ser ut til å omgi terrenget omkring. De er muligvis rester av isvulkaner. Både de lyse og de varierte glatte slettene er noe yngre og mindre kraterbelagte enn de kraterbelagte slettene i bakgrunnen.
Nedslagskratrenes diameter går fra 100 m – en grense definert av bildeoppløsningen – til over 100 km, ikke medregnet de fler-ringete formasjonene. Kratre med diameter mindre enn 5 km, har flate gulv eller enkle bolleformasjoner. De som er 5–40 km i diameter har vanligvis en topp i midten. Større nedslagsformasjoner, med diameter fra 25–100 km har groper i stedet for topper i midten, slik som Tindr-krateret. De største kratrene med diametre over 60 km kan ha sentrale kupler som antas å komme av tektonisk løfting av midten etter et nedslag; eksempler inkluderer Doh og Hár-kratrene. Et lite antall svært store – større enn 100 km i diameter – og svært lyse nedslagskratre har en avvikende kuppelgeometri. De er uvanlig grunne, og kan være en overgangsform til de fler-ringete formasjonene, som med nedslagsformasjonen Lofn. Kratrene er generelt grunnere enn de på månen.
De største nedlagsformasjonene er fler-ringede bassenger. Det største krateret Valhalla har en lys region i midten som er 600 kilometer i diameter og har ringer som strekker seg så langt som 1 800 kilometer fra midten (se figur). Det nest største krateret Åsgard måler ca. 1 600 kilometer i diameter. De fler-ringete strukturene skyldes trolig konsentrisk oppsprekking av litosfæren under nedslagskratrene. Ringene ligger på et lag av mykt eller flytende materialer, muligens et hav. Kraterkjeder – for eksempel Gomul Catena – er lange kjeder med kratre som ligger i rette linjer på overflaten. De ble sannsynligvis dannet av objekter som ble påvirket av tidevannskreftene da de passerte nær Jupiter før nedslaget på Callisto, eller av skrå nedslag. Et historisk eksempel på en slik påvirkning er Shoemaker-Levy 9.
Små flekker av ren is med en albedo så høy som 80 % er omgitt av mye mørkere materialer. Bilder med høy oppløsning fra Galileo viste at de lyse flekkene hovedsakelig er lokalisert på forhøyede formasjoner, typisk på kraterkanter, skråninger, rygger og små avrundede fjell. Sannsynligvis er de tynne avleiringer av frossent vann. Det mørkere materialet ligger vanligvis i lavere terreng som omgir de lyse formasjonene og er tilsynelatende jevnt. Det danner ofte flekker opp til 5 km på tvers i kraterbunner og i fordypninger.
På skalaer under en kilometer er overflaten mer forringet enn på de andre galileiske månene. Typisk er der mangel på små nedslagkratre med diameter mindre enn 1 km sammenlignet med for eksempel de mørke slettene på Ganymedes – i stedet for små kratre er små avrundede fjell og groper svært utbredt. Fjellene antas å være rester av kraterkanter som har blitt forringet av en usikker prosess. Den mest sannsynlige prosessen er sakte sublimasjon av is, som er mulig ved en temperatur opp til 165 K, som blir nådd ved et punkt hvor solen står rett over. En slik sublimasjon av vann eller andre volatiler fra skitten is som er grunnfjellet forårsaker nedbrytningen. Restene av massen som ikke er is danner skred fra helningene i kraterveggene, og slike skred er ofte observert nær og i nedslagskratre. Noen ganger er kraterveggene avskåret av slyngete dal-lignende snitt kalt «guilles» som ligner visse overflateformasjoner på Mars. I hypotesen om sublimering av isen er det lavtliggende mørke materialet tolket som et teppe primært bestående av ikke-isholdige rester som stammer fra forringede kraterkanter og som har dekket et tidligere dominerende grunnfjell av is.
Den relative alderen til de ulike overflatedelene kan bestemmes ut ifra tettheten av nedslagskratre. Jo eldre overflaten er, jo tettere ligger kratrene. Nøyaktige dateringer er ikke utført, men basert på teoretiske betraktninger antas de kraterbelagte slettene å være ~4.5 milliarder år gamle – datert nesten tilbake til dannelsen av solsystemet. Alderen på de fler-ringede strukturene og nedslagksratrene avhenger av valgte rater for bakgrunnskratre. Estimatene varierer fra 1 til 4 milliarder år.
En svært tynn atmosfære av karbondioksid ble oppdaget av Galileos Near Infrared Mapping Spectrometer (NIMS) fra dens absorpsjonsfunksjoner nær bølgelengden 4,2 mikrometer. Overflatetrykket er anslått til 7,5×10-12 bar (0,75 µPa) og partikkeltettheten 4×108 cm-3. En så tynn atmosfære vil forsvinne på bare fire dager, og må fornyes konstant, muligvis av en sakte sublimasjon av karbondioksidholdig is fra satellittens isete skorpe, som er forenelig med hypotesen om sublimasjonsnedbrytning for dannelsen av små avrundede fjell på overflaten.
Ionosfæren ble oppdaget av Galileo. Den høye tettheten av elektroner på 7–17×104 cm−3 kan ikke forklares ved fotoionisering av karbondioksidet i atmosfæren alene. Derfor er trolig atmosfæren dominert av molekylært oksygen – i mengder på 10–100 ganger større enn CO2. Oksygen er imidlertid ikke påvist direkte. Observasjoner med Hubble-teleskopet (HST) ga en øvre grense for en mulig konsentrasjon i atmosfæren, som er forenelig med de ionosfæriske målingene. På samme tid oppdaget HST kondensert oksygen i overflaten.
Callisto er bare delvis differensiert, mens Ganymedes er fullt differensiert. Dette ble avdekket da banesonden Galileo målte månenes treghetsmoment.Differensiering betyr at de tyngre stoffene synker nedover mot kjernen, mens lettere stoffer blir igjen lengre oppe. Denne prosessen etterlater seg distinkte lag med ulik sammensetning. Ganymedes består således av en kjerne, en indre mantel, en ytre mantel og en skorpe, der grensene mellom de ulike lagene er klart adskilte av egenartede stoffer. Sammensetningen av Callistos indre er mer ensartet. Stoffene i Callisto har ikke i like stor grad blitt skilt fra hverandre gjennom oppvarming. Callisto har derfor aldri blitt oppvarmet tilstrekkelig mye til å smelte bestanddelene av is.Callisto er svært lik Ganymedes, men hadde en mye enklere geologisk historie. Overflaten er hovedsakelig formet av nedslag og andre ytre påvirkninger. Det finnes nesten ikke spor av tektonisk aktivitet på Callisto, mens det grove terrenget på Ganymedes hovedsakelig antas å ha en tektonisk opprinnelse. Forskjellene er forklart med ulike forhold under dannelsen, høyere oppvarming av Ganymedes på grunn av tidevannskrefter og mer tallrike og energetiske nedslag på Ganymedes under det sene tunge bombardementet.
Den aksepterte modellen for månenes dannelse er akkresjon. Deres masse har vokst ved at gravitasjon har tiltrekket seg materie fra den jovianske subtåken – en skive med gass og støv (akkresjonsskive) som eksisterte rundt Jupiter etter dannelsen av planeten. Det antas at akkresjonen pågikk langsomt under Callistos dannelse, slik at avkjølingen stort sett har holdt tritt med varmedannelsen forårsaket av nedslag, radioaktiv nedbryting og sammentrekning. Avkjølingen har dermed hindret smelting og rask differensiering. En mulig tidsskala for dannelsen er mellom 100 000 og 10 millioner år.Etter akkresjonen har radioaktiv oppvarming fra Jupiter påvirket månen, men i mindre grad enn de tre andre galileiske månene Io, Europa og Ganymedes. Månen har også blitt formet av termisk konduksjon (varmeledning) nær overflaten og av indre konveksjon – strømmer som har transportert energi i en fast eller subfast fase.Den største kilden til usikkerhet i modellene for alle ismånene, er detaljene rundt konveksjonen av den subfaste fasen. Den finner sted når temperaturen er tilstrekkelig nær smeltepunktet. Isens temperatur på sin side henger igjen sammen med dens viskositet; dette betyr at isen beveger seg med forskjellig hastighet i forskjellige lag. Konveksjon av subfaste faser er en sakte prosess hvor isen beveger seg ca 1 cm per år, men det er en svært effektiv kjølemekanisme over lange tidsskalaer. I det «stillestående lokkregimet» over isen antas varmen å bli ledet av et stivt, kaldt ytre lag av månen, som tilsvarer den ca. 100 km tykke litosfæren. En slik prosess kan forklare mangelen på endogen aktivitet i overflaten.På overflaten av Callisto finnes is i form av is Ih. Under de høye trykkene under overflaten, går isen på vei nedover over i de krystallinske formene Is II og Is III, og til slutt over i is VII i sentrum. Derfor er konveksjonen muligens lagdelt. Det er blitt foreslått at konveksjon av sub-fast fase har forhindret en større issmelting på et tidlig stadium av Callistos utvikling. Dermed vil den også ha hemmet en differensiering som ellers ville ha dannet en stor kjerne av stein og en mantel av is. Konveksjonen har vært så langsom at en delvis separasjon av bergarter og is har pågått i flere milliarder år. Differensieringen kan også være pågående den dag i dag.Når is er i I-fase, synker smeltetemperaturen ved økt trykk, og kommer ned i temperaturer så lave som 251 K ved 2 070 bar (207 MPa). Realistiske modeller viser at temperaturen mellom 100 og 200 km under Callistos overflate, er svært nær, eller noe over, denne unormale smeltetemperaturen.   Derfor kan det eksistere et «hav» av flytende vann i månens indre. Selv små mengder med ammoniakk – ca. 1–2 vektprosent – garanterer nesten for veskens eksistens. Ammoniakk vil nemlig senke smeltetemperaturen ytterligere.
Liksom tilfellet er med Europa og Ganymedes, har forskere foreslått at utenomjordisk mikrobiologisk liv kan eksistere i et salt hav under Callistos overflate. Forholdene er likevel mindre gunstige enn på Europa, hovedsakelig på grunn av manglende kontakt med bergarter og den lavere varmefluksen fra Callistos indre. Av de galileiske månene har Europa størst sannsynlighet for å støtte mikrobiologisk liv. Vitenskapsmannen Torrence Johnson uttalte følgende om sammenligningen av sannsynligheten for liv på Callisto med de andre galileiske månene:
Den første rapporterte observasjonen av Callisto og de andre galileiske månene ble gjort av Galileo Galilei 7. januar 1610 ved bruk av refraktorteleskop med 20× forstørrelse ved Universitetet i Padova. På grunn av den lave kraften i teleskopet kunne han ikke skille Io fra Europa før neste dag, 8. januar 1610. Oppdagelsen av de galileiske månene ble publisert i Galileos Sidereus Nuncius i mars 1610. I Mundus Jovialis (1614) hevdet Simon Marius å ha oppdaget månene i 1609, én uke før Galilei. Dette var likevel 29. desember 1609 i den julianske kalenderen, og 8. januar 1610 i den gregorianske kalenderen som Galilei brukte. Galilei publiserte arbeidene først, og er kreditert for oppdagelsene.
På 1800-tallet ble de galileiske månene brukt til bestemmelsen av lengdegrad, validering av Keplers lover for planetenes bevegelser og bestemmelsen av tiden som kreves for lyset å ferdes mellom Jupiter og jorden.
Romsondene Pioneer 10s og Pioneer 11s møte med Jupiter på 1970-tallet bidro lite til ny informasjon om Callisto sammenlignet med hva som var kjent gjennom observasjoner fra jorden. De ga likevel de første nærbildene. Pioneer 10 passerte Callisto den 3. desember 1973 i en avstand av 1 392 300 km. Pioneer 11 passerte Callisto den 2. desember 1974 i en avstand av 786 500 km, og gjorde det mulig å beregne massen mer nøyaktig.
Gjennombruddet kom med forbiflyvningene til Voyager 1 og Voyager 2 i 1979. Voyager 1 passerte 6. mars 1979 i en avstand av 126 400 km. Voyager 2 passerte 8. juli 1979 i en avstand av 214 930 km. De fotograferte mer enn halvparten av Callistos overflate ned til en oppløsning på 1–2 km og målte nøyaktige temperaturer, masse og form.
Neste runde med utforskning varte fra 1996 til 2001 da Galileo-sonden gjennomførte åtte nære møter med Callisto. De syv første fant sted 4. november 1996 (1 100 km), 25. juni 1997 (416 km), 17. september 1997 (524 km) og 5. mai, 30. juni, 14. august og 16. september 1999. Den siste forbiflyvningen under C30-omløpet den 25. mai 2001 var bare 138 km over overflaten. Banesonden fullførte fotograferingen av overflaten og leverte en rekke bilder med oppløsninger så høye som 15 m av utvalgte områder på Callisto.
På sin vei mot Saturn, tok Cassini-sonden i 2000 bilder i det infrarøde spektrum med høy kvalitet av de galileiske månene, inkludert Callisto. Den 7. desember 2000 fotograferte den Callisto i en avstand av 1 800 000 km.
På sin ferd mot Pluto tok New Horizons nye bilder og spektrum av Callisto i februar-mars 2007. Sonden passerte Callisto på sitt nærmeste den 28. februar 2007 i en avstand av 4 156 059 km.
Romsonden Juno ble skutt opp 5. august 2011, og ankom Jupiter 15. juli 2016. Sonden har begrensede avbildningsevner, men har det nær-infrarøde spektrometeret JIRAM.
Flere andre oppdrag er også blitt foreslått. I april 2011 annonserte ESA at de ville utrede et europeisk oppdrag for utforskning av mange av Jupiters måner, etter at et fellesprosjekt med NASA (Europa Jupiter System Mission) ikke kom i stand. ESA-oppdraget JUICE (JUpiter ICy moon Explorer) vil være basert på det tidligere planlagte Jupiter Ganymede Orbiter.
I 2003 utførte NASA en konseptstudie kalt Human Outer Planets Exploration (HOPE) om en mulig fremtidig utforskning av det ytre solsystemet med mennesker. De valgte å foreta en detaljvurdering av Callisto.Det ble foreslått å bygge en overflatebase på Callisto som kunne produsere drivstoff for utforskninger videre utover i solsystemet. Fordelene med Callito fremfor de andre galileiske månene er kombinasjonen av lav stråling (på grunn av avstanden fra Jupiter) og geologisk stabilitet. Romstasjonen kunne også legge til rette for en undersøkelse av Europa, eller være egnet for en «servicestasjon» for romfartøyer som passerer det jovianske systemet på sin ferd lengre ut i solsystemet. Den kunne da bruke en gravitasjonsslynge fra en nær forbiflyvning av Jupiter etter at den forlot Callisto.I en rapport fra desember 2003 uttrykte NASA håp om et bemannet oppdrag i 2040-årene.
Anderson, J.D.: Schubert, G.; Jacobson, R.A.; (1998). «Distribution of Rock, Metals and Ices in Callisto» (PDF). Science (engelsk). 280 (5369). Bibcode:1998Sci...280.1573A. PMID 9616114. doi:10.1126/science.280.5369.1573. Arkivert fra originalen (PDF) 26. september 2007. CS1-vedlikehold: Flere navn: forfatterliste (link)
Anderson, J.D.;Jacobson, R.A.; McElrath, T.P.; (2001). «Shape, mean radius, gravity field and interior structure of Callisto». Icarus (engelsk). 153 (1). Bibcode:2001Icar..153..157A. doi:10.1006/icar.2001.6664. CS1-vedlikehold: Flere navn: forfatterliste (link)
Barnard, E.E. (1892). «Discovery and Observation of a Fifth Satellite to Jupiter». Astronomical Journal (engelsk). 12. Bibcode:1892AJ.....12...81B. doi:10.1086/101715. 
Barr, A. C.Canup, R. M. (3. august 2008). «Constraints on gas giant satellite formation from the interior states of partially differentiated satellites». Icarus (engelsk). 198 (1). Bibcode:2008Icar..198..163B. doi:10.1016/j.icarus.2008.07.004. CS1-vedlikehold: Flere navn: forfatterliste (link)
Barr, A. C.Canup, R. M. (24. januar 2010). «Origin of the Ganymede–Callisto dichotomy by impacts during the late heavy bombardment». Nature Geoscience (engelsk). 3 (March 2010). Bibcode:2010NatGe...3..164B. doi:10.1038/NGEO746. CS1-vedlikehold: Flere navn: forfatterliste (link)
Bills, Bruce G. (2005). «Free and forced obliquities of the Galilean satellites of Jupiter». Icarus (engelsk). 175 (1). Bibcode:2005Icar..175..233B. doi:10.1016/j.icarus.2004.10.028. 
Brown, R.H.; Baines, K.H.; Bellucci, G.; (2003). «Observations with the Visual and Infrared Mapping Spectrometer (VIMS) during Cassini's Flyby of Jupiter». Icarus (engelsk). 164 (2). Bibcode:2003Icar..164..461B. doi:10.1016/S0019-1035(03)00134-9. CS1-vedlikehold: Flere navn: forfatterliste (link)
Canup, Robin M.Ward; William R. (2002). «Formation of the Galilean Satellites: Conditions of Accretion» (PDF). The Astronomical Journal (engelsk). 124 (6). Bibcode:2002AJ....124.3404C. doi:10.1086/344684. CS1-vedlikehold: Flere navn: forfatterliste (link)
Carlson, R.W. (1999). «A Tenuous Carbon Dioxide Atmosphere on Jupiter's Moon Callisto» (PDF). Science (engelsk). 283 (5403). Bibcode:1999Sci...283..820C. PMID 9933159. doi:10.1126/science.283.5403.820. Arkivert fra originalen (PDF) 3. oktober 2008. 
Chapman, C.R.; Merline, W.J.; Bierhaus, B.;  m.fl. (1997). «Populations of Small Craters on Europa, Ganymede, and Callisto: Initial Galileo Imaging Results» (PDF). Lunar and Planetary Science XXXI (engelsk). CS1-vedlikehold: Eksplisitt bruk av m.fl. (link)CS1-vedlikehold: Flere navn: forfatterliste (link)
Clark, R.N. (10. april 1981). «Water frost and ice: the near-infrared spectral reflectance 0.65–2.5 μm». Journal of Geophysical Research (engelsk). 86 (B4). Bibcode:1981JGR....86.3087C. doi:10.1029/JB086iB04p03087. 
Cooper, John F.; Johnson, Robert E.; Mauk, Barry H.;  m.fl. (2001). «Energetic Ion and Electron Irradiation of the Icy Galilean Satellites» (PDF). Icarus (engelsk). 139 (1). Bibcode:2001Icar..149..133C. doi:10.1006/icar.2000.6498. CS1-vedlikehold: Eksplisitt bruk av m.fl. (link)CS1-vedlikehold: Flere navn: forfatterliste (link)
François, Raulin (2005). «Exo-Astrobiological Aspects of Europa and Titan: from Observations to speculations» (PDF). Space Science Reviews (engelsk). 116 (1–2). Bibcode:2005SSRv..116..471R. doi:10.1007/s11214-005-1967-x. 
Freeman, J. (2006). «Non-Newtonian stagnant lid convection and the thermal evolution of Ganymede and Callisto» (PDF). Planetary and Space Science (engelsk). 54 (1). Bibcode:2006P&SS...54....2F. doi:10.1016/j.pss.2005.10.003. Arkivert fra originalen (PDF) 24. august 2007. 
Greeley, R.; Klemaszewski, J.E.; Wagner, L.; (2000). «Galileo views of the geology of Callisto». Planetary and Space Science (engelsk). 48 (9). Bibcode:2000P&SS...48..829G. doi:10.1016/S0032-0633(00)00050-7. CS1-vedlikehold: Flere navn: forfatterliste (link)
Hibbitts, C.A.; McCord, T.B.; Hansen, G.B. (1998). «Distributions of CO2 and SO2 on the Surface of Callisto» (PDF). Lunar and Planetary Science XXXI (engelsk). Lunar and Planetary Science XXXI. CS1-vedlikehold: Flere navn: forfatterliste (link)
Flere forfattere (2007). «Io's surface composition».  I Lopes, R.M.C.; Spencer, J.R. Io after Galileo (engelsk). Springer-Praxis. ISBN 3-540-34681-3. CS1-vedlikehold: Flere navn: redaktørliste (link)
Klemaszewski, J.A.; Greeley, R. (2001). «Geological Evidence for an Ocean on Callisto» (PDF). Lunar and Planetary Science XXXI (engelsk). CS1-vedlikehold: Flere navn: forfatterliste (link)
Kliore, A.J.; Anabtawi, A; Herrera, R.G.; (2002). «Ionosphere of Callisto from Galileo radio occultation observations». Journal of Geophysics Research (engelsk). 107 (A11). Bibcode:2002JGRA.107kSIA19K. doi:10.1029/2002JA009365. CS1-vedlikehold: Flere navn: forfatterliste (link)
Khurana, K.K. (1998). «Induced magnetic fields as evidence for subsurface oceans in Europa and Callisto» (PDF). Nature (engelsk). 395 (6704). Bibcode:1998Natur.395..777K. PMID 9796812. doi:10.1038/27394. 
Kuskov, O.L.; Kronrod, V.A. (2005). «Internal structure of Europa and Callisto». Icarus (engelsk). 177 (2). Bibcode:2005Icar..177..550K. doi:10.1016/j.icarus.2005.04.014. CS1-vedlikehold: Flere navn: forfatterliste (link)
Liang, M.C.; Lane, B.F.; Pappalardo, R.T.; (2005). «Atmosphere of Callisto» (PDF). Journal of Geophysics Research (engelsk). 110 (E2). Bibcode:2005JGRE..11002003L. doi:10.1029/2004JE002322. Arkivert fra originalen (PDF) 12. desember 2011. CS1-vedlikehold: Flere navn: forfatterliste (link)
Lipps, Jere H.; Delory, Gregory; Pitman, Joe;  m.fl. (2004). «Astrobiology of Jupiter's Icy Moons» (PDF). Proc. SPIE (engelsk). 5555. doi:10.1117/12.560356. Arkivert fra originalen (PDF) 20. august 2008. CS1-vedlikehold: Eksplisitt bruk av m.fl. (link)CS1-vedlikehold: Flere navn: forfatterliste (link)
Marazzini, Claudio (2005). «I nomi dei satelliti di Giove: da Galileo a Simon Marius (The names of the satellites of Jupiter: from Galileo to Simon Marius)». Lettere Italiane (engelsk). 57 (3). 
McKinnon, William B. (2006). «On convection in ice I shells of outer Solar System bodies, with detailed application to Callisto». Icarus (engelsk). 183 (2). Bibcode:2006Icar..183..435M. doi:10.1016/j.icarus.2006.03.004. 
Moore, Jeffrey M.; Asphaug, Erik; Morrison, David;  m.fl. (1999). «Mass Movement and Landform Degradation on the Icy Galilean Satellites: Results of the Galileo Nominal Mission». Icarus (engelsk). 140 (2). Bibcode:1999Icar..140..294M. doi:10.1006/icar.1999.6132. CS1-vedlikehold: Eksplisitt bruk av m.fl. (link)CS1-vedlikehold: Flere navn: forfatterliste (link)
Morring, F. (7. mai 2007). «Ring Leader». Aviation Week & Space Technology (engelsk). 
Musotto, Susanna; Varadi, Ferenc; Moore, William; Schubert, Gerald (2002). «Numerical Simulations of the Orbits of the Galilean Satellites». Icarus (engelsk). 159 (2). Bibcode:2002Icar..159..500M. doi:10.1006/icar.2002.6939. CS1-vedlikehold: Flere navn: forfatterliste (link)
Nagel, K.aBreuer, D.; Spohn, T. (2004). «A model for the interior structure, evolution, and differentiation of Callisto». Icarus (engelsk). 169 (2). Bibcode:2004Icar..169..402N. doi:10.1016/j.icarus.2003.12.019. CS1-vedlikehold: Flere navn: forfatterliste (link)
Noll, K.S. (1996). «Detection of SO2 on Callisto with the Hubble Space Telescope» (PDF). Lunar and Planetary Science XXVIII (engelsk). Lunar and Planetary Science XXXI. 
Showman, A. P.Malhotra, R. (1997). «Tidal evolution into the Laplace resonance and the resurfacing of Ganymede». Icarus (engelsk). 127 (1). Bibcode:1997Icar..127...93S. doi:10.1006/icar.1996.5669. CS1-vedlikehold: Flere navn: forfatterliste (link)
Showman, Adam P.; Malhotra, Renu (1999). «The Galilean Satellites» (PDF). Science (engelsk). 286 (5437). PMID 10506564. doi:10.1126/science.286.5437.77. CS1-vedlikehold: Flere navn: forfatterliste (link)
Sohl, F.; Spohn, T; Breuer, D.; Nagel, K. (2002). «Implications from Galileo Observations on the Interior Structure and Chemistry of the Galilean Satellites». Icarus (engelsk). 157 (1). Bibcode:2002Icar..157..104S. doi:10.1006/icar.2002.6828. CS1-vedlikehold: Flere navn: forfatterliste (link)
Spencer, John R.; Calvin, Wendy M. (2002). «Condensed O2 on Europa and Callisto» (PDF). The Astronomical Journal (engelsk). 124 (6). Bibcode:2002AJ....124.3400S. doi:10.1086/344307. CS1-vedlikehold: Flere navn: forfatterliste (link)
Spohn, T.; Schubert, G. (2003). «Oceans in the icy Galilean satellites of Jupiter?» (PDF). Icarus (engelsk). 161 (2). Bibcode:2003Icar..161..456S. doi:10.1016/S0019-1035(02)00048-9. Arkivert fra originalen (PDF) 27. februar 2008. CS1-vedlikehold: Flere navn: forfatterliste (link)
Strobel, Darrell F.; Saur, Joachim; Feldman, Paul D.;  m.fl. (2002). «Hubble Space Telescope Space Telescope Imaging Spectrograph Search for an Atmosphere on Callisto: a Jovian Unipolar Inductor». The Astrophysical Journal (engelsk). 581 (1). Bibcode:2002ApJ...581L..51S. doi:10.1086/345803. CS1-vedlikehold: Eksplisitt bruk av m.fl. (link)CS1-vedlikehold: Flere navn: forfatterliste (link)
Troutman, Patrick A.; Bethke, Kristen; Stillwagen, Fred; Caldwell, Darrell L. Jr.; Manvi, Ram; Strickland, Chris; Krizan, Shawn A. (28. januar 2003). «Revolutionary Concepts for Human Outer Planet Exploration (HOPE)». American Institute of Physics Conference Proceedings (engelsk). 654. doi:10.1063/1.1541373. CS1-vedlikehold: Flere navn: forfatterliste (link)
Zahnle, K.Dones, L. (1998). «Cratering Rates on the Galilean Satellites» (PDF). Icarus (engelsk). 136 (2). Bibcode:1998Icar..136..202Z. PMID 11878353. doi:10.1006/icar.1998.6015. Arkivert fra originalen (PDF) 27. februar 2008. CS1-vedlikehold: Flere navn: forfatterliste (link)
Zimmer, C.; Khurana, K.K. (2000). «Subsurface Oceans on Europa and Callisto: Constraints from Galileo Magnetometer Observations» (PDF). Icarus (engelsk). 147 (2). Bibcode:2000Icar..147..329Z. doi:10.1006/icar.2000.6456. CS1-vedlikehold: Flere navn: forfatterliste (link)
Film av Callisto's rotation fra the National Oceanic and Atmospheric Administration (engelsk)
Callisto nomenclature og Callisto map with feature names fra USGS planetary nomenclature page (engelsk)
Paul Schenk's 3D images and flyover videos of Callisto and other outer solar system satellites (engelsk)
Human Outer Planet Exploration (2003) - NASA (med Callisto-sonder og konsepter for bemannede oppdrag) (engelsk)