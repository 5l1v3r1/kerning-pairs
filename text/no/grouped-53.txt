
Harmy's Despecialized Edition, også kjent som Star Wars: Despecialized, er en serie redigerte Star Wars-filmer som har blitt endret av fans for å se ut som Star Wars-filmene gjorde da de opprinnelig kom ut, uten forandringene som har blitt gjort i ettertid, og i høyere kvalitet. Serien består av de tre første utgitte filmene i Star Wars-serien: Et nytt håp, Imperiet slår tilbake og Jediridderen vender tilbake. Serien ble satt sammen av en gruppe Star Wars-fans ledet av Petr «Harmy» Harmáček.
Den originale Star Wars-trilogien ble gitt ut på kino av 20th Century Fox for Lucasfilm mellom 1977 og 1983. Etter hvert som filmene ble gitt ut på hjemmemedieformater som VHS og DVD, kom det ut versjoner som forandret på originalfilmene. De første var «Special Edition»-utgavene fra 1997, som forandret filmene betydelig, blant annet ved å legge til nye scener og å bruke datagrafikk i gamle scener. Disse nyutgavene fikk blandede kritikker i sin tid. Originalfilmene er ikke lenger mulig å få tak i fra offisielle kilder, så de eneste Star Wars-filmene som fortsatt selges, er utgavene som har blitt bearbeidet i ettertid.
Harmáček mente at å redigere filmene i etterkant var en form for kulturvandalisme. I 2010 begynte han å produsere sin egen serie som tilbakeførte Star Wars-filmene for å få dem til se ut slik originalene ville ha gjort i full HD. Siden han ikke hadde noen tidligere erfaring med filmredigering, lærte han det seg selv ved hjelp av programmer som AviSynth og Adobe After Effects. Han baserte filmene på LaserDisc-utgavene fra 1993, siden disse ikke hadde blitt forandret på. Mesteparten av kildematerialet kom først fra DVD-utgavene fra 2004 og senere fra Blu-ray-utgavene fra 2011. Harmáček og en gruppe på åtte andre arbeidet med å rekonstruere originalene over flere tusen timer. I 2011, ett år etter prosjektet hadde startet, ble den første utgaven av Harmy's Despecialized Edition gjort tilgjengelig på internett. Oppdaterte versjoner har kommet i ettertid.
Siden filmene er redigerte utgaver av filmer som fortsatt er beskyttet av opphavsrett, kan ikke Harmy's Despecialized Edition kjøpes eller selges lovlig. Filmen kan i prinsippet bare deles blant de som allerede eier de offisielt utgitte utgavene. På grunn av dette er filmene hovedsakelig mulig å få tak i gjennom BitTorrent-trackere. Filmene har fått gode kritikker. Nathan Barry fra Wired roste filmene og sa at det var en glede å se på dem, mens Gizmodo beskrev dem som «veldig, veldig gode». Sean Hutchinson fra Inverse mente Harmy's Despecialized Edition var den beste fanredigerte versjonen av Star Wars-filmene og mente de var den beste måten å oppleve Star Wars-sagaen slik den var før 1997.
Den opprinnelige Star Wars-trilogien ble produsert av Lucasfilm og ble gitt ut på kino av 20th Century Fox mellom 1977 og 1983, mens hjemmemediautgavene ble gitt ut flere ganger i løpet av 1980- og 1990-årene. Filmene ble distribuert av CBS/Fox Video og gitt ut på flere formater, blant annet VHS, Betamax og LaserDisc. I 1997, samtidig med Star Wars’ 20-årsjubileum, ble det gitt ut nye utgaver av filmene på kino og senere hjemmemedia. Dette var «Special Edition»-utgavene, som forandret filmene mye, med blant annet forbedrede dataeffekter, at flere scener som tidligere hadde blitt klippet ut, ble tatt med, og at noen scener ble erstattet av ren datagrafikk.Disse nye utgavene fikk blandede kritikker. Kritikken var rettet mot unødvendige tillegg i filmene, blant annet en datagenerert Jabba the Hutt i Et nytt håp, i tillegg til ny musikk i Jediridderen vender tilbake. En ting som vekket mye oppmerksomhet, var at i nyversjonene skjøt Greedo først mot Han Solo, men bommet, i motsetning til originalen, hvor bare Han skjøt («Han shot first»). Flere forandringer ble gjort i DVD-utgaven fra 2004, og enda flere i Blu-ray-utgaven fra 2011. Dette ble også kritisert. Den siste gangen filmene ble gitt ut i sin originale form, var i 2006 på DVD. Disse DVD-utgavene var basert på LaserDisc-utgavene fra 1993 og ble gitt ut som bonus-DVD-er i begrenset antall. De har siden fått navnet «George's Original Unaltered Trilogy» (GOUT).I 2010 sa George Lucas at å gi ut originalfilmene på Blu-ray ville vært en veldig dyr prosess. På grunn av dette finnes bare de forandrede nyutgavene på Blu-ray. GOUT-DVD-ene har den beste kvaliteten av alle offisielle utgivelser av originalfilmene, men er av dårligere kvalitet enn utgavene som har blitt endret, blant annet DVD-utgivelsen og den senere Blu-ray-utgivelsen.På grunn av disse endringene gikk noen grupper med fans sammen på diverse internettforumer for å rekonstruere de originale filmene ved hjelp av eldre hjemmemediautgaver med originalfilmene, «Special Edition»-DVD-ene og LaserDisc-utgavene. En av de tidligere rekonstruksjonene av Star Wars-filmene var av Imperiet slår tilbake, og ble satt sammen av en Star Wars-fan kalt Adywan, som senere inspirerte Harmáček til å lage en versjon av filmene som var så tro til originalene som mulig.
Petr «Harmy» Harmáček hadde sett en dubbet originalversjon av Et nytt håp da han var seks år gammel, og så nyversjonene av Imperiet slår tilbake og Jediridderen vender tilbake da de kom ut i 1997. Selv om han beundret filmene til å begynne med, ble han skuffet da han fant ut av hvor mye filmene hadde blitt forandret i etterkant. Han mente at å erstatte filmenes originaleffekter med digitaleffekter var en form for kulturvandalisme. Siden han var en fan av den opprinnelige trilogien, skrev han bacheloravhandlingen sin om filmenes kulturelle påvirkning. Etter å ha sett en trailer for en redigert versjon av Imperiet slår tilbake lagd av Adywan ble han inspirert til å lage en versjon som fjernet alle forandringene gjort etter filmenes første utgivelse, i tillegg til å være i HD. Han ønsket å lage denne utgaven for å vise folk som ikke har sett Star Wars, som lillebroren og kjæresten hans, originalversjonen: Den versjonen som vant Oscar-prisene, men i en kvalitet som var på nivå med dagens standarder. Før disse versjonene av filmene fantes, mente han at at han hadde et vanskelig valg om hvilken versjon av filmene han burde vise frem til disse. Enten kunne han vise de moderne og modifiserte filmene, som han mente hadde blitt ødelagt av endringene, eller en originalversjon, men i veldig dårlig kvalitet. Harmáček var den første til å rekonstruere originalversjonene i HD.
Harmáček begynte arbeidet på Harmy's Despecialized Edition i 2010. På den tiden jobbet han som engelsklærer i Plzeň i Tsjekkia og hadde ikke tidligere erfaring med filmredigering. På grunn av det lærte han seg selv det han trengte, mens prosjektet utviklet seg. Han startet med det han hadde lært om Photoshop tidligere. For å fjerne endringene gjort etter 1977 ble han nødt til å gå gjennom filmen bilde for bilde mens han rettet på farger og rotoskoping. Noen scener tok bare en time å rette, mens andre tok flere hundre. Fargene på lyssablene ble rettet, mens flere scener med Millennium Falcon ble beskåret. Boba Fetts stemme ble erstattet med originalstemmen, mens scenene og bakgrunnene som besto av datagrafikk, ble tatt ut og fullstendig erstattet med originalscenene.Mesteparten av kildematerialet brukt i Harmy's Despecialized Edition ble først tatt fra DVD-utgivelsen fra 2004, og i senere versjoner fra Blu-ray-utgivelsen fra 2011. Andre deler ble tatt fra GOUT-DVD-ene og oppskalert til en høyere oppløsning. Annet kildemateriale, som hovedsakelig ble brukt til forbedre scenene fra Blu-ray-utgivelsen og GOUT-DVD-ene, kom blant annet fra noen HDTV-sendinger av DVD-versjonen fra 2004, TV-sendinger av den første «Special Edition»-utgaven fra 1997, LaserDisc-utgaven fra 1993, noen digitale versjoner av en 35-mm-film, en 70 mm-film, en 16 mm-film, i tillegg til noen stillbilder fra originalutgavene. Harmáček redigerte dette kildematerialet sammen ved hjelp av programmer som AviSynth og Adobe After Effects.Harmáček fikk hjelp av en gruppe fans med lignende ideer på nettsiden OriginalTrilogy.com. Denne gruppen var bare kjent under pseudonymene sine: Dark Jedi, YouToo, Puggo, Team Negative 1, Belbucus, Hairy_Hen, CatBus og Laserschwert. Prosjektet tok til slutt flere tusen timer arbeid fordelt blant dem for å bli fullført. I 2011, ett år etter prosjektet startet, ble den første utgaven av Harmy's Despecialized Edition gjort tilgjengelig på internett. Nye og oppdaterte versjoner av alle filmene har siden kommet ut. I august 2014 kom versjon 2.5 ut av den fjerde filmen. Siden Harmáček fullførte dette prosjektet, sluttet han å jobbe som lærer og ble i 2015 ansatt av UltraFlix for å forberede og restaurere et sett 4K-filmer til salg og leie. I august 2016 kom versjon 2.7 ut av den fjerde filmen, som fortsetter å forbedre filmene gjennom mer fargekorrigering og høyere oppløsning, selv om Harmáček har forlatt prosjektet. De nyeste versjonene for Imperiet slår tilbake og Jediridderen vender tilbake er henholdsvis 2.0 og 2.5.
Om det er lovlig å laste ned Harmy's Despecialized Edition, er omstridt. Det er usikkert om «fair use»-prinsippet i amerikansk lov gjelder for filmene, eller om de bryter opphavsretten. Medlemmene på OriginalTrilogy.com som satte sammen filmene, sier at de er kun produsert for å bevare kulturhistorie og for å få frem hvilke endringer som har blitt utført siden de ble opprinnelig sluppet ut, og at de derfor bare skal deles blant de som eier utgavene som fortsatt er tilgjengelige. På grunn av dette er filmene hovedsakelig mulig å få tak i gjennom diverse BitTorrent-trackere. Harmáček har selv sagt at han er overbevist om at mesteparten av de som har lastet ned filmene, allerede har kjøpt filmene flere ganger før. Per november 2015 har han ikke fått juridiske problemer fra verken Lucasfilm eller Disney på grunn av filmene.
Harmy's Despecialized Edition har fått gode kritikker. Sean Hutchinson fra Inverse mente Harmy's Despecialized Edition var den beste fanredigerte versjonen av Star Wars-filmene og at de var den beste måten å oppleve Star Wars-sagaen slik den var før 1997. Whitson Gordon fra Lifehacker mente at Harmy's Despecialized Edition var den beste versjonen av Star Wars man kan se, og den versjonen man har ventet på de siste 20 årene. Nathan Barry fra Wired roste filmene og mente det var en glede å se dem, mens Gizmodo beskrev dem som «veldig, veldig gode». I en artikkel hvor Ars Technica listet opp sine favoritt-Star Wars-ting, valgte Sam Machkovech Harmy's Despecialized Edition.
Harmy's Star Wars: Despecialized Edition v2.5 - Video Sources Documentary fra YouTube, kort versjon
Harmy's Star Wars: Despecialized Edition - History & Sources Documentary, fra YouTube, lang versjon
The Ultimate Introductory Guide to Harmy’s Star Wars Trilogy Despecialized Editions
Sammenligning av ulike versjoner av Slaget ved Yavin-scenen i Et nytt håp, fra YouTube
Harold Pitney Brown (født den 16. september 1857 og død 1944) var en amerikansk elektroingeniør og oppfinner kjent for sin motstand mot bruk av vekselstrøm for elektrisk belysning i USA på slutten av 1880-årene. Han var blant de mest dedikerte deltageren under den såkalte strømkrigen.
Brown var selvlært, og arbeidet for flere selskaper innenfor elektrisitet og elektrisk belysning som den gang var et nytt felt. Før han drev egen virksomhet arbeidet han med egne oppfinnelser, samt som konsulent.
Etter flere dødsfall forårsaket av kraftlinjer for vekselstrøm til lysbuelamper i New York, dukket Brown første gang opp i pressen i juni 1888. Han hevdet både i avisene og i offentlige møter at vekselstrøm var mer dødelig enn likestrøm. Påstanden hans var at lysverkene som drev med lysbuelamper benyttet vekselstrøm for å spare penger, dette på bekostning av publikums sikkerhet. Han gjennomførte flere offentlige demonstrasjoner av risikoen med vekselstrøm ved å gi dyr elektriske støt. I tillegg drev han også omfattende lobbyvirksomhet rundt om i USA for å prøve og begrense spenningen i overføringslinjener med vekselstrøm til maksimalt 300 volt. En del av hans taktikk var å angripe Westinghouse Electric, som da var USAs største produsent av utstyr for vekselstrøm, ved hjelp av avisene. 
Han drev også press for å får den elektrisk stol til å bli drevet med vekselstrøm. Denne var på denne tiden under utvikling. Her var det viktig for ham at generatorer fra Westinghouse ble benyttet. Hans engasjement ved disse hendelsene er kontroversiell siden han jobbet parallelt med (noen kilder peker på samarbeidet med) Thomas Edison. Det ser ut til at han hadde preferanser for Edisons kraftsystemet som benyttet likestrøm. De strenge restriksjonene på kraftsystemer for vekselstrøms som Brown kjempet for ville gi Edisons konkurrenter store ulemper.
Brown ble født i Janesville, i delstaten Wisconsin den 16. september 1857, som sønn av general Theodore F. Brown og Frances Brown. Familien hans har aner tilbake til Plymouth-kolonien (hans stamfar Peter Browne var passasjer på «Mayflower»). Til hans slekt var det også medlemmer som deltok i Den amerikanske uavhengighetskrigen og 1812-krigen. Hans far var med i Den amerikanske borgerkrigen og fikk rang som brigadegeneral for sin rolle i slaget ved Kennesaw Mountain.
Harold Brown ble uteksaminert fra Chicago High School i 1876. Han ville fortsette sin utdannelse for å bli gruveingeniør ved Harvard, men ble forhindre på grunn av den store brannen i Chicago i 1871 da han måtte forlatt sin familie med reduserte muligheter. Etter gymnaset ble han ansatt ved The Western Electric Manufacturing Company of Chicago. Her arbeidet ham fra 1876 til 1879 med utvikling og produksjon av elektriske apparater, inkludert Edisons såkalte elektriske penn, en type dupliseringsmaskin. Fra 1879 til 1884 jobbet han for Brush Electric Company med ansvaret for å utforme og installere deres systemer for lysbuelamper. Fra 1884 til 1887 drev han sin egen elektriske konsulentvirksomhet kalt Brown Electric Company, hvor han jobbet med å finne opp bedre utstyr for lysbuelamper.
Brown flyttet til New York i 1887 hvor han arbeidet som konsulent for New York og Westchester Railroad, Edison General Electric, og ble da konsultert vedrørende utviklingen av den elektriske stolen på oppdrag fra guvernør David B. Hill og delstaten New York. Han gjorde også konsulentarbeid for Newark (New Jersey), Dayton Ohio Buffalo Electric Rail Line, og Louisville Electric Rail Line. I 1912 stod han bak oppfinnelsen og produksjon av en legering for elektriske forbindelser. Han stod også bak en metode for å bruke betong med komprimert luft eller damp.
Etter en rekke dødsfall i New York forårsaket av høyspentledninger med opptil 6000 volt vekselstrøm, ble Brown første gang kjent da han skrev et brev til New York Post den 5. juni 1888 der han beskriver luftledningene i byen som en trussel for publikum:
Den eneste unnskyldning for bruk av dødelig vekselstrøm er at det sparer selskapet som opererer dem fra å bruke en større sum penger for de tyngre kobberledninger som kreves av det trygge systemet for glødelamper. Offentligheten må leve i konstant fare for plutselig død for at selskapene skal få et litt større utbytte.
Hans korstog gjorde at han fanget oppfinneren Thomas Edisons oppmerksomheten som også var motstander av vekselspenning. Edison var på denne tiden engasjert i en propagandakampanje mot selskapene som drev med vekselstrøm, blant annet Westinghouse Electric Company. Denne konflikten som skulle komme til å bli kjent som strømkrigen. Edison tillot at Brown fikk bruken hans laboratorium på West Orange i New Jersey for å bevise sine påstander angående vekselstrømmens farlige virkning.
Etter mye eksperimentering der en rekke hunder ble brukt som forsøksdyr, arrangerte Brown en offentlig demonstrasjon den 30. juli i en forelesningssal på Columbia College hvor han viste at opp til 1000 volt likespenning ikke ville drepe en hund. Derimot ville 300 volt vekselspenning være drepende. Han fortsatte med å støtte lovgivning for å kontrollere og sterkt begrense høyeste tillatte spenning for installasjoner med vekselstrøm. I praksis ville denne begrensningen gjøre kraftsystemer for vekselstrøm til ineffektiv systemer. Forsøket på å påvirke lovgiverne var mislykket. Derimot ble det bestemt at kraftlinjer for vekselstrøm skulle flyttes ned i undergrunnen i New York. Dette ble vedtatt i 1889 etter en lengre serie med sterkt pressefokus på dødsfall det året forårsaket av vekselstrøm.
Samtidig som Brown førte sin kampanje mot vekselstrøm, vedtok staten New York en lov som  erstattet henging med elektrisk støt. Loven tråde i kraft den 1. januar 1889. En tannlege og maskinist i Buffalo, New York med navn Alfred P. Southwick hadde vært med å utvikle en fremgangsmåte for dødsstraff med elektrisitet ved hjelp av en anordning som lignet på en tannlegestol. Denne ble referert til som den elektriske stol. Loven spesifiserte ikke hvilken type strøm som skulle brukes, slik at New York Medico-Legal Society, en uformell sammenslutning bestående av leger og advokater, fikk i oppgave å utarbeide detaljene. Komiteens leder Frederick Peterson som var nevrolog, han hadde tidligere bistått i eksperimentene med å avlive hunder ved hjelp av elektrisitet ved Columbia College. Peterson fikk vervet Brown som konsulent i forbindelse med utvikling av dødsstraff med elektrisitet. Brown satt opp et eksperiment på Edisons West Orange laboratorium i desember 1888 med deltagere fra pressen, medlemmer av Medico-Legal Society, formannen for dødsstraffkommisjonen og Thomas Edison. Brown brukte vekselstrøm for alle testene på dyr større enn et menneske, inkludert fire kalver og en halt hest, der alle ble utsatt for 750 volt vekselstsøm. Basert på disse resultatene anbefalte Medico-Legal Society anvendelse av 1000-1500 volt vekselstrøm for henrettelser. Avisene bemerket at denne spenningen bare var halvparten av den som brukes i kraftlinjene over gatene i amerikanske byer.
Westinghouse kritisert denne testen som en partisk demonstrasjon fra Browns side, som igjen ble anklaget for å være ansatt av Edison. Brown tilbakevist påstandene, og utfordret selv Westinghouse til en «elektrisk duell». Han foreslo at han selv skulle bli utsatt for elektriske sjokk med stadig høyere spenninger med likestrøm, hvis Westinghouse ville underkaste seg de samme spenninger med vekselstrøm. Den som først ga opp å bli utsatt for høyere spenninger var den tapende part. Westinghouse avslo dette tilbudet.
Verken Edison, Westinghouse, og heller Westinghouses erkerival innenfor vekselspenning  Thomson-Houston Electric Company, ville at deres utstyr skulle bli brukt ved henrettelser. Men Brown samarbeidet med Edison Electric og Thomson-Houston for å skaffe seg tre vekselstrømsgeneratorer fra Westinghouse for å drive den første elektriske stol.Brown hevdet hele tiden at han ikke hadde noen tilknytning til Edison, selv etter at New York Sun i august 1889 publiserte brev stjålet fra Browns kontor som syntes å bevise at Brown både mottok instrukser fra Edison og ble betalt av hans selskap, samt av Thomson-Houston. Brevene røpet også hvordan han hadde ervervet generatorene fra Westinghouse. 
Hughes, Thomas Parke (1983). Networks of power: electrification in Western society, 1880-1930. Baltimore: Johns Hopkins University Press.
Harold P. Brown Til redaktørene av The Evening Post og  New York Post 5. juni 1888 (publisert på side 860 av THE ELECTRICAL ENGINEER, august 1888)
[ http://babel.hathitrust.org/cgi/pt?id=mdp.39015021026896;view=1up;seq=9 "Elektrisk distribusjon av varme, lys og strøm med delvis liste over dødsfall fra ELEKTRISKE lysanlegg" av Harold Pitney Brown, John Murray Mitchell – 1889 (Hathi Trust Digital Library)]
"Den nye metoden for dødsstraff" av Harold P. Brown, The North American omtale Vol. 149, nr 396 (november 1889), side 586-593 (jstor.org)
Harpers Ferry er en historisk småby i Jefferson County i delstaten West Virginia, USA. Harpers Ferry ligger på odden der elvene Potomac og Shenandoah renner sammen på grensen mot Virginia og Maryland. Byen ligger 149 meter over havet, og er omgitt av fjellene Blue Ridge Mountains på alle kanter. Turistveien Appalachian Trail går gjennom byen og har et informasjonskontor her. 
Harpers Ferry har 307 innbyggere (2000), og er eget juridisk distrikt (Magisterial District) og postdistrikt. Fylkeshovedstaden (County seat) er derimot byen Charles Town litt lenger sørvest langs Shenandoah.
Harpers Ferry var et tidlig senter for moderne amerikansk våpenproduksjon, og var åsted for både John Browns slaveopprør i 1859 og senere slaget ved Harpers Ferry under borgerkrigen. Harpers Ferry er et formelt slagsted og vernet historisk sted (National Historic Park).
Byen har navn etter ferjetrafikken som entreprenøren og mølleingeniøren Robert Harper fra Philadelphia opprettet her. Han var engasjert av en gruppe kvekere i 1747 for å oppføre et forsamlingslokale i Shenandoahdalen, og reiste gjennom den dype dalen hvor Shenandoah og Potomac møtes. Han så straks potensialet for stedet som strategisk knutepunkt for transport og vannkraft, og kjøpte 0,5 km² land på odden mellom elvene i 1751.
I 1761 startet Harper ferjetrafikk og handelsvirksomhet på odden, for nybyggerne som var på gjennomreise for å bosette Shenandoah-dalen og områdene innover i Appalachene. I 1763 vedtok Virginias delstatsforsamling å etablere byen «Shenandoah Falls at Mr. Harper's Ferry». To år senere oppførte Harper et større hjem for seg selv, og «Harper House» er idag det eldste huset i sentrumsstrøket Lower Town. 
På denne tiden var Shenandoahdalen en villmark og fjellene rundt var en attraktiv utpost i den britiske kolonien. Thomas Jefferson besøkte stedet på en gjennomreise i oktober 1783, og skrev:
Det var derimot de økonomiske mulighetene som bestemte Harpers Ferrys videre utvikling. Stedet utgjorde den strategiske "åpningen" for ferdsel fra storbyene langs østkysten og inn gjennom Virginia til Ohio og dalene på andre siden av Appalachene. Utbyggingen av Potomacelven var et stort prosjekt for driftige amerikanere. George Washington var i sine yngre år president for "Patowmack Company" som arbeidet med å bygge ut elveløpene og nedbørsområdet rundt Pottomac, og besøkte stedet første gang i august 1785. Hans dagbøker vitner om at han så potensialet for å starte industri i Harpers Ferry, og enkelte av hans etterkomemre bosatte seg i Harpers Ferry.
Grunnlaget for byens videre vekst på 1800–tallet var grunnleggelsen av våpenfabrikken The United States Armory and Arsenal i 1789, nettopp på initiativ fra George Washington. Han brukte sin kjennskap til stedet da han beordret etableringen av våpenfabrikken her. Her arbeidet opptil 400 mennesker, og 1801–1861 ble det produsert mer enn 600 000 geværer ved fabrikken. 
Stedet er berømt for det pionerarbeidet som kaptein og våpeningeniør John H. Hall gjorde her med samlebåndsproduksjon av våpen i årene 1820-1840. "Armory" var trolig det første industrianlegg i USA hvor samlebåndsproduksjon av våpen fant sted i USA – en metode franskmennene allerede hadde utviklet før og under Napoleonskrigene. I et brev til forsvarsminister John Calhoun 20. desember 1822, skrev Hall:
Ved "Armory" utviklet Hall maskiner som var helt vesentlige for den videre utvikling av amerikansk våpenindustri. Fremst stod hans maskin for rett-kutting av stål, men også nye dreiebenker, boremaskiner, vinkelkuttere og gjengeverktøy, sluttstykkesreiere og balanseverktøy ble utviklet på "Armory". Med dette utstyret satte Hall i produksjon bakladende geværer - i motsetning til tidens helt enerådende munningsladende - med den patenterte M1819 Hall i fremste rekke.Halls etterfølger, ingeniører James H Burton, utviklet produksjon av moderne ammunisjon i stillingen som verksmester fra 1849. Hans inspirasjon var fransk ammunisjonsteknologi. På denne tiden, hvor USA hadde gjennomgått en uavhengighetskrig og løsrevet seg fra England, var Frankrike et politisk og industrielt forbilde for den unge amerikanske nasjonen.
Nesten like viktig for utviklingen fra 1830-tallet, var anleggelsen av jernbaneovergangen hvor Winchester and Potomac Railroad, Chesapeake and Ohio Canal (1833) og Baltimore and Ohio Railroad (1834) krysset hverandre akkurat ved Harpers Ferry. Transportknutepunktet skapte et oppsving som varte helt til byen ble totalt ødelagt under borgergrigen i 1861. Under dette oppsvinget tiltrakk byen seg handelsmenn, håndverkere, industriarbeidere til "Armory", ingeniører og farmere, hvor de to sistnevnte gruppene normalt hadde  slaver til arbeid i produksjon og husholdning.
På slutten av 1850-tallet var Harpers Ferry's "Armory" lagringssted for opptil 100 000 geværer og andre våpen. På denne tiden var kampen mot slaveriet ofte voldelig – rømte slaver og utstøtte hvite eventyrere hadde lite å tape og gikk ofte til fysisk angrep på hvite slaveeiere. Mange studenter fra storbyene i nordøst drømte om å starte og lede slaveopprør i sør. Den mest legendariske av dem var kanskje John Brown. 
I Harpers Ferry brøt abolisjonisten Brown seg inn i byens våpenkammer kvelden 16. oktober 1859, med femten hvite og fire svarte menn, en av dem en rømt slave. De stjal en rekke våpen og forskanset seg i et forsøk på å starte et slaveopprør i Shenandoahdalen. De krevde frigivelse av de fire millioner slavene som da fantes i Sørstatene. På denne tiden utgjorde svarte ti prosent av befolkningen i byen, hvorav 150 slaver og 150 frie.Den lokale legen, dr John Starry, tok seg ut av byen til hest og varslet nabolandsbyene og befolkningen i Charles Town. I spissen for en milits vendte Starry tilbake til Harpers ferry og ledet motangrepet på Browns menn. Militsen var tallmessig overlegen og Brown og hans menn søkte tilflukt i maskinhuset til US Armory and Arsenal.
På oppdrag fra forsvarsministeren i Washington D.C. ledet den unge oberst Robert E. Lee stormingen av stedet etter to dager, da hans marineavdeling i Washington D.C. var den nærmeste til å ta seg inn til Harpers Ferry. Som nestkommanderende hadde han med James E. B. Stuart, som også i likhet med Lee ble general for Sørstatshæren under den senere borgerkrigen. Brown ble dømt for oppvigleri og hengt i nabobyen Charles Town den 2. desember, ikke minst på grunn av Starrys vitnemål mot ham. Rettssaken mot ham skapte stor debatt i samtiden. Umiddelbart før henrettelsen uttalte Brown:
Det gikk ikke lenge før virkningene av John Browns opprør viste seg. Hendelsen og henrettelsen av Brown fikk enorm medieoppmerksomhet, og ble en av de utløsende faktorene til borgerkrigen.
Harpers Ferry var en utpost for Nordstatene i opptakten til borgerkrigen. Virginia var et grenseområde som var splittet i tilhørigheten under borgerkrigen – den nordvestlige delen som Harpers Ferry såvidt tilhører støttet i hovedsak Nordstatene og ble av denne grunn skilt ut som en egen delstat etter borgerkrigen: Vest-Virginia. Som grensepost og som livsviktig produksjonssted for våpen og ammunisjon bygget Føderasjonen opp en solid garnison i byen.
Under borgerkrigen 1861–65 skiftet det strategisk viktige stedet hender mellom Nord og Sør tretten ganger. Langs Shenandoah-dalen gikk General Lees styrker inn mot Maryland i september 1862 i en knipetangsmanøver rettet mot å omringe hovedstaden Washington D.C.Det stod en rekke slag lengre nord – i Maryland – men en styrke på 14 000 Nordstatssoldater ble igjen og forskanset seg i Harpers Ferry under ledelse av oberst Dixon S. Miles. Våpenfabrikken og dens solide bygninger var til liten nytte for forsvarerne, den var blitt brent ned til grunnen av Sørstatsstyrker i 1861 og lå fortsatt i ruiner. General Lee sendte styrker for å omringe byen og hindre bakholdsangrep mot forsyningslinjene bak fronten. Lee var avhengig av at de fiendtlige styrkene trakk seg ut, fordi Sørstatshæren trengte dalen som forsyningslinje.Nordstatssoldatene ble omringet av 10 000 sørstatssoldater under kommando av Stonewall Jackson, og ytterligere 13 000 soldater under andre offiserer. Sørstatssoldatene var ikke bare tallmessig overlegne, men hadde også fordelen av å ligge høyere i terrenget oppe på fjelltoppene som i nordvest ligger som stup over byen nede i elvedalen. Harpers Ferry ble oppgitt 15. september etter to dagers intenst bombardement, men uten direkte infanterikamp. Et mislykket forsøk på å bryte ut nattestid 13. september hadde fratatt Nordstatsoffiserene det siste håp om å unnslippe. Men på grunn av forsinkelsen måtte Lee omgruppere ved Sharpsburg og på grunn av forsinkelsen ved Harpers Ferry mistet Sørstatene trolig seieren i det blodige slaget ved Antietam i Maryland noen dager senere.
Av bildet til høyre ser vi at Harpers Ferry i 1865 var en utbrent og utbombet by - hovedbygningen til «Armory» sees i ruiner og det er oppført en rekke provisoriske plankehus under gjenoppbyggingen av stedet. 
Etter borgerkrigen opptrådte det stadig også stadig flere oversvømmelser og flommer i Shenandoah. Flommen i 1870 krevde 42 menenskeliv i byen. I ettertid har en rekke mindre og større flommer gjort materielle skader i Hareper's Ferry.Etter krigen foregikk det en intens dragkamp mellom delstatene Virginia og Vest-Virginia om herredømmet over Berkeley County og Jefferson County – hvor Harpers Ferry og nabobyen Charles Town ligger. Under borgerkrigen – i 1863 – ble det holdt en folkeavstemning i begge fylkene, som ga flertall for Vest-Virginia. Etter krigen klaget derimot Verginia dette inn for høyesterett, fordi mange stemmeberettigede i fylkene var fraværende og i tjeneste for Sørstatshæren da avstemningen ble gjort. Derimot vedtok kongressen 19. mars 1866 at fylkene skulle tilhøre Vest-Virginia, og USAs Høyesterett bekreftet dette i 1871.
Så lenge Nordstatene holdt byen under borgerkrigen, søkte mange slaver fra sør tilflukt i Harpers Ferry. I lys av John Browns opprør ble byen på mange måter et symbol på svartes frihetskamp før og under krigen. I 1867 startet «New England Freewill Baptist Missionaries» en skole – Storer College – for både hvite og svarte, herunder frigitte slaver.
På 14-årsdagen for Storer College, 30. mai 1881, holdt den sentrale svarte abolisjonisten Frederick Douglass en tale til John Browns minne, og salget av den trykte talen finansierte opprettelsen av et John Brown-professorat ved skolen. Dommeren som i sin tid hadde dømt Brown til døden var selv tilstede ved seremonien. På denne tiden ser vi altså en full «rehabilitering» av Brown i Harpers Ferry – en rehabilitering som ikke skulle bli langvarig.
Mot slutten av 1800–tallet førte lovene om segregering («Jim Crow–lover») til nytt raseskille i området. Det førte til at historiens første svarte doktor fra Harvard University –  William E.B. Du Bois – og andre ledende afro-amerikanere startet Niagarabevegelsen (The Niagara Movement), som holdt sin andre kongress på Storer College i 1906. De gikk fra skolen til den nærliggende Murphy-gården hvor fortet en gang lå der John Brown krevde frigivelse av slavene i sør. Niagarabevegelsen var en direkte forløper for de svartes borgerrettsbevegelse i USA – National Association for the Advancement of Colored People (NAACP).
I 1896 ble Jefferson County det første utkantområdet i USA som fikk postombæring – Rural Free Delivery. Andre fylker utenfor byene hadde på denne tiden ingen postombæring, og folk måtte selv reise til nærmeste postkontor og hente sin post.
I 1944 ble det meste av byen underlagt National Park Service som «Harpers Ferry National Historical Park». Det var president Franklin D. Roosevelt som signerte dannelsen av «Harpers Ferry NHP». Da raseskillelovene ble opphevet i 1954 ble Storer College nedlagt.
I dagens Harpers Ferry står det en minneplakett over Brown på husveggen til det mursteinsrøde, lille «fortet» hvor han forskanset seg. Han omtales her som «the rebel John Brown». Minneplaten er satt opp av den frivillige, historiske organisasjonen Daughters of the Confederacy.
Et viktig stridsspørsmål er bevaringen av det historiske stedet og slagstedet Harpers Ferry. De historisk viktige hendelsene under borgerkrigen fant sted inne i sentrum av byen, og utvikling av nye sentrumsbygg og kontorlokaler gjør Harpers Ferry til det mest truede slagstedet i USA.James «Jim» Addy er ordfører etter valget i juni 2007, og kommunestyret (Town Council) har i alt seks medlemmer. Det er lokalvalg hvert annet år. Joe Anderson leder en Planning Commission på sju medlemmer, som først og fremst bistår kommunestyret med spørsmål knyttet til arealplanlegging og næringsutvikling.
Sentrum (Lower Town) med gammel murhusbebyggelse og jernbanestasjon ligger på østsiden av odden langs Potomac. Tettstedet har en utstrekning på 1,6 km². Potomac utgjør her en typisk V-dal, hvor elven har skåret seg dypt ned i berggrunnen, som består av granitt og gneis. Landskaps- og floramessig likner området på mange innlandsdaler i Norge med en blanding av blankskurte fjellsider og gran- og furuskog. Området ligger sør for grensen for innlandsisens utbredelse under siste istid.
Det nasjonale pasasjerselskapet Amtrak kjører passasjertog to ganger daglig, og det regionale Maryland Rail Commuter Service (MARC) kjører godstog for CSX Transportation en gang daglig, gjennom Harpers Ferry. Amtrak-linjen «Capitol Limited» trafikkerer strekningen mellom Washington, DC og Chicago, Illinois - en gang daglig i hver retning. Jernbanestasjonen fra 1934 står fortsatt, den ble i sin tid bygd av Baltimore & Ohio Railroad.
I dag har Harpers Ferry tre hovedleveveier. Byen har en betydelig turisme knyttet til det historiske og rekreative området. Det er turistkontorer her for Harpers Ferry National Historic Park, og for Appalachian Trail som strekker seg innover fjellkjeden. Det finnes også et museum over borgerkrigstiden. Hele 14 restauranter og et hotell betjener de mange turistene.Videre er Harpers Ferry inngangsporten til et jordbruks- og skogbruksområde i Shenandoahdalen, hvor byen fungerer som handelssted for dette området. Og endelig ligger Harpers Ferry i pendleravstand til Washington, DC, like nordvest for området med sterk utbygging av «sovebyer» rundt blant annet Bethesda.
Lønnsfordelingen er skjev – med en gjennomsnittsinntekt på US$ 45 417 for menn og US$ 22 708 for kvinner.
I 2000 hadde Harpers Ferry 153 husholdninger og 307 innbyggere, hvorav 9,1 % afro-amerikanere. Ved utbruddet av den amerikanske borgerkrigen i 1861 var folketallet om lag 3 000, herav 10 % afro-amerikanere, hvor halvparten av disse var slaver. Demografisk er 17,3 % under 18 år gamle, mens 21,8 % er over 65 år gamle. Kjønnsfordelingen er skjev, med bare 90,7 menn per 100 kvinner. 
Språket er engelsk, det er ingen språklige minoriteter av betydning i Harpers Ferry.
(en) Kategori:Harpers Ferry, West Virginia – bilder, video eller lyd på Wikimedia Commons

Harry Bresslau (født 22. mars 1848 i Dannenberg, død 27. oktober 1926 i Heidelberg) var en tysk historiker som særlig forsket på historiske dokumenter.
Harry (også Heinrich) Bresslau studerte i Göttingen og Berlin, først juss, og senere historie. Blant hans viktigste lærere var Johann Gustav Droysen og Leopold von Ranke, hvis assistent han var. Rett før sin habilitasjon ble han overlærer ved Frankfurts Philanthropin. Efter habilitasjonen (1872) ble Bresslau i 1877 utnevnt außerordentlicher Professor ved Universitetet i Berlin. Han forfektet et nasjonalliberalt syn og stod nær alt det tyske.
På grunn av sine arbeider og publikasjoner om middelalderens historie – og særlig sine kunnskaper i de historiske hjelpevitenskaper – var han i perioden 1888-1903 leder av sentraldireksjonen for «Monumenta Germaniæ Historica» og redaktør av det middelalderhistoriske tidsskriftet Neues Archiv fur ältere deutsche Geschichtskunde. I 1890 ble han ordinær professor i Strassburg. Fra 1907 var han medredaktør av Archiv für Urkundenforschung.
Blant Bresslaus mange vitenskapelige arbeider og aktpublikasjoner kan nevnes Die Kanzlei Kaiser Konrads II (1869), Diplomata centum (1872), Zur Judenfrage. Sendschreiben an Heinrich von Treitschke (andre opplag 1880), Die Kassettenbriefe der Königin Maria Stuart («Historisches Taschenbuch», 1882), Handbuch der Urkundenlehre für Deutschland und Italien (I, 1889, andre opplag 1912-15). Han utgav også den tredje delen av «Jahrbücher des Deutschen Reichs unter Kaiser Heinrich II» (1874) og «Jahrbücher des Deutschen Reichs unter Konrad II» (to bind, 1879-84); han reviderte i tillegg de saliske keisernes tid i Heinrich von Sybel og Theodor von Sickels store verk «Kaiserurkunden in Abbildungen» (1881–82). Et særlig grundig arbeide er hans oversettelse av Samuel von Pufendorfs berømte skrift «De statu imperii germanici» (1870).
Gottfried Opitz: «Breßlau, Harry.» I Neue Deutsche Biographie (NDB). Bind 2, Duncker & Humblot, Berlin 1955, ISBN 3-428-00183-4, s. 600 f. (digitalisering).

Harry's Bar er en bar og restaurant i Venezia, etablert i 1931 av Giuseppe Cipriani med navn etter Harry Pickering fra Boston i USA. Baren ble raskt populær blant tidens europeiske celebriteter, og er fortsatt blant verdens mest berømte barer. Sønnen Arrigo (italiensk for Harry) Cipriani overtok driften i 1957. Matretten carpaccio og cocktailene Bellini og Montgomery er skapt på Harry's Bar.
Giuseppe Cipriani (1900–1980) vokste opp i Tyskland, der familien bodde i Schwenningen am Neckar fra 1904 til under første verdenskrig. Etter kort tid som soldat i 1918 ble han servitør ved hoteller i Verona, Madonna di Campiglio, Bagnoles-de-l’Ornes i Frankrike og Palermo. I Venezia arbeidet han på serveringsstedet Monaco, i nabobygningen til senere Harry's Bar, og Hotel Europa-Britannia. På den tiden lå barer som regel i hoteller.Sommeren 1927 bodde Harry Pickering fra Boston på hotellet sammen med sin tante, hennes unge elsker og hunden hennes. I tiden med alkoholforbud i USA, 1920–1933, gjorde et økende antall unge amerikanske menn lengre reiser i Europa, men Harry Pickering kom i den hensikt å redusere drikkingen sin. Etter to måneder oppsto det en krangel mellom Harry og tanten, og Harry ble alene igjen på hotellet. Drikkingen hans avtok etter en stund, og Cipriani fikk vite at det skyldtes pengemangel. Harry fikk låne 10 000 lire av Cipriani, betalte hotellregningen og dro hjem til USA. Cipriani regnet ikke med å få pengene tilbake; å låne penger til gjester var noe han fra tid til annen gjorde uten annen motivasjon enn velvilje overfor de som trengte en håndsrekning. Men vinteren 1930 kom Pickering til Venezia og ga Cipriani 40 000 lire med et ønske om at de kunne åpne en bar sammen. Han hadde bestemt seg for at baren skulle hete Harry's Bar.
Noen dager senere fant Giuseppes kone Giulietta et ledig lagerlokale tidligere brukt til tauverk i Calle Vallaresso 1323 nær Markusplassen, langs en sidekanal til Canal Grande. Lokalet, som var 45 kvadratmeter stort, lå ved enden av en blindgate, og det var ingen bro som forbandt gaten med Markusplassen på det tidspunktet, slik at gjestene aktivt måtte bestemme seg for å oppsøke baren. Cipriani var fornøyd med at beliggenheten utelukket tilfeldig forbipasserende som gjester, og skiltet bare ved å etse navnet inn i vinduspanelene. Baron Gianni Rubin de Cervin, senere direktør for marinemuseet i Venezia, bidro ved å sette sammen et art deco-interiør med mange håndmalte dekorasjoner med temaer fra sjø og skipsfart. Små lenestoler ga bekvem mulighet for å spise lette måltider, samtidig som drikke var det viktigste som ble servert. Cipriani designet selv små bord med tre ben, og glass, dekketøy og bestikk var enklere og lettere i designet enn det som var vanlig for datidens dyre restauranter. Tolv arbeidere holdt på i tre måneder med ombygging og innredning. Baren åpnet 13. mai 1931.Harry's Bar var en umiddelbar suksess. En av de første gjestene skrev for Londonavisen Daily Mail og ga strålende omtale. Giuseppe Cipriani sier i sønnens bok at hemmeligheten bak suksessen var at det ikke var noen hemmeligheter, men at gjestene møtte kvalitet, et smil og enkelhet. Personalet lærte gjestene å kjenne, bartenderne blandet drinker slik den enkelte ønsket uten at gjesten måtte be om det, og baren ble kjent for gjennomført god service. Harry Pickering besøkte baren ofte, men deltok ikke i driften og solgte sin eierandel til Cipriani etter noen år.Maten som ble servert de første årene, mye sandwicher, ble laget av Giulietta Cipriani og den første kokken, Berto Toffolo. I mange år etter etableringen hadde baren ikke skreven meny – Cipriani ga menyen muntlig til gjestene uten å si noe om priser. Rundt 1990 var 80 % av all vinen som ble drukket i baren fortsatt husets vin – en hvit soave fra Verona-området og en rød cabernet fra Friuli.
Grupper av fascister hadde besøkt baren i 1930-årene og ødela interiøret. Det ble spredt rykter om at baren var et møtested for homofile. Etter at krigen startet, ble baren tvunget til å endre navn til Bar Arrigo, og å sette opp et skilt med «Jøder er ikke velkomne». Skiltet ble raskt tatt ned av en stamgjest og kom ikke opp igjen. Etter den tyske okkupasjonen av Nord-Italia i 1943 ble baren omgjort til messe for Mussolini-regimets marine. Kokken Renato Hausamann sto for driften. Cipriani holdt seg hjemme og drev serveringsvirksomhet derfra, inntil han i 1945 ble arrestert. Han ble løslatt dagen etter, etter påtrykk fra den tyske konsulen, som beundret hans gode tyskkunnskaper.
Baren ble gjenåpnet noen uker etter frigjøringen. Engelske og amerikanske offiserer fra styrkene som sto i Venezia ble raskt hyppige gjester.Giuseppes sønn Arrigo tok over driften som 25-åring i 1957. Han fortsatte farens holdning til at tradisjon skulle holdes i hevd, og avviste det nye kjøkken og annet av det han kalte moteretninger i 1970- og 80-årene – han mente de neglisjerte lukt og smak og glorifiserte presentasjon og image. Han hevder at moderne ledelsesformer (service management) ødelegger for god, gammeldags service som bygger på kjærlighet til det man gjør og sivilitet. Cipriani legger som sin far stor vekt på detaljer i innredning, bordplassering og utstyr; for eksempel skal bordduken alltid være gul eller elfenbensfarget. I 1960-årene ble annen etasje ledig, og den ble leiet og innredet som restaurant. Her er det utsikt til Giudecca, Markusplassen og Santa Maria della Salute. På den tiden var Harry's Bar landets dyreste restaurant.Harry's Bar holder hvert år stengt fra første søndag i januar til starten på karnevalet, som tidligst er cirka 20. januar. Rundt 1980 startet baren tradisjonen med å invitere en gruppe pensjonister til gratis lunsj den søndagen baren stenger.Harry's Bar fikk en Michelin-stjerne i 1966 og to i 1969, som den første restauranten i Italia. I 2001 ga det italienske kulturdepartementet Harry’s Bar status som nasjonalt kulturminne (patrimonio nazionale). Baren omtales på 2000-tallet som en av verdens mest berømte. I 2012 var firma Cipriani i økonomiske problemer og familien måtte gi fra seg eierskapet over Harry's Bar. Nettstedet til Cipriani-konsernet utelot en periode til juni 2013 Harry's Bar, men per september 2013 er baren igjen med på konsernets nettsted.
Forfatteren Ernest Hemingway hadde vært soldat i Italia under første verdenskrig og journalist i Veneto-regionen under annen verdenskrig. Fra han første gang besøkte baren i 1949, tilbrakte han mye av sin tid der og på Ciprianis gjestehus på øyen Torcello. Gjestehuset ga den muligheten han ønsket for et rolig liv med skriving og andejakt. I romanen Across the river and into the trees (norsk 1951: Over floden og inn i skogene) nevnes Harry’s Bar.
Andre kjente gjester var dirigenten Arturo Toscanini, oppfinneren Guglielmo Marconi,  filmarbeiderne Orson Welles, Charlie Chaplin, Alfred Hitchcock, Marcello Mastroianni, Humphrey Bogart, Lauren Bacall og Woody Allen, forfatteren Truman Capote, Peggy Guggenheim, vingårdeier, finansmann og baron Philippe de Rothschild, den chilenske industrimannen Arturo Lopez, sosietetsdamen Barbara Hutton og rederen Aristoteles Onassis. Mariani skriver at ingen annen restaurant i 1950-årene hadde hadde et mer «glittering clientele» enn Harry's Bar. Mange adelige og kongelige ble stamgjester. Disse utgjorde en viktig del av Europas jetset i mellomkrigstiden, etter at mange av dem hadde mistet sine posisjoner og oppgaver i omveltningene etter første verdenskrig.
Blant dem var prinsesse Aspasia av Hellas og datteren, dronning Alexandra av Jugoslavia. Cipriani forteller at det ved et tilfelle i 1935 gjestet fire konger og en dronning stedet uavhengig av hverandre – Mariani oppgir at en dag i 1934 var fire konger gjester; den spanske, danske, norske og den greske. Gjestehuset på Torcello er ifølge Ciprianis bok fra 2011 den eneste restauranten dronning Elisabeth av Storbritannia har besøkt privat; det skjedde i 1960. Ektemannen prins Philip var hyppig gjest mens han tjenestegjorde i marinen.
I 1950 fortalte en gjest at legen hennes hadde nektet henne å spise kokt eller stekt kjøtt. Giuseppe Cipriani laget da en rett av tynnest mulige skiver av rå biff (filet mignon) med en saus av blant annet majones og sennep. Retten fikk navnet Carpaccio etter den italienske renessansemaleren Vittore Carpaccio, som var kjent for bruk av hvitt og rødt i bildene. Hans arbeider ble vist i en stor utstilling i Venezia samme år. Carpaccio ble barens mest populære rett og er siden blitt en betegnelse som brukes om retter av skiver av rått kjøtt eller rå fisk.Cocktailen (eller drinken) Bellini ble skapt en gang i 1930-årene og lages av av hvit fersken og prosecco (italiensk musserende vin). I tidlige år ble Bellini bare laget i ferskensesongen, månedene fra juni til september. Senere brukes frossen ferskenpuré. Giuseppe Cipriani beundret et av den venetianske renessansemaleren Giovanni Bellinis bilder med en fremtredende rosa farge, og snakket om dette i familien. Maleren fikk i 1948 gi navn til cocktailen, inspirert av en utstilling med hans arbeider i Venezia samme år.Giovanni Bellini (ca. 1430–1516) var bror av Gentile Bellini, som var læremester for Vittore Carpaccio.
Montgomery er en Dry Martini slik Ernest Hemingway ville ha den, med femten deler gin til én del vermut. Dry Martini lages vanligvis med blandingsforholdet seks til en, mens Montgomery alltid har vært servert andre gjester på Harry's Bar med ti deler gin til en del vermut. Navnet tok han fra feltmarkskalk Montgomery, som hadde et prinsipp om fortrinnsvis å møte fienden i slag med styrkeforhold femten til én. 
Kokken Berto Toffolo og Giuseppe Cipriani utviklet også andre retter, de to sistnevnte under annen verdenskrig: 
hummer/kreps Armoricaine (engelsk crayfish i Cipriani 2011, lobster i Cipriani 1991 – Armoricaine henspiller på oldtidens navn på Bretagne og dessuten en storferase fra provinsen) 
Croque Monsieur, barens versjon av et tradisjonelt fransk ostesmørbrød, her med to skiver hvitt brød, hard sveitsisk ost, eggeplomme, Worshestershiresaus, sennep og røkt skinke
Giuseppe Cipriani kjøpte et gjestehus (it. locanda) på øyen Torcello i lagunen utenfor Venezia i 1936, og hadde under annen verdenskrig innredet seks gjesterom, en blomster- og grønnsakhage og en spisesal med utsikt til en kirke fra 800-tallet. I 1958 etablerte han Hotel Cipriani på øya Giudecca rett utenfor Venezia, med eieren av det irske Guinness-bryggeriet, Lord Iveagh, som medeier. I 1962 gikk Cipriani inn som driver av det nye Hotel Villa Cipriani i en renessansevilla som Guinness eide i Asolo, 75 km inn i landet fra Venezia. Samarbeidet ble avsluttet i 1968 da Cipriani trakk seg ut.I 1985 tok den britiske restauranteieren Charles Forte kontakt med Arrigi Cipriani og foreslo å åpne en Harry's Bar i New York City. De åpnet i et lokale på Fifth Avenue ved det sydøstlige hjørnet av Central Park under navnet Harry Cipriani sent i 1985. Harry Cipriani ønsket ikke å bruke navnet Harry's Bar noe annet sted enn den opprinnelige baren i Venezia. Stedet ble raskt populært blant celebriteter, men de store avisene ga ikke maten særlig godt skussmål. Harry Cipriani satte inn annonser i avisene for forsøke å demme opp for den dårlige omtalen, og nektet en av anmelderne adgang til baren. Etter to år, 31. august 1987, valgte eieren Guinness uten forvarsel å sparke Arrigo Ciprianis sønn Giuseppe som daglig leder, sende et dusin menn til stedet for å samle inn alle bedriftens kontanter og kredittkort, og endre navnet til Tino Fontana. Tino Fontana lukket i 1990 på grunn av dårlig besøk. Arrigo Cipriani kjøpte stedet tilbake og driver det fortsatt. I 1987 åpnet Cipriani Bellini i New York.Familien har en rekke andre hoteller og spisesteder.
Arrigo Cipriani: Harry’s Bar. The life and times of the legendary Venice landmark. New York, Arcade, 1. utgave 1996, 2. utgave 2011. ISBN 978-161145-320-1. Tilgjengelig på Google books (besøkt 25. oktober 2012)
Arrigo Cipriani: The Harry’s Bar cookbook. New York, Bantam, 1991. ISBN 0-553-07030-4
John F. Mariani: How italian food conquered the world. New York, Palgrave Macmillan, 2011. ISBN 978-0-230-10439-6
Claudia Peras (red.): Culinaria Italia. Italienske spesialiteter. Oslo, Spektrum 2005, side 34-35. ISBN 82-7822-229-0. Opprinnelig på tysk, Könemann 2004.
(en) Kategori:Harry's Bar (Venice) – bilder, video eller lyd på Wikimedia CommonsCipriani-bedriftenes nettsted (besøkt 8. mai 2016)

Harry S. Truman (født 8. mai 1884 i Lamar i Missouri, død 26. desember 1972 i Kansas City i Missouri) var en amerikansk demokratisk politiker. Han var USAs 34. visepresident fra 20. januar 1945. Truman tiltrådte som USAs 33. president ved Franklin D. Roosevelts død den 12. april samme år, og satt som president frem til den 20. januar 1953.
Under den første verdenskrig tjenestegjorde Truman som artillerioffiser i Nasjonalgarden, som deltok i kampene på vestfronten. Truman er den eneste amerikanske presidenten etter 1897 som ikke har hatt høyere utdannelse. Før tiden som politiker livnærte han seg som bonde og med en egen klesforretning i Midtvesten. I 1934 ble han valgt til senator. Under den andre verdenskrig fikk han nasjonal berømmelse som leder for den såkalte Truman-komiteen i Senatet, som avslørte sløsing, svindel og korrupsjon blant leverandørene til militæret.
Trumans periode som president ble et vendepunkt i amerikansk utenrikspolitikk, idet USA førte en internasjonalistisk politikk i forståelse med sine europeiske allierte. I sluttfasen av den andre verdenskrig, der aksemaktene ble beseiret, beordret han bruken av kjernefysiske våpen mot Japan. Hensikten var å forkorte krigen, men beslutningen er fortsatt kontroversiell. Etter krigen ble FN og NATO etablert, mens Marshallplanen skulle sikre gjenreisningen av Vest-Europa. I begynnelsen av den kalde krigen definerte han Truman-doktrinen, som lå til grunn for en oppdemmingspolitikk overfor Sovjetunionen og Kina. Truman sørget for å etablere en luftbro under Berlinblokaden. Han fikk FNs støtte til å intervenere i Koreakrigen.
Innenrikspolitisk møtte Truman ofte motstand fra det partioverskridende, konservative flertallet i Kongressen. Likevel lyktes han i å omstille økonomien til fredstiden, og redusere omfanget av varemangel og streiker. Truman beordret raseadskillelsen i militæret avskaffet. I 1948 var Det demokratiske parti svært splittet, men Truman vant en overraskende valgseier mot Thomas E. Dewey fra Det republikanske parti. Truman gikk til valg på Fair Deal-programmet, men fikk bare gjennomslag for ett forslag fra dette. Korrupsjonsanklager mot enkelte medlemmer av regjeringen og staben i Det hvite hus stod sentralt i presidentvalget i 1952, og hjalp republikaneren Dwight D. Eisenhower til å vinne over demokraten Adlai Stevenson. Trumans popularitet gikk fra å være svært høy, til å bli liten ved avgangen i 1953. I ettertid vurderer historikerne Trumans innsats som president relativt høyt.
Harry S. Truman ble født den 8. mai 1884 i Lamar i Missouri som eldste barn av John Anderson Truman (1851–1914) og Martha Ellen Young Truman (1852–1947). Foreldrene oppkalte sønnen etter hans morbror, Harrison Young (1846–1916), med diminutivet Harry. Bokstaven «S.» stod ikke for et mellomnavn, ettersom Trumans foreldre ikke ble enige om det skulle være Shippe eller Solomon, etter henholdsvis farfaren Anderson Shipp Truman og morfaren Solomon Young. Slike forbokstaver uten mellomnavn var forholdsvis vanlig blant irsk-amerikanere. Han spøkte en gang med at «S.» var et navn, ikke et initial, og at den derfor ikke skulle etterfølges med noe punktum, men offisielle dokumenter og hans bibliotek bruker alle sammen punktum. Harry S. Trumans søsken var John Vivian Truman (1886–1965) og Mary Jane Truman (1889–1978).Faren John Truman var bonde og bufehandler. Familien bodde i Lamar frem til Harry var ti måneder gammel, da de flyttet til en gård i nærheten av Harrisonville, deretter til Belton, og i 1887 til besteforeldrenes 2 400 dekar store gård i Grandview. Da Truman var seks år gammel, flyttet familien til Independence, slik at han kunne begynne ved den presbyterianske kirkens søndagsskole på stedet. Han ble oppdratt som sørstatsbaptist, men skulle bli blant de minst utpreget religiøse presidentene. Truman fikk ingen tradisjonell skolegang før åtteårsalderen, men de offentlige skolene i Independence hadde et godt omdømme. Biografer har beskrevet småbyen som preget av lidelser påført under den amerikanske borgerkrigen, da store deler av Missouris befolkning sympatiserte med Sørstatene. På slutten av 1800-tallet var den en nybyggerlandsby uten innlagt vann og elektrisitet.Som unggutt hadde Truman stor interesse for musikk, lesing og historie, noe han hadde fått fra sin mor, som han stod veldig nær. Selv som president lyttet han til politiske såvel som personlige råd fra henne. Han stod opp i femtiden hver morgen for å øve på piano, og tok pianotimer to ganger ukentlig frem til han var 15 år. Truman jobbet som hotellbud under Det demokratiske partis landsmøte ved Convention Hall i Kansas City i 1900. Høsten 1900 hadde familien spart endel penger, men tapte alt og ble skjøvet ut i fattigdom som følge av farens feilinvesteringer. Faren arbeidet de neste syv årene som nattvekter og jordløs forpakter.Etter avgangseksamen ved Independence High School (nå William Chrisman High School) i 1901 jobbet Truman som timeskiver for Atchison, Topeka and Santa Fe Railway, og overnattet i rallarleire ved jernbanelinjene. Senere hadde han en rekke kontorjobber, og arbeidet en kort periode på postavdelingen til The Kansas City Star. I 1906 kom han tilbake til gården i Grandview, hvor han forble frem til han gikk inn i United States Army i 1917. På denne tiden møtte han Bess Wallace, som han fridde til i 1911, men fikk avslag. Truman sa at han ville tjene bedre enn en bonde før han fridde til henne igjen.
Truman lot seg verve til Nasjonalgardens avdeling i Missouri i 1905, og tjenestegjorde som artillerioffiser frem til 1911. Ved synsprøven under sesjon i 1905 var synet hans dårlig; visus var målt til 20/50 på høyre øye og 20/40 på venstre øye. Han skal ha bestått ved å memorere synsprøvetavlen i hemmelighet.Ved USAs inntreden i den første verdenskrig lot Truman seg innrullere i Nasjonalgarden igjen. Før han ble sendt til tjeneste i Frankrike, ble han sendt til opptrening ved militærforlegningen Fort Sill i Oklahoma. Truman drev kantinen sammen med Edward Jacobson, som opprinnelig var kontorist i en klesforretning i Kansas City. På Fort Sill møtte han også løytnant James M. Pendergast, nevø av den mektige Kansas City-politikeren Tom Pendergast.Truman ble etterhvert offiser, senere kommandant for sitt batteri, i et artilleriregiment i Frankrike. Hans enhet var Batteri D, 129. feltartilleriregiment, 60. brigade, 35. infanteridivisjon, som var kjent for sine disiplinærproblemer. Under et overraskende tysk angrep i Vogesene begynte batteriet å desertere; Truman beordret dem alle tilbake i posisjon ved å bruke skjellsord han hadde «lært da han jobbet på jernbanen». Ingen i batteriet falt under Trumans kommando. Batteriet bistod George S. Pattons panserdivisjon under Meuse-Argonne-offensiven i 1918. Samme dag som våpenhvilen ble inngått, avfyrte batteriet noen av de siste skuddene mot tyske posisjoner under den første verdenskrig.Krigen var en skjellsettende opplevelse som bragte frem Trumans lederegenskaper. Han fikk senere grad av oberst i hærreserven, og militærtjenesten muliggjorde hans politiske karrière i Missouri.
Etter den første verdenskrig vendte Truman hjem til Independence som kaptein, og giftet seg med kjæresten, Bess Wallace, den 28. juni 1919. Paret fikk ett barn, datteren Margaret Truman (1924–2008), som ble en kjent sanger og senere forfatter av kriminalromaner.Truman er den eneste amerikanske presidenten etter 1897 som ikke har hatt høyere utdannelse. Dårlig syn forhindret ham i å få oppfylt sin barndoms drøm, å komme inn ved United States Military Academy i West Point. Etter high school i 1901 dro vennene hans videre til studier ved delstatsuniversitetet, mens Truman begynte på en lokal handelsskole, hvor han var elev i ett enkelt semester.
En måned før Truman ble gift, åpnet han og Edward Jacobson en forretning med herreklær i Kansas City. Etter noen oppløftende år gikk forretningen konkurs under resesjonen i 1921. Han betalte på gjelden sin frem til 1934. Idet Truman var nær med å bli valgt til Senatet, ettergav bankmannen William T. Kemper den resterende gjelden på 1 000 dollar. Samtidig donerte Kemper det samme beløpet til Trumans valgkamp.
Med hjelp fra Det demokratiske parti i Kansas City, ledet av forretningsmann og politisk boss Tom Pendergast, ble Truman i 1922 valgt til dommer i Jackson Countys østlige distrikt. Dette var en politisk-administrativ, ikke juridisk, rolle som lignet de folkevalgte fylkeskommisjonærene i mange andre delstater, skjønt titlene er hentet fra rettsvesenet. Distriktet omfattet de mer landlige delene av Jackson County, konsentrert rundt Independence. Fra 1923 tok han kveldskurs i jus ved Kansas City Law School (nå University of Missouri–Kansas City School of Law), men sluttet idet han gikk av som dommer i 1925.Truman ble ikke gjenvalgt i 1924, da president Calvin Coolidge stod i spissen for en republikansk bølge. I de to neste årene solgte han medlemskap i bilklubber, og ble overbevist om at offentlig tjeneste var tryggere for en snart middelaldrende mann uten nevneverdig suksess i forretningslivet. I 1926 ble Truman valgt til rettens formann, og ble gjenvalgt i 1930. I 1930 bidro Truman til en tiårsplan for offentlige arbeider i Jackson County og Kansas City. Planen inneholdt blant annet en rekke veiprosjekter, en ny rettsbygning og en serie av monumenter for å hedre nybyggerkvinner. Han opparbeidet tillit hos lokale opinionsledere som vanligvis stod i opposisjon til Pendergast.I 1933 ble Truman utnevnt til Missouris sjef for det føderale sysselsettingsprogrammet, en del av president Roosevelts New Deal, etter forslag fra postminister James Farley. Farleys forslag var en gjengjeldelse til Pendergast for Kansas Citys stemme til Roosevelt i presidentvalget i 1932. Utnevnelsen bekreftet Pendergasts kontroll over føderale utnevnelser i Missouri i alminnelighet, og markerte høyden av hans makt. Et par år senere kontrollerte Pendergast guvernøren, de to senatorene og alle kongressmennene fra delstaten. Utnevnelsen satte også Truman og Harry Hopkins i kontakt med hverandre, og sikret Trumans støtte til New Deal.
Etter tiden som dommer ønsket Truman å stille til valg som guvernør eller kongressmann, men Pendergast avviste disse initiativene. I 1934 gav Pendergast sin avmålte støtte til Truman foran senatsvalget, etter at tre andre kandidater hadde avslått tilbudet. I Det demokratiske partis primærvalg slo han kongressmennene John J. Cochran og Jacob Milligan. I det endelige valget vant Truman over den sittende republikaneren Roscoe C. Patterson med 59,5 % mot 39,7 % av stemmene.Truman tiltrådte embedet med et rykte som «senatoren fra Pendergast». Han lot Pendergast få komme med avgjørende innspill i politiske saker, men sørget for å stemme i tråd med sin personlige overbevisning. Truman forsvarte senere denne praksisen med å si, at ved å ofre litt, sikret han mye. I sin første periode i Senatet – under den store depresjonen – advarte Truman mot at grådige forretningsfolk, spekulanter på Wall Street og andre pengesterke interessegrupper kunne få for stor innflytelse i nasjonale spørsmål. Han ble for det meste oversett av president Roosevelt, som ikke tok ham alvorlig på denne tiden, og hadde vanskelig for å få sekretariatet i Det hvite hus til å svare på sine henvendelser.I 1940 ble Truman utfordret av guvernør Lloyd C. Stark og aktor Maurice M. Milligan i Det demokratiske partis primærvalg i forkant av senatsvalget. Milligan hadde fått Pendergast dømt for skatteunndragelser og forsikringssvindel, noe som svekket Truman. Han støttet seg på et løst nettverk av gamle venner, frimurere, krigsveteraner og gamle Pendergast-allierte i Kansas City og St. Joseph. Truman stod særlig svakt i St. Louis, hvor Robert E. Hannegan kontrollerte partiet. Hannegan bestemte seg for å støtte Truman. Primærvalget endte med at Stark og Milligan delte Pendergast-kritiske velgere mellom seg. Truman vant en knapp seier med 40,9 % av stemmene. I senatsvalget i november slo han republikaneren Manvel H. Davis med 51 % mot 49 % av stemmene.Truman ble landskjent for sin kamp mot offentlig sløsing og vanstyre i krigstiden gjennom sitt lederskap i den såkalte Truman-komiteen. Komiteens egentlige navn var Senatets spesialkomité for etterforskning av Det nasjonale forsvarsprogrammet, som senere fikk sin etterfølger i Senatets sikkerhetskomités faste underkomité for etterforskning. Roosevelts regjering fryktet at Truman-komiteen ville svekke kampmoralen, men Truman bedyret sin lojalitet til presidenten og støtte til krigsdeltagelsen. Komiteens arbeid skal ha gitt innsparinger på minst 15 milliarder dollar. En følge av Truman-komiteens suksess var at Truman selv, etter en årrekke som en lite synlig senator, tok steget inn i det nasjonale rampelyset.
Etter flere måneders usikkerhet om hvorvidt visepresident Henry A. Wallace ville stille til gjenvalg i 1944, ble Truman til slutt valgt til å erstatte ham. Dette skjedde gjennom en avtale utarbeidet av Robert E. Hannegan, som var formann i Det demokratiske partis nasjonale komité det året. Roosevelts helsetilstand ble kraftig forverret sommeren 1944. Hans nærmeste rådgivere ville forhindre Wallace i å bli gjenvalgt. De anså Wallace for å være altfor liberal, og «innså at mannen som ble nominert til å stille sammen med Roosevelt, ville med all sannsynlighet bli den neste presidenten …»Roosevelt hadde et møte med partiledelsen, og ble enig i å erstatte Wallace med noen andre, men lot sin foretrukne visepresidentkandidat forbli ukjent inntil slutten av Det demokratiske partis landsmøte i Chicago. Før landsmøtet begynte, skrev Roosevelt at han ville godta enten Truman eller høyesterettsdommer William O. Douglas. Ledere av partiets delstats- og byavdelinger hadde Truman som en klar favoritt. Han arbeidet ikke for nominasjonen selv, men tok mottagelsen som et bevis på at han hadde blitt mer enn «senatoren fra Pendergast».
Trumans kandidatur ble humoristisk omtalt som «det andre Missouri-kompromisset» på partiets landsmøte, og hans brede appell stod i motsetning til den liberale Wallace og den konservative James F. Byrnes. I avstemningen om visepresidentkandidat vant Truman med stor margin over Wallace. I selve presidentvalget vant Roosevelt og Truman en overlegen seier over republikanerne Thomas E. Dewey og John W. Bricker. Truman ble tatt i ed som visepresident den 20. januar 1945, men skulle fylle embedet i mindre enn tre måneder. Hans korte tid som visepresident var ikke særlig begivenhetsrik. Roosevelt kontaktet ham sjeldent, selv ikke for å informere ham om store avgjørelser, og de møttes bare sporadisk. Få dager etter tiltredelsen stilte Truman i Pendergasts begravelse. Truman ble kritisert for det, men han avfeide det helt: «Han var alltid min venn, og jeg har alltid vært hans.»Om ettermiddagen den 12. april 1945 ledet Truman et møte i Senatet. Han hadde nettopp avrundet møtet, og hadde tenkt å ta en drink på kontoret til Sam Rayburn, leder i Representantenes hus, da han fikk melding om å dra til Det hvite hus sporenstreks. Truman formodet at Roosevelt, som han visste var i Warm Springs i Georgia, hadde kommet hjem tidligere enn ventet og ønsket å møte ham. Da han ankom Det hvite hus, ble han imidlertid møtt av Eleanor Roosevelt, som fortalte at presidenten hadde dødd av kraftig hjerneblødning. Trumans første bekymring var for presidentfruen. Han spurte om det var noe han kunne gjøre for henne, men fikk til svar: «Er det noe vi kan gjøre for deg? Du er den som er i trøbbel nå!»
Truman hadde vært visepresident i bare 82 dager da president Roosevelt døde den 12. april 1945. I utgangspunktet beholdt Truman hele Roosevelts regjering. Kort tid etter at han tiltrådte embedet, uttalte Truman til pressekorpset: «Gutter, hvis dere noen gang ber, be for meg nå. Jeg vet ikke om kameratene deres pleide å slippe et høylass på dere, men da de fortalte meg hva som skjedde i går, følte jeg det som om stjernene og alle planetene hadde falt ned på meg.» Det har versert mange oppfatninger om den reserverte personligheten som tok plass i Det hvite hus. Truman har blitt beskrevet som både «usikker, selvsikker, vinglete og besluttsom». Det er forholdsvis bred enighet om at han var lojal, ærlig og hjelpsom; hadde humoristisk sans; og snakket på en direkte og tidvis vulgær måte.Roosevelt hadde ikke informert ham om store militærstrategiske spørsmål eller det hemmelige Manhattanprosjektet. Truman ble orientert om Manhattanprosjektet av krigsminister Henry L. Stimson den dagen Roosevelt døde, rett etter sitt første regjeringsmøte som president. Den 8. mai 1945 seiret de allierte i Europa, men kamphandlingene i stillehavskrigen fortsatte. Under Potsdamkonferansen fikk han høre at Trinity-prøvesprengningen foretatt den 16. juli hadde vært vellykket. Han antydet overfor Josef Stalin at USA var i ferd med å bruke et nytt våpen mot japanerne. Skjønt dette var første gang at sovjeterne hadde blitt offisielt informert om bomben, hadde Stalin allerede fått kjennskap til den gjennom spionasje. Truman skrev i dagboken sin: «Vi har oppdaget den forferdeligste bomben i verdenshistorien. Den kan være ildødeleggelsen spådd i Eufratdalens tid, etter Noah og hans fabelaktige ark.»I august 1945, etter at Japan hadde nektet å kapitulere, godkjente Truman å bruke kjernefysiske våpen. Selv om det var ukjent hvor ødeleggende eksplosjonene ville bli, hadde Truman og de fleste amerikanere en nådeløs holdning til japanerne etter mange års krig. Truman mente at angrepet sparte liv på begge sider. Forsvaret estimerte at en invasjon av de japanske hovedøyene ville medføre anslagsvis 250 000–500 000 drepte amerikanere. Han anså derfor angrepet som en måte å avslutte krigen raskt på. Hiroshima ble bombet den 6. august og Nagasaki den 9. august. Da japanerne fremdeles nølte med å overgi seg, beordret Truman et massivt, konvensjonelt bombeangrep på Tokyo den 13. august. Japan kapitulerte dagen etter.
Etter den andre verdenskrig fulgte en vanskelig omstilling fra en krigsøkonomi til en økonomi tilpasset fredstidens behov. Presidenten ble møtt av oppvåkning i arbeidskonflikter som hadde ligget latente i krigsårene, underskudd på boliger og forbruksvarer, samt stor misnøye med inflasjonen, som på et tidspunkt nådde 6 % på én måned. Det forekom hyppige streiker i store deler av industrien, og Trumans tiltak overfor dem ble generelt ansett for å være nytteløse. Til gjengjeld var Kongressen kontrollert av en allianse av republikanere og konservative sørstatsdemokrater.En omfattende streik blant 750 000 arbeidere stålindustrien i januar 1946 ble etterfulgt av en streik blant kullgravere i april og jernbanearbeidere i mai. Jernbanestreiken stanset all passasjer- og godstrafikk i over én måned. Da jernbanearbeiderne avslo et forslag til kompromiss, tok Truman kontroll over jernbanen og truet med å innrullere alle streikende arbeidere i militæret. Etter å ha talt til Kongressen og etterlyst støtte for sin plan, aksepterte arbeiderne kompromissforslaget hans. Løsningen på jernbanestreiken ble ansett for å være meget hardhendt, især blant arbeidere.På meningsmålingene falt Trumans støtte i opinionen fra 82 % i januar 1946 til 56 % i juni. Misnøye med Trumans økonomisk politikk var den viktigste årsaken til at Det republikanske parti vant rent flertall i Kongressen ved mellomvalgene i 1946, for første gang siden 1930. Truman samarbeidet tett med de republikanske lederne i utenrikspolitiske spørsmål, men kjempet bittert mot dem i innenrikspolitikken. Han greide ikke å forhindre reduksjoner i skattene og priskontrollen. Robert Taft og Fred A. Hartley jr. sitt lovforslag av 1947, som skulle begrense fagforeningenes makt, ble innført på tross av presidentens veto.Under opptrappingen til presidentvalget i 1948 gjorde Truman det klart at han var en demokrat av New Deal-tradisjonen, og at han ønsket offentlig helseforsikring for alle amerikanere, oppheve Taft og Hartleys lov, og sette i verk en radikal borgerrettslovgivning. Samlet sett utgjorde dette hans såkalte Fair Deal-program. Fair Deal-programmet ble ikke vel mottatt av Kongressen, heller ikke etter at Det demokratiske parti gjenvant flertallet i 1948. Truman fikk bare gjennomslag for lovforslaget om offentlig bygging og forsikring av boliger av 1949. På en annen side opphevet ikke Kongressen de viktigste New Deal-programmene som fremdeles var i funksjon, og endringene var av mindre betydning.
Som en internasjonalist av Woodrow Wilsons skole var Truman en sterk tilhenger av opprettelsen av FN, og lot Eleanor Roosevelt få være delegat til den første generalforsamlingen. Samtidig med at Sovjetunionen utvidet sin maktsfære i Øst-Europa, inntok Truman en tøff linje overfor sovjeterne. På dette punktet reflekterte han den amerikanske opinionen, som raskt mistenkte Sovjetunionen for å strebe etter verdensherredømme. Amerikansk frykt for sovjetisk ekspansjon har vært én av flere forklaringer på hvordan den kalde krigen oppstod. Andre har pekt på Trumans politikk, som var mer konfronterende enn Roosevelts, og hvordan toneangivende antikommunister fikk større makt i regjeringen. Andre har pekt på den iboende konkurransen mellom kommunisme og liberalt demokrati, eller hvordan rivalisering oppstår naturlig i en bipolar verdensorden.
Han hadde lite utenrikspolitisk erfaring, men fikk allikevel tverrpolitisk støtte til både Truman-doktrinen, som hadde oppdemming mot kommunismen som hovedprinsipp, og Marshallplanen, som var ment å hjelpe til med gjenoppbyggingen av Europa etter krigen. Truman-doktrinen var i det vesentlige utformet av Truman, George Marshall og Dean Acheson. Doktrinen lovte militær og økonomisk bistand til stater som ble truet av kommunistisk maktovertagelse. Den utløsende årsaken til at doktrinen ble skapt, var Clement Attlees regjering i Storbritannia, som i 1947 frasa seg ansvaret for å bistå Hellas og Tyrkia økonomisk og militært. Dette representerte en avgjørende maktforskyvning fra Storbritannia til USA i internasjonal politikk. For å få Kongressen med på å avsette de store summene til Marshallhjelpen, brukte Truman en ideologisk tilnærming i tråd med dominoteorien, og argumenterte for at kommunismen blomstrer i økonomisk kriserammede områder. I 1947 slo han sammen Krigsdepartementet og Marinedepartementet til Forsvarsdepartementet, og etablerte United States Air Force, Central Intelligence Agency og National Security Council.
I juni 1948 blokkerte Sovjetunionen adgangen til de tre sektorene i Berlin kontrollert av vestmaktene, som geografisk var eksklaver i den sovjetiskokkuperte sonen. Kommandanten for den amerikanskokkuperte sonen i Tyskland, general Lucius D. Clay, foreslo å sende en pansret kolonne fra Vest-Tyskland til Vest-Berlin. Truman vurderte dette som et uholdbart, risikabelt trekk. Han godkjente en plan om å forsyne de blokkerte sektorene av Berlin gjennom flytransport. Den 25. juni satte de allierte i gang den såkalte luftbroen under kommando av general Clay. Sovjetunionen opphevet blokaden i mai 1949, men luftbroen fortsatte i månedsvis etterpå. Luftbroen til Berlin var en av Trumans største utenrikspolitiske seire, og bidro til valgseieren hans i 1948.
Truman hadde lenge vært interessert i Midtøstens historie, og hadde lest mange bøker om antikken og bibelsk tid. Vennen Edward Jacobson var jøde og gav avgjørende råd til Truman om sionismen. Som senator hadde Truman forsikret jødiske ledere om sin sympati for sionismen, og disse kom senere til å utøve press på ham. På et folkemøte i Chicago i 1943 hadde han ytret støtte til et hjemland for de jødene som overlevde holocaust. Tanken om et jødisk hjemland i Palestinamandatet var populær i USA. Støtte fra jødiske velgere kunne også bli avgjørende i det kommende presidentvalget.Utenriksminister Marshall fryktet at en anerkjennelse av staten Israel ville skade forholdet til de arabiske landene. Forsvarsminister James Forrestal pekte på hvordan USA var avhengig av saudiarabisk olje i en ny krig. Amerikanske diplomater i de arabiske landene var negative, men i et møte med dem i 1945 sa Truman at han ikke hadde «hundretusener av arabere blant mine velgere». Truman og Kongressen støttet etableringen av en jødisk stat, til tross for advarsler om at jødisk innvandring til Palestina kunne destabilisere Midtøsten.Sett fra Washington, D.C. var Palestina underordnet målet om å beskytte Hellas, Tyrkia og Iran mot kommunismen, i tråd med Truman-doktrinen. Truman ville arbeide for en ikke-militær løsning, men forhindre sovjetisk innflytelse. På britisk initiativ ble en FN-komité nedsatt for å dele inn Palestina i to stater. Med Trumans støtte ble delingsplanen godkjent av FNs generalforsamling i 1947. Utenriksminister Marshall var fremdeles motstander av en jødisk stat i området. Truman anerkjente staten Israel i 1948, elleve minutter etter at den erklærte seg som en selvstendig stat.
En rapport presentert av Trumans regjering i 1947, listet ti tiltak for å sikre amerikaneres likeverd. I februar 1948 foreslo Truman for Kongressen å opprette flere føderale organer for å føre tilsyn med slikt som stemmerett og arbeidsvilkår. Sørstatsdemokrater kritiserte initiativet sterkt i opptakten til Det demokratiske partis landsmøte. Truman nektet å bøye av, og uttalte: «Hele magen min vrengte seg da jeg hørte at negroide soldater, som akkurat hadde kommet tilbake, hadde blitt sluppet av militære lastebiler i Mississippi og blitt banket.» Historier om den mishandlingen, volden og forfølgelsen som mange svarte opplevde etter å ha vendt hjem fra krigstjeneste, gjorde Truman rasende. Dette var en viktig grunn til at han avskaffet raseadskillelse i militæret gjennom et dekret i juli 1948. Nye dekreter i 1948 og 1951 forbød rasediskriminering i ansettelsesprosesser til offentlige stillinger.
Presidentvalget i 1948 blir husket for Trumans overraskende seier. Våren 1948 fikk Truman støtte fra 36 % av opinionen på meningsmålinger, og ble ansett som ute av stand til å kunne vinne et valg. Den såkalte New Deal-fløyen i partiet, deriblant Franklin D. Roosevelts sønn, James Roosevelt, forsøkte å nominere Dwight D. Eisenhower. Krigshelten Eisenhower var populær i befolkningen, men hans politiske standpunkter og partipreferanse var ukjent. Eisenhower avslo tilbudet, og Truman utmanøvrerte utfordrerne i nominasjonsprosessen.
På landsmøtet i Det demokratiske parti forsøkte Truman å forene partiet ved å skrive inn en vag formulering om borgerrettigheter i partiprogrammet. Målet var å dempe konflikten mellom nordstats- og sørstatsfløyen i partiet. Trumans kompromissforslag ble imidlertid nedstemt til fordel for en tydeligere formulering, etter en tale av borgermester Hubert Humphrey fra Minneapolis og press fra politiske ledere i byene. Truman støttet landsmøtets flertall helhjertet, men alle delegatene fra Mississippi og en del fra Alabama forlot møtet i protest. Han holdt en konfronterende landsmøtetale der han karakteriserte den 80. kongressen som handlingslammet, og lovte å vinne valget og «få disse republikanerne til å like det».Som visepresidentkandidat aksepterte han senator Alben W. Barkley fra Kentucky, selv om han hadde ønsket seg høyesterettsdommer William O. Douglas, som avslo. To uker etter landsmøtet utstedte han dekretet som opphevet raseadskillelsen i militæret. Truman tok en betydelig politisk risiko ved å støtte borgerrettigheter på denne måten, og mange demokrater bekymret seg for at dixiekratenes brudd med Det demokratiske parti ville ødelegge det. Guvernør Strom Thurmond i Sør-Carolina erklærte seg som presidentkandidat for dixiekratene, mens fraksjonen Det progressive parti nominerte tidligere visepresident Henry A. Wallace. Dette delte i praksis Det demokratiske parti i tre.Gjennom valgkampen reiste han 35 290 km, for det meste med tog. Folketaler fra bakenden på passasjervognen ble et mye brukt virkemiddel. Seks opptredener i Michigan tiltrakk til sammen en halv million tilhørere, mens en hel million møtte opp på en ticker-tape parade i New York. De store, spontane oppmøtene rundt Trumans tog var det mest synlige tegnet på et stemningsskifte. Likevel ble ikke dette oppfattet av pressen, som fremdeles spådde en overlegen seier til republikanske Thomas E. Dewey. En viktig årsak var at meningsmålingene ble gjennomført per telefon. På denne tiden eide mange velgere, særlig innen Trumans populistiske segment, ikke telefon. De store instituttene sluttet dessuten å oppta meningsmålinger i oktober, og overså dermed perioden da Truman antageligvis passerte Dewey i popularitet.Til slutt klarte Truman å holde på sin progressive høyborg i Midtvesten, vant de fleste av Sørstatene unntatt Thurmonds høyborger, og vant knappe seire i noen avgjørende stater, slik som Ohio, California og Illinois. Han tapte gamle demokratiske høyborger i det dype sør til Thurmond. Den siste opptellingen viste at Truman hadde sikret seg 303 valgmannsstemmer, mot 189 til Dewey, 39 til Thurmond og ingen til Henry A. Wallace. Det ikoniske bildet av valget kom dagen etter valgdagen, da Truman triumferende kunne vise frem den feilaktige overskriften «Dewey slår Truman» i Chicago Tribune.
Truman var en sterk tilhenger av NATO, som innebar en formell forsvarsallianse med Canada og kapitalistiske land i Europa som ikke hadde havnet bak jernteppet etter den andre verdenskrig. Traktaten som etablerte NATO, var populær, og Truman fikk den godkjent av Senatet uten vansker i 1949. NATOs mål var å demme opp for den sovjetiske ekspansjonen i Europa, og bygge nye strukturer for å beskytte demokratiske idealer. Sovjetunionen svarte med å etablere en lignende forsvarsallianse med sine satellittstater, Warszawapakten.George Marshall var Trumans viktigste rådgiver i utenrikspolitikken, først som utenriksminister 1947–1949, deretter forsvarsminister 1950–1951. Etter initiativ fra Marshall lot USA være å tilby direkte militær bistand til Chiang Kai-shek og nasjonalistene mot kommunistene i den kinesiske borgerkrigen. Marshall var uenig med de fleste andre rådgiverne rundt Truman, og mente at utrustning av de kinesiske nasjonalistene ville tappe USA for nødvendige ressurser for å demme opp for Sovjetunionen i Europa. I 1949 tok kommunistene kontroll over fastlandet, mens nasjonalistene ble fordrevet til Taiwan. Truman var villig til å opprettholde noe diplomatisk kontakt mellom USA og Folkerepublikken Kina, men Mao Zedong nektet. I juni 1950 beordret presidenten United States Navys 7. flåte til Taiwanstredet for å forhindre en invasjon av Taiwan.Etter Sovjetunionens første kjernefysiske prøvesprengning og proklamasjonen av Folkerepublikken Kina i 1949 ble USAs nasjonale sikkerhetsstrategi beskrevet i det hemmeligstemplede dokumentet NSC-68. Dokumentet ble skissert av Paul Nitze, som ledet en arbeidsgruppe på tvers av departementene. Innholdet ble godkjent av presidenten etter krigsutbruddet i Korea i 1950. Dokumentet trakk skrifter av George F. Kennan, spesielt fra hans «Long Telegram» fra 1946 og den påfølgende «X-artikkelen». Dokumentet tok til orde for å tredoble forsvarsbudsjettet, og globalisere og militarisere oppdemmingspolitikken. NATO-alliansen skulle respondere militært på sovjetisk ekspansjon. NSC-68 tok også til orde for en delvis mobilisering av den amerikanske økonomien, for å ruste opp militært raskere enn Sovjetunionen.
Korea ble definert utenfor USAs geopolitiske interesseområde av utenriksminister Acheson og general Douglas MacArthur. Den tidligere japanske kolonien var okkupert av USA og Sovjetunionen fra den andre verdenskrig og frem til tilbaketrekningen i 1949. I 1950 utløste det kommunistiske Nord-Korea en krig ved å invadere det amerikanskorienterte Sør-Korea. Nord-Korea fikk materiell bistand fra Sovjetunionen, og det hersket en oppfatning i USA om at Kim Il-sung handlet på vegne av Stalin, noe som har blitt trukket i tvil i ettertid. Angrepet ble tolket som et sovjetisk ekspansjonsforsøk. Ettersom Kina og Tsjekkoslovakia hadde falt til kommunistene, ble løftene i Truman-doktrinen satt på prøve.Truman ønsket å starte en blokade til sjøs, men United States Navy hadde ikke ressurser til å gjennomføre det. Han lyktes i få FNs sikkerhetsråds støtte til en intervensjon, idet Kina var representert ved nasjonalistene, noe som fikk Sovjetunionen til å boikotte møtene. Truman mente at en tillatelse fra Kongressen var unødvendig, i den tro at han hadde deres uforbeholdne støtte, og ble skarpt kritisert for dette.Den overveiende amerikansk-britiske FN-styrken ble satt under kommando av Douglas MacArthur. Med støtte fra FN gikk Truman inn for en såkalt tilbakerullingspolitikk, der Nord-Korea skulle tvinges til å kapitulere. Motangrepet begynte med en ilandsetting av marinestyrker ved Incheon i september 1950, noe som brøt de nordkoreanske forsyningslinjene og tvang dem til en rask retrett. På kort tid greide FN-styrken å stabilisere situasjonen og ta kontroll over mesteparten av Korea. Det kommunistiske Kina overrasket med å involvere seg direkte i konflikten fra november 1950, og FN-styrken ble tvunget tilbake til den 38. breddegrad, der krigen hadde startet. Frem til våpenhvilen i 1953 var krigen for det meste en skyttergravskrig.
MacArthur ville først angripe kinesiske forsyningsbaser nord for elven Yalu, men Truman var bekymret for at en eskalering ville trekke Sovjetunionen direkte inn i krigen. Det er derimot feil at MacArthur ønsket å bruke kjernefysiske våpen mot Kina. MacArthur kritiserte presidenten og henvendte seg til republikanere i Kongressen, og ble i april 1951 avsatt som øverstkommanderende. Avsettelsen ble møtt med harme, og senator Robert Taft var blant de som truet med å stille Truman for riksrett. Kritikken har i ettertid blitt nyansert, idet Truman unngikk en opptrapping av konflikten. Beslutningen om å intervenere i Korea, førte imidlertid til en militarisering av Truman-doktrinen.Våren 1952 varslet arbeiderne hos U.S. Steel og ni andre stålprodusenter om streik. Timer før streiken skulle begynne, nasjonaliserte Truman stålverkene av hensyn til Koreakrigen. Handelsdepartementet ble saksøkt av stålprodusentene, som vant i USAs høyesterett. Dommen var et prestisjetap for Truman. Arbeiderne streiket deretter i halvannen måned på sommeren. Truman gikk langt i å presse stålprodusentene, som i juli gav arbeiderne gjennomslag for deres krav.Fra og med Koreakrigen stod tilbakerullingspolitikken, som beskrevet i NSC-68, sentralt i Trumans utenrikspolitikk, men ble forkastet av etterfølgeren Eisenhower. Ingen territorier ble utdefinert fra USAs geopolitiske interesseområde. Til hjemlig kritikk ble det nødvendig å gjenoppruste de tidligere aksemaktene Japan og Vest-Tyskland, der sistnevnte ble medlem av NATO. Etter Koreakrigen nådde det amerikansk-kinesiske forholdet et bunnpunkt.
På meningsmålinger i 1946 mente 78 % at sovjetiske agenter hadde infiltrert føderale myndigheter. Etter den kjernefysiske prøvesprengningen i Sovjetunionen og den kommunistiske seieren i Kina i 1949, mente mange amerikanere at sovjetiske spioner hadde skylden, og krevde at kommunister ble fjernet fra offentlige stillinger.I 1948 hevdet den tidligere sovjetiske spionen Whittaker Chambers at et hemmelig spionnettverk hadde operert innenfor de føderale myndighetene siden 1930-årene. Blant de navngitte medlemmene var den tidligere utenrikstjenestemannen Alger Hiss, som nektet for å være involvert, men ble dømt for mened. Avsløringen av kjernefysiker Klaus Fuchs som spion gjorde at Truman ble beskyldt for unnfallenhet overfor kommunister. Blant de mest høylytte kritikerne var kongressmann Richard Nixon og senatorene Karl E. Mundt og Joseph McCarthy. Truman var bekymret for rettssikkerheten, men imøtekom mccarthyistene ved å innføre et lojalitetskrav. Senator Pat McCarrans lovforslag av 1950 ble derimot vedtatt, til tross for Trumans vetoforsøk.
Etter byggearbeider i Det hvite hus i 1948 konkluderte ingeniører med at deler av den 130 år gamle bygningen var i kritisk dårlig forfatning. Til slutt besluttet man å pusse opp fasaden, men renoverte hele bygningsmassen innvendig. Arbeidet pågikk fra desember 1949 til mars 1952, og i mellomtiden bodde Truman-familien i gjestehuset Blair House. Den nyere vestfløyen og Det ovale kontor var ikke omfattet av renovasjonen, og var i daglig bruk av Truman og hans stab.Den 1. november 1950 forsøkte de puertoricanske nasjonalistene Griselio Torresola og Oscar Collazo å drepe president Truman i Blair House. En skuddveksling mellom Torresola og politimannen Leslie Coffelt fikk en dødelig utgang for dem begge. Secret Service-agenter på stedet såret Collazo, som ble dømt til døden for drap. Presidenten oppholdt seg inni bygningen og kom uskadd fra hendelsen. Truman reduserte Collazos straff til livsvarig fengsel, og sørget for at det nye grunnlovsforslaget for Puerto Rico ble lagt ut til folkeavstemning.I 1950 etterforsket Senatet, anført av senator Estes Kefauver, flere anklager om korrupsjon blant høytstående tjenestemenn. Et stort antall ansatte i Internal Revenue Bureau hadde mottatt bestikkelser, og 166 ansatte fratrådte eller ble avskjediget i 1950. Justisminister J. Howard McGrath måtte trekke seg, etter å ha nektet å samarbeide i en pågående granskning av Justisdepartementet. Truman fikk Kongressens tilslutning til å reformere skattebyrået, men korrupsjon var stadig en stor valgkampsak foran presidentvalget i 1952.
I 1951 ble det 22. grunnlovstillegget ratifisert, noe som fratok presidenten muligheten til å stille til valg for en tredje periode. Tillegget fratok også en president som hadde sittet i mer enn to år av en tidligere presidents periode, å stille til valg for en andre periode i eget navn. En klausul i grunnlovstillegget unntok den sittende presidenten fra denne regelen.
Tidlig i 1951 antydet Truman overfor sine rådgivere at han ikke ville stille til gjenvalg, noe han hadde gitt uttrykk for i et privat brev så tidlig som i 1950. Truman arbeidet i hemmelighet for å håndplukke sin etterfølger, men foran primærvalget i New Hampshire hadde han ikke funnet noen kandidat. Justitiarius Fred M. Vinson og guvernør Adlai Stevenson i Illinois ønsket ikke å stille, mens den 74 år gamle visepresidenten Barkley ble ansett som for gammel. Truman mislikte senator Estes Kefauver fra Tennessee, som hadde blitt kjent for granskningene av korrupsjon i Trumans rekker. Truman hadde håpet å rekruttere general Dwight D. Eisenhower som presidentkandidat for Det demokratiske parti, men Eisenhower var interessert i den republikanske nominasjonen. Truman lot seg selv nominere i New Hampshire. Den upopulære Truman led et stort tap til Kefauver, og 18 dager senere annonserte presidenten at han ikke søkte gjenvalg. Truman greide til slutt å overbevise Stevenson, som vant nominasjonen foran Kefauver.Eisenhower og Nixon vant den republikanske nominasjonen, og agiterte om Trumans feilgrep, «Korea, kommunisme og korrupsjon».  Selv om Truman og Eisenhower tidligere hadde vært gode venner, tok Truman det svært ille opp at Eisenhower ikke hadde tatt avstand fra McCarthy i valgkampen. Truman beskyldte ham for ikke å ta avstand fra «onde krefter» i Det republikanske parti, noe som gjorde generalen rasende. Eisenhower vant over Stevenson i et valgskred, noe som avsluttet en 20-årig periode med presidenter fra Det demokratiske parti.
Straks etter at presidentperioden utløp, dro Harry og Bess Truman tilbake til Independence. Han avslo flere jobbtilbud fra næringslivet, og hadde ingen oppsparte midler. Ettersom man ikke hadde noen pensjonsordning for avgåtte senatorer og presidenter i 1953, hadde han krigspensjonen på 112,56 dollar i måneden som eneste inntekt. Han tok opp et privat banklån, solgte gårdseiendom, og kjøpte den avdøde svigermorens hus. For å hjelpe på privatøkonomien, skrev han sine memoarer fra Det hvite hus. De ble publisert i to bind i 1955 og 1956, og ble en stor salgssuksess.I 1958 innvilget Kongressen en årlig pensjon på 25 000 dollar til avgåtte presidenter. Trumans situasjon var sannsynligvis en viktig grunn til at forslaget ble vedtatt. Truman og Herbert Hoover var de eneste gjenlevende, tidligere presidentene på dette tidspunktet. Den velstående Hoover skal ha mottatt pensjonen for ikke å sette Truman i et dårlig lys.Truman samlet inn private donasjoner til å bygge et presidentbibliotek, som deretter ble donert til myndighetene. Harry S. Truman bibliotek og museum i Independence ble det første i sitt slag, og stod ferdig i 1957. Etableringen gjenspeilte Truman som en belest og sterkt historieinteressert politiker.Truman støttet Adlai Stevensons andre presidentkandidatur i 1956, selv om han opprinnelig hadde sett for seg guvernør W. Averell Harriman i denne rollen. Harriman hadde vært handelsminister og delaktig i Marshallplanen under Truman. Truman fortsatte å drive valgkamp for demokratiske senatorkandidater i mange år.I 1964 benyttet Truman seg av den nye regelen som tillot avgåtte presidenter å tale til Senatet. I 1965 underskrev president Lyndon B. Johnson den nye helselovgivningen, som innførte Medicare-ordningen, i Truman-biblioteket. Johnson gav de to første Medicare-kortene til Harry og Bess Truman, for å hedre den tidligere presidentens forsøk på å innføre allmenne helseforsikringer.Trumans helsetilstand ble forverret etter et fall i hjemmet sent i 1964. Den 5. desember 1972 ble Truman innlagt på sykehus i Kansas City med lungesvikt som følge av betennelse. Sykdommen utviklet seg til multiorgansvikt, og han døde om morgenen den 26. desember, 88 år gammel. Bess Truman ønsket ikke en statsbegravelse i Washington, D.C., og sørget for en enkel, privat seremoni i Truman-biblioteket. En uke etter begravelsen samlet politikere, embedsmenn og utenlandske diplomater seg til en minneseremoni i Washington National Cathedral. Bess Truman døde i 1982, og ekteparet er begravet ved Truman-biblioteket i Independence.
Truman var frimurer. Den 9. februar 1909 ble han innviet i losjen Belton Lodge No. 450 i Belton, Missouri. I 1911 ble han første stormester i Grandview Lodge No. 618 i Grandview, Missouri. Den 19. oktober 1945 ble han tildelt 33 grad i den sørlige jurisdiksjon av den gamle og anerkjente skotske ritus.Han var også medlem av Sons of the American Revolution og Sons of Confederate Veterans.
Truman ble tildelt en rekke utmerkelser og æresdoktorgrader. Kongressens gullmedalje ble tildelt posthumt i 1984.
Hangarskipet USS «Harry S. Truman» (CVN-75), som ble sjøsatt i 1996, og en rekke bygninger, kurs, priser og stipender er oppkalt etter ham. Dette inkluderer hovedkvarteret til Utenriksdepartementet, som i 2000 ble døpt Harry S. Truman Building, og institusjoner som Truman College i Chicago og Truman State University i Missouri.
Trumans fødested i Lamar, barndomshjem i Grandview, bolig i Independence og vinterbolig i Key West i Florida er fredet. Harry S. Truman bibliotek og museum drives av de føderale myndighetene. Han har en stjerne på Missouri Walk of Fame i Marshfield. En bronsebyste av Truman er inkludert i Hall of Famous Missourians, en permanent utstilling i rotunden i Missouri State Capitol. Truman har blitt avbildet på fem amerikanske frimerker mellom 1973 og 1999.I Missouri er Trumans fødselsdag den 8. mai en betalt fridag for delstatsansatte.
Bernstein, Barton J. (red.) (1970). Politics and Policies of the Truman Administration (engelsk). Franklin Watts. ISBN 0-531-06328-3. 
Dallek, Robert (2008). Harry S. Truman (engelsk). New York: Times Books. ISBN 0-8050-6938-0. 
Donovan, Robert J. (1977–1983). Conflict and Crisis: The Presidency of Harry S. Truman (engelsk). University of Missouri Press.  [2 bind]
Ferrell, Robert H. (1994). Harry S. Truman: A Life (engelsk). University of Missouri Press. ISBN 0-8262-1050-3. 
Gosnell, Harold Foote (1980). Truman's Crises: A Political Biography of Harry S. Truman (engelsk). Greenwood Press. ISBN 0-3132-1273-2. 
Giangreco, D.M. (2009). The Soldier from Independence: A Military Biography of Harry Truman (engelsk). Zenith Press. ISBN 0-7603-3209-6. 
Hamby, Alonzo L. (1995). Man of the People: A Life of Harry S. Truman (engelsk). Oxford University Press. ISBN 0-19-512497-9. 
Hamby, Alonzo L. (red.) (1974). Harry S. Truman and the Fair Deal (engelsk). D. C. Heath & Co. ISBN 0-669-87080-3. 
Kirkendall, Richard S. (red.) (1990). Harry S. Truman Encyclopedia (engelsk). Boston: G. K. Hall. ISBN 0-8161-8915-3. 
Lahlum, Hans Olav (2012). Presidentene. Fra George Washington til Barack Obama (norsk) (2 utg.). Oslo: Cappelen Damm. ISBN 978-82-02-39559-9. 
McCullough, David (1992). Truman (engelsk). New York: Simon & Schuster. ISBN 0-671-86920-5. 
Merrill, Dennis (red.) (2000). The Truman scandals : the president confronts a political crisis, 1951-1952 (engelsk). University Publications of America. ISBN 1-55655-697-7. 
Miller, Merle (1974). Plain Speaking: An Oral Biography of Harry S. Truman (engelsk). New York: Putnam Publishing Group. ISBN 0-399-11261-8. 
Truman, Harry S. (1955). Memoirs by Harry S. Truman: Year of Decisions (engelsk). New York: Doubleday & Co.  [2 bind]
«Biografi» (engelsk). Amerikas forente staters kongress' biografiske kartotek. 

Hartmut Bagger (født 17. juli 1938) er en tysk general. Han var Tysklands forsvarssjef fra 1996 til 1999 og sjef for hæren fra 1994 til 1996.
Bagger ble født i Braunsberg i Øst-Preussen; som barn flyktet han med sin mor og lillebror fra Den røde armé og de kom som flyktninger til Celle da han var seks år.
Bagger vervet seg som yrkessoldat i Bundeswehr i 1958. I 1960 ble han forfremmet til løytnant. Han tok generalstabsutdanning ved Führungsakademie der Bundeswehr fra 1969 til 1971, ble major og tjenestegjorde ved panserbrigade 18 i Neumünster. Han underviste også i militærpolitikk ved Führungsakademie og tok videreutdanning ved Armed Forces Staff College i Norfolk, Virginia i USA.
Fra 1976 til 1978 kommanderte han pansergrenaderbataljon 51 i Rotenburg an der Fulda. Deretter jobbet han i Forsvarsdepartementet frem til 1980. Fra 1980 til 1982 var Bagger, som da hadde blitt oberst, stabssjef for 3. panserdivisjon. Deretter var han sjef for sikkerhetspolitikk ved Führungsakademie. Fra 1984 til 1988 kommanderte han pansergrenaderbrigade 7 i Hamburg. Han ble forfremmet til brigadegeneral i 1988 og var stabssjef for 3. korps i Koblenz til 1990. Deretter kommanderte han 12. panserdivisjon til mars 1992.
1. april 1992 ble han stedfortredende sjef for Hæren. 21. mars 1994 ble han sjef for Hæren. Etter at general Klaus Naumann ble valgt til formann for NATOs militærkomité ble han Naumanns etterfølger som Tysklands forsvarssjef 8. februar 1996. Han ble samtidig forfremmet til full general. Han gikk av med pensjon 31. mars 1999.
Bagger bor i Meckenheim i Rhinland, er gift og har to sønner. En av hans sønner er diplomaten Thomas Bagger.
Dermot Bradley, Heinz-Peter Würzenthal, Hansgeorg Model: Die Generale und Admirale der Bundeswehr, 1955–1999. Die militärischen Werdegänge. Biblio-Verlag, Osnabrück 2005, ISBN 3-7648-2382-8.
Hartvig Knudssøn Bille til Møllerup (også Hartwich) (født rundt 1575, død 1642–1649) var en dansk embetsmann som var lensherre i Nordlandenes len i Norge i årene fra 1604 til 1618.
Da Bille tiltrådte, var de mange små len i Nordland og Troms slått sammen. Dette for at staten skulle få større kontroll over nordområdene i en tid med krig, uår og stadige rivaliseringer mellom Danmark-Norge og Sverige. Han var spesielt engasjert med å administrere beskatningen av den samiske befolkningen, befeste norske interesser, og bekjempe svenske skattefogder på norsk territorium. Bille mobiliserte også et omfattende forsvar mot et eventuelt svensk angrep i Nord-Norge under Kalmarkrigen (1611–1613).
Hartvig Bille var i henhold til Dansk adelskalender født rundt 1575 som sønn av Knud Bille til Billeskov av den danske uradelsslekten Bille. Hans mor var Hilleborg Christophersdatter Gyldenstierne, født 18. mai 1548 på Wedellsborg.
Hartvig Bille ble gift med Anne Nielsdatter Kaas, som var født i Aarhus. Hun stammet fra adelslekten Kaas, og det er videre kjent at hun ble begravet den 26. juli 1650. Sammen fikk de barna Niels (født 6. januar 1620 i København, død 22. desember 1643 i Roma), Hilleborg (år for fødsel og død ukjent) og Karen (år for fødsel ukjent, død etter 1662 i barselseng).
Det er kjent at Hartvig Bille gikk på skole i Herborn 1594, at han i 1597 studerte ved universitetet i Genève, og at han i årene 1598–1604 var sekretær i Danske Kancelli, før han i 1604 ble lensherre i Nordlandene. Det er ikke kjent når han døde, men har var i live i 1642, og død i 1649.
Etter Sveriges uttreden av Kalmarunionen i 1523 hadde landet ligget inneklemt av Danmark-Norge, med adgang til Nordsjøen bare via munningen av Göta älv. Her lå Älvsborg festning (i nærheten av det nåværende Göteborg), hvor Danmark, Norge og Sverige støtte sammen. Sverige hadde derfor behov for adgang til havet via det nordlige Norge.
Sverige og Russland hadde ligget i krig siden 1590, og ved freden i 1595 ble landene enige om at Sverige skulle ha adgang til kysten og havet mellom Tysfjorden i Nordland og Varangerfjorden i Finnmark. Dette til tross for at området var en del av Danmark-Norge. Kong Christian IV avviste de svenske kravene og forbød samene i området å betale skatt til de svenske fogdene.
Christian IVs strategi under rivaliseringen mellom Danmark-Norge, Sverige og Russland var å styrke tilstedeværelsen i Nord-Norge. Styrkingen av nordområdene hadde flere hensikter: Kontroll av den nye handelsveien mellom Russland og Vest-Europa via Kvitsjøen, noe som også gjorde Holland og England interessert i nordområdene, kontroll av naturressurser og skattelegging av samene i Nord-Norge. Denne rivaliseringen varte i over 200 år, der Danmark-Norge og Sverige utkjempet flere kriger. I denne tiden ble tredveårskrigen utkjempet på kontinentet, som egentlig var en serie kriger, der de fleste land i Europa var involverte. Selv om Norge knapt deltok i de europeiske krigene, ble altså befolkningen indirekte involvert gjennom økt skattetrykk.
Bille etterfulgte Claus Urne som lensherre i Nordlandene i 1604. Urne og Bille ble utnevnt til lensherrer for å styrke forvaltningen av Nord-Norge. Fra før av bestod Nord-Norge av en rekke små len. Nå ble smålenene fra Helgeland til opp til Troms slått sammen til Nordlandenes len for å få sterkere kontroll. Spesielt for å unngå svenske forsøk på å få egen bosetning på Finnmarkskysten, samt andre krav. Et annet tiltak var at de to lensherrene i Nord-Norge skulle bo permanent i landsdelen. Dermed ble de nektet frihet til å bo sør i Norge slik det tidligere hadde vært vanlig.Ikke bare var det opptakt til krig mellom Danmark-Norge og Sverige, det var også langvarig krise i Nord-Norge gjennom hele 1600-tallet. Det som preget denne tiden, har sammenheng med sterk befolkningsutvikling på 1500-tallet; dette kom sammen med dramatisk klimaforverring på slutten av 1500-tallet. For befolkningen betydde dette at avlingene slo feil på grunn av våte og kalde somre. Fiske, reindrift og fangst ble også vanskeligere med hardere vintre. Med krig, handelsblokader, økte kornpriser og opprustning ble det behov for økte skatter og omlegging av statens styrende organer. Blant annet ble bygdetingene underlagt statens kontroll, og fogdene som før var lensherrens tjenere, ble tjenestemenn for kongen. Staten fikk sterkere kontroll, mens bondeeliten mistet politisk og økonomisk makt.
Da Bille kom til Bodø, var det meningen at han skulle bo på Sør-Hernes (omentrent der dagens Bodø lufthavn ligger). Fra kongen hadde han pålegg om å bosette seg i Bodø. Imidlertid ville han heller bo på Bodøgård, noe som krevde at en ny residens ble oppført. En mann av så høy rang måtte ha en stor herregård og et tilsvarende stort gårdsbruk. For å bygge og drive residensen måtte bønder i lenet bidra med tømmer og transport av dette, i tillegg til at de i ettertid måtte skaffe store mengder fyringsved. Imidlertid var plikt til å skysse øvrigheten, såkalt føringsplikt, det mest forhatte arbeide bøndene ble pålagt. For å skysse lensherren trengtes rundt ti rokarer. Føringsplikten var hardt arbeid og tok verdifull tid. Bønder som satt godt i det, kunne sende sønner, tjenestefolk eller husmennene for å utføre føringsplikt, men dermed var også denne arbeidskraften tapt for flere dager.
Fjordområder i Salten og Ofoten var definert som finnefjorder, altså at det her bodde sjøsamer. I andre områder kan det virke som om det slettes ikke fantes samer. Fogdene i Lofoten og Vesterålen innberetter til statholder Axel Gyldenstjerne i 1591 at det ikke noen gang hadde bodd samer der. Men siden spørsmålet fra Gyldenstjerne var kommet opp på bakgrunn av grenseforhandlinger, kunne det ha vært viktig å ikke nevne noe om samisk tilstedeværelse. Svenskene kunne nemlig komme til å bruke samisk tilstedeværelse som begrunnelse for krav om rettigheter til kystområder. Ved å underslå samisk tilstedeværelse kunne en tilbakevise at  «svenskesamene» hadde forbindelse til havet. Bille skriver i 1609 at «lappene» driver sjøfiske hverken på kysten i Helgeland, Salten eller Senja. Mange år senere gjør Bille i en redegjørelse til myndighetene i 1619 oppmerksom på at «finner» allikevel finnes i Lofoten og Vesterålen. Disse betalte skatt som nordmenn, men brukte egen klesdrakt. Også nyere forskning tyder på at det var samer i disse områdene.For å befeste sin posisjon i Tysfjordområdet, der det var mange samer med svensk opphav, ga den svenske Kong Karl IX beskjed til sine lappefogder i oktober 1606 om at det skulle bygges en svensk kirke og tilhørende prestegård her. Planen ble kjent i København allerede i desember 1606, og Christian IV skrev i et brev til sine lensherrer at et slikt kirkebygg straks måtte ødelegges om det ble reist. Denne kirkebyggingen ble det heller aldri noe av.I et brev av 1609 til København gjorde Bille rede for at han forsøker å flytte samer fra kyststrøkene og inn mot det som var «rette finnefjorder». Dette for å unngå at skatteoppkrever fra Sverige skulle komme langt ut på norsk territorium. Imidlertid kom det instrukser fra København om å evakuere samene ut mot øyene for å beskytte dem mot svensker i tilfelle krig.Før Kalmarkrigen brøt ut, klaget svenske myndigheter over at samer i fjordområdene mellom Tysfjord og Malangen ble flyttet ut til øyene. Kongen befalte fortsatt flytting etter at krigen brøt ut. Hensikten var å unngå svenske skattekrav overfor samene i fjordene. Ute på øyene var det lettere å hevde norsk suverenitet; her vurderte en at svenskene ikke ville forsøke å gjøre seg gjeldende. Bille fikk utvalgte øyboere til å påta seg forsvarsoppgaver. Inne i fjordene der det var lange avstander mellom bebyggelsen, benyttet Bille den brente jords taktikk. Her var det samenes gammer som gikk opp i røyk, dette for at svenske oppkrevere ikke skulle få nytte av dem. Han foreslo for Kongen at samene for fremtiden ikke skulle få lov til å bosette seg i fjordene.
I 1604 greide svenske fogder å kreve inn skatt i Tysfjord, Efjorden og Røttangen. I alt 78 personer fra Tysfjord er nevnt i den svenske skattelisten. De to neste årene lyktes de ikke med å kreve inn skatt. Årsaken til dette er beskrevet i et brev fra svenske styresmakter til Bille: Da fogden og hans menn kom til Tysfjord, hadde samene ødelagt skyssbåtene. Senere hadde ekspedisjonen lyktes med å skaffe andre båter, men da samlet samene seg for å skyte etter dem. Årsaken til dette kan være at svenskene gikk frem med stor brutalitet da de krevde inn skatt året før: «Da haver de Svenske imot alle våres Vilje og med Vold gått ind i Våre Hus og foretaget oss fattige Finder Skatt, som ikke uti manns Minne i over hundre Aar tilforn har vært utgitt.» Ved skatteinnkrevingen i 1607 ble det mer snakk om plyndring av samenes bosteder: «...men ettersom finnerna var alle bortrymde, måste vi tage i gårderna hva vi kunne finna.» De var da innom 96 bosteder hvor de tok med seg løsøre av alle slag.Vinteren 1610 hadde Kong Karl IX sendt av gårde en ekspedisjon til Finnmark ledet av Baltazar Beck. Med seg hadde han en betydelig styrke, men ble ikke stoppet. Lensherre Klavs Gagge for  Vardøhus len unnskyldte seg med at han var reist vekk en tid under vinteren, dermed var det ingen til å organisere forsvar for å stanse ekspedisjonen. Før øvrig hadde også Gagge i Finnmark fått ordre om å flytte samebefolkningen ut på øyene.
Kong Christian IV sendte den 20. februar 1609 et brev til lensherrene Bille og Gagge angående politikken overfor samene. Brevet er i syv punkter, der det siste punktet omhandler forholdsregler mot samenes trolldomskunster. Det ble hevdet at samenes trolldom var av en så avskrekkende karakter at fromme folk ikke kunne tørre å bo i nærheten av dem. Dette kunne bety at den norske befolkningen kunne få problemer med å få fotfeste i området. Lensherrene fikk derfor beskjed om at de hadde ansvaret for  å bekjempe dette. Kongen beordret at samer som ble avslørt i å drive med trolldom, skulle dømmes til døden uten nåde. Trolldommen som ikke kunne bevises, men der det var mistanke, skulle føre til utvisning av samer.I sitt brev av 22. juli 1609 sendt fra Bodøgård forteller Bille om tre samer som hadde gjort folk på en gård i Troms syke. De syke var tilstede under rettssaken som vitner. De tre samene ble dømt til døden for trolldom. Sannsynligvis ble de dømt til brenning på bål, som var det vanlige for slike forbrytelser. Dette var den første dødsdommen for trolldom som er dokumentert i Troms. Historiker Rune Blix Hagen mener det opplagt måtte være politiske motiver bak dette; den ene dødsdømte var nemlig den svenske samelensmannen Oluf Amundsen.Hagen har spesielt sett på konfliktene som oppstod på 1600-tallet da kolonisering av samiske utnyttelseområder ble gjort. Innlemmingen av urbefolkningen i det Dansk-Norske riket fikk brutale og smertefulle utslag ut over på 1600-tallet. En forestilling om femtekolonnister med djevelske motiver blant samene resulterte i en klappjakt på indre fiender. Hagen karakteriserer denne jakten som uten sidestykke i norsk historie. Fra slutten av 1500-tallet til utgangen av 1600-tallet ble 37 samer i Nord-Norge anklaget for trolldom, 28 av disse (20 menn og 8 kvinner) ble dømt til døden.
I et kongebrev av 1611 går det frem at svenske fogder vinteren 1610/1611 hadde dratt gjennom Nordlandenes len med 80 mann for å kreve inn dobbel skatt fra samene. Blant annet skal en Mester Daniel ha streifet rundt med bevæpnede menn for å kreve inn skatter av samene og hevde den svenske kongens myndighet. Bille blir refset for ikke å ha greid å organisere hardere motstand mot inntrengerne.Bille forsøkte denne vinteren å få satt opp sperringer i fjellovergangene. Han fikk satt opp veter (for vardebrenning) og vakter ved disse, for å varsle angrep. Bille opplyser videre at han har fått utrustet 14 skip for å vokte fjordene. Han klager over at utskrivningen av mannskap til disse skipene ville føre til tapte skatteinntekter. Faren med et svensk angrep om vinteren var at den mannlige befolkningen i Nordland da var på lofotfiske, og at det er vintermørke. På den annen side er forsvarsevnen også redusert om sommeren når mennene er på bergensfart. Bille anmoder på bakgrunn av dette om å få ordentlige soldater tilsendt. Uansett kom det ikke til noe angrep mot Nord-Norge under krigen fra 1611 til 1613. Etter krigutbruddet i 1611 greide heller ikke de svenske skatteinnkreverne å komme tilbake. Etter Kalmarkrigens slutt i 1613 ga Sverige opp å få tilgang til kyststrøkene i Nord-Norge.
Elstad, Åsa og Hutchinson, Alan (2015). Nordlands historie. Bind 2: I amtmandens dager, 1600-1900. Bergen: Vigmostad & Bjørke. ISBN 978-82-450-1831-8. CS1-vedlikehold: Flere navn: forfatterliste (link)
Hartvig Marcus Lassen (født 9. august 1824 i Bergen, død 8. august 1897 i Kristiania) var en norsk litteraturhistoriker, redaktør og lærebokforfatter.
Han var Christian Lassens nevø. I 1842 ble han student, og var en tid lærer ved Nissens Pikeskole i Christiania. Han var redaktør av flere blader og tidsskrifter. 1857–91 var han redaktør for Skilling-Magazin til udbredelse af nyttige kundskaber. 1868-1897 var han redaktør av tidsskriftet Folkevennen og mellom 1891 og 1897 redigerte han Folkebladet. I tillegg var han i perioden mellom 1879 og 1879 redaktør av både Christiania Intelligentssedler og Den norske Rigstidende.Han er særlig husket for sitt arbeid med å samle og utgi Henrik Wergelands Samlede skrifter og som forfatter av den første Wergeland-biografien (Henrik Wergeland og hans samtid, 1866, ny utg. 1877). Han skrev også flere lærebøker for folkeskolen; sammen med Bernhard Pauss utgav han bl.a. Læsebog i Modersmaalet.

Hässleholm sentralstasjon er en jernbanestasjon i Hässleholm kommune i Sverige. Den blir betjent av SJ mellom Stockholm og Malmö og videre til København og Odense i Danmark, og av svensk regionaltrafikk. 
Stasjonen ble åpnet 1. desember 1860 da Södra stambanan ble tatt i bruk til mellom Sösdala og Hässleholm.

Hasvik lufthavn (IATA: HAA, ICAO: ENHK) er en regional lufthavn i Hasvik kommune i Finnmark. Flyplassen ligger to minutters kjøring fra Hasvik og 15 km fra kommunesenteret Breivikbotn på Sørøya. Den eies og drives av Avinor, og trafikkeres av Widerøe med Dash 8-100 og Q200-fly. I 2015 hadde lufthavnen 14 217 passasjerer, noe som gjør den til den tredje minst trafikkerte av Avinors lufthavner. Flyplassen har en asfaltert rullebane, som måler 1039 × 30 meter og har retningen 11–29.
Planleggingen av lufthavnen startet i 1972. Den skulle kunne brukes av flytaxi og ambulansefly, av typen Britten-Norman Islander. Flyplassen ble åpnet 17. mai 1973, og besto av en 421 meter lang gruslagt rullebane og en liten brakke som terminalbygg. I 1983 ble flyplassen utvidet med en lengre rullebane og et større terminalbygg, og det ble startet en flyrute Alta–Hasvik–Hammerfest med Norving. Widerøe overtok ruten i 1990 og begynte å bruke Twin Otter. Rullebanen ble asfaltert i 1995, noe som gjorde det mulig å lande med Dash 8-fly. Flyplassen ble overtatt av staten og Luftfartsverket (senere Avinor) 1. januar 1997.
Det første flyet som besøkte Hasvik, var et fly på tur til Svalbard, som måtte snu og nødlande i starten av 1970-årene. Flyet holdt på å gå tom for drivstoff og landet på ei slette rett ved Hasvik, samme sted som dagens rullebane ligger. Nødlandingen førte til at Norving i 1972 tok initiativ til å bygge en enkel flyplass i Hasvik. Selskapet håpet å kunne finansiere flyplassen sammen med kommunen, Rikstrygdeverket og lokallaget til Norges Røde Kors Hjelpekorps. I tillegg til at den skulle kunne brukes til flytaxi og ambulansefly, håpet lokalbefolkningen at byggingen ville være et første skritt mot å bli en del av den statlige byggingen av kortbaneflyplasser i Finnmark. Hasvik ble derimot ikke valgt som en av de opprinnelige kortbaneflyplassene.
Den opprinnelige flyplassen besto av en 421 meter lang gruslagt rullebane for å kunne lande ambulansefly, og en liten brakke som skulle fungere som terminal. Den ble finansiert gjennom privat andelstegning og ved støtte fra Rikstrygdeverket og A/S Norving. Flyplassen åpnet 17. mai 1973 og Norving startet en flytaxi-tjeneste ved hjelp av en Britten-Norman Islander med plass til åtte passasjerer. Tilskuddet på 3,5 millioner kroner ble utbetalt av staten i 1981. Dette ble supplert med midler fra Norving, Rikstrygdeverket, Kommunalbanken og lokale interesser.
I 1983 ble flyplassen utvidet til en standard linjetaxiflyplass med A/S Norving som operatør. Utvidelsen besto av en større terminal og kontrolltårn, samt en forlengelse av rullebanen, men grusdekket ble beholdt. Oppgraderingen kostet 5,8 millioner kroner. Etter utvidelsen fikk Norving starte en daglig flytaxi-rute til Hammerfest og Alta, og for første gang kunne Hasvik få avisene samme dag som de ble gitt ut. Flyene korresponderte med SAS' Oslo-rute fra Alta lufthavn.
Norving opererte på flyplassen fram til 1990, da trafikken ble overtatt av Widerøe, med Twin Otter. Samferdselsdepartementet annonserte i februar 1993 at de vurderte å overta eierskapet og driften av de norske kortbaneflyplassene gjennom Luftfartsverket. Sammen med Båtsfjord lufthavn og Vardø lufthavn, var Hasvik lufthavn en av tre kortbaneflyplasser i Finnmark med statlig subsidierte ruter som ikke fikk statlig driftstilskudd. I desember uttalte Widerøe at Hasvik lufthavn ikke oppfylte kravene for fremtidig drift, ettersom den manglet skikkelige landingsinstrumenter, og ikke hadde en asfaltrullebane. Widerøe uttalte at med innrulleringen av Dash 8 ville de ikke lenger være i stand til å betjene flyplassen. Nytt landingssystem ble installert i 1993, og rullebanen ble asfaltert i 1995, som gjorde at Widerøe kunne bruke de nye Dash 8-flyene. Staten og Avinor overtok eierskapet og driften av flyplassen fra 1. januar 1997. Det ble installert nye lys på rullebanen i 2008 og 2009, og GPS-baserte landingssystemet SCAT-I i 2012.
Det finnes ingen foreløpige utvidelsesplaner for flyplassen. Det foreligger en lufthavnplan fra 2001, som blant annet viser muligheter for å utvikle et større flyoppstillingsområde med plass til flere fly, samt en egen landingsplass for helikopter.Flyplassen er en av de kortbanelufthavnene der rullebanen ikke kan forlenges utover dagens lengde. Dette fordi rullebanen går tvers over en halvøy, med hav på begge sider. Avinor har derfor satt i gang undersøkelser for å avklare hvilke flytyper som kan benyttes på disse lufthavnene med kort bane når det forventes at Dash-8 100 fases ut i perioden 2025–2030. Det finnes i dag ingen nye flytyper å kjøpe med mer enn 19 seter som kan operere på slike små rullebaner når Dash-8-flyene tas ut av drift.
Hasvik lufthavn har en enkel terminalbygning med kapasitet til 20 passasjerer i timen. Rullebanen er asfaltert, måler 1 039 x 30 meter og har baneretningen 11–29, der rullebane 11 har 859 meter tilgjengelig for avgang og rullebane 29 har 909 meter tilgjengelig for avgang. Det er parkeringsplass for ett fly. Rullebanen går tvers over halvøya utenfor Hasvik, med havna i den sørøstlige enden og Vattenvågen i den nordvestlige enden. Dette gjør det svært vanskelig å forlenge rullebanen. Flyplassen ligger to minutters kjøring fra Hasvik og 15 km fra kommunesenteret Breivikbotn, og har gratis parkering.
Widerøe har direkteflygninger fra Hasvik til Hammerfest og Tromsø med Dash 8-100 og Dash 8-200. Flyplassen betjenes med tre flygninger om dagen: et morgenfly til og fra Tromsø, et ettermiddagsfly som kommer fra Hammerfest og fortsetter til Tromsø og et kveldsfly som kommer fra Tromsø og fortsetter videre til Hammerfest, Honningsvåg, Mehamn, Vadsø og Kirkenes. I Tromsø er det korresponderende avganger til resten av landet. Ruten er en anbudsrute som er subsidiert av Samferdselsdepartementet, som også bestemmer avgangstidene. I 2016 reiste 14 584 passasjerer gjennom lufthavnen. 6057 av disse var passasjerer i transitt. Hasvik lufthavn betjener i hovedsak Hasvik kommune og brukes primært til reiser til og fra kommunen.
Kjersti Melling (2009). Nordavind fra alle kanter. Oslo: Pilotforlaget. ISBN 9788291193311.

Haukelibanen er et prosjektert jernbanenettverk mellom Oslo, Skien, Bergen, Haugesund og Stavanger over Haukeli. Banen er planlagt som en del av et større høyhastighetsnettverk kalt Haukelinettet, som også inkluderer nye baner i Vestfold, mellom Grenland og Kristiansand, og mellom Stavanger og Egersund, samt Dovrenettet og strekninger mot Göteborg og Stockholm.
Aksjeselskapet Norsk Bane AS og dets forgjengerselskaper har siden 1991 arbeidet med prosjektering av Haukelibanen. Det finnes ingen planer for nye baner i det samme området fra staten eller Jernbaneverket sin side. Planen for Haukelibanen inngår i utredningen Norsk Bane skal lage sammen det tyske jernbaneselskapet Deutsche Bahn AG i løpet av 2008.
Haukelibanen er planlagt for gods- og persontrafikk og for reisetider på bl.a. 2:25 timer Bergen – Oslo, 2:25 timer Stavanger – Oslo, 1:35 timer Bergen – Stavanger, 2:05 timer Haugesund – Oslo, 1:00 timer Skien – Oslo og 1:50 timer Kristiansand – Oslo. Reisetidene inkluderer 7 – 8 opphold underveis, etter et mønster som varierer fra avgang til avgang. Slik planlegger man å kunne betjene stasjoner i en avstand på maksimalt 35 km med minst en avgang pr time og retning, blant disse Odda, Sauda, Kårstø og Notodden.
Frakttidene for tyngre godstog mellom Øst- og Vestlandet er beregnet til omtrent fire timer, noe mer på dagtid, noe mindre om nettene. Hvert godstog skal kunne ta like mye last som 80 vogntog. Lettgods vil kunne sendes med persontog.
Norsk Bane AS venter en reduksjon av flytrafikk på relevante strekninger på 62 % i det tredje driftsåret, tilsvarende 3,7 millioner reisende ved baneåpning i 2015. Overført flytrafikk vil ventelig stå for billettinntekter på 1,98 mrd. 2005-kr, eller 44 % av samlete billettinntekter på 4,47 mrd. 2005-kr i det tredje driftsåret. Fraktinntektene ventes å komme på 1,53 mrd. 2005-kr i det tredje driftsåret.
Togdriften på Haukelibanen og tilgrensende banestrekninger ventes å gi betydelige driftsoverskudd i både gods- og persontrafikken. Det skyldes bl.a. produktivitetsgevinstene ved høye hastigheter og høy attraktivitet for tidssensible kunder. De samlede driftkostnadene er kalkulert til 2,94 mrd. 2005-kr, mens inntektene ventes å komme på 6,00 mrd 2005-kr.
Prosjektet har en foreløpig kostnadsramme på 53,3 milliarder norske 2005-kroner, eksklusiv merverdiavgift og finanskostnader i anleggstiden. Det er i planene innarbeidet mulighet for parallell infrastruktur, bl.a. gassrørledning, CO2-returledning, fiberoptiske kabler og kraftforsyning.
Ifølge Jernbaneverkets høyhastighetsutredning av 1.11.2007 [1] vil en bane med omtrent samme linjeføring som Haukelibanen koste 210 mrd. 2006-kr.
Kritikerne av prosjektet mener at man heller bør bygge videre på de eksisterende banestrekningene mellom Bergen og Oslo via Voss og Hallingdalen, og mellom Stavanger og Oslo via Kristiansand. Fra naturvernhold har det også blitt påpekt at det betinger bro over Hardangerfjorden, men etter at Hardangerbrua ble vedtatt har dette argumentet mistet noe av sin tyngde.

Haukeliekspressen er en ekspressbussrute mellom Haugesund og Oslo via Haukelifjell som drives av Telemark Bilruter og Tide Buss. Ruta er en del av nettverket til NOR-WAY Bussekspress, der den har rutenummer NW180. Den er hovednerven i busstilbudet i Vest-Telemark. 
Ruta startet 21. november 1986 med én daglig avgang i hver retning, men har i løpet av årene blitt utvidet til tre avganger i døgnet. Det går i dag avganger på formiddagen alle dager, på ettermiddagen alle dager unntatt lørdag, og hver natt unntatt natt til søndag. I tillegg går det en avgang fra Vest-Telemark til Oslo på morgenen med retur på ettermiddagen alle dager i uka. Hele reisen mellom Haugesund og Oslo er på drøyt 45 mil og tar mellom åtte og ni timer, avhengig av når på døgnet man reiser.
Historisk sett er ruta en videreføring av sommerruta over Haukelifjell som busselskap på begge sider av fjellet har samarbeidet om siden 1911. Sommerruta begynte å gå gjennomgående mellom Odda og Bø fra 1951, og fra 1967 ble den helårsrute. Gjennom tidene har Haukeliekspressen strukket seg til Bergen og Voss i nordvest, Kristiansand i sør og Skien i sørøst.
Den første busstrafikken over Haukelifjell skriver seg helt tilbake til Automobillaget Haukelid A/S, stiftet 6. mai 1911, som 15. juli samme år startet opp en sommerrute mellom Dalen Hotel på Dalen og Breifonn Hotel i Røldal. Hardanger Søndhordlandske Dampskibsselskab (HSD) viste tidlig interesse for å være med på trafikken over fjellet, og allerede ved utvidelse av aksjekapital i mai 1912 kjøpte HSD seg inn i selskapet med to aksjer.Etter første verdenskrig begynte også hotellbilen på Breifonn Hotel å kjøre ruter mellom Odda og Haukeliseter, hvor det var korrespondanse med Automobillaget Haukelid. Det ble satset stort på denne turisttrafikken, og fra 1919 bidro den nystifta Hardanger, Ryfylke og Vest-Telemark Turistforening med midler til brøyting av veien for å utvide sesongen, mens det fra 1921 var HSD som stod for dette bidraget. I 1926 ble Odda–Breifonn Bil Co. stiftet, og også her gikk HSD inn som aksjonær.I 1934 gikk Hellek Roheim inn i Automobillaget Haukelid med en rutekonsesjon til Bø og egen bil, og eide deretter en sjudel av selskapet. Det fantes planer om å opprette et Odda–Telemark Billag, som skulle overta konsesjonen for strekningen Odda – Bø. Dette ble det aldri noe av og selskapene fortsatte i stedet med samarbeid på strekningen. Etter at veien mellom Haukeli og Hovden åpnet i 1938, fikk Odda–Breifonn konsesjon for ruta Odda – Hovden i 1939. Samtidig skaffet HSD seg aksjemajoriteten i selskapet, som byttet navn til Odda-Breifonn-Hovden Billag A/S. I 1943 gikk Automobillaget Haukelid inn i Vest-Telemark Billag.
Passasjerene måtte i mange år bytte buss i Haukeli, men i 1951 inngikk selskapene en avtale om å kjøre bussene gjennomgående mellom Odda og Bø. Avtalen ble satt i stand av stortingsmennene Finn Øen, direktør i HSD, og Olav Aslakson Versto, daværende styreleder i Vest-Telemark Billag. Avtalen bestemte også hvordan inntektene skulle fordeles og at begge selskapene skulle stille med godt materiell og fornye samtidig. 1. januar 1955 samlet HSD sine forskjellige bilruteselskaper i en større enhet, så Odda-Breifonn-Hovden Billag ble en del av H.S.D. Bilane.Veien over Haukeli ble åpnet som helårsvei 30. september 1967, noe som gjorde at Odda-ruta kunne bli en helårsrute. HSD og Vest-Telemark Billag (Vest-Telemark Bilruter (VTB) fra 1972) søkte derfor om konsesjon på strekningen Odda – Bø – Oslo med korrespondanse til Haugesund. Dette ble gjentatt etter hvert regjeringsskifte, men Samferdselsdepartementet lot seg ikke overtale. På den tiden ble det forsøkt å i størst mulig grad beskytte jernbanen mot konkurranse som kunne true passasjertallene til NSB. HSD og VTB fikk likevel innvilget midlertidig løyve til å kjøre ekspressrute på hele strekningen Haugesund – Oslo i forbindelse med påsketrafikken i 1983, og kjørte også til høytidene i 1984 og 1985.
I september 1986 fikk selskapene endelig innvilget konsesjon for hele strekningen, og den 21. november 1986 gikk de aller første avgangene med Haukeliekpsressen fra Haugesund 9:00 og Oslo 9:30. 13:55 til 14:30 hadde begge bussene matpause og sjåførbytte ved kafeteriaen til Vinje Turisthotell i Åmot, og ankomst til destinasjonene Oslo 18:50 og Haugseund 19:25. Turen tok altså snaut ti timer og det kostet 320 kroner for en enkeltbillett hele veien. På grunn av begrensninger i konsesjonen var det kun fredag, lørdag og søndag ruta gikk hele veien til og fra Oslo, mens passasjerene måtte bytte til korresponderende tog på Bø stasjon resten av uka. Ved høytider som jul og påske gikk bussen til og fra Oslo daglig.Da Haukeliekspressen ble startet var mange norske busselskaper i sving med å starte opp ekspressbussruter i sine nærområder. Først ute var Valdresekspressen som startet opp mellom Fagernes og Oslo i 1985, og også E6-expressen gikk til og fra Oslo før Haukeliekspressens tid. Da Haukeliekspressen kom igang kopierte de fargene som Valdresekspressen hadde; hvite busser med skråstilte røde og hvite striper.Den 1. april 1988 ble det nye norske ekspressbussnettet NOR-WAY Bussekspress lansert, og fargene som både Valdres- og Haukeliekspressen hadde ble videreført i dette, i stor grad uendret fram til 2012. 1. mai 1988 fikk HSD og VTB konsesjonen utvidet til å kunne kjøre helt til og fra Oslo alle dagene i uka. Haukeliekspressen hadde blitt en suksess og hadde et snitt på over 30 passasjerer per avgang. Fra samme dato ble ekspressbusstilbudet utvidet ved at HSD i samarbeid med Setesdal Bilruter startet opp Setesdalsekspressen på strekningen Voss – Haukeli – Kristiansand. Ruta var lagt opp sånn at busser fra Haugesund og Voss korresponderte i Haukeli den ene retningen, mens busser fra Oslo og Kristiansand korresponderte den andre retningen. Haukeliekspressen begynte allerede da å tenke på å kjøre med 14,5 meter lange busser, men det ble ikke en realitet før Rullestadtunnelen åpnet i 2006.
Fra og med 1. januar 1989 ble det mulig å sende ekspressgods med Haukeliekspressen. Etter en utvidelse av konsesjonen kunne selskapene utvide med å kjøre nattrute for ukependlere fra 15. desember samme år, det vil si natt til lørdag og natt til mandag. Haukeliekspressen ble da den første ekspressruta i landet med både natt- og dagtilbud. Nattbussene kjørte fra Haugesund 21:30 og Oslo 22:00, og var framme i motsatt ende henholdsvis 6:30 og 7:00 dagen etter. Også på nattavgangene var det samtidig pause for begge bussene i Åmot, der hotellet etter avtale holdt oppe. Til pinsen 1990 ble kafeteriaen til hotellet i Åmot flyttet ut av hovedbygget og åpnet i eget bygg som Vinje Kro og Veigrill. Det nye bygget ble spesielt tilpasset ekspressbussene med toaletter i fløyen nærmest bussene, som er tilgjengelig fra egen dør i forbindelse med nattavgangene om kroa ikke er åpen.
Allerede to år før veien over Suleskar (Fv45) ble åpnet, ble det kjent at VTB ønsket å starte en ekspressrute mellom Stavanger og Vest-Telemark. Ruten ville i korrespondanse med Haukeliekspressen gi et ekspressbusstilbud på strekningen Stavanger – Oslo, men kun i sommermånedene når veien er åpen. Da Suleskarveien åpnet 21. september 1990, gikk første avgang med Suleskarekspressen, som startet i Stavanger på morgenen, korresponderte med Haukeliekspressen i begge retninger i Åmot og tilbake i Stavanger på kvelden. Ruta over fjellet var over 10 mil kortere enn ruta langs hovedveiene ved kysten. Ruta gikk stort sett kun i prøvetrafikk høsten 1990, men gikk i etterfølgende år stort sett mellom mai/juni og august/september. Suleskarekspressen ble de første årene drevet av VTB i samarbeid med selskapet ANS Ekspressen, der Bjerkreim Bilselskap, Høle & Forsand Billag og NSB Stavangerrutene stod bak. Fra midten av 90-tallet var det Sirdalsruta som var VTBs samarbeidspartner på ruta.
1. mai 1991 ble rutenettet utvidet ytterligere. I tillegg til Haugesund – Oslo og Voss – Kristiansand (Setesdalsekspressen), kom det en ny arm av Haukeliekspressen på strekningen Bergen – Skien. Alle rutene korresponderte på Haukeliseter, så slik at passasjerene fritt kunne reise mellom Haugesund, Bergen eller Voss og Kristiansand, Skien eller Oslo. Alle rutene, inkludert Setesdalsekspressen, ble fra da markedsført som Haukeliekspressen. Forlengelsen til Skien ble mulig etter at VTB 2. april 1990 overtok all rutetrafikken mellom Bø og Skien. Det ble i 1991 inngått samarbeid med NSB Vestfoldrutene om korresponderende ruter fra Skien til Porsgrunn, Larvik, Sandefjord, Tønsberg og Horten.
17. juni 1991 fikk Haukeliekspressen konkurranse på strekningen til Bergen fra den nye NOR-WAY-ruta Bergen–Oslo Ekspressen via Hardanger–Telemark drevet av AS Kombinertekspress. Bak selskapet Kombinertekspress stod Åsane Billag, Bærums Forenede Bilruter, Odda Rutebuss og Haukedal Transport AS i Ølen. Ruta ble kjørt med kombibusser som rommet 24 passasjerer og åtte tonn gods. Strenge begrensninger i konsesjonen gjorde at bussene ikke hadde lov til å ta med lokalt reisende på Østlandet, så folk i Telemark og videre østover hadde kun mulighet til å reise i retning Bergen. Ruta ble ingen suksess, og ble lagt ned før året var omme.
I oktober 1992 fikk Haukeliekspressen konsesjon for nattrute alle netter i uka, etter at det hadde vært en prøveordning med natt til lørdag og mandag siden 1989. Fra 2. september 1993 ble nattruta utvidet til også å gjelde natt til fredag og tirsdag. Under OL på Lillehammer i 1994 gikk også nattruta hver natt, i perioden 10. – 26. februar.1. oktober 1994 ble det ruteplanen endret. Voss – Kristiansand utgikk, men Setesdalsekspressen gjenoppstod på strekningen Haukeli – Kristiansand, kjørt av Setesdal Bilruter alene. Fra da ankom den Haukeli for å korrespondere med bussen vestfra og ventet der til bussen østfra kom, og deretter returnerte til Kristiansand. Passasjerene som for eksempel skulle reise fra Kristiansand til Haugesund fikk derfor en del ventetid i Haukeli, men det ble samtidig mulig å reise mellom Setesdal og Vest-Telemark.I tillegg til morgenavgangen og nattavgangen, ble det fra 1. mai 1997 mulig å reise med en ettermiddagsavgang i begge retninger. Bussene på den avgangen startet i Haugesund 13:00 og Oslo 14:00. 18. august samme år ble det utvidet med ytterligere en avgang, men kun på østsiden av fjellet. Den nye avgangen startet i Haukeli 7:00 og var i Oslo 12:25, og returnerte fra Oslo 16:30 med ankomst Haukeli 21:40. I tillegg fikk Haukeliekspressen lov til å ta opp lokalt reisende mellom Bø og Oslo. I forbindelse med introduksjonen av den nye avgangen ble lokalrutene i Vest-Telemark tilpasset til å fungere som matebusser for ekspressen. 1. mai 1998 ble nattekspressen utvidet til å gå hele uka.
22. juni 1998 ble armen mellom Bø og Skien skilt ut fra Haukeliekspressen og gjort om til en egen ekspressbussrute under navnet By- og Landekspressen. Den nye ekspressen hadde avganger hver time i begge retninger mellom Seljord og Norsk Hydro på Herøya, inspirert av TIMEkspressen mellom Notodden og Oslo som hadde startet opp i august året før. By- og Landekspressen ble startet av VTB i samarbeid med Grenland Nord Trafikkselskap, som 1. januar 1999 ble fusjonert inn i VTB, som da endret navn til Telemark Bilruter (TBR).
I 2003 ble det gjort endringer på rutene, blant annet for å møte en begynnende svikt i passasjertallene. 6. januar ble matpausen for morgenavgangen vestfra flyttet fra Åmot til Haukeli for å bedre korrespondere med Setesdalsekspressen, mens alle andre avgangene fortsatt hadde sin pause i Åmot. Fra 1. juni ble det satt opp enkelte direkteavganger som gjorde at reisetiden mellom endepunktene ble inntil en og en halv time kortere, omtrent tilsvarende nattavgangene. Dette ble oppnådd ved å sløyfe matpausen og å kun tillate stopp på et begrenset antall holdeplasser, i hovedsak der det var korrespondanse med andre busser. Fra 23. juni og til og med 17. august ble direkteavgangene kjørt hver dag, mens de fra 18. august kun gikk ved trafikktoppene på fredag og søndag.Fra 1. januar 2004 ble det gjort store endringer ved at hele rutetabellen for dagavgangene ble strammet betydelig inn. Matpausen ble flyttet tilbake til Åmot og direkteavgangene ble sløyfet, samt at bussene droppet å kjøre innom Drammen sentrum og i stedet stoppet ved Kjellstad i Lier. Før denne endringen tok det opp mot ni og en halv time mellom Haugesund og Oslo, ned mot åtte timer med direkteavgangene, mens det etterpå tok rundt åtte og en halv time. For å gjøre ekspressen ytterligere attraktiv for de lengste avstandene, ble det fra november 2004 innført en makspris på 450 kroner, som betydde at en voksenbillett på strekningen Bergen – Oslo ble 190 kroner billigere. 2004 ble i første omgang siste sommersesong for Suleskarekspressen, som ble lagt ned på grunn av lite passasjergrunnlag.
I november 2006 ble HSD Buss til Tide Buss i forbindelse med Tide-fusjon. 16. august 2008 ble Tides del av Haukeliekspressen flyttet over til søsterselskapet Tide Reiser og armen til Bergen ble tatt ut av Haukeliekspressen fordi lokaltrafikken i Hardanger og Voss gikk over til å kjøres på bruttoanbud for Skyss. I stedet for å kjøpe tjenester fra Haukeliekspressen som tidligere, valgte Skyss heller å sette opp egne busser på strekningen Bergen – Odda. Det ble lagt opp til at bussene skulle korrespondere med Haukeliekspressen på Seljestad vektstasjon. Bussene hadde imidlertid en lavere standard, det gikk ikke an å kjøpe gjennomgående billett, og bussen mot Bergen hadde ikke plikt til å vente mer enn 15 minutter ved forsinkelse. Dette førte til store problemer for de reisende ved kolonnekjøring over fjellet eller andre større forsinkelser østfra. 
Fylkesutvalget i Telemark krevde enstemmig i februar 2009 at Skyss og Hordaland fylkeskommune måtte la Haukeliekspressen gå til Bergen igjen. I løpet av våren ble det gjeninnført full korrespondanse og gjennomgående billettering, men passasjerene må fortsatt bytte buss i Seljestad. 1. mai 2009 gikk kjøringen til Tide Reiser tilbake til Tide Buss igjen i likhet med all annen aktivitet i selskapet.
Siden høsten 2011 har TBR kjørt lokalrutene i Vest-Telemark på anbud. I motsetning til Hordaland hvor det er bruttoanbud, ble det i Telemark valgt nettoanbud, som vil si at operatøren selv står for ruteplanlegging, markedsføring og billettinntekter. Haukeliekspressen kunne dermed fortsatt kjøres som en del av lokalrutetilbudet. Vestviken Kollektivtrafikk som på den tiden hadde ansvaret for å forhandle fram kontrakter med operatørene på vegne av fylket, ønsket at det skulle benyttes bruttokontrakter, men dette ble overstyrt av politikerne i Telemark.I 2012 startet Suleskarekspressen opp igjen, denne gangen drevet av TBR alene, og med finansiering for å kjøre til og med 2014-sesongen. Men finansieringen ble trukket i forkant av 2014, så 2013 ble inntil videre siste sesong for ekspressruta over Suleskar til Stavanger. 1. januar 2017 ble busstrafikken i Setesdal overført til anbud for Agder Kollektivtrafikk (AKT). I den forbindelse ble Setesdalsekspressen tatt ut av NOR-WAY og gjort om til langrute nummer 170 under AKT, men det er fortsatt korrespondanse med Haukeliekspressen i Haukeli på enkelte avganger.
1951 – Bussene begynner å gå gjennomgående mellom Odda og Bø i stedet for bussbytte i Haukeli
1986 – Haukeliekspressen starter å gå Haugesund – Oslo tre dager i uka, kun til Bø på øvrige dager
1988 – Haukeliekspressen får gå til Oslo hver dag og blir en del av det nystartede NOR-WAY Bussekspress. Setesdalsekspressen starter å gå Voss – Kristiansand med korrespondanse i Haukeli
1990 – Sommerruta Suleskarekspressen starter å gå Stavanger – Åmot med korrespondanse mot Oslo
1991 – Haukeliekspressen starter å gå Bergen – Skien med korrespondanse til byer i Vestfold, Setesdalsekspressen blir innlemmet
1994 – Voss – Kristiansand utgår, mens Setesdalsekspressen fortsetter Haukeli – Kristiansand
1997 – Haukeliekspressen utvides med ettermiddagsavganger på hele strekningen, morgenavgang fra Haukeli til Oslo og kveldsavgang fra Oslo til Haukeli
1998 – Nattruta utvides til hele uka og strekningen Bø – Skien skilles ut som By- og Landekspressen
Lokalt i Telemark hadde Haukeliekspressen rutenummer 105. Da rutenettet til Haukeliekspressen var på sitt største ble ruta mellom Odda/Haugesund og Oslo regnet som rute 105 A/B, mellom Bergen/Voss og Kristiansand som rute 105 C og mellom Bergen og Skien som rute 105 D. Dette rutenummeret ble etter hvert tatt ut av bruk. 
I NOR-WAY-systemet har hovedruta mellom Haugesund og Oslo alltid vært rute 180. Strekningen mellom Bergen og Skien var rute 181, inntil alle strekningene på Haukeliekspressen gikk over til ruterummer 180. I mars 2016 ble det lagt til et prefiks på alle NOR-WAY sine rutenumre, og etter det skrives rutenummeret for Haukeliekspressen som NW180.
Til oppstarten i 1986 skaffet HSD og VTB hver sin Scania Classic til en pris av 1,3 millioner kroner. Bussene var bygget av den finske karosserifabrikken Ajokki i Tammerfors, mens understellet var av typen Scania K112TL. Bussene var 12,4 meter lange boggibusser og hadde plass til 49 passasjerer. Det ble etter hvert supplert med flere busser av samme type, men kun 12 meter lange og uten boggi. I juli 1991 fikk selskapene på nytt levert to nye boggibusser til hovedruta, til en pris av rundt to millioner kroner stykket. Disse var i utgangspunktet like de første, men av 2. generasjon Scania Classic som også var litt høyere. Understellet var av typen Scania K113TLB.I 1995 kom 3. generasjon Classic, og i 1998 kom bussene med understell av typen Scania K124EB, i tillegg til at bussene ble gjort enda mer komfortable ved å forlenge dem fra 12 m til 13 m uten å sette inn flere seter. I tillegg ble den andre døra flyttet fra foran bakakselen til bak bakakselen for å få bedre tilgang til bagasjerommet.
I løpet av 90-tallet ble det stort sett bare brukt Scania, men en og annen Volvo var også i bruk på ruta. I juli 2002 ble det derimot kjøpt nye busser fra Volvo i stedet for Scania. Det ble levert tre busser, to til TBR og én til HSD, for en pris av til sammen nærmere åtte millioner kroner. Bussene var av modellen Volvo 9700H på understellet Volvo B12B, og karosserimessig var de en direkte videreføring av Scania Classic, ettersom Volvo Bussar hadde kjøpt opp den finske produsenten i 1998. 
Flere like busser fulgte de nærmeste årene. I 2005 falt valget igjen på Scania, men denne gangen med spansk karosseri av modellen Century fra produsenten Irizar. Disse ble markedsført i Norge som Scania Classic, men hadde lite til felles med de opprinnelige finskbygde bussene.
2009 markerte et skille, da det for første gang ble satset på 14,8 meter lange boggibusser til hovedavgangene, altså til sammen fire busser. Tide hadde benyttet en 15-metring siden Rullestadtunnelen åpnet i 2006, men den var da blitt overført fra en annen avdeling. De nye bussene var av 2. generasjon Volvo 9700 og med samme høyde, mer eksakt benevnt som Volvo 9700H NG.Ved neste generasjonsskifte, i 2013, var også tredje generasjon av Volvo 9700 kommet. Bussene som ble valgt, hadde større høyde i kupeen for å gi bedre komfort, og dessuten større bagasjerom. Modellbetegnelsen på de nye bussene var Volvo 9700HD UG, og var bygget på Volvo B13R understell.I mai 2018 ble de fire hovedbussene skiftet ut med nye. Hovedforskjellen fra 2013-utgavene er at disse er bygget på Volvo B11R understell, som har en motor med litt mindre volum, men samme ytelse.
Ruta går hovedsakelig langs europavei 134 fra Haugesund til Drammen og deretter langs europavei 18 innover til Oslo, unntatt strekningen Seljord – Notodden, der den inntil videre går langs riksvei 36 og fylkesvei 360 via Bø.
Når Mælefjelltunnelen åpner i desember 2019 vil traséen bli lagt om til å følge europaveien også mellom Seljord og Notodden. Med dagens veier er det kun marginal forskjell i tid og kjørelengde mellom de to alternative strekningene. Tunnelen vil sammen med nye veistrekninger rundt Kongsberg som åpner samme høst gi en tidsbesparelse på rundt en halvtime mellom øst og vest. Haukeliekspressen vil da ikke lenger betjene Bø.Nedenfor følger en visualisering av traséen. Korresponderende langruter og ekspressbussruter vises i samme rødfarge som hovedruta, mens korresponderende lokalruter vises i blått.
Henriksveen, Herman; Åsen, Kjell (1997). Bakke opp og bakke ned: Rutebildrift i Vest-Telemark. Vest-Telemark Bilruter. ISBN 82-994264-0-5. 
Kolltveit, Bård (1980). Over fjord og fjell: Hardanger Sunnhordlandske Dampskipsselskap 1880–1980. Hardanger Sunnhordlandske Dampskipsselskap. ISBN 82-990617-0-9. 
Kolltveit, Bård (2005). I rute: HSD 125 år – 1880–2005. Vigmostad & Bjørke. ISBN 8241904045.

Tornado ble utviklet parallelt med Hawker Typhoon som den stort sett var identisk med, med unntak av forskjellige motorer. Tornado benyttet en Rolls-Royce Vulture mens Typhoon benyttet en Napier Sabre.
Tre prototyper ble bygget, en utstyrt med en Bristol Centaurus luftavkjølt stjernemotor, og en av 201 bestilte serieproduserte fly rakk å bli ferdig før Tornado ble kansellert på grunn av store problemer med Vulture-motoren.

Hayle (kornisk: Heyl, «elvemunning») er en liten by og verdslig sogn i Cornwall, England. Den ligger ved munningen av elven Hayle i St. Ives-bukten og ligger rundt 11 km nordøst for Penzance.Sognet Hayle ble opprettet i 1888 fra deler av det nå nedlagte sognet Phillack (og som det senere ble sammenslått med i 1935) og deler av St. Erth i 1937. Dagens sogn har grenser mot St. Ives i vest, St. Erth i sør, Gwinear og Gwithian i øst og i nord ligger det keltiske havet.
Den var tidligere en viktig fiskerby og utskipningshavn for tinn og andre varer. Flere kobbersmeltere virket i byen, og den østlige delen har navnet Copperhouse etter denne virksomheten. Det var også et jernstøperi, som nå står i ruiner. På 1800-tallet hadde det blitt mer lønnsomt å eksportere råtinn framfor å smelte det i Hayle, og dermed begynte nedgangstiden for byen. I 1970-årene sluttet man å bruke havnen til større skip, da kostnadene for oppmudring var for høye. Viktigste næringsvei er nå turisme.
Rundt bukten ligger sandstrender over en strekning på omkring 5 km. Godrevy fyr er et viktig landemerke, som skal ha inspirert Virginia Woolfs roman To the Lighthouse (1927).
Wigley, Edward (1972): «Hayle: a new industrial town of the West» i: Todd, A. C. & Laws, Peter: The Industrial Archaeology of Cornwall. New ton Abbot: David & Charles; s. 86–102
Nick Cahill med Cornwalls arkeologiske enhet (Juli 2000): «Hayle Historical Assessment Cornwall» (PDF), Report for English Heritage

Heathcliff Andrew Ledger (født 4. april 1979 i Perth i Australia, død 22. januar 2008) var en australsk skuespiller. Han ble Oscar-nominert til beste mannlige hovedrolle for sin rolle som Ennis Del Mar i filmen Brokeback Mountain, og ble også tildelt både Golden Globe og Oscar for sin birolle som «Joker» i The Dark Knight etter sin død.
Ledger ble født i Perth som sønn av Sally Ledger Bell (født Ramshaw) og Kim Ledger. Ledgers mor stammer fra Campbell-klanen i Skottland og hans far kommer fra en familie kjent i Perth for deres eierskap av Ledger Engineering Foundry. Heath og hans søster Katherine ble oppkalt etter romanfigurene i Emily Brontës bok Stormfulle høyder. The Sir Frank Ledger Charitable Trust ble oppkalt etter hans olderfar.
Ledger gikk på Guildford Grammar School, der han fikk sin første erfaring med skuespill, da han var med i et stykke som Peter Pan 10 år gammel.
Fra august 2002 til april 2004 hadde Ledger et forhold til skuespillerinnen Naomi Watts, som han møtte da han filmet Ned Kelly. Tidligere hadde han vært sammen med skuespillerinnene Lisa Zane og Heather Graham. 
Ledger ble forlovet med skuespillerinnen Michelle Williams, som han møtte på settet til Brokeback Mountain. De fikk en datter sammen, Matilda Rose, 28. oktober 2005 i New York City. Barnets gudforeldre er Ledgers Brokeback medspiller Jake Gyllenhaal og Williams' Dawson's Creek medspiller Busy Phillips. Ledger solgte sin australske bolig i Bronte, New South Wales, for 7 millioner australske dollar.I august 2007, meldte Us Weekly at Ledger og Williams hadde avsluttet sitt forhold på grunn av sine travle program. Hverken Ledger eller Williams bekreftet ryktet da. I september 2007, bekreftet Williams' far, Larry, til Sydney Daily Telegraph at Ledger og Williams hadde gått fra hverandre.Tidlig i 2008 ble det meldt at Ledger var sammen med modellen Gemma Ward, etter at avisartikler koblet paret sammen på slutten av 2007.
Ledger startet sin filmkarriere med flere roller i TV-serier. I 1999 fikk han sitt gjennombrudd som filmskuespiller med 10 Things I Hate About You. Han spilte også rollen som Skip Engblom i filmen Lords of Dogtown.
Fra 2000 til 2005 spilte han i filmene Patrioten, Monster's Ball, A Knight's Tale, The Four Feathers, Ned Kelly og Brødrene Grimm. I 2001 vant han prisen ShoWest Award for fremtidens mannlige stjerne, for sin rolle i filmene Patrioten, og A Knight's Tale. I 2003 ble han kåret til en av «Årets menn» i klassen skuespill, av tidsskriftet GQ.
Ledger fikk prisene "Best Actor of 2005" fra både New York Film Critics Circle og San Francisco Film Critics Circle for sin roste skuespill i Brokeback Mountain, der han spiller Wyoming-rancharbeideren "Ennis Del Mar" sammen med rodeo-rytteren "Jack Twist", spilt av Jake Gyllenhaal. Han fikk også en Golden Globe- og en Oscar-nominasjon for beste skuespiller for sin rolletolkning. 
«Både Mr. Ledger og Mr. Gyllenhaal gjør denne forpinte kjærlighetshistorien fysisk håndgripelig. Mr. Ledger forsvinner magisk og mystisk under skinnet av hans magre, senete skikkelse. Det er en filmprestasjon akkurat så bra som det beste av Marlon Brando og Sean Penn.»I en annen anmeldelse i Rolling Stone, skrev Peter Travers:
«Ledgers praktfulle prestasjon er et skuespillermirakel. Han synes å flenge det fra innsiden. Ledger vet ikke bare hvordan Ennis beveger seg, snakker og hører, han vet hvordan han puster. Å se ham innånde duften av en skjorte som henger i Jacks skap er for å ta mål av smerten i tapt kjærlighet.»Ang Lee, regissiør av Brokeback Mountain, sa at Ledgers innsats i filmen var en «mirakelprestasjon» og sammenlignet han også med Marlon Brando
Han spilte også en filmatiserte versjon av Giacomo Casanova i Casanova. Filmen, en romantisk komedie der han spilte sammen med Sienna Miller, fikk blandet mottakelse fra kritikere og kinogjengere. 
I 2006 ble Ledger inivtert til å bli med i Academy of Motion Picture Arts and Sciences. I 2007 var han en av seks skuespillere som portretterte ulike sider av sangeren Bob Dylan i filmen I'm Not There.
Ledger spilte også den ikoniske tegneserie-skurken «Joker» i filmen The Dark Knight, oppfølgeren til 2005-filmen Batman Begins, sammen med nok en skuespiller fra I'm Not There, Christian Bale. Filmen hadde premiere 18. juli 2008 i USA, og 25. juli 2008 i blant annet Norge. Siden The Dark Knight var i etterproduksjon på tidspunktet for Ledgers dødsfall, ble ikke filmen endret. Men markedsføringen, som sentrerte seg om Ledgers rollefigur, ble påvirket.Filmen The Imaginarium of Doctor Parnassus, der han hadde en birolle, var i produksjon da han døde. Han arbeidet også med den skotske produsenten Allan Scott på en tilpasning av stykket The Queen's Gambit av Walter Tevis, som kunne ha blitt hans første som regissør.
Ledger startet et plateselskap sammen med sangeren Ben Harper. Hans første skritt inn i musikkbransjen var å regissere musikkvideoen til Harpers sang «Morning Yearning». I 2006, regisserte Ledger tre musikkvideoer: «Cause an Effect» og «Seduction Is Evil (She's Hot)» for den australske hiphop-artisten N'fa, og «Morning Yearning» for Ben Harper.
I 2007 snakket Ledger på en pressekonferanse ved Venice Film Festival om sitt ønske om å regissere en video til musikken av Nick Drake. Han skapte senere en video for Drakes sang fra 1974, «Black Eyed Dog», men den har ennå ikke blitt sluppet ut til publikum.
22. januar 2008 ble Ledger funnet død i sin leilighet i 421 Broome Street i SoHo-området i New York City. Han ble funnet kl. 15.26 EST av en hushjelp og massøse, som gikk inn i soverommet og fant han med ansiktet ned, naken, bevisstløs ved foten av sengen med sovepiller på et nattbord like ved. Politiet sa at de fant reseptpliktige medisiner på badet, og at det ikke var klare tegn på selvmord eller mistanke om noe kriminelt.
En innledende obduksjon 23. januar viste ingen klare bevis på hva som var dødsårsaken. Rettsmedisinerne hadde behov for å gjøre flere undersøkelser av Ledger før de kunne si noe om årsaken til dødsfallet. Ifølge en talskvinne ville det ta ca. 10 dager å få gjort alle de nødvendige undersøkelsene.Heaths far, Kim Ledger, leste opp pressemeldingen på vegne av familien til den avdøde stjernen: «Vi i familien bekrefter den svært tragiske og brå bortgangen til vår høyt elskede sønn, bror og hengivne pappa til Matilda. Han ble funnet fredfullt i søvn i sin leilighet i New York av hushjelpen i halv fire-tiden»Dødsfallet frembrakte sterke reaksjoner hos mange. Heaths nære venn, Jake Gyllenhaal, nektet å snakke med pressen, mens Mel Gibson, som spilte Heaths far i Patrioten, sa: «Jeg hadde så store forventninger til ham. Han var akkurat i ferd med å gjøre det stort, og å miste livet i så ung alder er tragisk». «Brokeback»-regissør Ang Lee omtalte Heaths død som «hjerteknusende» og «Å jobbe med Heath var en av mine største gleder i livet». Nicole Kidman sa: «For en tragedie. Jeg føler med familien hans» Den danske supermodellen, Helena Christensen, uttalte: «Jeg var på vei til å besøke ham da jeg fikk høre det. Jeg hadde akkurat lagt igjen beskjed og hørt stemmen hans på svareren. Han var så spesiell og en ekte person, et talent utenom det vanlige fordi han var så rå og ærlig med følelsene sine» og «Han var så full av liv. Dette er ufattelig trist.» Peter Stormare, som spilte sammen med Ledger i Brødrene Grimm, kommenterte dødsfallet med å si:«Jeg kjenner en forferdelig sorg akkurat nå, og tenker på hans kjæreste og datter. Heath var jævlig begavet, og dette føles veldig vanskelig. Jeg har mistet to venner og kolleger i løpet av én uke»Daniel Day-Lewis dediserte Screen Actors Guild-prisen sin til Heath Ledger, og senere ved en pressekonferanse ved filmfestivalen i Berlin, refset han media for sin rolle etter Ledgers død: «Akkurat nå kan jeg ikke si at jeg er spesielt entusiastisk ved tanken på at jeg skal sette mer fyr på det som allerede er en skrekkelig, usømmelig og overdimensjonert dekning av hans død» og «Det vil til slutt komme en tid der folk bare vil huske at han var en flott mann som gjorde en god del glimrende arbeid og at vi fikk se ham gjøre store ting»
2009 – Vinner- Best Performance by an Actor in a Supporting Role in a Motion Picture – The Dark Knight
2006 – Nominert – Best Performance by an Actor in a Leading Role – Brokeback MountainLAFCA Award (Los Angeles Film Critics Association Awards)
2000 – Nominert – Best Musical Sequence – 10 Things I Hate About YouNYFCC Award (New York Film Critics Circle Awards)

Hector Guimard (født 10. mars 1867 i Lyon, død 20. mai 1942 i New York) var en fransk arkitekt.
Guimard er i dag vidt anerkjent som en av de mest prominente representantene for kunstnere og arkitekter som virket innenfor  art nouveau-stilen i Frankrike ved slutten av det 19. og begynnelsen av det 20. århundre.
På den internasjonale scenen innen art nouveau, virker det som om Guimard var en ensom svale: ingen retning innen arkitekturen er oppkalt etter ham og han hadde ingen elever eller etterfølgere. Antagelig er dette noen av årsakene til at man lenge betraktet ham som en mindre viktig arkitekt innen denne stilretningen. Mangelen på ettermæle står i kontrast til det spesielle formspråket og typologien som kjennetegner bygningene som han tegnet. I løpet av de femten årene han var aktiv, etterlot han mange vitnesbyrd på sine nyskapende evner i byggene han tegnet.
Som mange andre franske arkitekturstudenter i det 19. århundre, studerte også Guimard ved Ecole Nationale des Beaux-Arts i Paris. Der lærte han blant annet Eugène Emmanuel Viollet-le-Ducs rasjonelle teorier å kjenne, fra 1863 var disse var grunnlaget for en del av prinsippene innen art nouveau. Guimard ble selv «omvendt» til denne retningen under en reise til Brussel der han besøkte Victor Hortas Tassel hotel. Dette kom til uttrykk i hans utforming av Castel Béranger i 1898, som illustrerer overgangen og kontrastene mellom disse to retningene: møtet mellom bygningens geometriske volumer og klassiske søyler som finner sin inspirasjon i middelalderen og de frivole, organiske linjene som er et av art noveaus kjennetegn hadde han tatt med fra Belgia.
Castel Béranger gjør Guimard i løpet av kort tid til en kjent arkitekt, og mange bestillinger gjorde det mulig for ham å fortsette å arbeide med estetikken, og da spesielt med et av Art Noveaus hovedidealer: stilistisk harmoni og kontinuitet. Gjennom disse «øvelsene» nærmet han seg et kvasi-totalitært interiør-design, noe som fikk sitt høydepunkt i designet for hotel Guimard i 1909 (hans bryllupsgave til sin rike amerikanske kone) der unike møbler utgjør en viktig del av bygningens ovale rom.Den rike bruk av overlys som  Horta benytter seg av, er et heller fraværende fenomen i  Guimards arbeider (unntatt  i eksemplet med hotell Mezzara i 1910).  Derimot utfører han forbløffende rommessige eksperimenter i sine bygg, i særdeleshet Colliot-huset med dets overraskende dobbeltfasade (1898), La Bluette med sin vakre rommessige harmoni (1898), og i særlig grad Castel Henriette (1899) og Castel d'Orgeval (1905), med sine radikale demonstrasjoner på spenstige og asymmetriske, frie planer, 25 år før teoriene til Le Corbusier. Symmetri forbys likevel ikke:  Det storartede hotell Nozal hotel, i 1905, tar i bruk den rasjonelt arrangerte kvadratiske plan som Viollet-le-Duc er talsmann for.
Han fortsatte å utvikle nye måter å omgås (bære-)konstruksjoner på i sine design. Eksempler på dette er konsertsalen Humbert-de-Romans fra 1901, der en kompleks konstruksjon fordeler lydbølgene slik at akustikken blir perfekt, og Hôtel Guimard der tomtens bredde gjør det mulig å sette la ytterveggene være husets bærekonstruksjon slik at innerveggene ikke låses til en bestemt posisjon som repeteres for hver etasje i hele bygningen. osv.
Med sin nyfikne of oppfinnsomme natur er Guimard også en foregangsmann for industriell standardisering i og med at han ønsker å spre den nye kunsten i stor skala. På dette området oppnår han virkelig resultater – på tross av skandalene – med de berømte nedgangene til den paris-undergrunnen, hvor den smidige oppbygging representerer en landevinning for ornamentprinsippene til Viollet-le-Duc. Ideene kommer også til anvendelse, men med mindre hell i 1907 i en katalog over støpejernselementer til bruk i bygninger: «Kunst-støpejern,  i Guimard-stil.»Guimards kunstgjenstander  har den samme formale kontinuitet som i bygningene hvor det praktiske og funksjonelle forenes til et harmonisk hele, enten det gjelder  en vase (Vase des Binelles [1], 1903) eller møblene, slik at eksteriør, interiør og inventar danner en sammenhengende totalitet.
Hans enestående stilistiske vokabular består blant annet av et særlig suggererende system av abstraherte plantelignende former. Bølgende flater og nervøse bevegelser preger  overflater i stein og tre. I to dimensjoner skaper Guimard virkelig abstrakte komposisjoner  som han like ubesværet anvender på blyglassvinduer [2] (Mezzara hotel, 1910), keramikkfliser [3] (Coilliot house, 1898), støpejern [4] (Castel Henriette, 1899), tapet [5] (Castel Béranger, 1898)  og tekstiler [6] (Guimard hotel, 1909).
Men på tross av et fyrverkeri av nyskapninger og manifestasjoner ble pressen og offentligheten trett av Guimard, ikke så mye hans verk, mer hans person. Mens hans forbindelse med presten som skaffet ham oppdraget med å prosjektere Humbert de Romans Concert Hall, det sannsynligvis mest fullstendige uttrykk for hans stil innen art nouveau, blomstret fra deres første møte 1898, hadde det ved ferdigstillelsen i 1901 surnet fullstendig og hans velgjører forlot Frankrike.  Innen fem år var det storslåtte konsertstedet revet. Det er nå bare kjent fra samtidige fotografier og kunstjournaler.
Som en verdig representant for art nouveau er Guimards arbeider ofre for den iboende motsetningen mellom bevegelsens idealer: Hans beste verk var økonomisk uoppnåelige for det store flertall, og på den annen side kunne hans forsøk på standardisering av materialer, bygningsdeler og mål ikke forenes med hans høyst personlige arkitektoniske formspråk. Frykten for antisemittismen (hans hustru var jødisk) drev ham til eksil i New York. Der døde han i fullstendig glemsel.
Etter at flere av bygningene han hadde tegnet hadde blitt revet, begynte man i 1960-'70 årene å «gjenoppdage» Guimard. De første «hectorologene» begynte da å katalogisere hans arbeider og beskrive ham og hans designunivers. Selv om den største delen av dette arbeidet er gjort, forblir det et faktum at det hundre år etter at Guimard arbeidet fremdeles ikke er åpnet et Guimardmuseum i Frankrike, videre er de fleste bygningene hans ikke offentlig tilgjengelige.
1882 Guimard begynner sine studier ved École des Arts Décoratifs i Paris, som elev av Charles Genuys.
1889 Guimard designer Pavilion of Electricity (Elektrisitetspaviljongen) til Verdensutstillingen i 1889 i Paris.
1891 Guimard blir utnevnt til professor ved École des Arts Décoratifs, og forblir der frem til 1900.
1894 Designer Hôtel Jassedé (rue Chardon-Lagache), Hôtel Delfau (rue Molitor), og Devos-Logie og Mirand-Devos' begravelseskapell i cimetière des Gonards, Versailles. Guimard møter den belgiske arkitekten Paul Hankar.
1895 Bygger Atelier Carpeaux (boulevard Exelmans, Paris), og École du Sacré Cœur. Møter den belgiske arkitekten Victor Horta for første gang. Byggingen av Castel Béranger (rue La-Fontaine, Paris) startes.
1899 Villa Bluette (Hermanville, Calvados); Café Au grand Neptune (quai d'Auteuil, Paris' 16. arrondissement).1900 Maison Coilliot (14, rue Fleurus, Lille); konstruksjon av takene over inngangene og stasjonsbygninger for Métropolitain i Paris.
1901 Salle Humbert-de-Romans (Paris); Castel Henriette (rue des Binelles, Sèvres, Hauts-de-Seine).
1903 Castel Val (4, rue des Meulières, Auvers-sur-Oise); Villa La Sapinière (Hermanville).
1904 Castel Orgeval at Villemoisson-sur-Orge; Hôtel Léon Nozal (Paris' 16. arrondissement); Chalet Blanc (2, rue du Lycée, Sceaux); Castel Orgeval (2 avenue de la Mare-Tambour, Villemoisson-sur-Orge).
1909 Immeuble Trémois, rue Agar; Guimard gifter seg med Adeline Oppenheim og de flytter inn i Hôtel Guimard, Rue Mozart, Paris.
1913 Synagogue de la rue Pavée à Paris (10, rue Pavée, Paris' 4. arrondissement); Villa Hemsy  (3, rue Crillon, Saint-Cloud).
1928 Boligblokk (rue Greuze, Paris), denne blir generelt sett som Guimards siste arbeide som arkitekt.
Ferré, Felipe. Hector Guimard. Photographs by Felipe Ferré ; text by Maurice Rheims ; explanatory captions and chronology by Georges Vigne. New York : Abrams, 1988. ISBN 0-8109-0973-1
Naylor, Gillian. Hector Guimard. Av Gillian Naylor og Yvonne Brunhammer. London, 1978
Le Cercle Guimard – Forbundet til bevaring og bekjentgjøring av Hector Guimards arbeider

Hector Llatser (født 10. november 1957) er en fransk tidligere friidrettsutøver som spesialiserte seg i sprintløp. 
Han representerte landet sitt under Sommer-OL 1984 i Los Angeles, der han ble utslått i de innledende rundene på 400 meter .

Heimdalsjordet er et åkerområde om lag 550 m sør for Gokstadhaugen i Sandefjord, Vestfold. I 2011 ble det, ved hjelp av geofysiske undersøkelser påvist spor etter en markedsplass fra vikingtiden på denne åkeren.
Høsten 2011 og 2012 gjennomførte et team fra Universitetet i Wien under ledelse av Norsk institutt for kulturminneforskning (NIKU) og i samarbeid med Universitet i Oslo og Vestfold fylkeskommune, motoriserte georadar- og magnetometerundersøkelser i området. I denne forbindelse ble det ble påvist et ekstensivt system av smale grøfter som danner en rekke rektangulære anlegg med et langsgående felt uten strukturer i midten. De rektangulære anleggene er tolket som parseller som følger et øst-vest gående gateløp.

Heinrich Luitpold Himmler (født 7. oktober 1900 i München i Tyskland, død 23. mai 1945 i Lüneburg) var Reichsführer-SS-kommandant for Schutzstaffel (SS) fra 1929 til 1945, og dermed var han blant de mektigste i det tredje rike. Som Reichsführer-SS kontrollerte han SS og også til en viss grad alle tyske politi- og sikkerhetsstyrker, inkludert Gestapo. Han var også i kraft av sitt embete en av de sentrale figurer i organiseringen av holocaust og Einsatzgruppen (døds-skvadroner). Himmler var øverste befalshavende i organiseringen av utslettelsen av «undermennesker». I 1945 forsøkte han å kapitulere på vegne av Det tredje rike til de allierte under forutsetning av at han unngikk tiltale. Senere samme år begikk han selvmord i britisk fangenskap.
Himmler ble født nær München i Bayern. Familien tilhørte middelklassen, og faren, Joseph Gebhard Himmler, var ungdomsskolelærer – han hadde vært privatlærer for den bayerske prins Heinrich, som hans andre sønn ble oppkalt etter og som ble dennes gudfar. Moren var Anna Maria, født Heyder. De tre barna – Gebhard (født 29. juli 1898), Heinrich og Ernst Hermann (født 23. desember 1905) – vokste opp i et konservativt katolsk hjem, men uten antisemittisk påvirkning. Faren var ikke særlig streng, tvert om noterer han bekymret om sin mellomste sønn at Heinrich i løpet av et skoleår har hatt 160 fraværsdager. Historikeren George Hallgarten husker klassekameraten Heinrich som «det mildeste lam man kan tenke seg». Læreren roste guttens flid, og noen enstøing var han heller ikke. Han var dog ikke bekvem i samvær med jentene.Himmler gikk på videregående skole i Landshut, hvor Himmlers far da var rektor. Faren rekrutterte sønnen som spion og avstraffer for seg mot de andre elevene. Faren kalte sønnen «en født kriminell».Han fikk gode karakterer på skolen, men hans svake fysikk gjorde gymnastikktimene til en plage. I studietiden nektet studentforbundet hans flere ganger å gi ham æresoppreisning fordi han ikke svingte begeret flittig nok; men da han fremskaffet legeattest, fikk han innvilget «øldispensasjon».
Etter endt utdanning ble Himmler offiserskadett i 1918 og gikk inn i 11. bayerske regiment for å gjøre tjeneste i første verdenskrigs siste år. Helst ville han tjent marinen, men de godtok ikke søkere med briller. Med sitt lite atletiske utgangspunkt slet han seg igjennom offisersutdannelsen. Kort tid før han fikk en offisersstilling, var imidlertid krigen over, og Himmler ble dimittert uten å ha vært i strid. I etterkant pyntet han på dette, slik at Håndbok for Den stortyske riksdag fra 1943 opplyser at Himmler hadde vært i kamp som syttenåring.
I 1919 begynte han å studere landbruk ved Technische Hochschule i München. Han tok kurs i russisk og forhørte seg i den sovjetiske ambassaden om mulighetene for å forvalte gods i Ukraina. I løpet av studietiden beveget han seg bort fra sitt katolske ståsted, og ble tiltrukket av paganistiske miljøer og ble etterhvert medlem av et slikt broderskap og etterhvert også Thuleselskapet. Himmlers tenkning skal ha vært innenfor ariosofi og en overbevisning om den ariske rasens overlegenhet og germanisme, delvis utviklet fra hans egen tolkning av de gamle teutoniske stammenes folklore og mytologi.
I studietiden var han med i flere studentgrupper, blant dem Frikorps Oberland, og han ble også etterhvert med i Frikorpsorganisasjonen Reichkriegsflagge («Keiserrikets krigsflagg»). Han delte bitterheten over det tyske nederlaget i første verdenskrig og behandlingen av landet i Versaillestraktaten. I 1923 søkte han om medlemskap i NSDAP, som på den tiden drev rekruttering til Sturmabteilung (SA) i frikorpsene.
Da han sluttet seg til NSDAP, var han feldwebel (sersjant) i Reichkriegsflagge. Han deltok i ølkjellerkuppet samme år, og bar der det keiserlige krigsflagget. 
Etter det mislykkede kuppforsøket falt NSDAP i stor grad sammen da Adolf Hitler og andre ledere ble fengslet, og partiet gikk mer eller mindre i oppløsning. Men i 1925 ble det gjenopprettet, og året etter var Himmler igjen aktiv der. Otto Strasser lo da Himmler forsikret at han «ville skyte sin mor» hvis Hitler bad ham om det, og attpåtil være «stolt over tilliten», men da Strasser forstod at dette var alvor fra Himmlers side, sa han: «Heinrich, du skremmer meg».Partiet utnevnte ham til visedistriktsleder og assisterende gauleiter for øvre Bayern. Han ble også sekretær for Oberste SA-Führer Franz Pfeffer von Salomon. I 1926 ble han SA-Sturmführer (tilsvarende løytnant), og året etter ble han SS-Gauführer (distriktsfører). SS var på det tidspunkt en liten organisasjon, underlagt SA, som hadde som hovedoppgave å beskytte Hitler under folkemøter. I 1927 ble han nestkommanderende i SS under Reichsführer-SS Erhard Heiden. I 1928 giftet han seg med Margarete Boden. Hun var åtte år eldre enn ham og belærte ham om naturmedisin og homøopati. Sin medgift investerte hun i en hønsefarm i München-forstaden Waltrudering som hun drev, mens Himmler stort sett var på farten i politiske ærend. 8. august 1929 ble deres eneste barn født, Gudrun Burwitz, som i dag er kjent som meget aktiv i SS-veteranenes hjelpeorganisasjon Stille Hilfe (= Hjelp i stillhet). Margarete adopterte også en gutt som Himmler viste liten interesse. I 1942 fikk Himmler sønnen Helge med sin sekretær Hedwig Potthast, som han kalte Häschen (= lille hare). I 1944 fikk de datteren Nanette. Himmler ønsket skilsmisse fra Margarete, men hun nektet av hensyn til Gudrun. I stedet innredet Himmler et komfortabelt hjem for Häschen og deres barn i nærheten av Hitlers Berghof.
Mellom 1927 og 1929 viet han det meste av sin energi til vervet som nestkommanderende i SS. Da Heiden søkte avskjed i 1929, ble Himmler den nye lederen. Medlemstallet i organisasjonen hadde da sunket fra omkring 1 000 i 1927 til 280. Nedgangen skyldtes i stor grad press fra SA-ledelsen, som ønsket å oppløse SS. På dette tidspunkt var hans grad egentlig SA-Oberführer (tilsvarende oberst), men han begynte å bruke embetstittelen Reichsführer-SS som rang tilsvarende generalfeltmarskalk. Dette fortsatte han med, og i 1934 ble embetstittelen offisielt også en paramilitær grad.
Da NSDAP kom til makten i 1933, hadde SS hele 52 000 medlemmer. Kravene for å kunne bli medlem var strenge; man måtte blant annet være «arier», over en viss høyde og ha rent rulleblad (selvsagt med unntak av dommer man måtte ha pådratt seg under utføring av tjeneste i SA eller SS før maktovertagelsen). Himmler hadde nådd graden SA-Gruppenführer (tilsvarer generalløytnant) og kunne dermed også utøve makt i SA utenfor sin egen avdeling. Han brukte dette til å skape et sterkere skille mellom SS og resten av SA, blant annet ved at han høsten 1933 innførte svarte uniformer i stedet for de brune skjortene resten av SA bar. Kort tid etter ble han forfremmet til SS-Obergruppenführer (tilsvarer general) og sto dermed på samme nivå som lederne i SA. 
Himmler mente sammen med Hermann Göring at SAs ledelse, og i særdeleshet Ernst Röhm, utgjorde en trussel mot partiledelsen. Röhm hadde en venstreorientert filosofi i forhold til kapitalisme og arbeideres rettigheter, og snakket om en andre revolusjon som skulle fullføre det som var påbegynt med maktovertagelsen. De to var i den nærmeste kretsen omkring Hitler, og overbeviste ham om at noe måtte gjøres med SA. Resultatet ble de lange knivers natt i 1934, da et stort antall ledere i SA ble henrettet. Himmler fikk sammen med Göring i oppdrag å utføre arrestasjoner og henrettelsene i Berlin. Dette gjorde de sammen med blant annet Reinhard Heydrich, Kurt Daluege og Walter Schellenberg. Neste dag godkjente Hitler bruken av Reichsführer-SS som gradsbenevnelse og satte dermed Himmler formelt på nivå med generalfeltmarskalker.
I 1936 fikk Himmler ytterligere makt da politiet ble lagt under SS. Det gamle Landespolizei ble omorganisert til Ordnungspolizei og innlemmet i SS' organisasjonsstruktur. Det hemmelige politiet, Sicherheitspolizei, var også underlagt SS. Dette ble i 1939 utvidet til det langt større og mektigere Reichssicherheitshauptamt (RSHA). Himmler tok med på kjøpet parolen fra Weimar-tiden («Politiet, din venn og hjelper!»), men i praksis hersket en helt annen ånd. I akademiet for tysk rett fastslo han: «Om de andre jamrer om lovbrudd, er meg knekkende likegyldig. I virkeligheten legger vi grunnlaget for en ny rett gjennom vårt arbeid: Det tyske folks rett til å leve.» Han satte opp et nitid reglement for å hindre unødig brutalitet i konsentrasjonsleirene, men gav samtidig overgriperne fritt spillerom til den verste sadisme. I 1938 holdt han tale for nyankomne fanger i Dachau: «Dere vet at dere er her som varetektsfanger. Det betyr at vi skal gjøre alt for å ivareta deres sikkerhet.» Her måtte han ta en pause fordi vokterne brølte av latter.Samtidig utviklet SS en rent militær gren, opprinnelig kalt SS-Verfügungstruppe og senere kjent som Waffen-SS. Søkerne måtte være minst 1,70 meter høye og oppfylle rasemessige kriterier. Himmler fikk et lysbilde av hver eneste søker til SS lagt på sitt skrivebord. Selv ville han blitt avvist - han var ikke høy nok. Hans massør gjennom mange år, Felix Kersten fra Finland, og Karl Wolff, Himmlers stabssjef, har fortalt hvor vettskremt Himmler på tross av sin maktposisjon var for Hitler. «Ingen som ikke har sett det selv, ville trodd at en mann med Himmlers fullmakter var redd når han skulle av sted og få ordrer fra Hitler.» Når møtet var gått bra, var Himmler hver gang like lettet som om han hadde bestått en eksamen.Himmler fikk 7. oktober 1939 (etter den vellykkede invasjonen av Polen) også tittelen Reichskommissar für die Festigung deutschen Volkstums (RKFDV, rikskommissær for styrking av den tyske nasjon).
Under andre verdenskrig ble SS' militære gren, Waffen-SS, kraftig utvidet. Man begynte å opprette enheter bestående av medlemmer fra okkuperte land, i utgangspunktet kun med germanere som medlemmer. Etterhvert ble det et stadig sterkere press for å akseptere også andre, og blant de første som ble tatt inn var flamske nasjonalsosialister. Senere ble kravene endret ytterligere, slik at man også fikk slaviske og muslimske avdelinger. Waffen-SS var i utgangspunktet et elitekorps, bestående av flere svært veltrente avdelinger og med de beste våpen og utstyr. Dette endret seg også over tid, etter hvert som krigslykken snudde. 
Etter Himmlers ordre brukte SS skarp ammunisjon under øvelser. Når dette ble kritisert, skrøt Himmler av at de mange som følgelig ble drept under øvelse, var «dypt moralske ofre». Felix Kersten overhørte at Göring ved en anledning gjorde narr av dette. Göring fortalte Himmler at han også ville innføre slik realisme i luftvåpenet, nemlig slik: «Under fallskjermhopp to ganger med fallskjerm - tredje gang uten!» Det fremkom ikke om Himmler forstod spøken.  Kersten sa om ham: «Når Himmler sloss for noe, intrigerte han, og når han kjempet for sine såkalte ideer, var det med list og bedrag... Han hadde en middelaldersk, føydal, machiavellisk og ond karakter.»
Himmler var en sann dyrevenn som tok avstand fra jakt og tok til orde for at dyrevernforeninger burde ha politimyndighet – men om forsøk på mennesker skrev han i november 1942 at han personlig tok «ansvaret for å stille kriminelle og antisosiale elementer fra konsentrasjonsleirene til rådighet for eksperimentene. De fortjener bare å dø.» Han sørget for økonomisk støtte til eksperimentene i Dachau, der hans venn, dr Sigmund Rascher, pinte fanger i hjel ved å åpne hjertene deres uten bruk av narkose, sperre dem inne i undertrykkskamre eller kjøle dem ned til minus 30 grader i basseng med isvann. Til slutt måtte Rascher likevel overføre forsøkene til Auschwitz, siden nabolaget i Dachau klaget over all skrikingen. 
På dette tidspunkt ønsket den 32-årige Rascher å gifte seg med Karoline Diehl, en 48 år gammel konsertsangerinne. Himmler nektet, fordi hun trolig var for gammel til å få barn. Året etter nedkom Diehl likevel med to sønner, og Himmler gav sin tillatelse til ekteskap. Men da Diehl året etter nedkom med et tredje barn, ble Rascher mistenksom, fordi ingen av barna lignet foreldrene. Diehl ble presset til å innrømme at hun bare hadde latt som hun var gravid, mens hun fikk sin kusine til å hjelpe seg med å finne fortvilte mødre som kunne tenkes å gi fra seg spedbarnet sitt. I desperasjon hadde de også stjålet en baby fra et barnehjem. For ikke å bli avslørt på en klinikk, hadde Diehl simulert hjemmefødsel ved hjelp av rødmaling. Himmler fengslet både Diehl og hennes uoppmerksomme ektemann, og på slutten av krigen var han så lei dette paret at han fikk dem begge henrettet på sin personlige ordre.I 1944 fikk Himmler ytterligere fullmakter som et resultat av striden mellom SD og Wehrmachts etterretningstjeneste, Abwehr. I forbindelse med 20. juli-attentatet mot Hitler ble mange ledere i Abwehr arrestert og henrettet for sin rolle i komplottet. Blant dem var den siste sjefen for tjenesten, Wilhelm Canaris, som hadde blitt avsatt i februar samme år. Han hadde vært i husarrest og kunne ikke delta i komplottet, men Himmler overbeviste Hitler om at han var delaktig, og fikk ham fengslet. Canaris ble senere henrettet, den 9. april 1945. Himmler fikk med dette Hitler med på å oppløse Abwehr, slik at SD ble den eneste etterretningstjenesten. 
Om Claus von Stauffenbergs familie uttalte Himmler at den «skal utslettes til siste ledd.» Han fikk flere hundre medlemmer av de sammensvornes familier satt i konsentrasjonsleir. Stauffenbergs svigermor og en av hans onkler var blant de som mistet livet. Dette begrunnet Himmler - helt feilaktig - med at de gamle germanere praktiserte blodhevn. Opprettelsen av Volkssturm, der man blant andre sendte mindreårige til fronttjeneste, begrunnet han med et lignende påfunn om at han i gamle sagaer hadde lest at «sjøgermanerne» ved truende forlis ropte: «Gutter over bord!» og deretter kastet mindreårige gutter på havet, mens kvinner og våpenføre menn ble skånet.Mot slutten av 1944 ble Himmler kommandant for armégruppen «Oberrhein», som kjempet mot den amerikanske 7. armé og den franske 1. armé i Alsace, på vestbredden av Rhinen. Han hadde denne posisjonen inntil tidlig i 1945, da han flyttet over til en tilsvarende posisjon på Østfronten, som da stadig nærmet seg Tyskland. Han hadde ingen erfaring i felt og ble raskt fjernet fra posisjonen. I stedet ble han kommandant for hjemmehæren i Tyskland. Samtidig ble han utnevnt til innenriksminister (ved Reichsministerium des Innern), og mange regnet ham som kandidat til å etterfølge Hitler. Senere forskning har vist at Hitler ikke tenkte seg det, fordi han mente at den autoritet Himmler hadde hatt som leder for SS hadde gjort ham så hatet at partiet ville avvise ham som fører. Himmlers svik mot Hitler mot slutten av krigen skulle sette et endelig punktum for muligheten til å være hans etterfølger.
I midten av januar 1940 deltok Himmler personlig ved henrettelse av medlemmer av den polske intelligentsia. Han skal ha vært stum i flere dager etter hendelsen. Himmler instruerte sin mannskaper i det nylig okkuperte Polen om være harde men ikke brutale. I en hemmelig tale til nazitopper i februar 1940 diskuterte han henrettelse av fiendens ledere under kampene i Polen. Himmler erkjente at slike henrettelser ville være en hard belastning for soldatene, men fremholdt at det ikke var noe alternativ. Han var trolig selv tilstede ved flere henrettelser og beskrev hendelsene som skrekkelige og skremmende.
Etter de lange knivers natt fikk SS-Totenkopfverbände oppgaven med å organisere og administrere det tredje rikes konsentrasjonsleirer. Etter 1941 omfattet dette også utrydningsleirene i det okkuperte Polen. Samtidig hadde SS' etterretningstjeneste, Sicherheitsdienst (SD), ansvar for å oppspore jøder, sigøynere, homoseksuelle, kommunister og andre som på grunn av rase eller politisk ståsted ble regnet som «undermennesker» eller opposisjonelle. Som ung bortforklarte han at Jesus var jøde med en absurd teori om at Jesus i stedet var sønn av en romersk centurion og dermed arier. I 1941 gav han personlig ordre til at hans egen nevø, Obersturmbannführer Hans Himmler, ble skutt i Dachau-leiren - for homofili.På grunn av disse oppgavene ble Himmler en av de mest sentrale personer i holocaust, forsøket på å utrydde jødene og andre folkegrupper. Han var fanatisk i sin tro på NSDAPs raseteorier, og brukte disse kombinert med germansk mystisisme for å forsvare folkemordet SS sto bak. Som han presiserte i sine taler: «Jeg har satt meg fore å dyrke frem en ny germansk stamme...Utvelgelsen skal skje brutalt og uten menneskelig sentimentalitet». Ifølge Himmlers Forlovelses- og giftermålsordre av 31. desember 1931 fikk en SS-mann ikke inngå ekteskap med mindre bruden var «sunn, genetisk frisk og rasemessig minst likeverdig». Konen til SS-mannen Werner Best konfronterte ved en anledning Himmler med at hans eget utseende langtfra var nordisk. Himmler svarte uanfektet at han selv om han ikke så nordisk ut, hadde han iallfall en nordisk hjerne.Han bekymret seg for helsen til SS-morderne. Kurt Werner fra Spesialkommando 4 uttalte med typisk selvmedlidenhet: «Skytterne stod bak jødene og drepte dem med nakkeskudd...Det er umulig å forestille se hvilken psykisk styrke som krevdes for å utføre den skitne jobben...Jeg måtte være der nede i grøften hele formiddagen. Der måtte jeg skyte om og om igjen.» I bekymring over dette beordret Himmler 12. desember 1941 følgende: «Det er en hellig plikt...å tilse personlig at ingen av mennene som må utføre denne vanskelige plikten, blir brutalisert eller lider skade på sinn og karakter» og konkluderer: «Det må være kvelder hvor mennene...sitter til bords og spiser et godt tysk måltid i mest mulig hjemlige former, og hvor tiden fylles med musikk, foredrag og innføring i de skjønne områder av tysk ånds- og sjeleliv.» 17. juli 1942 besøkte han Auschwitz, og overvar personlig gassingen av en transport på 449 jøder fra Nederland, etterfulgt av selskapelig samvær med rødvin. Himmler var ifølge leirkommandanten Rudolf Höss i «utmerket, ja, glimrende humør», drakk et glass av vinen og til og med «røkte, noe han ikke pleide å gjøre.» Himmler underrettet ved denne anledning Höss om at «de arbeidsudyktige jødene skal tilintetgjøres hensynsløst.»Sin mest beryktede tale holdt Himmler til SS i Poznan 4. oktober 1943: «De fleste av dere vet hvordan det er når 100 lik ligger der samlet, når 500 ligger der, eller når 1 000 lik ligger der. Å ha holdt ut dette og fortsatt...ha sin anstendighet i behold, det har gjort oss harde. Dette er et ærerikt kapittel i vår historie som aldri er skrevet og aldri skal skrives.» Nettopp ved å vise at jødeutryddelsene skulle holdes skjult, avslørte Himmler at han hadde full innsikt i at dette var alt annet enn ærerikt for den tyske nasjon. 
Martin Bormann den yngre, sønn av Martin Bormann, som siden ble katolsk prest, forteller at han som barn besøkte Himmler med sin mor og søster. Hedwig Potthast fortalte høytidelig gjestene at de nå skulle få se noe meget interessant. Hun tok dem med opp til et rom i loftsetasjen, der det stod bord og stoler av menneskeknokler. En stol hadde sete av bekkenknokler, på en annen var stolbena menneskebein og menneskeføtter. Deretter viste hun frem en utgave av «Mein Kampf», innbundet i hud fra ryggen på et menneske.Under krigen var Himmler en sentral pådriver for å få jødene utryddet. Da den militære katastrofen ved Stalingrad la beslag på det meste som fantes av tog, skrev han 20. januar 1943 til Theodor Ganzenmüller, som satt i ledelsen for transporttjenester: «En nødvendig betingelse for pasifiseringen av Generalguvernementet, Białystok og de russiske territorier er at man får fjernet alle som hjelper partisanene, og folk som mistenkes for motstandsarbeid. Spesielt jøder hører hit. Det samme gjelder deportasjonen av jøder fra de vestlige deler, siden vi ellers må regne med flere bakholdsangrep også i disse områder. – Til dette trenger jeg Deres hjelp og støtte. Skal jeg greie å få dette raskt fra hånden, må jeg få flere tog til disposisjon. Jeg vet meget godt hvor belastende situasjonen er for jernbanene, og hvilke krav som stadig stilles til Dem. Like fullt må jeg be Dem om dette: Hjelp meg å få flere tog.»
Himmler ble bønnhørt, for i februar 1943 stod tog parate til å frakte jøder fra Białystoks ghetto til Treblinka, og fra Berlin til Auschwitz.Det er stadig uklart og omstridt hvem som sommeren 1941 ga den opprinnelige ordren om å trappe opp massedrapene til også å omfatte kvinner og barn, eksakt når ordren ble gitt og hvordan ordren kom frem til drapskommandoene. Himmler og hans nærmeste medarbeidere bestrebet seg på hemmelighold og unngikk skriftlige ordrer, historikerne har derfor forsøkt å rekonstruere ordrer og tidslinje gjennom indirekte kilder som vitnemål fra de politimennene som faktisk utførte henrettelsene. Medlemmene av Einsatzkommandoene fikk vite om oppdraget først da var ute i felten og kort tid før henrettelsene.Himmler organiserte utryddelsen av jødene sammen med sin assistent Adolf Eichmann. Alan Bullock mener Hitler selv unnfanget ideen og at Himmler umulig kunne gjort dette på egen hånd uten Hitlers godkjenning. Dette var trolig et av temaene under de hemmelige samtalene under fire øyne mellom Hitler og Himmler. Det forekom at Martin Bormann, men ellers fikk ingen andre være tilstede og det finnes ingen notater fra samtalene. Den tyske staten under nazistene var preget av konkurranse mellom ulike bastioner innenfor statsapparatet og var til en viss grad preget av «autoritært anarki» snarere enn den monolittisk «førerstaten» som nazistenes propaganda ga inntrykk av. Forskningen på området har beskrevet Hitler som en svak diktator hvis beslutninger i stor grad reflekterte kompromisser mellom maktsentra.
Röhm hadde spottende kalt Himmler der Anhimmler («avgudsdyrkeren») fordi han var så overtroisk. I 1935 grunnla han foreningen Ahnenerbe («anearv» eller «forfedrearv»), som etterhvert bestod av over 40 avdelinger, der folk fikk i oppdrag å lete etter Den hellige gral og skjelettet etter Henrik I Fuglefangeren; ifølge Kersten mente Himmler at han var en reinkarnasjon av Henrik I, som gav ham råd i drømme. 2. juli 1936 feiret Himmler tusenårsdagen for Henrik Is fødsel i krypten i Quedlinburgs domkirke. Året etter ble seremonien gjentatt; da ble kongens skjelett gravlagt. Knoklene stammet ikke fra kongen, men arkeologene følte seg presset til å komme med noen, slik Himmler hadde forlangt.  Ahnenerbe ble delvis finansiert ved hjelp av et patent for kattøye (= refleks på sykkelpedaler). En av Hitlers tidligere sjåfører, Anton Loibl, hadde tenkt ut hvordan man kunne feste små glassbiter til pedalene. Uheldigvis hadde en annen tysk oppfinner inne en søknad om patentbeskyttelse for en tilsvarende oppfinnelse. SS sørget imidlertid for at sistnevnte søknad forsvant, mens Loibl fikk sin innvilget, og i 1938 fikk Himmler vedtatt en ny veitrafikklov som slo fast at alle nye tyske sykler skulle være utstyrt med kattøye-pedaler. Bare i 1938 mottok Ahnenerbe 77 740 riksmark i lisensavgift fra tyske sykkelfabrikanter.Himmler var også tilhenger av teorien om «verdensisen» som den østerrikske ingeniøren Hans Hörbiger hadde fremsatt. Etter Hörbigers mening er det store mengder is i verdensrommet, som danner ringer med en glødende sol. Et bevis på dette er hagl, som ifølge Hörbiger kommer direkte fra verdensrommet. Himmler var overbevist om teoriens riktighet, og avskjediget en saksbehandler ved sitt kontor fordi han hadde tillatt seg å innhente kritiske kommentarer fra tidens vitenskapsmenn. Hörbiger skrøt av at han aldri hadde utført noen beregninger, ettersom han anså matematikk for å være «bedrageri». Han hadde også sin forklaring på hvorfor det ikke fantes spor etter en høytstående sivilisasjon i Nord-Europa. Ifølge Hörbiger sirklet det opprinnelig seks måner rundt Jorden. En etter en styrtet de ned, slik at bare høytliggende samfunn i Andes og Himalaya overlevde. Ahnenerbe planla derfor ekspedisjoner dit i håp om å finne spor etter de gamle germanere. 
I 1933 dukket Karl Maria Wiligut opp i Himmlers liv, uten å opplyse at han hadde vært på lukket avdeling etter å ha truet sin kone Malwina på livet. Wiligut var en 67 år gammel eks-offiser som hevdet at han nedstammet fra guden Tor, og at han hadde en «ane-hukommelse» som avslørte at germanernes historie gikk tilbake til 228 000 f.Kr., den gang det fantes «tre soler» på himmelen, og at Bibelen egentlig ble skrevet i Tyskland. På tross av Wiliguts omfattende problemer med alkohol, ansatte Himmler ham straks som avdelingsleder ved Hovedkontor for rase og bosetning i München. Wiligut drev med studier av runer og bygget opp en religion rundt verdenstreet Irminsul. Han fikk omsider avskjed da det ble avslørt at han hadde forsøkt å overbevise en ung sekretær, Gabriele Dechend, om at Himmler hadde gjort henne den ære å peke ut henne som den som skulle få barn med Wiligut. Hun sa fra til Himmler om at dette ikke ble aktuelt, og Himmler, som var ganske prippen, var bestyrtet over å få skyld for å ha sagt noe sånt. Høsten 1939 ble Wiligut offisielt utmeldt av SS.
I 1945 hadde Waffen-SS 800 000 medlemmer, mens Allgemeine-SS hadde nesten to millioner (på papiret, det reelle tallet kan være noe lavere). Himmler var dermed en helt sentral person i forsvaret av riket. Men på våren i 1945 hadde han mistet troen på en tysk seier, antagelig mye på grunn av sine diskusjoner med Felix Kersten og med Walter Schellenberg. Han bestemte seg for å redde hva som reddes kunne, og kom til at den eneste måten regimet kunne overleve på, var ved å søke fred med de vestlige allierte. Han hadde allerede kontakt med Folke Bernadotte grunnet operasjonen med de hvite bussene og kontaktet ham i Lübeck, og begynte forhandlinger om kapitulasjon i vest. Dermed ville store styrker kunne frigis til å kjempe mot russerne i øst, og han håpet også at Storbritannia og USA ville slutte seg til Tyskland i kampen mot Sovjetunionen. Ifølge Kersten angret han på at han hadde forfulgt kirken, siden den i etterkant hadde «vist seg som sterkere», og han løslot derfor 27 geistlige fra konsentrasjonsleirene med beskjed om at de skulle be for ham.Da Hitler fikk vite om forhandlingene, som ble offentliggjort over Radio London 28. april, raste han i timevis over «verdenshistoriens skammeligste forræderi», tok fra «trofaste Heinrich» alle titler og grader, og beordret ham skutt. På dette tidspunkt var Himmler Reichsführer SS, sjef for politiet, rikskommissær for den tyske nasjon, innenriksminister, øverstkommanderende for Volkssturm og øverstkommanderende for hjemmehæren. Hans svik ble et meget hardt slag for Hitler, som på dette tidspunkt befant seg i Førerbunkeren i Berlin, i et stadig akselererende forfall fysisk og psykisk. 
Forhandlingene mellom Himmler og Bernadotte mislyktes. Da han ikke kunne vende tilbake til Berlin, slo han seg sammen med storadmiral Karl Dönitz, som var kommandant for styrkene i vest, i Polen. Hitlers ordre om å skyte Himmler nådde aldri Dönitz, og han overlevde derfor noe lenger. Da Hitlers selvmord ble kjent, ble Dönitz statssjef, og Himmler sluttet seg til hans regjering. Men den 6. mai 1945 ble han avsatt av Dönitz, som ønsket å vinne godvilje hos de allierte og derfor skjøv en av regimets mest belastede personer fra seg. 
Himmler hoppet så av og kontaktet Eisenhowers hovedkvarter. Han sa at han ville kapitulere på hele Tysklands vegne dersom han ble immun mot rettsforfølgelse. På dette tidspunkt var han desperat, og hans handlinger viser at han var svært virkelighetsfjern. Han sendte blant annet en søknad til Eisenhower om å bli «politiminister» i etterkrigsregjeringen i Tyskland. Eisenhower nektet å ha noe med ham å gjøre, og det ble gjort klart at han ville bli tiltalt for krigsforbrytelser og forbrytelser mot menneskeheten.
Etter å ha innsett at hans tidligere kolleger ikke ville ha med ham å gjøre, og at amerikanerne jaktet på ham, vandret han i flere dager rundt i Flensburg nær grensen til Danmark. Han forkledde seg som et medlem av gendarmeriet, fjernet barten og utstyrte seg med en øyelapp. Under navnet «Heinrich Hitzinger» forsøkte han å komme hjem til Bayern, men ble pågrepet i Bremen av en sovjetisk patrulje, som ikke gjenkjente ham og overførte ham til britene. 23. mai bad han selv om å bli ført til den britiske offiseren som stod for fangeleiren Barnstedt sør for Lüneburg, tok av seg øyelappen og presenterte seg: «Heinrich Himmler». Han måtte nå kle av seg og ble kroppsvisitert. Da militærlegen C. J. Wells ville se inn i munnen på ham, bet han i cyankaliumkapselen som hans kone hevdet han hadde hatt på seg siden krigen brøt ut. Britene pakket ham inn i et kamuflasjenett og grov ham ned på ukjent sted på heiene rundt Lüneburg.Den amerikanske forfatteren Joseph Bellinger hevder i boken Himmler's Death at han døde på annet vis. Bellinger skriver at Himmler ble henrettet av sine britiske forhørsledere i mai 1945, sammen med andre SS-ledere. Langt de fleste historikere avviser dette som en konspirasjonsteori, og dokumentene som angivelig beviser Bellingers teori, er ikke gjort tilgjengelige slik at deres ekthet kan granskes. 
Hans kone og hans datter Gudrun (født 1929) overlevde ham. Datteren Gudrun døde 24. mai 2018 (88 år) i München, hvor hun hadde vært sentral i støttearbeidet for tidligere stornazister.
Rozett, Robert; Spector, Shmuel (2013). Encyclopedia of the Holocaust. New York: Routledge. ISBN 1-57958-307-5.  [with David Cesarani og David Silberklang]

Heinrich Schütz (født  8. oktoberjul./ 18. oktober 1585greg. i Köstritz, Thüringen, død 6. novemberjul./ 16. november 1672greg. i Dresden) var en tysk barokk-komponist og organist.
Schütz blir regnet som den største tyske komponisten før Bach, og er ved siden av Claudio Monteverdi en av 1600-tallets viktigste komponister. Man regner med at Schütz skrev den første tyske operaen, Dafne, som ble oppført i Torgau i 1627.
Trettiårskrigen, gjentatte pestepidemier og sosiale omveltninger preget mye av Schütz' skapende periode. Han begynte karrieren med å skrive store flerkorsverk inspirert av venetiansk stil, men etter hvert som forholdene for kulturell utfoldelse forverret seg ble han tvunget til å skrive mye av sin musikk for små besetninger.
Det meste av det som er bevart etter Schütz, er vokal kirkemusikk. Han var en av tidens beste organister, men det finnes ikke bevart ren instrumentalmusikk etter ham, heller ikke verdslig musikk. Det var bare kirkemusikken hans som ble publisert, men selv om en tar hensyn til verk som bare er kjent fra biblioteksopptegnelser og andre kilder finner man hovedsakelig vokalverk, så sannsynligvis var ikke instrumentalmusikk hovedoppgaven under hans lange gjerning som kapellmester ved kurfyrstens hoff i Dresden.
Heinrich ble født inn i en framstående borgerlig familie av frankisk opprinnelse som den nest eldste av Christoph Schütz' og Euphrosyne Biegers åtte barn. Da han var fem år gammel flyttet familien fra Köstritz i Øst-Thüringen til Weißenfels i Sachsen-Anhalt, hvor faren overtok gjestehuset «Zum güldenen Ring» etter sin far. Senere kjøpte han et gjestehus til som han kalte «Zum Schützen». Christoph fikk en framstående posisjon i byen, og ble etter hvert borgermester. Sine barn ga han en grundig utdanning, også musikalsk. To av Heinrichs fire yngre brødre, Benjamin og Georg ble velkjente jurister. Schütz var nært knyttet til familien hele livet, og ser ut til å ha hatt et spesielt nært forhold til broren Georg.
I 1598 overnattet landgreve Moritz von Hessen-Kassel i Christophs gjestehus. Greven var en kyndig musiker og habil komponist, og da han fikk høre Heinrich synge innså han straks guttens talent, og oppfordret foreldrene til å sende ham til grevens hoff i Kassel. Foreldrene hadde motforestillinger mot at Heinrich skulle slå inn på en musikalsk løpebane, men greven fristet med utsikter til en allsidig utdannelse, og foreldrene ga til slutt etter. Oppholdet ved hoffet i Kassel startet i 1599, og greven holdt løftet sitt: Heinrich sang i koret samtidig som han gikk på grevens akademi Collegium Mauritanum, og fra 1607 bekostet greven studier i juss og etymologi ved universitetet i Marburg samtidig som Heinrich studerte orgelspill og komposisjon.
Landgreve Moritz besøkte Marburg i 1609 og ga Schütz følgende oppfordring: «siden den viden kjente, men ganske gamle musiker og komponist Giovanni Gabrieli, fremdeles er i live, ville jeg ikke gått glipp av sjansen til å høre ham og lære noe av ham». Oppfordringen ble fulgt opp av et toårig stipend som skulle brukes til å studere hos Gabrieli. Schütz skrev senere at han først fant det vanskelig å komponere, og angret på at han hadde forlatt studiene i hjemlandet. Men det må ha gått bedre etter hvert, for Gabrieli brukte Schütz' store framgang i komposisjon og orgelspill som begrunnelse til å oppfordre grev Moritz til å forlenge stipendet med et tredje år. Schütz avsluttet de to første årene med å gi ut madrigalsamlingen Il Primo libro di Madrigali, og dediserte den til greven. Også etter det tredje året ble han sterkt oppfordret om å fortsette, noe han også gjorde, nå med støtte fra foreldrene som antakelig var blitt mer positivt innstilt til sønnens musikalske interesser. Gabrieli og Schütz knyttet åpenbart et tett personlig vennskap, og på dødsleiet forærte Gabrieli en av sine ringer til Schütz, som på sin side alltid omtalte Gabrieli med den største ærbødighet og regnet han som sin eneste lærer.
Etter at Schütz var tilbake i Kassel i 1613 fikk han stilling som andreorganist ved landgreve Moritz' hoff. I august 1614 skrev kurfyrst Johann Georg I. av Sachsen i Dresden til landgreven og ba om å få låne en organist ved navn Schütz. Dette fikk han, men nektet deretter å levere ham tilbake. Grev Moritz, som jo hadde bekostet Schütz' utdannelse, forsøkte i en rekke henvendelser å få tilbake sin musikalske juvél, men på grunn av den politiske situasjonen var greven avhengig av å stå på god fot med kurfyrsten og måtte til slutt akseptere at Schütz forble i kurfyrstens «eie». I august 1615 ble Schütz fungerende kapellmester ved kurfyrstens hofforkester i Dresden, på den tiden Tysklands ledende hoffkapell. Den formelle tittelen Konsertmeister fikk han ca. 1619 og beholdt den resten av livet. Samme år publiserte han Psalmen Davids og giftet seg med den atten år gamle Magdalena Wildeck.
Som kapellmester hadde Schütz overoppsikten med hoffkapellets medlemmer og var ansvarlig for all musikk ved hoffet: kirkelig såvel som verdslig – til underholdning, ved gudstjenestene og ved politiske anledninger. Dessverre er hans dramatiske verdslige verk (syngespill og balletter) forsvunnet da det vanligvis bare var teksten som ble trykt.
I 1618 brøt trettiårskrigen ut med en så ødeleggende virkning at den kostet drøyt en tredjedel av den tyske befolkningen livet. Kulturlivet ble selvsagt sterkt skadelidende, og Schütz skrev: «Som følge av den vedvarende og farlige krigen i vårt kjære tyske fedreland er den seriøse musikken i store vansker og ligger mange steder helt nede». Følgelig måtte han sette ned kravene til oppføringspraksis og orkesterstørrelse «slik at talentet Gud gav meg i denne edle kunst ikke skal forbli uvirksomt, men i det minste skape noe». I tillegg til krigen kom gjentatte pestepidemier.
Heinrich og Magdalena Schütz fikk to døtre, Anna Justina, født i 1621, og Euphrosyne, født i 1623. Ektefellene var nært knyttet til hverandre, og da Magdalena døde allerede i 1625, tok Heinrich det svært tungt og giftet seg aldri om igjen. Schütz opplevde at alle hans kjære døde, som broren Georg og begge døtrene.
For å ikke miste kontakten med trendene i tidens musikkliv, reiste Schütz til Italia i 1628 og oppholdt seg der et år. Det er tenkbart at han møtte Claudio Monteverdi, men det er ikke sikkert. Oppholdet ga Schütz mange nye impulser, for eksempel begynte han å skrive i den nye deklamatoriske monodiske stilen som blant annet Monteverdi hadde vært med på å utvikle. Også den første boken i Symphoniae sacrae som han publiserte etter han vendte tilbake til Tyskland i 1629, viser tegn på impulser fra oppholdet i Italia.
Hoffkapellet i Dresden hadde på denne tiden så store problemer med å forsørge og lønne medlemmene at Schütz stadig forsøkte å finne arbeid utenfor Dresden. Han var derfor glad for å kunne takke ja til et tilbud fra kong Kristian Kvart i København om å lede musikken ved store bryllupsseremonier. Schütz oppholdt seg i København i årene 1633–1635 og 1642–1644, og fungerte der som dansk overkapellmester. Ellers arbeidet han som musikalsk rådgiver ved fyrstehoffene i Hannover, Wolfenbüttel, Gera, Weimar og Zeitz. I anledning prins Heinrich II. Posthumus Reuß' gravferdsseremoni komponerte Schütz i 1635/36 Musikalische Exequien, hans største og viktigste komposisjon for slike anledninger. I 1636 publiserte han første del av Kleinen geistlichen Konzerte og andre del i 1639. Høydepunktet av hans publikasjonsvirksomhet kom på slutten av 1640-årene med andre del av Symphoniae sacrae i 1647, i 1648 Geistliche Chormusik og i 1650 tredje og siste del av Symphoniae sacrae.
Fra 1645 sendte Schütz stadig søknader om å få pensjonere seg, med sine 60 år følte han seg gammel og hoffkapellet lå uansett nede. Kurfyrst Johann Georg I. avviste alle søknadene, ofte uten å svare eller ved å returnere brevene ulest. Da Johann Georg I døde i 1656, slo sønnen og etterfølgeren Johann Georg II. sammen sitt eget og farens hoffkapell og ga Schütz den etterlengtede pensjonen, samt tittelen «ältesten Kapellmeister» som han beholdt til sin død.
Schütz nøt sitt otium i Weißenfels, stedet der han vokste opp. Fra denne tiden stammer «Lukaspasjonen» (rundt 1664), «Matteuspasjonen» (1665) og «Johannespasjonen» (1666), samt «Weihnachtshistorie» (1664). Han siste verk er en fullstendig tonesetting av Salme 119 (1671), oppdelt i 11 motetter med et tilhørende tysk magnifikat og musikk til Salme 100. Salme 119 er Bibelens lengste, og hele verket er gjennomgående dobbeltkorig. Siden dette er hans siste verk kalles det også «Schwanengesang».
Schütz døde i Dresden 87 år gammel og ble gravlagt i den gamle Frauenkirche i Dresden. Gravstøtten forsvant da den gamle kirken ble revet i 1727.
Heinrich Schütz regnes som tidligbarokkens mest betydelige tyske komponist. Selv om han opprinnelig fikk organistutdanning, komponerte han nesten bare vokalmusikk. Etter de tidlige madrigalene med italiensk tekst skrev han framfor alt vokalmusikk til tyske bibeltekster, både for gudstjenester og til underholdning ved det fyrstelige taffel. Schütz selv så det nok som sin hovedoppgave å skaffe til veie musikk for spesielle anledninger, som store hoff-fester og politiske evenementer.
Schütz startet sin karriere i et strålende hoffmiljø og levde fram til sin kones tidlige død et lykkelig familieliv, men sammenfallet av trettiårskrigen, epidemier og sosiale omveltninger førte til noe han selv beskrev som en «nesten uutholdelig tilværelse». I bare liten grad gjenspeiles disse livserfaringene i musikken hans – komponister på hans tid skildret sjelden sine egne følelser, men betraktet seg, og ble betraktet, som håndverkere som produserte det tjenesteherren krevde av dem.
Schütz' komposisjoner er påvirket av læreren Gabrieli, av Monteverdi og av nederlandske 1500-tallskomponister. Tidlig i karrieren komponerte Schütz musikk i et stort og ekspansivt format, men musikken ble etter hvert enklere og nærmest spartansk, en stil som kulminerer med pasjonene. De forverrede sosiale forholdene er den mest sannsynlige årsaken til denne utviklingen.
Schütz innførte den nye italienske konserterende stilen med obligat generalbass til Tyskland og forente den med tysk bibelprosa. Hans mesterlige «oversettelser» av tyske tekster til musikk – preget av erfaringene med den italienske madrigal – har alltid trollbundet publikum. Bortsett fra bibelprosaen, med særlig vekt på Salmenes bok, satte han sjelden tekst til rim eller strofisk tekst. Dette kan skyldes at han ikke fant tyske tekster etter det italienske madrigal-mønsteret og ikke så seg i stand til å skrive slike selv. Schütz samarbeidet uansett med kjente diktere, for eksempel førte samarbeidet med Martin Opitz til pastoralkomedien Dafne. Musikken er tapt, og man vet ikke sikkert om dette var en gjennomkomponert opera eller et teaterstykke med musikk.
Ved siden av generalbass-stilen skrev Schütz i den eldre generalbass-frie stilen, som han holdt for å være et godt grunnlag for all komposisjon. Dette viste han i praksis, ikke bare i madrigalene, men også i Cantiones sacrae-motettene (1625) og i Geistliche Chormusik (1648). Schütz' spesielle særtrekk var måten han fusjonerte begge stilartene til enhetlige verk gjennom en virtuos omgang med vokalstemmene såvel som med de obligate instrumentene, og en variert håndtering av de forskjelligste besetninger, fra små enstemmige konserter til flerkorige, klangfulle verk. Også Schütz' samtidige anerkjente hans prestasjoner på dette feltet.
Schütz var en av de siste komponistene som skrev i en modal stil. Harmoniene hans oppsto mer som et resultat av at uavhengige stemmer havnet på samme vertikale linje enn av en følelse for funksjonell harmonikk – til gjengjeld oppviser mye av  musikken hans en sterk tonal gravitasjon når den nærmer seg kadensene. Musikken inneholder mye imitasjon, men er strukturert slik at stemmene ikke nødvendigvis kommer inn etter samme antall taktslag eller med forutsigbar intervallavstand. Schütz' måte å komponere på fører ofte til intense dissonanser som skyldes en kontrapunktikk hvor de individuelle stemmene beveger seg korrekt lineært, men slik at resultatet blir en oppsiktsvekkende harmonisk spenning. Framfor alt viser musikken hans en enestående følelse for tekstens aksentuering og mening, ofte formidlet hjelp av tekniske figurer hentet fra musica poetica.
Schütz var en viktig formidler av nye musikalske ideer fra Italia til Tyskland, og fikk stor betydning for den tyske musikken som ble skapt etter hans tid. Den nordtyske orgelskoles røtter ligger hos Schütz (og hos nederlenderen Jan Pieterszoon Sweelinck). Denne musikken kulminerte i J.S. Bachs verker et århundre etter.
I sin levetid ble Schütz titulert som parens nostrae musicae modernae, dvs. «vår moderne musikks far». I det første tyske musikkhistoriske verket fra 1650 ble han omtalt som «den aller beste tyske komponisten», og på gravstøtten ble han betegnet som saeculi sui musicus excellentissimus, dvs. «århundredets mest fremragende musiker». Til Schütz' elever teller blant annet Christoph Bernhard, Matthias Weckmann, David Pohle,  Johann Theile, Adam Krieger og Johann Vierdanck. Tross sitt ry i samtiden ble han glemt etter sin død, og forble glemt i 200 år.
Første gang Schütz ble utførlig nevnt etter glemselsperioden var i Carl von Winterfelds monografi (1834) over Giovanni Gabrieli. Senere gjorde korlederen Carl Riedel ham kjent gjennom sine egne bearbeidelser, først og fremst av pasjonene og Sieben Worte. Også Brahms oppførte noen av Schütz' verker. I 1885 begynte Philipp Spitta å publisere de første av Schütz' samlede verker, og i 1920-årene startet et intensivt arbeide med framfor alt motettene i Geistliche Chormusik. En konsekvens av arbeidet var at det i 1930 ble dannet et Heinrich Schütz-selskap, Internationale Heinrich-Schütz-Gesellschaft som arrangerer Schütz-festspill og Schütz-dager for å utbre kjennskapet til og forståelsen for hans musikk. En av selskapets grunnleggere, Hans-Joachim Moser, publiserte i 1936 den første Schütz-biografien, og i 1955 begynte selskapet å arbeide med en ny komplett utgave som i desember 2006 var kommet opp i 34 bind, og man regner med å komme opp i 45 bind. I 1979 begynte selskapet å gi ut årbøker med artikler om komponisten og relaterte emner.
Omtrent 500 enkeltstykker er bevart etter Schütz, de fleste er publisert i samlingene nedenfor:
Historia der frölichen und siegreichen Aufferstehung ... (Historien om Jesu oppstandelse) (Dresden, 1623)
Eggebrecht, Hans Heinrich. Heinrich Schütz. Musicus Poeticus, Göttingen 1959, Wilhelmshaven 1984, ISBN 3-7959-0410-2
Gregor-Dellin, Martin. Heinrich Schütz. Sein Leben, sein Werk, seine Zeit,  München 1987, ISBN 3-492-02919-1
Heinemann, Michael. Heinrich Schütz,  Rowohlt, Hamburg 1994, ISBN 3-499-50490-1
Heinemann, Michael. Heinrich Schütz und seine Zeit,  Laaber, 1993, ISBN 3-89007-116-3
Heinemann, Michael. Heinrich Schütz in Kassel und Venedig, i: Heiner Borggrefe, Vera Lüpkes, Hans Ottomeyer (red.): Moritz der Gelehrte. Ein Renaissancefürst in Europa,  1997, s. 301ff., ISBN 3-932353-04-8
Rifkin, Joshua og Timms, Colin. North European Baroque Masters. The New Grove. Redigert av Stanley Sadie. London: Papermac. ISBN 0-333-39018-0.
Rifkin, Joshua. Henrich Schütz. Auf dem Wege zu einem neuen Bild von Persönlichkeit und Werk. Schütz-Jahrbuch 1987. Kassel: Bärenreiter, 1987. ISBN 3-7618-0819-4.
Roth, Fritz. Restlose Auswertung von Leichenpredigten und Personalschriften für genealogische und kulturhistorische Zwecke, bd. 2 R 1878
Schütz-Jahrbuch, redigert av Walter Werbeck, i forbindelse med Werner Breig, Friedhelm Krummacher ogEva Linfield, Bärenreiter-Verlag Kassel 1979ff. ISBN 978-3-7618-1684-4
Steingard, Vladimir; Elisabeth Sobol (overs.): Heinrich Schütz: Persönlichkeit, Schaffen, Kompositionsstil: Eine neue Monographie-Konzeption. Monsenstein Vannerdat, MV-Wissenschaft, 2007, ISBN 978-3-86582-530-8
Steude, Wolfram. Zum gegenwärtigen Stand der Schütz-Ikonographie., i: Schütz-Jahrbuch 1985/86. Kassel: Bärenreiter 1986, s. 50–61, ISBN 3-7618-0778-3
Wada, Mara R. Heinrich Schütz as Artistic Director of the Great Wedding, i: German Court Culture and Denmark.  Wiesbaden: Harrassowitz 1997, s. 221–278,  ISBN 3-447-03899-3
Heinrich-Schütz-Haus Weißenfels Det eneste originale bevarte bolighuset til komponisten – museum og konsertsted i Weißenfels (Sachsen-Anhalt).
Heinrich-Schütz-Haus.de Forsknings- og minnested i komponistens fødested i Bad KöstritzNoterFritt tilgjengelige noter av Heinrich Schütz i International Music Score Library Project
Fritt tilgjengelige noter av Heinrich Schütz i Choral Public Domain Library (ChoralWiki)