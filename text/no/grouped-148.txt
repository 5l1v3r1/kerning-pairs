
Urban II (født ca. 1035 i Châtillon-sur-Marne, død 29. juli 1099) var pave fra mars 1088 til 1099. Han het opprinnelig Odo av Lagery (også stavet Otho eller Otto) og var fra en adelsfamilie fra Châtillon-sur-Marne i Frankrike.
Han ble utdannet innen den katolske kirke, og virket en tid som erkediakon i Reims. En av hans lærere var St Bruno, som påvirket ham til å gå i kloster i Cluny i 1068. Der ble han med tiden valgt til prior. I 1078 ble han kalt til Roma av pave Gregor VII, som i 1080 utnevnte ham til kardinalbiskop av Ostia.
Som kardinal var han en av de mest aktive støttespillere for den gregorianske reform. Blant annet var han pavelig legat til Det tysk-romerske rike i 1084–85. Den var på den tiden vanlig at en pave nominerte kandidater til neste pavevalg, og han var blant de få Gregor VII nevnte. I 1086 ble i stedet Desiderius, som var abbed i Monte Cassino, valgt til pave og tok navnet Viktor III.
Viktor IIIs pontifikat ble kortvarig. Han døde i Monte Cassino 16. september 1087. Først den 12. mars 1088 ble Odo valgt under en samling av kardinaler i Terracina. Han gjenopptok Gregor VIIs reformer, og brukte sine diplomatiske evner til å vinne gehør for dem.Siden 1084 hadde motpave Klemens (III) sittet i Roma, og dette ble en utfordring for Urban II. Klemens hadde allerede vært årsak til at det tok et halvt år å velge ny pave. Urban hadde selv ledet synoden som bannlyste motpaven, som var alliert med den tysk-romerske keiseren Henrik IV. Gjennom å avholde en rekke synoder, en av dem i Roma, klarte Urban å få støtte fra mange biskoper for sitt reformarbeid, og kunne derfor fortsette striden mot keiseren og motpaven.
Urban kom til Roma i 1088, men måtte da bosette seg på Tiberøya. Først året etter klarte han å få kontroll over byen. Da keiseren 1090–92 invaderte Italia, måtte han forlate byen igjen, og holdt en tid i Sør-Italia. Henrik IVs krigslykke snudde, og i 1093 kunne Urban vende tilbake til Roma, denne gang for godt. Han fikk kontroll over Lateranpalasset i 1094, ved hjelp av bestikkelser. I 1098 fikk han også kontroll over Castel Sant'Angelo, og kontrollerte dermed en viktig innfartsåre til byen.
Urban II hadde lenge hatt et godt forhold til normannerne i Sør-Italia og på Sicilia. Særlig fikk han viktig støtte fra greve Roger I av Sicilia. Urban ga gode gjenytelser. Hauteville-familien fikk sin maktposisjon på Sicilia bekreftet, og det sicilianske monarki besto helt til pave Pius IX trakk det tilbake i 1867 i forbindelse med Italias samling. I avtalen inngikk det at Sicilia og Sør-Italia skulle være pavelige len, slik at Roger og hans etterkommere styrte på pavens vegne.
I Spania oppmuntret Urban til fortsatt gjenerobring fra maurerne, den såkalte reconquista. Som del av dette tok han Aragón-Navarra og Catalonia som pavelige len, og reorganiserte landet kirkelig. I 1088 gjenopprettet han erkebispesetet i Toledo, og gjorde erkebiskopen der til primas for hele Spania.
I mars 1095 mottok Urban utsendinger fra den bysantinske keiseren, Alexius I Comnenus, som ba om hjelp mot muslimene. Paven, som nå var anerkjent som den virkelige pave av de fleste i vest, samlet konsilet i Clermont for å diskutere spørsmålet. Synoden ble holdt i november 1095, med 13 erkebiskoper, 225 biskoper og 90 abbeder til stede. Der holdt paven det som av mange historikere har blitt kalt den mest effektive tale i Europas historie. Han oppfordret franskmennene til å reise fra det han kalte deres «overfylte hjemland», og ta «Kanaan, Det hellige land som fløt av melk og honning».
Korstoget ville også bety økt vestlig innflytelse i et område som lå under ortodokse patriarken av Konstantinopel. Urban ønsket å gjøre dette på en måte som kunne fremme en forsoning etter øst-vest skismaet fra 1054. Blant annet løste han patriark Alexios av Konstantinopel fra ekskommunikasjon.
Responsen på Urbans tale var overveldende, og det første korstog var et faktum. Korsfarerne reiste i 1096, og nesten fire år senere, i juli 1099 erobret de Jerusalem. Urban fikk ikke selv oppleve dette. Han døde to uker etter erobringen av byen og nyheten hadde enda ikke nådd Italia.
Kong Filip I av Frankrike (1060–1108) utløste i 1092 en krise. Han skilte seg da fra sin kone Bertha, og giftet seg med Berthrade. Hans nye kone var også tidligere gift, med greven av Anjou. Kongen var allerede i konflikt med paven, fordi han hadde solgt kirkelige embeter. Simoni var en praksis som Urban sterkt fordømte. Paven ekskommuniserte Filip. I 1104 måtte Filip og Berthrade møte barbent for en forsamling av biskoper i Paris, og love å holde seg borte fra hverandre. Urbans etterfølger Paschalis II opphevet da bannlysningen.
Motpave Klemens (III) døde i januar 1100, men siden 1095 hadde hans innflytelse vært sterkt begrenset. Keiser Henrik IV hadde lidd nederlag, og keiserens krav om å være overhode for kirken hadde stilnet. Paschalis II tok derfor over under betraktelig lettere forhold enn Urban hadde gjort.Urban ble tidlig regnet som helgen, men ble ikke formelt helligkåret. Først i 1881 ble han saligkåret av pave Leo XIII. Hans minnedag er dødsdagen, 29. juli.
«Mannens anger er falsk hvis han ikke slutter som advokat, et yrke det ikke er mulig å utøve på noen måte uten å begå synd.»

Urial (Ovis vignei) eller steppesau som den også kalles, er en villsau i slekten sauer (Ovis). Det har hersket uenighet i om dette er en egen art (Ovis vignei) eller en underart av Ovis orientalis eller Ovis aries. En studie fra 2010 viser imidlertid at urialen er en egen art. Det forklarer også hvorfor urialen har flere kromosomer (2n=58) enn arten Ovis aries man tidligere antok at den tilhørte (2n=54).
Urialen er langlemmet og slank og har godt utviklede horn. Den er utbredt i Lilleasia og deler av Vest-Asia til Himalaya. Arten trives i bratt, gresskledd terreng med fjellgrunn, i høyder opp mot 6000 moh.

Urnes stavkirke er en stavkirke på gården Ornes på sørsiden av Lustrafjorden i Luster kommune i Sogn og Fjordane fylke i Norge.
Kirken er datert til rundt 1140, og selv om dateringen er usikker, er den en av de eldste stavkirkene. Den er også arktitektonisk og kulturhistorisk unik blant de gjenværende stavkirkene på grunn av treskjæringsarbeidene og den omfattende innvendige dekoren. Den ble i 1979 tatt med på UNESCOs verdensarvsliste som en av de to første norske oppføringene.
Stavkirken står på sin originale tuft, eies av Fortidsminneforeningen og brukes ved enkelte anledninger til kirkelige handlinger.
Siden kirken trolig består av elementer fra flere perioder og en stor del gjenbrukte materialer, er det ikke likefram å fastslå en pålitelig kronologi for kirken.
C-14-dateringer av tre prøver tatt i 1974 er utført i Trondheim. Prøvene ga alderen til 995 ± 75 år, 850 ± 150 år og 965 ± 75 år. Disse prøvene tilsier en stor sannsynlighet for at minst en av prøvene er eldre enn 1000.
Det er også gjort flere årringsdateringer (dendrokronologi) av tømmer. Den eldste daterte tømmerstokken i kirken begynte å vokse i 765. Deler av kirken, inkludert nordveggen med sine utskjæringer, besto av gjenbrukt materiale. De yngste av disse tømmerstokkene ble felt omkring 1070. Dette er det eldste norske kirkemateriale som er datert på denne måten. Tømmeret som er brukt til å bygge dagens kirke, er hogd i årene fra 1129 til 1137, og kirken kan derfor være bygd omkring 1140.. Det var også to bjelker i kirken som ikke var i bruk, men var lagret i kirken. Der er de ytterste årringene fra 946 og 950. Her var de ytterste årringene dessverre ikke bevart.Utsmykningen av kapitelene på midtrommets staver kan ut fra stilen dateres til andre halvdel av 1100-tallet.
Kirken er regnet for å være den eldste eksisterende stavkirken i Norge, men det er spor etter eldre kirker på samme sted. Nyere forskning har påviset at det har stått tre kirker på tuften tidligere, og at Urnes derfor kan ha vært kirkested helt tilbake til tiden for kristningen av Norge.
Ved utgravninger under kirkegulvet er det funnet stolpehull etter de to tidligste kirkene på stedet, som må ha vært stolpekirker.
I 1956 ledet Håkon Christie utgravningen i Urnes kirke i forbindelse med reparasjonsarbeider. Under utgravinger under gulvet ble det funnet rester, i form av stolpehull, etter et tidligere bygg, Urnes I. I noen av stolpehullene som ble avdekket var det rester etter treverk, og i flere av stolpehullene sto fortsatt steinpakning som hadde støttet stolpen igjen. Stolpehullenes plassering i forhold til hverandre gir et bilde av et karakteristisk kirkebygg med skip og kor. Den tidligere bygningen har hatt samme orientering som dagens stavkirke, men har vært noe mindre. Bygningen synes å ha vært delt inn i to rom med ulik størrelse, ett stort rom i vest og et mindre i øst. Ut fra grunnplanens form ble det slått fast at bygningen var en kirke med skip og kor. Skipet har vært ca. 6,5 m langt og ca. 5 m bredt, mens koret har målt ca. 3 x 3 m. Kirken har da hatt et skip på 32,5 m². Både nord- og sørveggene i kirken har hatt samme konstruksjon. Begge langvegger i skipet hadde stolperekker med fem stolper, hvorav to av stolpene i hver rekke var hjørnestolper i skipet. Vestveggen bestod av fire stolper som var plassert slik at det var et større mellomrom midt på veggen. Dette mellomrommet har blitt tolket som inngangen til kirken. Relativt få rester etter koret ble avdekket ved skipets østvegg, men funnet av korets hjørnestolper gjør det mulig rekonstruere et omriss av hele kirken. At kirken ble meget nøyaktig planlagt og bygget, fremgår av at midtaksen i byggverket går fra midt i den antatte inngangen i vest til midt i åpningen for koret i øst. Inne i kirkens skip ble det funnet fire stolpehull. Hvilken funksjon disse stolpene kan ha hatt, er usikkert, men Christie mente ut fra stolpehullenes størrelse at stolpene ikke bare hatt som oppgave å bære taket i skipet. Han så for seg at stolpene kan ha gått opp over skipet tak og ha båret et høyere tak over midtrommet.
Det har vært diskusjon rundt antallet kirker som har stått på Urnes. Kristian Bjerknes argumenterte for at det må ha stått to tidligere kirker på stedet før stavkirken ble bygget. Han mente å finne bevis for dette i noe av det materialet som er gjenanvendt i stavkirken. Blant annet er det benyttet to sviller i stavkirken som han mener må stamme fra en annen tidligere bygning. Også Christie var klar over svillene, men mente at de ikke kan stamme fra stolpekirken, Urnes I, siden denne kirken hadde jordgravde stolper og dermed ikke sviller. Bjerknes mente derfor at svillene var et bevis for at det har eksistert en annen kirke, Urnes II, som ble bygget etter Urnes I, men før stavkirken. Bjerknes argumenterte for at Urnes II trolig hadde jordgravde hjørnestolper, mens svillene var en del av veggkonstruksjonen, noe som forklarer de eldre svillene som ikke synes å ha vært laget i forbindelse med stavkirken. Bjerknes mente ut fra studiet av svillene som var brukt i Urnes II at skipet i denne kirken minst var på 5,8 x 8,2 m, noe som gir et rom på ca. 47,5 m², men det kan også ha vært større.
Knud J. Krogh mente i 2011 at den tredje forløperen for den nåværende kirken ble reist tidligst omkring 1070, men kanskje noe senere. Han mente at funnene viste at denne tredje kirken på Urnes hadde staver i hjørnene, og at disse og ytterveggenes utfyllende planker sto på sviller med rektangulært tverrsnitt, som lå «på flask» på en grunnmur av stein. Deler av svillene er bevart fordi de ble brukt som grunnstokker under den nåværende stavkirken. Skipet hadde en lengde på minst 7,2 meter og en bredde på ca. 5,2 meter, og høyden fra svillenes underkant til toppen av gavlen var 8,5–9 meter. Inntil skipets østvegg var koret tilbygget. Det hadde lavere vegger og høyere gulvnivå enn skipet. Bredden var rundt 3,5 meter, men lengden er ukjent.
Skipets vestfront var rikt utsmykket med treskurd i urnesstil på portalplankene, på ytterligere en planke på hver side av portalen, og på hjørnestolpene. Over portalåpningens nivå løp en sammenhengende frise med utskåren dyreornamentikk i hele veggens bredde, sammenbundet med utskjæringene på portalplankene, de to øvrige plankene med dekor, og hjørnestolpene. Det var dessuten utskåret dekor i lavere relieff på skipets vestgavl og på gavlen i korets østvegg. Alle disse dekorerte bygningsdelene er i behold, men beskåret, fordi de ble gjenbrukt i den nåværende stavkirken.
I den største portalen i sør står det med runer «St Nicolaus kirke». Det viser nok til den helgen kirken ble viet til. Over runene står det et kryss, trolig fra innvielse av kirken.Den nåværende kirken er antagelig opprinnelig bygget som privat gårdskirke, mens den senere i middelalderen var sognekirke. Den er nevnt i skriftlige kilder fra 1323 i forbindelse med en visitasreise. Da nevnes urnespresten Sira Ærlender. Kirken er også beskrevet i Bjørgyndar Kálfskinn (fol.37) fra ca. 1360. Man tror at Gaut av Ornesi kan ha vært byggherre. Han og de to sønnene hans Jon Gautson og Mundan Gautson skal ha vært kong Magnus Erlingssons (1161–1184) mest betrodde menn. Det er også en runeinnskrift med navnet «Gaute» i Urneskirken.Etter reformasjonen ble kirken i Hafslo hovedkirke, og kirkene i Urnes og Solvorn ble annekskirker under denne. Presten Christoffer Munthe kjøpte kirken ved kirkesalget i 1723, og den var i privat eie til den ble solgt til menigheten i 1850. Fortidsminneforeningen overtok den i 1881 da Urnes og Solvorn sogn ble slått sammen, men med klausulen at menigheten fortsatt skulle få bruke kirkegården som gravplass og ha rett til å bruke kirken til gudstjenester to ganger i året.
Portalen som er satt inn i veggen på nordsiden, var tidligere hovedportalen, vestportalen, i den eldre kirken fra ca. 1070–80. Det har vært gjort en rekke forsøk på å tyde ikonografien, og man tror det kan være ormer som slynger seg oppover. Nederst står et dyr med fire føtter som biter i ormen. En vanlig tolkning er at dette symboliserer kampen mellom ondt og godt. Dyret er blitt tolket som en stilisert løve. I kristen ikonografi er løven et symbol for Kristus som har seiret over det onde, ormen. I tillegg til portalen er det i nordveggen bevart to utskårne tiler som opprinnelig sto i forløperkirkens vestfront. Korets nordøstre hjørnestav sto opprinnelig i sydvestre hjørne av den eldre kirkens skip. Skipets vestgavl og korets østgavl med utskåren dekor skriver seg likeledes fra forløperen til den nåværende kirken, men begge ble beskåret slik at deler av dyrefigurene gikk tapt.
Navnet urnesstil ble først brukt av Haakon Shetelig i 1909. Han ga den navn etter formspråket på skurden på urnesportalen. Karakteristisk for den er bruken av løkkekomposisjoner, og at portalen gir et uaksialt og asymmetrisk helhetspreg. Andre trekk er et spill mellom en bred og en smal motivlinje, vide og ofte sirkelformede løkker, lange smale motiver, jevn og gradvis smalere linjeføring, og omriss som er bueformet uten linjeknekk.
Urnesportalen er den eneste noenlunde komplette bygningsdelen i denne stilen som er bevart. Utenom denne er stilen brukt på bygningsdeler i Torpo stavkirke og finnes også på beitskiene ved inngangen til Bjølstad kapell, som må skrive seg fra en tidlig stavkirke.
Urnes stavkirke er bygget som en langkirke med et rektangulært skip og et smalere kortilbygg. Både skipet og koret har hevet midtrom. En antatt opprinnelig apside ble revet og koret ble utvidet mot øst omkring 1600. Den eldste kjente takrytteren ble satt opp i 1663, men ble fornyet både i 1685 og 1703. I 1902 ble kirken restaurert, og de dekorerte gavlene ble bordkledd for å hindre at de skal bli ødelagt.
Fra middelalderen er store deler av konstruksjonen bevart: grunnstokker, sviller, hjørnestaver, omgangens tiler og stavlegjer. Takkonstruksjonen og de hevede midtrommene med staver og avstivningssystem er også opprinnelige.
Utgravingene under gulvet i stavkirken viste at bakken under koret til Urnes I hadde blitt gravd bort og en steinfylling lagt ned før eller i forbindelse med byggingen av kirken.
Steinfyllingen kan ha dannet gulvet i koret. Under denne steinfyllingen ble det funnet rester av en grav. Bare nedre del av graven ble funnet, og årsaken kan være at den øvre delen ble skrapt bort under gravearbeidet i forbindelse med steinfyllingen. Graven kan dermed med stor sannsynlighet regnes som eldre enn kirken. Christie påpekte også at dersom steinfyllingen skulle være lagt ned etter at Urnes I ble bygget, betyr det ikke nødvendigvis at graven også er yngre enn kirken. Dersom graven er yngre, tyder plasseringen i skipet på at den har tilhørt en velstående person, og Christie så det som lite sannsynlig at man senere ville ha ødelagt en slik grav. To graver som ligger helt i kanten av østveggen på skipet i Urnes I kan også ha vært eldre enn kirken. De ligger delvis under skipet til den nåværende stavkirken og er derfor eldre enn denne. Den nordre av de to gravene går til og med litt inn under østveggen til Urnes I, mens veggen også kan spores i graven. Det kan derfor virke som om graven var på plass før kirkeveggen, men den kan også være fra samme periode som kirken. I tillegg påpekte Christie at to graver som ligger vest for Urnes I, trolig har gått litt inn under den vestre veggen til Urnes I. En grav har også blitt forstyrret da den nordvestre stolpen i stolperekkene inne i kirken ble satt ned.Under gulvet i Urnes kirke ble det i 1902 og i 1956/57 funnet mange mynter. De var spredd over hele kirken. Det er funnet i overkant av 200 norske og utenlandske mynter. Myntene skrev seg fra hele middelalderen. To av dem er norske penninger fra Harald Hardrådes regjeringstid, 1046–1066, mens den tredje er en dansk mynt fra Hedeby, slått av den danske kongen Hardeknut (1035–1045). Fra disse myntene er det et sprang i tid på over hundre år frem til neste periode med myntfunn. De to myntene fra Harald Hardrådes tid kan være med å gi en indikasjon om alderen på Urnes I eller Urnes II. En av dem ble funnet i jorda under steinfyllingen som Christie mente er eldre enn eller samtidig med byggingen av Urnes I. Han mente at denne mynten må ha havnet i jorda på det tidspunktet steinfyllingen ble laget, for dersom denne ene mynten falt ned i dette jordlaget under utgravingen, ville det sannsynligvis også ha skjedd med flere og yngre mynter. En medisinsk avhandling fra 1300-tallet forteller at nedgraving av mynter hjelper mot kramper, så det kan ha vært som råd mot ulike sykdommer at de havnet der. Mange av myntene er fra kong Sverres regjeringstid fra 1177 til 1202. Det kan være at de er ofret av Gaute eller av familien hans. På slutten av 1200-tallet eide baron Bjarne Erlingsson gården Ornes. Det kan være at Bjarne eller noen av hans slekt stod bak. Av 236 mynter er de aller fleste fra før 1349 og bare 10 % fra perioden 1349–1600. Dette kan være et tegn på at det etter Svartedauden var mindre penger i omløp og mindre handel. Fra perioden 1349–1600 er flertallet av myntene utenlandske.
Interiøret i kirken bærer preg av en rekke ombygginger, men mye av middelalderens interiør er fremdeles intakt.
16 søyler med terningkapiteler skiller midtrommet fra sideskipene, seks på hver langside og to på hver av tverrveggene. Mellom søylene er arkadebuer plassert, disse sørger også for avstiving av bærekonstruksjonen. Kapitelene er utskåret med fabeldyr som kentaurer og griffer, ryttere, fugler, forskjellige dyr (til og med en kamel), Samson og løven, bladranker etc. Mest kjent er løven eller kentauren som Fortidsminneforeningen bruker som symbol. 
Det er uvanlig at terningkapiteler er utskåret. I andre kirker er de som regel glatte. En teori er at de må ha bakgrunn i steinarkitektur. Et eksempel på romanske kapiteler i europeisk sammenheng er krypten i Canterburykatedralen. Problemet i norsk sammenheng er at få romanske steinkirker med sikker datering er bevart i Norge. Kanskje er dette et av de fineste norske eksemplene på spesielle trekk i romansk steinarkitektur. Et forbilde kan være kapitelene i Stavanger domkirke, som har relieffer som minner om Urneskapitelene. Andre forbilder kan være hentet fra miljøet rundt Nidarosdomen i det 12. århundre. Den seneste forskningen daterer kapitelene til 2. fjerdedel av det 12. århundre.Over koråpningen henger et krusifiks flankert av jomfru Maria og Johannes, en kalvariegruppe. Denne er en av de fineste som er bevart fra romansk tid. I koret står også en bispestol som kan ha vært brukt ved skriftemål.
Det som preger synsintrykket, er skråstiverne som ble nødvendige etter ombygginger på 1600-tallet. En rekke bygningsdeler ble satt inn, og på grunn av dette var det nødvendig å bygge om deler av middelalderinteriøret.
I koret er et veggmaleri fra 1607 som viser Jesus og de tolv apostlene. Maleriet har inskripsjoner, ornamenter, planter og blomster. Det er på hvit bunn med sterke farger. Årstallet finner vi i et felt på sørveggen. Agnette Mohn skrev  at Urnesmaleren viser "sitt frodige, livskraftige talent med utpreget sans for de få, skarpe kontrastenes dekorative virkning". Det var trolig den samme maleren som i 1608 malte takmaleriene i Lom kirke. Arne Kvitrud mente at arbeidet ble betalt av Gjøde Pedersen som et sonoffer for et drap i 1607.Døpefatet er fra 1640 og ble gitt av Berent Nagel og Mette Søfrensdatter på Kroken. Kalken var fra 1648, men er senere gitt til Solvorn kirke. Bildet i skipet ved prekestolen («Isbildet») er fra 1665 og var en gave fra Jan Jansen Teiste, Maren Pedersdatter og Kirsten Jonsdatter Teiste. Altertavlen er trolig laget av Lambert van Haven i Bergen (født 1630 død 1695). Kirken har tre innrammede bilder, hvorav to henger i koret. Det minste er fra 1688 og viser Jesus på korset. Det har innskriften I.C.S og A.I.D, som nok viser til ekteparet Jens Christensen og Anna Jacobsdatter på Fuhr. Det største bildet, signert «KLS», er malt i 1678 og er trolig en kopi etter et bilde av Rubens. Det viser Jesus som bærer korset.
I Bergen Museum finnes noen gjenstander fra Urnes stavkirke. Museet oppbevarer et munkehode fra ca. 1200 som enten kan ha stått på lokket til døpefonten eller som kan ha tilhørt en helgenfigur. Det finnes også en treskulptur fra ca. 1180 som man trodde forestilte St. Olav, men nyere forskning har gitt andre muligheter. En ny teori er at det kan være en fremstilling av Jesusbarnet, og at den kan ha sittet på fanget til en tapt madonnafigur.
Praktstykket fra Urnes er madonnafiguren fra ca. 1150–1200. Sannsynligvis har den hatt et Jesusbarn sittende på fanget, men dette er nå forsvunnet. Figuren har romanske trekk, den er mindre levende, mer langstrakt og mer stilisert enn madonnaen fra Hove kirke. Det antas at den ble skåret i Bergen, selv om den viser påvirkning fra engelsk kirkekunst.
Da Fortidsminneforeningen overtok bygningen, stod den overfor spørsmålet om hvordan kirken skulle bevares: Skulle den tilbakeføres (restaureres) til antatt opprinnelig tilstand, eller skulle den bevares slik den var ved overtagelsen? Hopperstad stavkirke er et eksempel på en slik tilbakeføring. I første omgang ble arkitekt Blix spurt om han ville arbeide på kirken. Han hadde nok å gjøre i Vik, der han arbeidet med Hove kirke, og siden det ikke var enkelt å reise mellom stedene, ville han ikke påta seg oppdraget. Dette førte til at arbeidet med tilbakeføring ikke ble påbegynt. Flere forslag til restaurering og tilbakeføring ble utarbeidet, men ingen av dem ble gjennomført. I 1902 ble kirken forsiktig istandsatt av arkitekt Jens Zetlitz Monrad Kielland. Etter forrige århundreskifte kom det også nye ideer om bevaring av bygninger. De skulle ikke lenger tilbakeføres til opprinnelig eller eldre tilstand, men bevares slik de stod. I dag (2005) utføres stort sett bare reparasjoner og konserverende inngrep på bygninger når det er nødvendig for å hindre forfall. Når reparasjoner finner sted, prøver man å ta vare på alle perioders bidrag til helheten. Det sees som viktigere å beskytte det overleverte monumentet enn å rekonstruere det. Fra 2008 til 2010 ble gulvet og fundamentet i kirken restaurert, etter at den begynte å synke på nordsiden. I 1979 ble Urnes stavkirke ført opp på UNESCOs verdensarvliste, under de kulturelle kriteriene I, II og III. Den ble dermed ett av de to første verdensarvstedene i Norge, sammen med Bryggen i Bergen. UNESCO trekker fram at kirken er et enestående eksempel på tradisjonell skandinavisk trearkitektur, at den representerer tømmerbyggingstradisjonen som spredte seg over hele Vest-Europa under middelalderen, samt at den inneholder gjenbrukte dekorative deler og bygningselementer fra en annen stavkirke bygd om lag hundre år tidligere.
Et sagn forteller at det ved kristendommens innførelse bodde to kjemper på hver sin side av Lusterfjorden. De bygget hver sin kirke. Kjempen i Solvorn så at kirken i Urnes ble finere enn hans egen og ble så sint at han kastet en stein etter den. Steinen traff ikke, og kjempen i Urnes sendte en stein tilbake som falt ned ovenfor Solvorn kirke. Begge steinene skal fortsatt finnes som bautasteiner.
Anker, Leif, «Middelalder i tre, Stavkirker». I: Kirker i Norge bind 4, Oslo 2005 ISBN 82-91399-16-6
Anker, Peter, Stavkirkene – deres egenart og historie, Oslo 1997 ISBN 82-02-15978-4
Bjerknes, Kristian, «Urnes stavkirke», Fortidsminnesmerkeforeningens årbok 1958, s. 75-96
Bugge, Gunnar og Mezzanotte, Bernardino, Stavkirker, Oslo 1993 ISBN 82-504-2072-1
Christie, Håkon, «Urnes stavkirkes forløper belyst ved utgravninger under kirken», Fortidsminnesmerkeforeningens årbok 1958, s. 49-74
Christie, Håkon, Urnes stavkirke – den nåværende kirken på Urnes, Oslo 2009  ISBN 978-82-530-3245-0
Hansteen, Hans Jacob, «Urnes stavkirke – Fragmenter av en restaureringsdebatt», Fortidsminnesmerkeforeningens årbok 1974, s. 63-75
Hohler, Erla Bergendahl, «Stavkirkene – Den dekorative skurd». I: Norges kunsthistorie, bind 1, Oslo 1981, s. 252-355  ISBN 82-05-12265-2.
Hohler, Erla Bergendahl, «The Capitals of Urnes Church and their background», Acta Archaeologica, Vol. 46, København 1975.
Hohler, Erla Bergendahl, Norwegian Stave Church Sculpture, volume 1-2 Oslo 1999 ISBN 82-00-12748-6
Krogh, Knud J., Urnesstilens kirke – Forgængeren for den nuværende kirke på Urnes, Oslo 2011  ISBN 978-82-530-3400-3
Storsletten, Ola, En arv i tre (De norske stavkirkene), Oslo 1993, s. 171-177 ISBN 82-03-22006-1
Guhnfeldt, Cato; Aftenposten: «Urnes stavkirke reddes», 29. januar 2009, besøkt 8.mai 2010
Kunsthistorie.com – bilder fra innsiden av kirken lokalisert i kategori:Urnes_stavkirke
«Urnes stavkirke». Kulturminnesøk. Riksantikvaren – Direktoratet for kulturminneforvaltning. 

US Open Championship 2006 var den 106. utgaven av US Open Championship, en av de fire store turneringene i golf, og ble vunnet av Geoff Ogilvy fra Australia. Turneringen fant sted på Winged Foot Golf Club i den amerikanske delstaten New York 15.–18. juni 2006. Tittelforsvarer var Michael Campbell fra New Zealand. Banen spilte par 70.
Dette var den første turneringen for verdensener Tiger Woods siden The Masters i begynnelsen av april. Woods hadde en pause fra PGA-touren på grunn av faren Earl Woods' bortgang. Det var ventet at han ville delta i The Memorial Tournament, men Woods droppet også denne turneringen. Han gikk en treningsrunde på Winged Foot lørdag 27. mai med sin golfsvingtrener.
Den yngste spilleren som deltok var den 15 år gamle amatøren Tadd Fujikawa som spilte kvalifisering på Hawaii. Eldstemann var 57 år gamle Allen Doyle, som spiller på Champions Tour og som vant fjorårets US Senior Open.
Førstepremien var 1 225 000 dollar fra premiepotten på 6,8 millioner dollar. I tillegg blir vinneren direktekvalifisert til US Open de neste ti årene, får spillerett på PGA-touren de neste fem årene og blir invitert til de neste fem utgavene av The Masters, The Open, The Players og PGA-mesterskapet.
Walton Heath Golf Club, England16-årige Michelle Wie forsøkte å kvalifisere seg som første damespiller noensinne, men mislyktes. Andre som mislyktes var engelskmannen Justin Rose, amerikanerne John Daly og Bob Tway, sydafrikaneren Trevor Immelman, australierne Aaron Baddeley og Peter Lonard, svensken Jesper Parnevik og nordmannen Henrik Bjørnstad.
Utvalg av grupperinger og starttider for første og annen runde (15. og 16. juni). (Alle tider UTC.)
1725/1155: Tiger Woods, Edoardo Molinari (A), Michael CampbellStarter på hull 10 torsdag, hull 1 fredag
Turneringen begynte på en dag med kjølig vind. Andrew Svoboda, som er medlem av Winged Foot og har vunnet klubbmesterskapet fire ganger, slo første slag ut i høyre rough. Han chippet inn på fairwayen og deretter på greenen for en to-putt og bogey. Som vanlig var det ingen som ventet lave scorer, i dette som av mange regnes som golfsportens største utfordring. Winged Foot betones av sterkt skrånende greener, de fleste med vinkel nedover fra bakkanten til fronten.
Etter tre hull var Tiger Woods allerede tre over par. Siste seks hull spilte han imidlertid én under par, og endte dermed på 76, hans verste start i en major noensinne.
Med en score på 69 (-1) ble Colin Montgomerie den eneste spilleren under par på første runde. Det var den tøffeste starten i US Open siden 1986 på Shinnecock Hills, da ingen spillere kom under par. 22 spillere brukte 80 eller flere slag, og 35 spillere – inkludert tittelforsvarer Michael Campbell – fikk ikke en eneste birdie.
Phil Mickelson, vinneren av The Masters, sesongens første major, åpnet med 70 slag.
Etter andre runde leder Steve Stricker fra USA (70-69), som eneste spiller under par etter to runder. Cutten gikk på +9, og 63 spillere gikk dermed videre. Montgomerie er ett slag bak på annenplass; Geoff Ogilvy og Kenneth Ferrie på delt tredje.
Tiger Woods endte på 76 slag også andre dag og fikk en tidlig helg med 12 over par. Dette er første gang Woods har misset cutten i en major-turnering som profesjonell golfspiller. Tittelforsvarer Michael Campbell (75-77) misset også cutten.
Tidligere verdensener David Duval, som ikke har vunnet siden The Open i 2001, gjorde sin beste runde på lang tid (77-68) og ligger på delt 14.-plass før tredje runde. Mickelson (70-73) ligger på delt 7.-plass, mens Singh (71-74) er på delt 14.-plass. Ingen amatører klarte cutten.
I golfturneringer er tredje runde kjent som «moving day» – flyttedagen – og i denne turneringen var det flere av favorittene som brukte runden til å posisjonere seg. Phil Mickelson lå etter en 69-runde på førsteplass sammen med Kenneth Ferrie, mens Vijay Singh klatret til delt 4.-plass sammen med Steve Stricker, Colin Montgomerie og Ian Poulter. Geoff Ogilvy hadde tredjeplassen alene.
De eneste som brøt par denne runden var Mickelson og japaneren Ryuji Imada (76-73-69). Fem spilte på par. Svenske Peter Hedblom (72-74-71) gjorde hole in one på hull 3 og lå på delt 11.-plass. Rundens vanskeligste hull var det attende, med par 4 og et gjennomsnitt på 4,698 slag (31,7% greens in regulation). Det letteste var hull 5, med par 5 og 4,460 slag i gjennomsnitt (90,5% greens in regulation).
Siste runde ble svært dramatisk. Mickelson og Ferrie gikk i lederballen, med Ian Poulter og Geoff Ogilvy rett foran. Montgomerie lå lenge an til å få sin første major-seier, men valgte feil kølle på innspillet på hull 18 og tre-puttet for dobbelbogey. Mickelson trengte dermed kun par for å vinne mesterskapet, men også han endte opp med dobbelbogey på 18. Ogilvy, som ledet i klubbhuset, stakk dermed av med sin første major-tittel. Fire spillere brøt par denne runden: David Howell, Paul Casey, Nick O'Hern og Jeff Sluman, alle med 69. Det vanskeligste hullet var det åttende (par 4, gjennomsnittlig 4,492 slag, 39,7% GIR), og det letteste var hull 5 (par 5, gj.snitt 4,603, 93,7% GIR).

USA-mesterskapet i halvmaraton 2016 (2016 USATF Half Marathon Championships) ble arrangert 30. april 2016, som en del av Capital City Half Marathon i Columbus i Ohio i USA. 

USA-mesterskapet på ski 2018 ble arrangert Kincaid Park i Anchorage i Alaska fra 3. til 8. januar 2018.

Da den amerikanske borgerkrigen sluttet, var landet fremdeles bittert delt. I sør fortsatte føderale styresmakter rekonstruksjonspolitikken i et tiår før den endte, og mange av borgerrettslovene som ble satt i verk umiddelbart etter krigen ble raskt forlatt. I vest fortsatte landet å ekspandere, drevet av en flom av nye immigranter som førte til mange konflikter med innfødte sioux- og apache-stammer, og etter hvert ble mye av den innfødte befolkningen forflyttet. Amerikansk industri ekspanderte raskt gjennom hele perioden. På begynnelsen av det 20. århundret var landet den dominerende økonomiske makten og godt på vei mot å ta sin plass blant stormaktene. Denne økonomiske eksplosjonen ble fulgt av oppkomsten av populisme og den amerikanske arbeiderbevegelsen. Til slutt ble perioden avsluttet av USAs involvering i første verdenskrig.
Hovedartikkel: Rekonstruksjonsperioden i USARekonstruksjonen var perioden etter den amerikanske borgerkrigen da de sørlige statene av den beseirede Konføderasjonen, som hadde gått ut fra USA, ble reintegrert inn i unionen. Ødeleggelsene etter unionens invasjon, angrep på sivile mål og ødeleggelse av infrastruktur, ble fulgt opp av utnyttende økonomisk politikk i den beseirede regionen etter krigen, noe som førte til varig bitterhet blant sørstatsborgerne mot den føderale styresmakten. Abraham Lincoln hadde godkjent en tolerant plan for gjenoppbyggingen, men den enorme menneskelige prisen som krigen kostet og de sosiale forandringene den førte til fikk kongressen til å motsette seg å slippe opprørsstatene inn igjen uten først å innføre betingelser. En rekke lover som ble innført av den føderale styresmakten, etablerte tilstanden og prosedyrene for å reintegrere sørstatene.
Mye av den drivende kraften for rekonstruksjonen involverte spørsmålet om borgerrettigheter for de frisatte slavene i sørstatene. I respons til sørstatenes forsøk på å nekte de frisatte slavene sivile rettigheter, innførte kongressen en lov om borgerrettigheter i 1866 (og igjen i 1875). Dette førte til konflikt med president Andrew Johnson som la ned veto mot Borgerrettighetsloven av 1866. Men hans veto ble overstyrt. Den føderale styresmaktens mislykkede forsøk på å effektivt gjenforene landet førte til regjeringens feilslåtte forsøk i mange tiår på å gjennomføre borgerrettighetene til afroamerikanerne i sør i praksis.
Etter solide fremskritt for republikanerne i mellomperiodens valg, ble den første rekonstruksjonsloven godkjent 2. mars 1867, den siste 11. mars 1868. Den første loven delte ti konfødererte stater (alle unntatt Tennessee som hadde blitt gjenopptatt i 1866) i fem militærdistrikter. Styresmakter som hadde blitt etablert under Abraham Lincolns plan ble avskaffet. Den første loven sa at «ingen lovlige statsstyresmakt eller adekvat beskyttelse for liv eller eiendom eksisterer nå i opprørsstatene.»
Under perioden med rekonstruksjon var der betydelig uro i de sørlige samfunnene. Mennesker fra nord som flyttet sør for å delta i sørstatenes styre ble kalt carpetbaggers (teppesekker) av innbyggerne i sør, og ble vidt sett på som motiverte av korrusjon og bestikkelser, mens lokale som deltok i disse styrene ble kalt scalawags (omstreifere eller gårdsgutter). Republikanerne tok kontroll over alle guvernørene og statslovgivningen, og innsatte ofte svarte i maktposisjoner. Disse hendelsene førte til dannelsen av den opprinnelige Ku Klux Klan i 1866, men som bare varte i tre år.
Tre konstitusjonelle tillegg ble innført i etterskjelvet av borgerkrigen: det 13. som avskaffet slaveriet, det 14. som gav borgerrettigheter til afroamerikanere og det 15. som utvidet stemmeretten til frisatte borgere. Det 14. tillegget møtte motstand fra sørstatene, og som en betingelse for å slippe inn i unionen igjen, ble det krevd at de skulle akseptere den (eller den 15. dersom de stod over den 14.)
Alle sørstatene ble gjenopptatt innen 1870, men rekonstruksjonen fortsatte til 1877, da presidentvalget ble avgjort til fordel for Rutherford B. Hayes, støttet av nordstatene over hans motstander Samuel J. Tilden. Noen historikere har ment at valget ble gitt til Hayes i bytte mot en avslutning av rekonstruksjonen. Denne teorien karakteriserer avtalen i valget som «kompromisset i 1877». Ikke alle historikere er enig med denne teorien, men uansett hva som forårsaket den, rekonstruksjonen endte.
Slutten på rekonstruksjonen markerte tydelig slutten på en kort periode med sivile rettigheter for afroamerikanerne. Innen få år etter rekonstruksjonens slutt, skapte sørstatene et segregert samfunn der hvite og svarte gikk hver sine veier, og med de hvite i sikker politisk kontroll. Nord tillot hvitt herredømme og oppmuntret hvite tidligere konfødererte til å gjenoppta sin normale plass med fulle borgerrettigheter i bytte mot at de hvite ble reintegrert i unionen. Nå som afroamerikanerne hadde fått sin frihet for prisen av 600 000 hvite døde, var der få krav om videre militær intervensjon i sør. Den innledende nervøse agitasjonen for borgerrettigheter ble raskt tonet ned. Mye av borgerrettighetslovene ble kastet av høyesteretten  nær slutten av det 19. århundre. I 1883 dømte for eksempel høyesterett (109 US 3 1883) at det 14. tillegget, som etablerte statsborgerskapet til afroamerikanerne, nå kunne brukes på en samling av mennesker som regnes som en, fremfor afroamerikanere. En sørlig-kontrollert kongress stengte seg fra å hindre private forretninger å skille svarte og hvite borgere på offentlige plasser, og kastet dermed borgerrettighetslovene fra 1875. Plessy mot Ferguson (163 US 537 1896) gikk enda lenger, og gav grunnlaget for statssegregering som lovlig så lenge den sørget for «separate men like» fasiliteter. «Like» ble tolket løst, men denne forordningen gav til slutt en institusjonalisert basis for afroamerikansk politisk mobilisering og organisering i midten av det 20. århundre.
Brown mot utdanningsstyret i Topeka (347 US 483 1954) var et landmerke i det 20. århundres saker der høyesterett reverserte seg i saken om segresjon. Men det var ikke før sjokket fra den sosiale bevegelsen i midten av det 20. århundre at de føderale styresmaktene formelt slo ned segresjon i alle offentlige fasiliteter, og i borgerrettighetsloven av 1964 ble Plessy formelt reversert. Denne loven, sammen med stemmerettsloven av 1965, la endelig veien åpen for en slutt på offisielt sanksjonerte rasedeling i USA.
Ekspansjon på slettene og fjellene av bergverksfolk, ranchere og nybyggere førte til konflikt med indianerne. Mange stammer, fra Utene i Great Basin til Nez Percene i Idaho, kjempet mot de hvite en eller annen gang. Men siouxene på den nordlige prærien og apachene i sørvest ytet sterkest motstand. Ledet av faste og stridsvante høvdinger som Red Cloud og Crazy Horse var siouxene dyktige i rask krigføring til hest. Siouxene var nyankomne på slettene, tidligere hadde de vært fastboende jordbrukere nærmere de store innsjøene. Da de hadde lært seg å fange og ri hester flyttet de vestover, feide unna andre indianerstammer på deres vei og ble fryktede krigere. Apachene baserte seg på å angripe og utplyndre spanske jordbrukere og andre indianerstammer. De var like dyktige, de kjempet i på sin egen hjemmebane med dens ørkener, daler og fjell .
Konflikter med prærieindianerne fortsatte gjennom borgerkrigen. I 1876 brøt den siste større siouxkrigen ut, da gullrushet i Dakota nådde frem til Black Hills. Hæren holdt ikke gullgravere unna siouxenes jaktmarker. Da de ble beordret til å gjøre noe mot gruppene av siouxer som jaktet i fjellene i pakt til sine avtalefestede rettigheter, grep hæren sterkt og aktivt inn.
Etter flere sammenstøt i 1876 som ikke førte til noen avgjørelse, fant general George A. Custer hovedleiren til siouxene og deres allierte ved elven Little Bighorn. Custer og hans menn angrep uten å vente på hovedstyrken, og ble drept av de langt mer tallrike indianerne.
Mange år senere førte et spøkelsesdansritual i det nordlige sioux-reservatet ved Massakren ved Wounded Knee i South Dakota i 1890 til et opprør der siouxene angrep hæren, som svarte med Gatling-maskingevær og drepte hundreder av indianere inkludert Big Foot, Sitting Bulls halvbror. Siouxene slo seg ned til en fredelig eksistens i det enorme, men fattige reservatet.
Lenge før dette hadde grunnlaget for livsopphold og samfunnene til den innfødte befolkningen på prærien blitt ødelagt av slaktingen av amerikansk bisonen som nesten ble drevet til utryddelse i tiåret etter 1870 av jakt av både hvite og indianere. Imens fortsatte apache-raid mot landsbyer i sørvest til Geronimo, den siste viktige høvdingen, ble fanget i 1885.
Den føderale styresmaktens politikk siden James Monroe-administrasjonen hadde vært å flytte innfødt befolkning utenfor rekkevidden av den hvite grensen. Hvite «reformister» mente at den innfødte befolkningen skulle assimileres med tvang inn i den hvite kulturen. Den føderale styresmakten satte til og med opp en skole i Carlisle, Pennsylvania, i et forsøk på å innføre verdiene og troen til den hvite amerikanske befolkningen på innfødte ungdommer.
I 1887 reverserte Dawes-loven amerikansk politikk overfor indianerne og gav tillatelse til presidenten til å dele opp stammeland og dele ut 0,65 km² til hvert familieoverhode. Slike forsøk skulle holdes i 25 år, da eieren fikk fullt eierskap og borgerskap. Land som ikke ble delt ut, ble lagt ut for salg til bosettere. Denne politikken resulterte tilslutt i overtagelse og salg av over halvparten av indianernes land. Den ødela også mye av den kommunale organiseringen av stammene, og forstyrret videre den tradisjonelle kulturen til den overlevende innfødte befolkningen. I 1934 ble den amerikanske politikken reversert igjen av indiansk reorganiserings-loven, som forsøkte å beskytte stammene og kommunalt liv i reservatene. Dawes-loven var et forsøk på å integrere indianere i hovedstrømmen, majoriteten aksepterte integrasjon og ble absorbert i det amerikanske samfunnet, og etterlater seg spor av indiansk opphav i millioner av familier. De som nektet å assimileres forble i reservatene, støttet av føderal mat, medisin og skolegang.
Fra 1865 til rundt 1900 ble USA verdens ledende industrielle nasjon og så enorm ekspansjon i farten og skalaen av produksjon. Tilgangen på land, variasjonen i klima og den følgende økonomiske variasjonen, tilgangen til seilbare kanaler, elver og kystveier som oppfylte transportbehovene til den gryende industrielle økonomien og overfloden av naturressurser skapte den billige utvinningen av energi, rask transport og tilgangen på kapital som drev denne andre industrielle revolusjonen.
Hvor den første industrielle revolusjonen flyttet produksjonen fra håndverkere til fabrikker, gikk USA foran i en ekspansjon i organisering, koordinering og skala av industri drevet fram av teknologi og transport. Jernbanene åpnet enorme markeder, noe som  forklarer jevn vekst i samlet etterspørsel. Den transkontinentale jernbanen bygget av irske, kinesiske og japanske immigranter, gav tilgang til tidligere avsidesliggende landområder. Jernbanebyggingen drev opp behovet for kapital, kreditt og førte til rask økning i landverdiene.
Teknologiske fremskritt innen produksjon av jern og stål, som Bessemer-prosessen og ovner med åpne gulv, kombinert med lignende oppfinnelser i kjemi og andre vitenskaper hjalp i stor grad til med å forbedre produktiviteten og effektiviteten i industrien. Nye kommunikasjonsverktøy som telegrafen og telefonen tillot at foretak kunne koordineres over store avstander. Fremskritt skjedde også i hvordan arbeid ble organisert, som da Henry Ford utviklet løpebåndet eller da Fredrick Taylor formaliserte ideene til vitenskapelig ledelse.
Industrien lærte hvordan de skulle koordinere variasjonen av økonomisk aktiviteter over store geografiske områder. For å finansiere slike foretak i stor skala, dukket korporasjonen opp som den dominerende formen for forretningsorganisasjon. Korporasjonene vokste også ved å slå seg sammen til trust og skapte enkle firma ut av konkurrerende firma. Forretningsledere støttet styresmaktenes laissez-faire-politikk. Høye tariffer beskyttet amerikanske fabrikker og arbeidere fra utenlandsk konkurranse (som knapt hadde eksistert etter 1880). Føderale jernbane-subsidier beriket investorene, jordbrukerne og jernbane-arbeiderne og skapte hundrevis av landsbyer og byer og alle grener i styresmakten på alle nivåer forsøkte generelt å stoppe organisert arbeid fra å bruke vold for å vinne streiker. Mektige industrialister som Andrew Carnegie og John D. Rockefeller hadde stor rikdom og makt. Deres ansatte var de best betalte i verden. I denne konteksten av knallhard konkurranse for akkumulering, forsvant den gammeldagse enkle håndverkeren til fordel for godt betalte og dyktige arbeidere og ingeniører etter som nasjonen styrket sin teknologiske base. Imens opprettholdt en jevn strøm av immigranter muligheten for billig arbeidskraft, særlig i gruvedrift og produksjons-sektorene.
Fra 1840 til 1920 kom en variert strøm av immigranter til USA i en grad som ikke hadde blitt sett før, omtrent 37 millioner mennesker totalt. De kom fra mange forskjellige steder, 6 millioner fra Tyskland, 4,75 millioner italienere, 4,5 millioner irer, 4,2 millioner fra England, Skottland og Wales, 4,2 millioner fra Østerrike-Ungarn, 2,3 millioner skandinaver og 3,3 millioner fra Russland (hovedsakelig jøder, polske katolikker og litauiske katolikker). De fleste kom gjennom havnene til New York City, men forskjellige grupper slo seg ned på forskjellige steder. New York og de største byene på østkysten var hjemmet til store jødiske, irske og italienske befolkninger, mens mange tyskere og sentraleuropeere flyttet til midtvesten og tok arbeid i industri og gruvedrift.
Immigrantene kom av mange forskjellige grunner, som strakte seg fra økonomiske muligheter til letingen etter jordbruksland til flukt fra religiøs eller politisk forfølgelse, særlig konservative lutheranere fra Sachsen (Tyskland) og jøder fra Russland og Østerrike-Ungarn sent på 1800-tallet. Selv i USA ble disse nye immigrantene utsatt for diskriminering og for de farlige og utnyttende arbeidsforholdene som preget det meste av USA. På 1800-tallet eksisterte det også partier slik som Know-Nothingpartiet som ville begrense innvandringen av ikke-protestanter.
Hovedartikkel: Utvandringen fra Norge til USAMellom 1825 og 1960 utvandret rundt 825 000 mennesker fra Norge til USA og Canada. Prosentmessig gjorde dette Norge til landet med flest utvandrere i forhold til befolkningen etter Irland. 25 % av disse vendte tilbake til Norge og tok med seg det de hadde lært, 70–80 % av dem som reiste, hadde tenkt å dra tilbake.
De fleste som reiste var mellom 18 og 25 år gamle og hovedgrunnen for at de flyttet var som oftest ønske om å tjene penger, eventyrlyst og muligheten for å lære et nytt språk og få seg en utdannelse.
Kjerneområdene til nordmenn i USA var Minnesota, North Dakota, South Dakota og Wisconsin. I North Dakota hadde en tredjedel av befolkningen tilknytning til Norge i 1990.
Til tross for deres bemerkelsesverdige fremskritt, opplevde de amerikanske bøndene på 1800-tallet gjentatte harde perioder. Flere grunnleggende faktorer var involvert, utmattelse av jorden, en nedgang i selvberging og mangelen på god beskyttelse og støtte av lovverket, men viktigst var kanskje overproduksjon.
Sammen med de mekaniske forbedringene som i stor grad økte avkastningen per arealenhet, vokste mengden med kultivert land raskt gjennom den siste halvdelen av århundret, ettersom jernbanene og den gradvise forflytningen av prærie-indianerne åpnet opp nye arealer for vestlig bosetning. En lignende ekspansjon av landbruksjord i land som Canada, Argentina og Australia gjorde disse problemene store i det internasjonale markedet, hvor mye av Amerikas landbruksproduksjon nå ble solgt.
Dess lenger vest bosetterne reiste, dess mer avhengig ble de av jernbanen for å transportere varene sine til markedet. Samtidig betalte bøndene høye kostnader for foredlede varer som resultat at beskyttende tariffer som kongressen, støttet av østlige industrielle interesser, lenge hadde støttet. Over tid ble bøndene i midtvesten og vesten tynget av stadig mer gjeld til bankene som holdt deres pant.
I sør førte fallet til konføderasjonen til betydelige forandringer i landbrukspraksisen. Den mest betydningsfulle av disse var deling av avlinger, hvor leietagende bønder «delte» opp til halvparten av avlingen sin med landeierne i bytte mot frø og essensielle forsyninger. Anslagsvis 80% av afroamerikanske bønder og 40% av dens hvite befolkning levde under dette nedverdigende systemet etter borgerkrigen.
De fleste bøndene som delte avlingene var låst i en syklus av gjeld, fra hvor det eneste håpet om å slippe unna var økt beplantning. Dette førte til overproduksjon av bomull og tobakk, som igjen førte til synkende priser og videre utmatting av jorden. Det første organiserte forsøket på å ta tak i generelle landbruksproblemer var låve-bevegelsen. Den ble satt i gang i 1867 av ansatte i landbruksdepartementet og fokuserte innledningsvis på sosiale aktiviteter for å motvirke isolasjonen de fleste bondefamiliene møtte. Kvinners deltagelse ble aktivt oppmuntret. Drevet av panikken i 1873 vokste låve-bevegelsen snart til 20 000 avdelinger og en og en halv millioner medlemmer.
Selv om de fleste til slutt mislyktes, satte bevegelsen opp sine egne markedssystemer, lager, produksjonsfabrikker og kooperativer. Den nøt også noe politisk suksess i 1870-årene. Noen få stater innførte «låve-lover», som begrenset avgiftene på jernbanen og lagrene.
I 1880 begynte bevegelsen å gå nedover og ble erstattet av bøndenes allianser. I 1890 hadde alliansene medlemmer fra New York til California og talte rundt 1,5 millioner. En parallell afroamerikansk organisasjon, fargede bønders nasjonalallianse hadde over en million medlemmer.
Fra begynnelsen var bøndenes allianser politiske organisasjoner med kompliserte økonomiske program. Ifølge en tidlig plattform var dens formål å «samle bøndene i Amerika for deres beskyttelse mot klasselovgivning og innlemmelse av konsentrert kapital.» Deres program ønsket også reguleringer, om ikke direkte nasjonalisering, av jernbanene, valutaens inflasjon for å sørge for gjeldslettelse, senking av tariffen og etablering av føderalt eide lager og lånefasiliteter med lav rente.
Sent i 1880-årene ødela en serie med tørker den vestlige prærien. Vest Kansas mistet halve befolkningen under en fireårsperiode. For å gjøre det verre, var McKinley-tariffen av 1890 en av de høyeste landet noen gang hadde sett.
I 1890 var nivået på landbruksuroen rekordhøy. Bøndenes allianser arbeidet med sympatiske demokrater i sør eller små tredjeparter i vest for å forsøke å få mer politisk makt. Fra disse elementene steg et tredje politisk parti frem, kjent som populistpartiet. Aldri før i amerikansk politikk hadde der vært noe som den populistiske lidenskapen som sveipet prærien og bomullsområdene. Valget i 1890 førte det nye partiet i koalisjoner som kontrollerte deler av statsstyresmaktene i et dusin sørlige og vestlige stater, og sendte en mengde populistsenatorer og representanter til kongressen.
Dens første konvensjon var i 1892 da delegater fra landbruks, arbeider og reformorganisasjoner møttes i Omaha, Nebraska, bestemt på å sette preg på det amerikanske politiske systemet de så på som håpløst og korrumpert av pengeinteresser til industrielle og kommersiell truster.
Den pragmatiske delen av deres plattform fokuserte på saker som land, transport og finans, inkludert den ubegrensede sølvmynten. Populistene viste imponerende styrke i vest og sør i presidentvalget i 1892, og deres presidentkandidat fikk mer enn en million stemmer. Men det var valutaspørsmålet, kamplystne advokater for sølv mot de som foretrakk gull, som snart overskygget alle andre saker. Landbrukstalsmenn i vest og sør krevde at en gikk tilbake til ubegrensede sølvmynter. Overbevist om at deres problemer kom fra en mangel av penger i sirkulasjon, argumenterte de at økende pengevolum indirekte ville heve prisene for landbruksprodukter og drive opp industrilønningene. Dermed kunne gjeld bli betalt med øket valuta. Konservative grupper og finansklasser, på den andre siden, trodde at en slik politikk ville være katastrofal og insisterte på at inflasjon , når den først hadde startet, ikke kunne stoppes. Jernbane-obligasjoner var det viktigste finansielle instrumentet, de kunne løses inn i gull. Men dersom billetter og fraktratene skulle settes i halv pris i sølv-dollar, ville hver jernbane gå konkurs i løpet av uker, gjøre hundretusenvis av menn arbeidsledige og ødelegge den industrielle økonomien. Bare gullstandarden, sa de, tilbød stabilitet.
Den finansielle panikken i 1893 hevet spenningen i denne debatten. Bankenes nederlag florerte i sør og midtvesten. Arbeidsledigheten dominerte og avlingsprisene sank kraftig. Krisen, og president Grover Clevelands manglende evne til å løse den, knekket nesten Det demokratiske partiet. Demokratene som var sølv-tilhengere absorberte restene av den populistiske bevegelsen ettersom presidentvalget i 1896 nærmet seg.
Demokratenes konvensjon det året så en av de mest berømte talene i amerikansk politisk historie. William Jennings Bryan, den unge forkjemperen for sølv fra Nebraska, bønnfalte konvensjonen om ikke å «korsfeste menneskeheten på et kors av gull» og vant demokratenes presidentnominasjon. Populistene godkjente også Bryan. Deres makt var sterkt nedadgående og det beste de kunne håpe på var å ha en stemme innenfor Bryan-bevegelsen. Til tross for at han vant i sør og hele vesten unntatt California og Oregon, tapte Bryan det mer folkerike, industrielle nord og øst, og valget, til republikanernes William McKinley.
Året etter begynte landets finanser å bli bedre, først og fremst pga gjenopprettet tro på forretning. Sølvforkjempere, som ikke innså at de fleste transaksjonene ble håndtert av banksjekker, ikke sekker av gull, hevdet at den nye fremgangen var på grunn av funnet av gull i Yukon. I 1898 trakk den spansk-amerikanske krig nasjonens oppmerksomhet lenger vekk fra populistenes saker. Dersom bevegelsen var død, var ideene ikke det. Når først populistene hadde støttet en idé ble den flekket slik at flertallet av politikere ville forkaste den, men bare noen år senere etter at flekken hadde blitt glemt var det mulig å ha for eksempel direkte valg av senatorer.
Livet til en amerikansk arbeider i det 19. århundre var langt fra enkelt. Selv i gode tider var lønningene lave, timene lange og arbeidsforholdene farlige. «Kullgruve-arbeidere puster i denne atmosfæren til deres lunger vokser tunge og syke av den» for bare «femti-fem cents til dagen hver.» (McClure's Magazine i 1894) Lite av rikdommen som ble skapt gikk til proletariatet. Situasjonen var verre for kvinner og barn som utgjorde en høy prosentandel av arbeiderstyrken i noen industrier og ofte fikk en brøkdel av lønnen en mann kunne tjene. Periodiske økonomiske kriser sveipet over nasjonen og førte til enda lavere industrilønner og produserte høye nivåer av arbeidsledighet.
Eliminasjonen av konkurranse, og opprettelsen av monopol, tvang ofte arbeidere til å arbeide for spesifikke selskaper. Selv om Sherman antitrust-loven av 1890 forbød monopoler, fant store korporasjoner smutthull som tillot dem å fortsette å kontrollere nasjonal industrier. Selskapene krevde vanligvis lange timer av utmattende arbeid for lav lønn.
Samtidig fortsatte teknologiske forbedringer, som la til så mye av nasjonens produktivitet, å redusere behovet for kvalifisert arbeidskraft. Likevel vokste mengden av ukvalifiserte arbeide ettersom stadig flere immigranter, 18 millioner mellom 1880 og 1910, ankom landet, ivrig etter å arbeide.
Før 1874, da Massachusetts godkjente nasjonens første lov som begrenset antallet timer kvinner og barn kunne arbeide på fabrikkene til 10 timer per dag, fantes i realiteten ingen arbeidslovgivning i landet. Det var ikke før 1930-årene at de føderale styresmaktene ble aktivt involverte. Frem til da, var feltet overlatt til staten og lokale autoriteter, få av dem var like lydhøre overfor arbeiderne som de var overfor rike industrialister.
Likevel var kostnadene av slik forskjell høy for offrene for kapitalen. Millioner hadde dårlige leve- og arbeidsforhold, og håpet var lite for å unnslippe et liv i fattigdom. At industrialiseringen strammet nettet av fattigdom rundt Amerikas arbeidere ble til og med innrømmet av korporasjonsledere, som Andrew Carnegie som merket seg «kontrasten mellom palasset til millionærene og hytten til arbeiderne.» Så sent som år 1900 hadde USA den høyeste arbeidsrelaterte dødelighetsraten i noe industrialisert nasjon i verden. De fleste industriarbeiderne arbeidet fremdeles 10-timers dager (12 timers i stålindustrien), men tjente mellom 20 og 40% mindre enn minimumsgrensen for et anstendig liv. Situasjonen var bare verre for barn, viss antall i arbeid ble fordoblet mellom 1870 og 1900.
Det første alvorlige forsøket på å organisere nasjonale arbeidergrupper dukket med Knights of Labor i 1869. Opprinnelig var den et hemmelig, rituelt samfunn organisert av klesarbeidere i Philadelphia og var åpen for alle arbeidere, inkludert afroamerikanere, kvinner og bønder. Ridderne vokste sakte til de lyktes i å seire mot den store jernbanebaronen Jay Gould i en streik i 1885. Innen et år la de ytterligere 500 000 arbeidere til sine rekker.
Knights of Labor gikk derimot raskt nedover, og deres sted i arbeiderbevegelsen ble gradvis overtatt av den Amerikansk arbeiderføderasjon (AFL). I stedet for åpent medlemskap til alle, fokuserte AFL, under tidligere sigarunionens embetsmann Samuel Gompers, på kvalifiserte arbeidere. Hans mål var «rene og enkle»: høyere lønn, redusert arbeidstid og forbedrede arbeidsforhold. På denne måten hjalp Gompers arbeiderbevegelsen å snu seg fra sosialistiske syn tidligere arbeiderledere hadde vært talsmenn for.
 Men arbeideres mål, og kapitalens uvillighet til å innfri, resulterte i den mest voldelige arbeidskonflikten i nasjonens historie. Den første av disse var den store jernbanestreiken i 1877, da jernbanearbeidere over hele nasjonen gikk ut i streik i respons mot et 10% lønnskutt. Forsøk på å bryte streiken førte til arbeideropprør i full skala i flere byer: Baltimore, Chicago, Pittsburgh, Buffalo og San Francisco.
Militæret ble kalt inn som et sikringstiltak på flere steder før en streik for å frustrere opprørsarbeidere. Haymark Square-tilfellet fant sted i 1886 da noen kastet en bombe på politiet som spredte en sammenkomst som var kalt sammen for å protestere på drapet av to arbeidere som ble skutt og drept av politiet under en streik ved McCormick Harvester Company i Chicago. Elleve mennesker ble drept sammen med et ukjent antall skadde. Så kom urolighetene i 1892 ved Carnegies stålverk i Homestead, Pennsylvania.
En gruppe på 300 Pinkerton-detektiver som selskapet hadde leid inn for å bryte en bitter streik av Amalgamated Association of Iron, Steel and Tin Workers ble skutt på og ti menn ble drept. Nasjonalguarden ble kalt inn som resultat for å knuse de streikende arbeiderne. Uorganiserte arbeidere ble ansatt og streiken brutt. Unionen ble ikke sluppet inn i fabrikken før 1937.
To år senere førte lønnskutt ved Pullman Palace Car Company rett utenfor Chicago til en streik som med støtte fra den amerikanske jernbaneunionen, snart stoppet nasjonens jernbaneindustri. Som vanlig steppet den føderale styresmakten inn så snart som arbeidere utøvet sin enorme makt over kapitalen og la sin tyngde på siden til kapitalen. Den amerikanske justisministeren Richard Olney, selv en tidligere advokat for jernbaneindustrien, satte inn 3000 menn i et forsøk på å holde jernbanene åpne. Dette ble fulgt av en føderal domstols advarsel mot arbeiderunionens innblanding med togene.
Da arbeidere nektet å knele for manøvrene til jernbaneindustrien og deres agenter i den føderale styresmakten sendte Cleveland igjen inn føderale tropper og streiken ble til slutt brutt. Den mest militante arbeiderklasse-organisasjonen på den tiden var Verdens industrielle arbeidere (IWW). IWW, eller «wobblies» som de vanligvis ble kalt, ble dannet av en sammenslutning av unioner som kjempet for bedre forhold i vestens gruveindustri og fikk særlig viktighet fra gruvesammenstøtene i Colorado i 1903 og den brutale måten som de ble slått ned. Wobbliene kalte til klassekrigføring og fikk mange tilhenger etter at de vant en vanskelig streik i tekstilfabrikkene i Lawrence, Massachusetts i 1912. Deres oppfordring for nedleggelse av arbeidet i midten av første verdenskrig, førte til alvorlige tiltak fra styresmaktene i 1917 som til slutt ødela dem.
Tilstanden i folketellingen i 1890 førte til frykt for svinnende naturressurser. Panikken i 1893 og den etterfølgende depresjonen fikk også noen forretningsfolk og politikere til å trekke den samme konklusjonen som innflytelsesrike europeiske imperialister (f.eks. Leopold II av Belgia, Jules Ferry, Benjamin Disraeli, Joseph Chamberlain og Francesco Crispi) hadde kommet til nesten en generasjon tidligere i Europa: at industrien antagelig hadde over-ekspandert, og produserte mer varer enn konsumenter i landet kunne kjøpe.
Som den lange depresjonen i Europa, som førte til tvil om voksende styrke av politisk motstand mot verdens kapitalisme, inkluderte hovedtrekkene i panikken i 1893, deflasjon, nedgang i landbruket, og arbeidsledighet (indikasjon på under-konsumering) som styrket de bitre sosiale protestene i Gilded-alderen, populist-bevegelsen, korstoget for fritt sølv og voldelige arbeidskonflikter som Pullman-streiken.
På lignende måte så Europa etter 1873 at langt mer militante arbeiderklasse-organisasjoner dukket opp igjen, og sykluser av store streiker. Den raske vendingen til «nyimperialisme» sent i det 19. århundre kan ses i sammenheng med sykliske økonomiske depresjoner som berørte mange elite-grupper. Som den lange depresjonen bidro panikken i 1893 til knallhard konkurranse over markeder i den voksende «innflytelsessfæren» til USA, som hadde en tendens til å overlappe med Storbritannias, særlig i Stillehavet og Sør-Amerika.
Noen amerikanske politikere som Henry Cabot Ladge, William McKinley og Theodore Roosevelt, talte for en mer aggressiv utenrikspolitikk, og en politikk som skulle trekke USA ut av depresjonen i den andre Grover Cleveland-administrasjonen.
Akkurat som det tyske riket reagerte mot depresjonen med innføring av beskyttelsestoll i 1879, ville USA gjøre det samme gjennom den overveldende presidentvalgseieren til William McKinley, som hadde steget til nasjonal viktighet seks år tidligere med godkjennelsen av McKinley-tariffen av 1890.
Da Tyskland dukket opp som en stormakt etter seier i den fransk-prøyssiske krig, som fullførte samlingsprosessen, ville USA dukke opp som stormakt etter seier i borgerkrigen. Som nylig industrialisert stormakt innførte USA proteksjonisme, tok seg et eget koloni-imperium (1898), og bygde en mektig marine (den «store hvite marine)». I Stillehavet ville Japan etter Meijirestaurasjonen følge et lignende utviklingsmønster, og fulgte den vestlige ledelsen i industrialisering og militarisme, noe som gjorde at landet fikk et fotfeste eller innflytelsessfære i Qing-Kina.
Selv om amerikanske kapitalinvesteringer innen Filippinene og Puerto Rico var relativt små, var disse koloniene strategiske utposter for ekspanderende handel med Asia, særlig Kina og Latin-Amerika.
Amerikansk imperialisme var preget av bekreftelsen av Monroe-doktrinen, formalisert av Roosevelts oppfølging av Monroe-doktrinen i 1904.
USA fant seg i en lignende kolonirolle da de trykket ned en væpnet uavhengighetsbevegelse i Filippinene i det første tiåret av okkupasjonen. Under den følgende (og stort sett glemte) filippinsk-amerikanske krig ble 4234 amerikanske soldater drept og tusenvis ble såret. Filippinernes militære dødsfall ble anslått til rundt 20 000. Sivile tap er ukjent, men noen anslag plasserer dem så høyt som én million.
Amerikanske angrep på landsbygda inkluderte ofte kampanjer med «brent jords taktikk» hvor hele landsbyer ble brent og ødelagt, tortur (vann-kuren, og konsentrasjon av sivile i «beskyttede soner». Mange av disse sivile tapene kom av sykdom og sult. Rapporter om henrettelser av amerikanske soldater som ble tatt til fange av filippinerne, førte til hevnaksjoner ute av proporsjon fra amerikanske styrker. Mange amerikanske offiserer og soldater kalte krigen en «nigger killing business».
Under den amerikanske okkupasjonen ble engelsk erklært som det offisielle språket, selv om språkene til det filippinske folket var spansk, cebuano, tagalog, ilokano og andre innfødte språk. Seks hundre amerikanske lærere ble importert ombord i USS Thomas. Den katolske kirke ble avviklet som nasjonalkirke, og en betydelig mengde av kirkens land ble kjøpt og redistribuert.
I 1914 beskrev Dean C. Worcester, den amerikanske innenriksministeren for Filippinene (1901–1913), «sivilisasjonens regime og forbedring som startet med amerikansk okkupasjon og resulterte i å utvikle nakne hedninger til kultiverte og utdannede menn.»
Mange amerikanere motsatte seg dypt amerikansk involvering i Filippinene, som førte til at en gikk vekk fra forsøk på å konstruere en permanent marinebase og bruke den som et ankomstpunkt mot det kinesiske markedet. I 1916 garanterte kongressen uavhengigheten til Filippinene innen 1945. Med noe forsinkelse, på grunn av den japanske okkupasjonen under andre verdenskrig, ble dette realisert i 1946.
Presidentvalget i 1900 gav USA muligheten til å dømme McKinley-administrasjonen, særlig dens utenrikspolitikk. Republikanerne møttes i Philadelphia og uttrykte jubel over suksessen i krigen mot Spania, gjenopprettelsen av gode økonomiske tider og forsøket på å skaffe seg nye markeder gjennom «åpen dør-politikken». McKinleys gjenvalg var bestemt på forhånd.
Men presidenten fikk ikke nyte seieren sin lenge. I september 1901, mens han deltok på en utstilling i Buffalo, New York, ble McKinley skutt av en attentatmann. Han var den tredje presidenten som ble myrdet siden borgerkrigen. Theodore Roosevelt, McKinleys visepresident, overtok presidentskapet.
Roosevelts overtagelse sammenfalt med en ny epoke i amerikansk politisk liv, innenrikspolitisk så vel som utenrikspolitisk. Kontinentet var befolket av ikke-innfødte, grenselandet var i ferd med å forsvinne. Landets politiske fundament hadde holdt ut forandring i omstendighetene i utenlandske kriger og borgerkrig, bølger med gode økonomiske perioder og depresjoner. Enorme fremskritt hadde blitt gjort i agrikultur og industri.
Men innflytelsen til de store selskapene var nå mer befestet enn noen gang, og lokale styresmakter var ofte i hendene på korrupte politikere. En ny tidsånd kjent som «progresjonisme» dukket opp fra rundt 1890 til den amerikanske involveringen i første verdenskrig i 1917.
Mange selvproklamerte progresjonister så deres arbeid som et korstog mot urbane politiske sjefer og korrupte røverbaroner. Epoken så øket behov for effektive reguleringer av forretningsdrift, et fornyet løfte til offentlige tjenester og ekspansjon av styresmaktenes ansvar for å sikre velferden og interessene til landet ettersom grupper som presset på for å få disse kravene innfridd så seg tjent med. Nesten alle de betydelig figurene i perioden, enten det var i politikk, filosofi, forskning eller litteratur, var tilknyttet, i det minste delvis, med reformbevegelsen.
År tidligere i 1873, hadde den feirede forfatteren Mark Twain avslørt det amerikanske samfunnet i kritisk analyse i «The Gilded Age».  Nå begynte bestemte artikler som tok for seg trustene, finansielle transaksjoner som involverte høye summer, uren mat og misbruk i jernbanepraksisen å dukke opp i dagligpressen og i populære magasiner som McClure's og Collier's. Deres forfattere, som journalisten Ida M. Tarbell som førte korstog mot Standard Oil-trusten, ble kjent som «muckrakers». I hans sensasjonelle roman, The Jungle, avslørte Upton Sinclair usanitære forhold i store kjøttpakkings-hus i Chicago og grepet til kjøtt-trusten på nasjonens kjøtt-forsyninger.
Innvirkningen til progresjonalist-epokens forfatteres forsterket målene til visse sektorer av befolkningen, særlig en middelklasse fanget mellom arbeidere og kapital, om å ta politiske tiltak. Mange stater innførte lover for å forbedre forholdene som mennesker levde og arbeidet under. På oppfordring av prominente sosiale kritikere som Jane Addams ble barnearbeids-lover styrket og nye ble innført som hevet aldersgrensene, forkortet arbeidstimene, satte restriksjoner på nattarbeid og krevde at barna skulle møte på skolen.
På begynnelsen av det 20. århundre hadde de fleste store byene og mer enn halvparten av statene etablert åtte-timers dag i offentlig arbeid. Like viktig var arbeidernes kompensasjonslover som gjorde arbeidsgiverne lovlig ansvarlig for skader påført ansatte i arbeidet. Nye inntektsskatter ble også innført, som ved å skattlegge arv la grunnlaget for dagens føderale inntektsskatt. 
Roosevelt ønsket en «Square Deal» (utlignet avtale) og satte i gang en politikk av økt føderalt overoppsyn i gjennomføringen av antitrust-lovene. Senere førte utvidelsen av styresmaktenes overoppsyn til godkjennelse av betydelige reguleringslover. En av lovene gjorde offentliggjorte renter lovlig standard og skipsfarten like ansvarlige som jernbanene.
Hans presidentvalg i 1904 var sikret. Oppmuntret av en brakseier tok Roosevelt til orde for en enda mer drastisk jernbaneregulering, og i juni 1906 godkjente kongressen Hepburn-loven. Denne gav den interstatlige kommersielle kommisjonen reell autoritet i å regulere billettpriser, utvidet den dømmende makten til kommisjonen og tvang jernbanene til å oppgi sine sammenfallende interesser i dampbåtselskaper og kullkompanier.
Imens hadde kongressen skapt et nytt departement for handel og arbeid med medlemskap i presidentens kabinett. Et byrå av det nye departementet som hadde makt til å etterforske affærene til store forretningsforetak, oppdaget i 1907 at det amerikanske sukkerraffineringsselskapet hadde svindlet regjeringen for en stor sum i importtoll. Etterfølgende operasjoner avdekket mer enn $4 millioner og dømte flere selskapsledere.
Konservering av landets naturressurser var blant de andre aspektene ved Roosevelt-epoken. Presidenten hadde talt for et langtrekkende og  integrert program for konservering, reklamering og irrigasjon så tidlig som 1901 i hans første årlige tale til kongressen. Hvor hans forgjengere hadde satt til side 188 000 km² av skog områder for preservering og parker, økte Roosevelt området til 592 000 km² og begynte systematiske forsøk på å hindre skogbranner og å bebplante nedhogde trakter.
Roosevelts popularitet var på sitt høyeste da kampanjen for presidentvalget i 1908 nærmet seg, men han var ikke villig til å bryte tradisjonen om at ingen presidenter hadde tjent i mer enn to perioder. I stedet støttet han William Howard Taft som vant valget og søkte å fortsette hans forgjengers reformprogrammer. Taft, en tidligere dommer, den første (og likte) koloniguvernøren i Filippinene og administrator av Panama-kanalen, gjorde noe fremgang.
Han fortsatte forfølgelsen av trustene og styrket ytterligere den interstatlige kommers kommisjonen, etablerte en postsparebank og et pakkepostsystem, ekspanderte de sivile tjenestene og sponset gjennomføringen av to tillegg til konstitusjonen. Det 16. tillegget autoriserte en føderal inntektsskatt og det 17. tillegget, ratifisert i 1913, gav mandat til det direkte valget av senatorer av folket og erstattet systemet hvor de ble valgt av statlige forsamlinger.
Balansert mot disse bedriftene var Tafts aksept for en tariff med beskyttende planer som gjorde den liberale opponionen rasende, hans motstand mot Arizonas innlemmelse i unionen pga dens liberale konstitusjon og at han i større grad stolte på den konservative grenen av sitt parti. I 1910 var Tafts parti delt, og et overveldende valg gav demokratene tilbake kontrollen i kongressen.
To år senere stilte demokraten Woodrow Wilson, den progressive guvernøren i staten New Jersey, mot Taft, den republikanske kandidaten og mot Roosevelt som, etter å ha blitt avslått som kandidat av republikanernes konvensjon, hadde organisert et tredje parti, de progressive.
Wilson beseiret begge rivalene. Under hans lederskap gjennomførte kongressen en av de mest bemerkelsesverdige kongressprogrammene i amerikansk historie. Dens første oppgave var revisjon av tariffen. «Tariff-avgiftene må endre,» sa Wilson. «Vi må avskaffe alt som bærer preg av privilegier.» Underwood-tariffen, signert 3. oktober 1913, gav betydelig reduksjonsrater på importerte råmaterialer og matvarer, bomull og ullvarer, jern og stål og fjernet tollen fra mer enn hundre andre gjenstander. Selv om loven beholdt mange beskyttende elementer, var den et genuint forsøk på å senke levekostnadene.
Den andre saken på demokratenes program var for lengst klar for å gjøres noe med, en nøye reorganisering av det ufleksible bank og valutasystemet. «Kontroll,» sa Wilson, «må være offentlig, ikke privat, og må bli gitt til styresmakten, slik at bankene kan være instrumenter, ikke herrer, for forretning og for individuelle foretak og initiativ.»
Den føderale reserve-loven av 23. desember 1913 var en av Wilsons lengstlevende lovbedrift. Den påla banksystemet en ny organisering som delte landet i 12 distrikter, med en føderal reserve-bank i hver, alle med overoppsyn av det føderale reserve-styret. Disse bankene skulle tjene som lager for valutareservene i de bankene som sluttet seg til systemet. Inntil den føderale reserve-loven hadde den amerikanske styresmakten overlatt kontrollen av valuta-forsyningene stort sett til uregulerte private banker. Mens det offisielle byttemediet var gullmynter, ble de fleste lån og betalinger utført med banknoter, støttet av løftet om innfrielse i gull. Problemet med dette systemet var at bankene var fristet til å gå utenfor sine pengereserver, noe som ga panikk i perioder hvor de som hadde penger i banken skyndte seg til sin bank for å bytte papirene inn i mynter.
Med godkjennelse av loven, ble større fleksibilitet i pengestrømmen sikret, og provisjoner ble gjort for å utstede føderale reservepapirer som møtte forretningenes krav. Den neste oppgaven var trust-regulering og etterfoskning av misbruk av korporasjoner. Kongressen autoriserte en føderal handelskommisjon for å gi ordrer som forhindret «urettferdige metoder i konkurranse» som gjaldt forretninger i interstatlig handel.
En annen lov, Clayton antitrust-loven forbød many korporasjonspraksiser som til da hadde unnsluppet fordømmelse, sammenlåste direktorater, prisdiskriminering blant kjøpere, bruk av ordrer i arbeidskonflikter og eierskap av en korporasjon i lignende foretak.
Den føderale arbeiderens kompensasjonslov i 1916 autoriserte lønn til sivile tjenesteansatte som var arbeidsufør etter ulykker i arbeidet. Adamson-loven samme år etablerte en åtte-timers dag for jernbanearbeidere. Rekorden i gjennomslag vant Wilson en sikker plass i amerikansk historie som en av landets fremste politiske reformatorer. Men hans innenriksrykte ble snart overskygget av hans rykte som krigstids-president som ledet landet sitt til seier, men som ikke kunne holde støtten i sitt folk i freden som fulgte.
USA fastholdt sin nøytralitet da første verdenskrig begynte i 1914, men gikk inn i krigen mot Tyskland etter at tyske ubåter annonserte at ubegrenset ubåtkrig ville fortsette mot nøytral skipsfart og det ble oppdaget at tyskerne hadde forsøkt å få Mexico til å gå til krig mot USA dersom USA gikk til krig mot Tyskland. Sympatien blant mange politiske og industrielle amerikanere hadde vært hos Storbritannia og Frankrike helt fra starten, men et betydelig antall innbyggere var sterkt imot USAs involvering i den europeiske konflikten, og avstemningen i kongressen 6. april 1917 for å erklære krig var langt fra enstemmig.
Hjemme ble alt tysk, inkludert språk og kultur skydd i krigstiden (sauerkraut ble for eksempel kalt «frihetskål»). Noen tysk-amerikanere som talte mot krigen eller på annen måte var misfornøyd med at deres medborgere ble underlagt trakasering eller arrestasjoner, og et ukjent antall tysk-amerikanere kan ha anglifisert sine navn og gjemt deres kulturelle røtter i denne perioden for ikke å stikke seg ut fra hovedstrømmen.
På slagmarkene i Frankrike viste de ankomne friske amerikanske divisjonene seg avgjørende i å løfte de trette allierte hærene i det de vendte de sterke endelige tyske offensivene sommeren 1918. Da seieren over Tyskland var sikret noen få måneder senere, innførte Storbritannia, Frankrike og Italia alvorlige økonomiske straffer på Tyskland i Versailles-traktaten. USAs senat ratifiserte ikke traktaten, i stedet signerte USA en separat fredsavtale med Tyskland og hennes allierte. Senatet nektet også å gå inn i den nylig opprettede folkeforbundet på Wilsons premisser, og Wilson avslo senatets kompromiss-forslag.
Til tross for Wilsons oppfordring til rimelige krav, var den økonomiske innvirkningen som ble påført Tyskland av Versailles-traktaten alvorlig. Takket være den amerikansk-sponsede Dawes-planen, fikk Tyskland tilbake økonomisk vekst i midten av 1920-årene og så ut til å være på vei mot å bli et stabilt demokrati. Oppkonsten av de nazistiske og kommunistiske partiene, som brukte vold som deres hovedinstrument, kombinert med effekten av den store depresjonen etter 1929, førte til valget av Adolf Hitler i Tyskland i 1933.

Ustad Fateh Ali Khan (Ustad Bade Fateh Ali Khan) (født 1935, død 4. januar 2017) var blant de fremste khayalsangerne i Pakistan og den siste eksponenten for patiala gharana. Han var den yngste i sangduoen Amanat Ali-Fateh Ali som hadde stor suksess i Pakistan og India frem til Amanat Ali Khan (1932–1974) døde i 1974.Khan spilte sammen med saxofonisten Jan Garbarek og sangerinnen Deepika Thathaal på Garbareks utgivelse Ragas and Sagas.

Utbetaling er kontantstrøm, f.eks. i norske kroner, som går ut av kasse eller bankkonto, ofte til leverandør av varer eller tjenester eller det kan være utbetaling av lønn, pensjon eller utbytte.
Innen forsikring foretar forsikringsselskapet utbetaling av erstatning til forsikringstaker etter at det har skjedd et tap eller en skade som det har vært forsikret mot. 

En utblåsingssikring eller utblåsingsventil (engelsk: blowout preventer, BOP) er en stor ventil som omslutter en oljebrønn. Den kan plasseres på havbunnen eller på dekket til plattformen. Under boring eller brønnintervensjoner kan man lukke ventilen dersom overtrykk fra et sedimentlag danner formasjonsvæsker (ofte olje og gass) som skytes opp av trykket og truer installasjonen. Ved å lukke denne ventilen, som normalt opereres fjernstyrt via hydraulikksylindere, kan boremannskapet forhindre dette eksplosive trykket som kan føre til oljebranner, og slik få kontroll over trykket i reservoaret. Utblåsingssikringen fungerer som en andre sikring dersom boreslammet ikke stopper trykket.

Utnestunnelen er en veitunnel i Lindås kommune i Hordaland. Tunnelen er en del av europavei 39. Den er 263 meter lang.

Vadsø lufthavn (IATA: VDS, ICAO: ENVD) er en regional lufthavn i Vadsø kommune i Finnmark. Flyplassen ligger ved Kiby, rundt tre kilometer øst for Vadsø sentrum. Den eies og drives av Avinor, og trafikkeres av Widerøe med Dash 8-100-fly. I 2016 hadde lufthavnen 104 697 passasjerer. Flyplassen har en asfaltert rullebane, som måler 997×30 meter og har retningen 07/25. Rullebanen hadde tidligere retning 08/26, men fikk ny retning våren 2017 grunnet endret magnetisk variasjon.
Vadsø ble fra slutten av fra 1930-årene og fram til midten av 1940-årene betjent av en sjøflyrute fløyet av Widerøe og Det Norske Luftfartselskap. Planlegging av en lufthavn startet i midten av 1960-årene, og den sto ferdig i 1974. Den ble opprinnelig brukt både av Widerøe og etterhvert Norving, sistnevnte til Båtsfjord og til luftambulanseflyvninger. Flyplassen ble utvidet i 1984, i forbindelse med at Widerøe skulle begynne å bruke sine nye de Havilland Canada Dash 7-fly. Rutene til og fra Vadsø har siden 1. april 1997 vært konsesjonsruter med støtte fra Samferdselsdepartementet.
De første planene om å starte ruteflygninger til Vadsø ble lansert av regjeringen i 1933. Det ble foreslått at flyginger i Nord-Norge skulle utføres med sjøfly, og at det skulle opprettes en rute fra Trondheim til Vadsø, med flere stopp underveis. Det Norske Luftfartselskap (DNL) fikk konsesjonen for å betjene alle ruter i Norge i 1935 og startet blant annet kystruten fra Bergen til Tromsø. Den første sjøflyruta til Vadsø ble startet av Widerøe i 1938 og gikk mellom Kirkenes og Tromsø, med stopp i Vadsø og Hammerfest. Ruta skulle være en prøverute og flys i juli og august med en Stinson Reliant. Alle flyvninger ble avsluttet i 1939 og ble ikke tatt opp igjen under andre verdenskrig. Sjøflyplassen i Vadsø var enkel og besto av et avsatt landingsområde og en bøye. Passasjerene måtte fraktes ut til flyet med båt. DNL gjenopptok flyruta til Vadsø i 1946 med en Junkers Ju 52 og forbindelser til Tromsø, Hammerfest og Kirkenes. Ruta ble senere utvidet til Alta, som en del av en ny kystrute til Bergen. Flyvningene nord for Tromsø ble overtatt av Widerøe i 1954, som skulle fly rutene med de Havilland Canada Otter. Fra 1962 til 1963 fløy Varangfly (senere omdøpt Norving) en sjøflyrute til Kirkenes og Båtsfjord. De søkte om konsesjon for å få drive ruta videre fra 1964, men regjeringen var ikke villig til å gi de nødvendige subsidiene.
I 1964 foreslo Varangfly å plassere en småflyplass i Vadsø, der det skulle være mulig å lande med luftambulanse og flytaxier. Et utvalg oppnevnt av fylkeskommunen anbefalte i 1966 at det burde bygges seks kortbaneflyplasser i Finnmark, hvorav en i Vadsø. På den tiden tok en busstur fra Vadsø til Kirkenes lufthavn rundt syv timer. Samtidig jobbet regjeringen med planer om å bygge et nasjonalt nettverk av kortbaneflyplasser. Luftfartsverket utredet to alternative plasseringer for flyplassen: Fossemyrene og Kviby, der sistnevnte ble valgt. I 1971 ble det startet en flyklubb i Vadsø som brukte en flystripe som var anlagt ved Karlebotn. De flyttet til den frosne innsjøen Navarsvannet i løpet av vinteren, før de flyttet videre til Golnes sommeren 1972. Flyplassen på Golnes ble opprettet ved å planere en morenerygg. Norving brukte flystripen på Golnes for ambulanse- og taxiflyvninger fra 1972 og fram til Vadsø lufthavn ble åpnet.Stortinget vedtok i 1972 å bygge seks kortbaneflyplasser i Nord-Troms og Finnmark, som den fjerde og siste fasen i utbyggingen av kortbanenettet. Både Widerøe og Norving søkte om konsesjon for å drive ruter i Finnmark. Norving planla å bruke fly av typene Britten-Norman Islander og Britten-Norman Trislander, mens Widerøe planla å bruke Twin Otter. Kontrakten ble gitt til Widerøe, som allerede hadde konsesjonsruter i resten av landet.
Vadsø lufthavn åpnet 1. august 1974, med Vadsø kommune som eier og operatør. Samme dag som Sørkjosen lufthavn, Hammerfest lufthavn, Mehamn lufthavn og Berlevåg lufthavn. Flyplassen fikk da et terminalbygg på ca. 130 kvadratmeter, med en kapasitet på 30 personer og kontrolltårn på toppen. I 1974 gikk det fire daglige avganger fra Vadsø, alle med Twin Otter. Norving startet i januar 1975 en flyrute fra Kirkenes via Vadsø og til Båtsfjord lufthavn. De hadde derimot ikke tillatelse til å fly passasjerer mellom Vadsø og Kirkenes. Widerøe startet å bruke de Havilland Canada Dash 7 i 1984, som krevde en større oppgradering av flyplassen. Det ble bygd en ny terminal på 350 kvadratmeter, med 85 sitteplasser og et tilhørende parkeringsanlegg. Det ble også bygd en hangar på 1000 m². Widerøe overtok Norving sin Båtsfjord-rute i 1990.Widerøe begynte å bruke Dash 8 på sine Finnmarks-ruter i 1995. 1. januar 1997 ble flyplassen overtatt av staten og Luftfartsverket (senere Avinor) fra Vadsø kommune for 4,1 millioner kroner. Rutene til og fra Vadsø har blitt drevet som konsesjonssruter med støtte fra Samferdselsdepartementet fra 1. april 1997. 1. januar 2005 ble det åpnet sikkerhetskontroll ved flyplassen. I 2007 ble lufthavnen oppgradert med nytt innflygingsutstyr, nye banelys og nye sikkerhetsfelt og utrykningsveier.
Luftfartsverket presenterte i 1999 planer om å forlenge rullebanen til 1200 meter, men dette ble aldri fulgt opp. Regjeringen foreslo i 2002 at Vardø lufthavn skulle legges ned, på grunn av nærhet til Vadsø (69 km);, men flyplassen ble ikke nedlagt. Avinor uttalte i 2012 at det i framtiden er anbefalt å forlenge rullebanen til 1200 meter, og samtidig oppnå en akseptabel markedsmessig og operativ gevinst av dette. En slik utbygging vil muliggjøre bruk av fly med opptil 50 seter. Det finnes i dag ingen flytyper med mer enn 19 seter som kan operere på slike små rullebaner, når Dash-8-flyene tas ut av drift i perioden 2025–2030. I 2018 gjorde Vadsø kommune en utredning om flyplassen.Det har også blitt lansert et forslag om å bygge en ny flyplass et sted mellom Vadsø og Vardø som vil tjene begge byene.
Vadsø lufthavn ligger i Kiby, 3 km øst for Vadsø sentrum. Terminalen har en kapasitet på 170 passasjerer i timen og har parkeringsplasser for to Dash 8-100-fly. Rullebanen er asfaltert, måler 997×30 meter og har baneretningen 08–26, der begge retninger har 870 meter tilgjengelig for avgang. Flyplassen har betalt parkering, en drosjeholdeplass og fem bilutleieselskap.Det er begrensede utvidelsesmuligheter rundt terminalbygget, fordi det finnes flere forekomster av kulturminner der. Hvis terminalbygget skulle bli utvidet i fremtiden, ville det måtte blitt bygd et nytt terminalområde på den andre siden av rullebanen for å frigjøre plass. En slik løsning vil også forbedre etablerings- og utbyggingsmulighetene for andre virksomheter på flyplassen.
Vadsø lufthavn er nærmeste flyplass for innbyggerne i Vadsø og Nesseby kommuner, samt for deler av Tana kommune. Den betjener primært førstnevnte på grunn av nærheten til den noe større Kirkenes lufthavn, Høybuktmoen, som har direkteflygninger til Oslo, noe Vadsø ikke har.
Widerøe har flyvninger fra Vadsø til ni flyplasser i Finnmark og Tromsø, som alle flys med Dash 8-100 og -200. Fra Tromsø og Kirkenes er det korresponderende avganger med SAS og Widerøe til resten av landet. Enkelte av rutene Widerøe opererer er anbudsruter som er subsidiert av Samferdselsdepartementet, som også bestemmer avgangstidene. I 2016 reiste 104 697 passasjerer gjennom lufthavnen.Lufthavnen er betjent med AFIS, hvor informasjonstjeneste blir gitt. Inn- og utflyvninger styres fra Kirkenes kontrolltårn, da lufthavnen ligger under det kontrollerte inn- og utflyvningsluftrommet (terminalområdet) til Kirkenes.
4. januar 1984 styrtet et Cessna 172-fly fra Vadsø flyklubb i havet rett etter avgang fra flyplassen, på vei mot Kirkenes. Flyet med registreringsnummer LN-DAM hadde tre personer ombord, som alle ble drept i ulykken. Siden flyplassen ikke var bemannet på tidspunktet for ulykken, ble ikke ulykken oppdaget før fjorten timer etter hendelsestidspunktet. Flyet og passasjerene ble aldri funnet etter ulykken.
Arnesen, Odd (1929-) (1984). Grønne vinger over Norge: Widerøe's flyveselskap A/S 50 år : 19. februar 1984. [Oslo]: [Widerøe's flyveselskap]. 
Melling, Kjersti (1961-) (2009). Nordavind fra alle kanter. [Oslo]: Pilotforlaget.

Vaduz (IPA: [faˈdʊʦ] eller [faˈduːʦ]) er hovedstaden i fyrstedømmet Liechtenstein i Sentral-Europa og residens for Liechtensteins fyrste. Vaduz er imidlertid ikke Liechtensteins største by: nabobyen Schaan har flere innbyggere.
Byen, med sine 5 229 (2012) innbyggere, ligger ved Rhinen og er kjent for sine kunstmuseer og som finansielt sentrum. Vaduz og dets oppland er preget av generell velstand siden mye av landets rikdom er sentralisert rundt hovedstaden. I 2006 var 8 500 sysselsatt i byen, hvis finanssektor utgjør den største enkeltstående bransje.
Over halvparten av byens befolkning kommer opprinnelig ikke fra Liechtenstein, men består derimot av en blanding av innvandrere fra sentraleuropeiske land samt fra det sydøstlige Europa og Tyrkia. Den dominerende religionen er katolisismen, og byen er hovedsete for Vaduz erkebispedømme. Fortschrittliche Bürgerpartei har siden januar 2007 sittet ved makten i byen i den tolv-manns store kommunalforsamlingen. Fyrstesetet er plassert i Vaduz med residensslottet Schloss Vaduz.
Med omkringliggende områder samt fem eksklaver fungerer Vaduz også som én av de elleve kommunene i Liechtenstein, og siden Vaduz er kommunens eneste by, skjelnes det sjelden mellom byen og kommunen.
Det er to teorier om hvor navnet Vaduz kommer fra: enten stammer det fra romansk avadutg «vannledning», som kommer fra latin aquaeductus, eller så stammer det fra valdutsch, som også kommer fra latin vallis, som betyr «dal» og det gammelhøytyske diutisk, som betyr «tysk», altså en «tysk dal».
Vaduz ble omtalt for første gang i skriftlige kilder i 1150. Siden midten av det 14. århundre var slottet i Vaduz sete for greven av Vaduz. I 1712 ble grevskapet kjøpt av den østerrikske fyrstefamilie Liechtenstein, og i 1719 ble grevskapet Vaduz og herskapet Schellenberg slått sammen til ett fyrstedømme under navnet Liechtenstein. I 1723 ble parlamentet lagt i Vaduz.
Slottet i Vaduz, som kan ses fra det meste av byen, er i dag offisiell residens for fyrsten. Slottets presise oppføringsår er ukjent. Hovedtårnet og bygningene på østsiden er de eldste og stammer fra det 12. århundre. Kapellet St. Anna formodes å være bygget under senmiddelalderen. Under Den schwabiske krigen i 1499 brente sveitserne slottet ned. Vestsiden av slottet ble bygget ut under første halvdel av 1600-tallet. Siden 1712 har slottet vært i fyrstefamilien Liechtensteins besittelse, men først i 1939 ble Vaduz hjemsted for fyrstefamilien.I 1818 fikk Liechtenstein en eneveldig forfatning, hvor Fyrst Johann I. Josef innførte en stenderlanddag, hvor geistlige og kommunale ledere ble innkalt én gang i året av fyrsten. Stenderforsamlingen fikk da finne sted i Verweserhaus, hvor fyrstens administrative stedfortreder hadde residens. I parlamentarisk øyemed fikk Vaduz først betydning fra 1862, da Liechtenstein fikk sin første forfatning, og det ble innført et parlament (landdagen) med 15 indirekte valgte representanter. Det ble oppført en ny parlamentsbygning, hvor parlamentet holdt til fra 1868–1905, hvoretter det flyttet inn i den nåværende regjeringsbygningen.
Omkring 1900 hadde Vaduz fortsatt kun knapt 1000 innbyggere, og kun halvparten bodde i selve bykjernen; resten på gårder omkring byen. I 1901 ble broen over Rhinen fra Vaduz til den sveitsiske by Sevelen bygd, og samme år ble Vaduz forbundet med Buchs i Sveits med den første telefonledningen.
I det 20. århundre opplevde Vaduz imidlertid en relativt stor befolkningsvekst. Tiden etter første verdenskrig førte til omveltninger i samfunnet. Liechtenstein var tett forbundet med Østerrike-Ungarn, men med dette rikets kollaps oppstod problemer med å skaffe fornødne råstoffer til fabrikkene, hvilket også rammet Vaduz hardt. I 1920 ble den første fagforeningen dannet i Vaduz, og i 1921 fikk Liechtenstein en ny forfatning som gjorde landet til et konstitusjonelt monarki, og parlamentet ble direkte valgt. Fyrsten bodde på det tidspunktet i Østerrike på familiens slott utenfor Wien. Slottet i Vaduz var ved århundreskiftet sterkt forfallent og gjennomgikk fra 1904 og 10 år fremover en gjennomgripende renovering. I en lang årrekke etterpå tjente slottet som museumslokaler for det nåværende Nasjonalmuseet (Landesmuseum). Først i 1938 flyttet fyrsten sitt faste sete til slottet i Vaduz.
Med reformene gjennom den nye forfatningen var Vaduz som sete for landets regjering et naturlig midtpunkt for begivenhetene. Her ble de første partiene grunnlagt i disse år. Den nye tollunionen med Sveits i 1923 skapte imidlertid ikke de nødvendige arbeidsplassene, og i et forsøk på å gå andre veier ga regjeringen konsesjon til lotteri- og kasinovirksomhet i Vaduz. Ingen av delene var noen stor suksess, men den medfølgende nye selskapslovgivningen dannet grunnlaget for et økonomisk oppsving, særlig ved at finansielle virksomheter etablerte seg i Vaduz takket være gunstig lovgivning. 
I perioden 1921 til 1930 vokste befolkningstallet med 60 % til 1632 innbyggere. I 1932–33 ble det nåværende rådhuset bygd, og den 21. mai 1932 viste Vaduz Kino sin første film. Det nye rådhuset ga anledning til at byen fikk sitt første byvåpen, som ble utformet etter skisser av Egon Rheinberg. Byvåpenet ble offisielt gitt til byen av fyrst Franz I. den 31. juli 1932 (byvåpenet ble fornyet i 1978 etter tegninger av Louis Jäger). 
Opp gjennom 1950- og 60-årene opplevde Vaduz en fornyet utvikling. I 1956 passerte innbyggertallet 3 000, og stigende økonomisk velstand første til behov for stigende investeringer i byens infrastruktur. I 1962 besluttet Liechtensteins landdag en lov som ga støtte til at bøndene kunne flytte gårdene fra sentrum av byen til landsonen i byens periferi.
En forfatningsendring i 1976 ga kommunene rett til å gi kvinnene stemmerett, og etter en folkeavstemning fikk kvinnene i Vaduz som de første i landet stemme- og valgrett i september 1976 – åtte år før den kvinnelige stemmeretten ble innført på landsplan. Først i 1983 ble Emma Broge innvalgt som det første kvinnelige kommunalbestyrelsesmedlemmet i Vaduz – fra 1987 også som viseborgermester.
Den 8. september 1985 besøkte pave Johannes Paul II Vaduz, og to år etter opphøyde paven fyrstedømmet til et selvstendig erkebispedømme under navnet Vaduz erkebispedømme og løsrev dermed Liechtenstein fra dets tidligere tilknytning til bispedømmet Chur i Sveits.
Vaduz ligger i Rhindalen, som skiller Vest-Alpene og Øst-Alpene. Byen ligger ved foten av den nord-sørliggende fjellkjeden Drei Schwestern (norsk: Tre søstre), som er en del av fjellkjeden Rätikons vestlige rand. De tre fjelltoppene i Drei Schwestern, som er mellom 2 048 og 2 053 moh., ligger i kjedens nordligste del på grensen til Østerrike. Vaduz ligger øst for Rhinen og to km fra grensen til Sveits. På vestsiden av Rhinen på sveitsisk territorium reiser fjellkjeden Glarner-Alpene seg i vestlig retning. Vaduz er 17,3 km² stor og ligger i en høyde på 455 moh., noe som er et av de laveste områdene i Liechtenstein.
Vaduz er generelt preget av et mildt klima med en gjennomsnitstemperatur i gjennom året på 10,8 °C. Fønvind, som oppstår på Alpenes nordside, er i høy grad med på å gi det milde klimaet. Den opptrer hyppig om våren i Vaduz, når sydlig vind blåser opp gjennom Rhindalen. Fønvinden medfører typisk høye temperaturer og klart vær. Det var blant annet fønvind, som gjorde at Vaduz den 26. oktober 2006 satte rekord, da man i byen målte 28,8 °C, hvilket er høstrekord for nordalpeområdet.Antall dager hvor temperaturen når under frysepunktet er 88,6, hvor flesteparten er i desember, januar og februar. Antallet av heldagsfrostdager er kun 19,8. Motsatt er det 36,3 sommerdaget (mer enn 25 °C), som er konsentrert i månedene juli og august, mens
svært varme dager (mer enn 30 °C) er forholdsvis sjeldne, da det i gjennomsnitt kun forekommer 2,9 dager i året.
Ved utgangen av 2012 hadde Vaduz en folkemengde på 5 229 innbyggere. I 2007/2008 var innbyggertallet 5 233, hvorav ca. 43 % er innvandrere. De fleste kommer fra Sveits, Østerrike, Tyskland og Italia, men også Tyrkia, Serbia, Bosnia-Hercegovina samt Portugal og Spania er representert.
Vaduz' kommunestyre består av borgermesteren samt tolv medlemmer. Borgermester har siden januar 2007 vært Ewald Ospelt fra Fortschrittliche Bürgerpartei (FBP). Kommunestyret velges ved direkte valg med en valgperiode på fire år. Borgermesteren velges separat. Ved inngangen til hver fireårs valgperiode nedsettes en rekke utvalg, hvorav noen er obligatoriske ifølge lovgivningen, mens andre fritt kan nedsettes av kommunestyret etter behov. Det er i øyeblikket 31 utvalg i kommunestyret.
Ved det siste kommunevalget i 2007 stemte 78,5 % av de 2 386 stemmeberettigede. Mandatfordelingen til det tolv mann store kommunestyret ble (ekskl. borgermesteren)
I Vaduz ligger det to Primarschulen (6-11-årige), PS Aeule og PS Ebenholz, i henholdsvis den sørlige og nordlige del av byen. For 11-15-åriger finnes én Realschule og én Oberschule. I Vaduz ligger også Liechtensteinisches Gymnasium. Høyere utdannelse i Liechtenstein kan man ta ved Universität Liechtenstein, som tilbyr en bachelorgrad i arkitektur, økonomi, administrasjon og informasjonssystemer samt kandidatgrad i arkitektur, økonomi, kommersiell informasjonsteknologi og informasjonssystemer.Liechtensteins Musikkskole har sitt hovedsete i Vaduz. Størsteparten av undervisningen finner dog sted i Triesen og Eschen. Liechtensteins nasjonalbibliotek, som ble grunnlagt i 1961, ligger i Vaduz.
Helsesystemet i Vaduz består av omkring 20 leger fordelt ut på et antall enkeltpraksiser og legekontorer. I tillegg ligger Liechtensteins eneste sykehus, Liechtensteinisches Landesspital, i Vaduz. Sykehuset fungerer hovedsakelig som skadestue og har dessuten en fødeavdeling. Legeraten i Vaduz er 394 pr. 100 000 innbyggere, noe som er noe høyere enn på landsbasis, hvor den er på 233. Fem tannleger har sitt virke i Vaduz.
Ifølge Liechtensteins forfatning er det trosfrihet i landet, og den romerskkatolske kirke er landets kirke og står under statens beskyttelse. Den religiøse sammensetningen i Vaduz viser også en klar overvekt av katolikker. I 1997 ble Erkebispedømmet Vaduz dannet, hvor Wolfgang Haas er erkebiskop, med hovedsete i Vaduz og St. Florinskirche in Vaduz. Vaduz ble et selvstendig sogn i 1873.
Protestantismen benytter seg av to kirker i Vaduz, hvorav lutheranerne benytter Johanneskirche.
Den siste folketellingen i år 2000 viser følgende fordeling av religiøs tilhørighet for befolkningen bosatt i Vaduz:
Blant de større veiene som går gjennom Vaduz er hovedvei 28, som går fra den sveitsisk/italienske grensen ved Santa Maria Val Müstair til Schaan, hvor den munner ut i hovedvei 16. Vaduz har også forbindelse til motorvei A13/E43, som går langsmed Rhinen på den sveitsiske siden av grensen, der avkjørslen til Sevelen ligger 2 km fra Vaduz. 
All busstrafikk i Liechtenstein blir kjørt av Liechtenstein Bus Anstalt (LBA). Selskapet er et datterselskap av sveitsiske PostAuto og har i alt 42 busser. Selskapet transporterer omkring 5 millioner passasjerer rundt i hele Liechtenstein hvert år. Seks busslinjer forbinder Vaduz med resten av Liechtenstein:
Linje 11 (Trübbach (CH) – Vaduz – Schaan – Feldkirch (A)); halvtimesfrekvens alle dager.
Linje 12 (Sargans (CH) – Vadauz – Schaan); 20-minuttersfrekvens morgen, kveld og 11.30-13.30. Øvrig tid halvtimesfrekvens alle dager
Linje 14 (Vaduz – Schaan – Nendeln – Feldkirch (A)); kjører kun hverdager morgen og ettermiddag med halv-timesfrekvens
Linje 24 (Sevelen (CH) – Vaduz – Triesen); blandet halv- og heltimesfrekvens på hverdager
Linje 36E (Sargans (CH) – Vaduz – Schaan – Gisingen); halvtimesfrekvens om morgenen i sørlig retning og om ettermiddagen i nordlig retning – kun hverdagerDet er ingen jernbaneforbindelse til Vaduz, men nærmeste togstasjon ligger i Liechtensteins største by Schaan eller i Sevelen i Sveits, som forbindes med busslinje 24. Liechtensteins eneste toglinje, som drives av Österreichische Bundesbahnen, går mellom Feldkirch i Østerrike og Buchs i Sveits.
Liechtenstein har ikke noen egen lufthavn, men innbyggerne benytter stort sett flyplassen i Zürich i Sveits. Denne ligger ca. 120 km fra Vaduz. I tillegg finnes det en flyplass ved St. Gallen i Sveits, som ligger ca. 70 km fra Vaduz, men denne har stort sett flyvninger til Wien i Østerrike.
For flyvninger til Liechtenstein benyttes Friedrichshafen i Tyskland som ligger ca. 85 km fra Vaduz.
I 2006 var det sysselsatt 8 542 personer i 979 forskjellige virksomheter i Vaduz, noe som er langt mer enn byens egen befolkning på vel 5 000.
Arbeidsplasser i finanssektoren, advokatvirksomhet og offentlig forvaltning utgjør halvparten av det totale antall arbeidsplasser i Vaduz, noe som gjør servicenæringen til den viktigste næringen. Finanssektoren er den største enkeltstående bransjen i Vaduz, og omkring hver femte arbeidsplass finnes her – det er i alt registrert 65 virksomheter innenfor denne sektoren i Vaduz.Siden Vaduz ligger i den flate Rhindalen utgjør landbruksproduksjonen også en del av næringslivet i Vaduz. Vaduz har godt over 400 hektar dyrket mark, hvorav mer enn halvparten er grønne engarealer. To tredjedeler av de 19 gårdene som ligger i Vaduz, driver primært med dyrehold. Vinproduksjonen er betydelig, og det produseres omkring 40 % av landets samlede vinproduksjon i kommunen.Turisme er også en viktig inntektskilde for byen, og en tredjedel av alle gjestedøgn i Liechtenstein er på hoteller i hovedstaden. Vaduz ligger dog under landsgjennomsnittet for oppholdenes lengde: I Vaduz er oppholdene i gjennomsnitt på 1,5 dager, mens de på landsplan er på 2,2 dager. Som de fleste andre byer i Liechtenstein opplever hotellene i Vaduz også en økning i belegget, som fra 2005 til 2007 har steget med 2 % på tross av flere hoteller. Vaduz kommer inn på andreplass i forhold til antall overnattinger, bare landets største ferieregion Triesenberg har flere overnattinger enn Vaduz. Det er i alt ni hoteller i Vaduz, som tilsammen sysselsetter ca. 160 personer. Hovedparten av gjestene kommer fra Tyskland, Sveits, England, Østerrike og USA.
Mange eldre bygninger gjør Vaduz til et idyllisk turistmål. Blant annet Vaduz Slott fra 1100-tallet, som er hjem for fyrstefamilien, er et besøk verdt. Slottet er synlig fra nesten alle steder i Vaduz, og ligger på toppen av en bratt ås midt i byen.
Vaduz har en livlig turistindustri til tross for at det er en av svært få hovedsteder i verden uten flyplass eller jernbanestasjon. Den nærmeste jernbanestasjonen ligger i Sargans i Sveits, cirka 7 km fra Vaduz. Vaduz har derimot et effektivt bussystem som har mange avganger til Sargans og Buchs (i Sveits). 
Man finner mobile turistkontorer i de sentrale områdene av byen gjennom turistsesongen, og byen har et livlig marked, hvor man kan kjøpe håndlagde souvenirer.
Hvert år i midten av juli blir det avholdt en filmfestival på rådhusplassen i Vaduz. Festivalen er et mindre arrangement med deltagelse av omkring 600 personer (ut over arrangørene).Vaduz har et rikt kulturliv. Det nasjonale kunstmuseum (Kunstmuseum Liechtenstein) er museum for moderne kunst og samtidskunst. Det er tegnet av de sveitsiske arkitektene Morger, Degelo og Kerez og ble innviet i 2000. Bygningen er oppført i farget betong og sort basaltsten.
Nasjonalmuseet viser en permanent samling av kultur- og naturhistorien til Liechtenstein i tillegg til noen spesielle utstillinger. Man finner også et frimerkemuseum og skimuseum i byen.
Liechtensteins mest kjente komponist er Josef Gabriel Rheinberger, som ble født i Vaduz, men hadde det meste av sitt virke i Tyskland.
Vaduz' byvåpen er avledet fra Werdenbergenes våpen. Verdenberg-Sargans-grevenes våpen viste en sølvfane på rød bakgrunn. I 1932 fikk byen som den første kommunen i Liechtensten tildelt et våpen av fyrsten, hvilket i 1978 fikk sitt nåværende utseende.
Vaduz er den byen med størst sportsaktivitet i Liechtenstein, mye på grunn av de gode fasilitetene, og byens størrelse tatt i betraktning tilbys mange idrettsmuligheter. Den største idrettsklubben i Vaduz er fotballaget FC Vaduz, som spiller i det sveitsiske seriesystemet – i den øverste divisjonen etter å ha rykket opp foran 2008/2009-sesongen. Laget har sin hjemmebane på nasjonalstadionet Rheinpark Stadion. I tillegg er squash en yndet idrett og laget fra Vaduz har blitt sveitsiske mestre flere ganger, fra i 2004. En mindre suksessrik idrettsklubb er ishockeylaget EHC Vaduz-Schellenberg, som spiller i en lavere østerriksk serie.I Vaduz ligger det også et badeland, som har åpent i perioden mai til september og som deles med Schaan, på den måten at forvaltningen blir foretatt skiftevis av borgermesteren i Vaduz og kommuneformannen i Schaan. Litt utenfor Vaduz finnes for øvrig skisportsfasiliteter, og i Vaduz ligger i tillegg et skimuseum.
Vaduz har ca. et halvt dusin offentlige lekeplasser, hvorav én også fungerer som familiepark og som base for andre aktiviteter som sport, fordi den ligger på et stort grønt område. Dessuten er det anlagt en del vandreruter i det fjell- og skogrike Vaduz-området. Hver torsdag arrangeres det vandreturer og enkelte søndager går det felles fjellturer.
For byens unge finnes en såkalt ungdomskafé med både hverdagsaktiviteter og spesielle arrangementer.

Vadzim Henadzievitsj Makhnew (hviterussisk Вадзім Генадзевіч Махнеў, russisk: Вадим Геннадьевич Махнёв – Vadim Gennadjevitsj Makhnjov; født 21. desember 1979) er en hviterussisk padler, som spesialiserer seg i kajakk flatvann. Han representerte landet sitt under Sommer-OL 2012 i London, der han tok sølv i K-2 200 meter.  Han har også et gull fra Sommer-OL 2008.

Væring (norrønt væringi m., flertall væringjar — ukrainsk: Варяги - Varjahy; hviterussisk: Варагі - Varahi; russisk: Варяги - Varjagi; middelaldergresk: οἱ Βαριάγοι - hoi Variágoi, undertiden: οἱ Βαράγγοι - hoi Varángoi, eller οἱ Βάραγγοι - hoi Várangoi), kanskje avledet av substantivet várar [hunkjønn flertall] = løfte, ed) er en felles norrøn betegnelse på de menn som tjenestegjorde i vaktstyrken hos keiseren av Miklagard (Konstantinopel). Væringer var en form for leiesoldater på 900- og 1000-tallet.
Væringer som begrep er beslektet eller overlappende med begrepet varjager, «de edsvorne», som var de menn som drev handel østover og sørover på de russiske elvene, eller drev plyndring som vikinger. Arkeologiske funn på Gotland i form av utenlandske mynter tyder på et vestlig senter for denne handelen, og at handelen var betydelig. Man kan den dag i dag se spor etter væringer i Istanbul, ved å se runer i Hagia Sofia.
Begrepet væring omfattet som regel menn fra Norden, men kunne like gjerne omfatte hvem som helst fra vestlige Europa, eksempelvis angelsaksere som flyktet fra normannernes erobring av England. Slavere og bysantinere skilte ikke mellom nordeuropeere. Den russiske Nestorkrøniken inkluderte dansker og engelskmenn som væringer eller varjagere. En av de aller mest kjente væringer var Harald Sigurdsson fra Norge, den senere kong Harald Hardråde.
Væringer hadde drevet handel i Østersjøen så langt tilbake som 600-tallet. «Han ble drept i østerled» eller han «for i østerled til Gardariket» står det på runesteiner i Sverige. Allerede da Helgö var en blomstrende handelsplass i Mälaren i Sverige på 600-tallet fantes det kontakter på den andre siden av Østersjøen. Fredløse, voldsmenn, eventyrere, kjøpmenn og bosettere fra spesielt Sverige og de andre nordiske landene trakk mot øst på samme måte som de også trakk mot vest. Det veldige landet i øst betydde store muligheter. De russiske elvene var forbindelsen mellom kjøper og selger til de kostbare produktene fra Orienten. Langs elvene nådde norrøne menn Svartehavet og i år 839 til den store byen som de kalte for Miklagard – hovedstaden i det store østromerske riket Konstantinopel. Eller ferden kunne alternativt gå langs elven Volga enda lengre østover til Kaspihavet og videre til de fikk kontakt med Bagdad og den arabiske verden. En mann som utrustet storstilt ferd østover var svensken Ingvar den vidfarne som blir minnet i en egen saga.
I kjølvannet av eventyrerne og handelsmennene fulgte bosettere som dannet svenske «kolonier» i øst fra 700-tallet. Disse svenske bosetterne gikk sammen med den innfødte slaviske befolkningen og ble det rusiske riket og senere Kievriket som nådde sitt høydepunkt på 1000-tallet. Det var et rike som dekket et område som var større enn Norge, Sverige og Danmark og De britiske øyer til sammen og strakte seg fra Finskebukten i nord og nesten til Svartehavet i sør.
Norrøne bosettere var sannsynligvis et element i den tidlige etniske begynnelsen på samfunnet Rus og spilte nok og en betydelig rolle i dannelsen av Khaganatet Rus, et slavisk-norrønt samfunn på 800-tallet som eksisterte før Kievriket. Væringene blir først omtalt i den russiske Nestorkrøniken, som ble nedskrevet antagelig på begynnelsen av 1100-tallet, og disse væringer skal ha krevd skatt fra slaviske og finske stammer i 859. I 862 skal disse stammene ha gjort opprør mot væringene, men endte opp med å kjempe mot hverandre: 
«(De) drev væringene tilbake over havet, nektet å betale skatt til dem, og aktet å styre seg selv. Men det var ingen lov mellom dem, og stammer reiste seg mot stammer. Uenigheten fulgte blant dem, og de begynte å krige den ene mot den andre. De sa til hverandre, «La oss søke en prins som kan herske over oss og dømme i henhold til vår væremåte.» Deretter dro de over havet til væringene, til Rus. Disse væringene ble kalt for Rus, akkurat som noen er kalt svensker, og andre nordmenn og angler, og andre for gotere (fra Gotland), for de var så kalt. Chudene, slaverne, krivichene og vesene, de sa til ruserne: «Vår land er stort og rikt, men det er ingen orden i det. Kom og regjer og hersk over oss.» Tre brødre, med deres ætlinger, stilte frivillig. De tok med seg alle ruserne og kom.»I henhold til legenden kom disse væringer eller rusere fra «over havet», en Rurik eller Rørik og hans to brødre Truvor og Sineus med andre væringer og bosatte seg i byen Novgorod. Rurik forble herskeren inntil han døde i 879.
Selv om mange historikere ser på væringene fra 800-tallet som et sagn, var den historiske bosetningen rundt byen som de norrøne kalte for «Aldeigja», Aldeigjuborg (fra finske Alode-joki = lavlandselv), dagens Staraya Ladoga, assosiert med navnet Rurik (Hrørīkr , Rurik, Riurik), den væringen som tok kontroll over området i 862 og bygget Holmgard (Ryurikovo Gorodisjtsje) i Novgorod rundt innsjøen Ladoga. Aldeigjuborg var den første større handelsplassen på vegen mot øst og et viktig vegkryss mellom datidens handelsveger. På 800-tallet hadde den kanskje så mange som 1000 innbyggere. Vestlige historikere anser at denne norrøne bosetningen smeltet sammen med den slaviske bosetningen og dannet Kievriket, det rusiske kongedømmet Kiev og således ga navn til landet Russland. Skjønt mange slaviske forskere har ut fra nasjonale hensyn opponert og avvist at det var en norrøn innflytelse.
I kontrast til den store norrøne innflytelsen i Normandie og spesielt på De britiske øyer satte den kulturen som væringene brakte med seg svært få spor i øst. De herskende klasser i de to mektige byene Novgorod og Kiev synes å ha blitt slavifisert svært hurtig, sannsynligvis på grunn av at væringene var et lite mindretall og at språket deres ble fortrengt av slavisk. Likevel ble norrønt språk snakket i Novgorod helt fram til 1200-tallet, og væringer i betydningen leiesoldater fortsatte å gjøre tjeneste hos den østromerske keiseren.
Væringgarden ble opprettet i 930 og besto av krigere fra de nordiske landene som tjente som leiesoldater for den østromerske keiseren. De som vendte hjem påvirket omgivelsene med fremmede inntrykk. Den femtårnede kirke i den danske byen Kalundborg bærer innflytelse østfra som ble brakt hjem av væringer.
I 839 skal keiser Teofilos ha ansatt norrøne menn, væringer eller varjagere, som leiesoldater i vaktstyrken i Konstatinopel. Teofilos forhandlet med væringene som han kalte for «Rhos» for å skaffe leiesoldater til sin hær. I år 860 hadde væringene i Kiev angrepet Konstantinopel for første gang. Det første angrepet skal ha vært mislykket, men det hindret dem ikke å foreta nye angrep, samtidig som andre væringer var opptatt med fredfylt handel. Væringene skal ha kommet tilbake med nye angrep i 860, 907, 911, 941, 945, 971, og siste gang i 1043. Til tross for de stadige angrepene var væringene underlegne militært sett og ble alltid beseiret av keiserens hær, spesielt ved hjelp av gresk ild.
Væringer ble ansatt av kongedømmet i Novgorod og Kiev som leiesoldater fra 800-tallet og fram til 1000-tallet. Siste gang en væring eller varjager blir nevnt som leiesoldat i Russland, er i 1043. Om grunnen var at det ikke lenger var behov for dem, eller om leiesoldatene hadde blitt assimilert i stedets samfunn og ikke lenger ble betraktet som væringer, er åpent for spekulasjon.
Væringene tjenestegjorde sammen med sjøfolk fra Dalmatia i den bysantinske flåten mot Kreta i 902 og på nytt i 949 under Konstantin VII Porfyrogennetos. Så tidlig som 911 blir væringer eller vikinger nevnt i den bysantinske hæren. Det ble nedtegnet at det var kontingenter av væringer i hærstyrken som kjempet mot araberne i Syria i 955. Etter denne tjenesten steg de i gradene fra medlemmer av «Det store forbund» (gresk: Μεγάλη Εταιρεία) til leiesoldater i den keiserlige vaktstyrken.
Det ble vanlig med væringer innenfor Det østromerske riket, og etter at keiser Basileios II ble stadig mer desperat, ble etter hvert stadig flere væringer rekruttert. I 988 sendte Basileios II forespørsel etter enda flere soldater til Vladimir I av Kiev for å få hjelp til å forsvare tronen. Bundet av den traktat som Vladimirs far hadde inngått, sendte herskeren av Kiev  6 000 krigere til Konstantinopel. Som takk sendte keiseren sin søster Anna som Vladimirs hustru og inngikk en avtale om å konvertere til kristendommen.
I 989 gikk hæren med væringer, ledet av Basileios II selv, i land ved Chrysopolis for å bekjempe opprørsgeneralen Bardas Phocas. På slagmarken døde Phocas av et slagtilfelle i påsyn av sine motstandere. Etter sin leders død snudde Phocas' soldater og flyktet i alle retninger. Væringenes brutalitet vakte oppsikt da de forfulgte den flyktende hæren og «frydefylt hakket dem i småbiter».
Det var Basileios IIs mistro til innfødte vaktmenn, hvis lojalitet ofte kunne skifte brått med fatale konsekvenser, sammen med væringenes allerede beviste lojalitet, som fikk Basileios II til å verve væringene som sine personlige livvakter. Denne nye styrken ble kjent som Væringgarden (gresk Tagma ton Varangion, Τάγμα των Βαραγγίων). I årenes løp kom stadig nye rekrutter fra Sverige, Danmark og Norge, og det nordiske innlaget var dominerende i organisasjonen fram til slutten av 1000-tallet.
Et forunderlig bevis på væringenes nærvær i Miklagard kan leses i en innskrift (graffito) med runer risset inn på håndlisten i balustraden på øverste galleri på søndre side i Hagia Sofia – Den hellige visdoms kirke – ferdigstilt i år 537 som datidens største kirkebygning: «Halvdan var her».
Væringarden ble dominert av skandinaver de første hundre år, men etter 1066, da England ble erobret av normannerne, kom etter hvert et økende antall av angelsaksere via Middelhavet. En kilde oppgir at 4 350 mann kom seilende i 235 skip. De som ikke ble antatt i den keiserlige tjeneste ble utplassert langs kystene av Svartehavet, men de som ble antatt ble så viktige at de ble kalt for Englinbarrangoi fra da av. For angelsakserne og de engelskfødte danene hadde det betydning at de kunne fortsette å kjempe mot normannerne, denne gangen under Robert Guiscard på Sicilia, som forsøkte å invadere de søndre områdene på Balkan, dog uten hell.
Misfornøyde angelsaksere hadde ikke helt gitt opp tanken om å gjenerobre England fra William erobreren. Da den danske kongen Svein Estridsson besøkte Konstantinopel, forsøkte de uten hell å overtale ham til å gjenerobre England fra normannerne. Men noen, kanskje til og med de fleste, bosatte seg i det fremmede landet og skapte seg nytt liv der. En angelsakser av høy byrd fra Canterbury imponerte keiseren så mye at han fikk tildelt et «jarldømme» og kunne gifte seg inn i en rik familie. Han bygget en kirke i Konstantinopel som ble viet til Sankt Nikolas av Myra og Augustin av Canterbury. Kirken ble et kapell for væringene.
Under regimet til Henrik I ble en mann ved navn Ulfric fra Lincoln sendt til England på et diplomatisk oppdrag for keiser Alexios I Komnenos, sannsynligvis for å rekruttere flere leiesoldater.
Hensikten med og pliktene til Væringgarden tilsvarte den norske og svenske hirden, det angelsaksiske og danske garden av huscarler, og Kievrikets druzhina, men det var ikke identisk med disse. Væringene tjenestegjorde som personlige livvakter for keiseren og sverget en troskapsed til ham. De hadde seremonielle plikter som å støtte og å hylle keiseren i tillegg til å utføre visse polititjenester, spesielt rettet mot svik og konspirasjoner.I motsetning til innfødte østromerske vakter lå væringenes lojalitet direkte under keiseren selv, og ikke en overordnet offiser. Dette ble åpenbart i 969 da de væringer som tjenestegjorde som hans livvakter unnlot å beskytte keiser Nikeforos II Fokas fra attentat og heller ikke hevnet hans død. «I live ville de ha beskyttet ham til siste åndedrett; død var det ingen hensikt å hevne ham. De hadde en ny herre nå.»
Væringene opptrer i den skotske forfatteren Walter Scotts roman Hertug Robert av Paris som de modigste og mest lojale av alle menn i den bysantinske hæren, noe som sannsynligvis var sterkt overdrevet. Skjønt, denne romantiske overdrivelsen begynte ikke med britiske forfattere, men med de samtidige bysantinske forfattere, som svulstig henviste til «de edle brutale». Noen bysantinske forfattere omtaler dem som «barbarer med økser» eller pelekyphoroi barbaroi. Mange skribenter priser deres lojalitet til keiseren og mener at den skyldtes deres etniske bakgrunn. Men det bysantinske styret var stadig utsatt for tronranere, noe som indikerer at Væringgardens lojalitet kan ha vært mindre enn kildene vil ha oss til å tro. 
Et merkbart unntak til væringens berømte lojalitet overfor keiseren skjedde i 1071. Etter å ha blitt beseiret av sultan Alp Arslan ble keiser Romanus IV Diogenes sent tilbake til Konstantinopel for å regjere. Hans rivaler til tronen hadde derimot andre meninger, og etter å ha besluttet at hans mangler som keiser var for mange, ble det gjennomført et palasskupp før han kunne komme. Hans stesønn, Johannes Dukas, benyttet Væringgarden til å fjerne den fraværende keiseren. Han delte garden i to deler, én gruppe som dro til palasset for å utrope hans bror Mikael VII Dukas som keiser, og en annen som ble sendt for å arrestere hans mor, keiserinne Eudokia. Istedenfor å forsvare den fraværende keiseren, lot væringene seg bruke av tronranerne.
Som sine likesinnede norrøne krigere i nord brukte væringene helst lange økser som våpen, men de var også dyktige med sverd og bue. I noen kilder er de beskrevet som ridende. Væringgarden var stasjonert hovedsakelig rundt Konstantinopel, og mange væringer var forlagt i selve Bucoleonpalasset. Garden fulgte også hærstyrken i felt, og bysantinske krøniker (foruten flere vesteuropeiske og arabiske skribenter) merket seg ofte deres dyktighet i kamp, spesielt sammenlignet med de lokale barbarer. Væringene var betydningsfulle for den bysantinske seieren under keiser Johannes II Komnenos i slaget ved Beroia i 1122. Væringene hakket seg veg gjennom fiendens sirkel av vogner, slo i stykker deres stillinger og skapte kaos i deres posisjoner.
I tillegg var væringene de eneste i den bysantinske hæren som med hell maktet å forsvare deler av Konstantinopel under Det fjerde korstoget. Selv om garden tilsynelatende ble oppløst etter at byen ble erobret i 1204, er det visse indikasjoner på at den ble gjenopprettet enten av keiserriket Nikea eller av Palaeologos-keiserne selv.
I tillegg til å være kjent for sin ekstreme lojalitet, ble væringene på 1000-tallet berømt for sine lange økser og sin heftige hang til drikking. Det er utallige historier om væringer som enten drikker over evne eller som er fulle. Den danske konge Erik Ejegod skal i løpet av et besøk i Konstantinopel på veg til Jerusalem ha «formanet Væringgarden til å leve et mer nøkternt liv og ikke overgi seg til fyll». I lys av dette er det neppe overraskende å finne en henvisning fra 1100-tallet som beskriver væringene som «keiserens vinsekker».
Kanskje det mest berømte medlemmet av Væringgarden var den framtidige kong Harald Sigurdsson av Norge, mest kjent under sitt karakteristiske tilnavn Harald Hardråde. Etter at han flyktet fra Norge etter slaget ved Stiklestad, dro Harald først til Russland og derfra til Konstantinopel i 1035. Han skal ha deltatt i 18 slag og slåss mot araberne i Anatolia og på Sicilia under general Georgios Maniakes, og dessuten i det sørlige Italia og Bulgaria. 
I løpet av sin tid i Væringgarden fikk han tittelen Akolouthos («kommandant av garden»), men hans tjeneste endte med fengsling på grunn av økonomisk underslag av gods fra den plyndringen som skjedde under hans kommando. Han klarte etter hvert å rømme fra fengselet og komme seg hjem i 1043. I henhold til Snorre Sturlasons Heimskringla ble han fengslet for å ha fornærmet dronning Zoe (Zoë Porfyrogenita). Grunnen skal ha vært delvis at Harald ville ha ei møy ved navn Maria, som var en slektning av dronningen, og delvis at dronningen ville ha ham selv. Snorres forklaring er neppe historisk korrekt.
Den forviste angelsaksiske prinsen Edgar Ætheling kan også ha tjenestegjort i vaktstyrken rundt år 1098. Væringgarden blir også nevnt i Njåls saga med referanse til Kolskegg. Denne skal først ha reist til Russland og derfra til Konstantinopel: «og der tok tjeneste hos keiseren. Det siste som ble hørt fra ham var at han hadde giftet seg med ei hustru der, og var kaptein for væringene og ble der til sin dødsdag.»
Også Laksdøla saga har et kapittel om Miklagard og væringene: «Da Bolle hadde vært en vinter i Danmark, ga han seg på ferd til andre land, og han stanset ikke før han kom til Miklagard. Han var ikke lenge der før han ble opptatt blant væringene. Vi har ikke hørt om at noen annen nordbo før Bolle Bollesson hadde gitt seg i tjeneste hos Miklagardskongen. Bolle ble i Miklagard temmelig mange år, og han ble regnet for den djerveste mann overalt der det røynet på, og gikk jamnt like etter de fremste. Væringene satte stor pris på Bolle så lenge han var i Miklagard.»
Blondal, Sigfus: Varangians of Byzantium: An Aspect of Byzantine Military History. Oversatt av Benedikt S. Benedikz, Cambridge, 1978. ISBN 0-521-21745-8
Davidson, H.R. Ellis: The Viking Road to Byzantium. London, 1976. ISBN 0-04-940049-5
Henriksen, Vera: Med skip til lands og til vanns: eventyret om vikinger i austrveg, Grøndahl 1981. ISBN 82-504-0462-9.
Ingelman-Sundberg, Catharina: Boken om vikingarna, Prisma 1998. ISBN 91-518-3317-4
Tjønn, Halvor: Vikingenes Russland, Erling Skjalgssonselskapet, 2006. ISBN 82-91640-27-0
Larsson, Mats G.: Väringar. Nordbor hos kejsaren i Miklagård, Stockholm: Atlantis, 1991. ISBN 91-7486-961-2, ib.
Sigfús Blöndal: The Varangians of Byzantium, Cambridge : Cambridge university press, 1978. ISBN 0-521-21745-8
English Refugees in the Byzantine Armed Forces: The Varangian Guard and Anglo-Saxon Ethnic Consciousness (Engelske flyktninger i den ørstromerske hæren) av Nicholas C.J. Pappas for De Re Militari.org
Valdres flyklubb er småfly- og seilflyklubb med base på Leirin lufthavn ved Fagernes. Flyklubben bruker Strandefjorden utenfor Fagernes til isflyplass om vinteren og til sjøfly om sommeren. 
Klubben er aktiv i skogbrannovervåkningen i samarbeide med Gjøvik og Toten flyklubb som deler ukene i sommersesongen slik at Valdres har ukene med ulikt uketall og Gjøvik og Toten har ukene med likt uketall.
Klubben er aktiv med skolefunksjon for privatflygersertifikat, sjøflysertifikat, seilflysertifikat og utsjekk for halehjul og ski.
Klubben har sørget for at det er mange vann og innsjøer i Valdres der det er tillatt å lande med sjøfly om sommeren og med ski om vinteren.
Klubben har et fint og romslig klubbhus på Leirin med flyplassgjerdet festet på begge sider av huset, slik at flyklubbmedlemmene kan låse seg inn på flyplassen gjennom klubbhuset. Det er flere hangarer på plassen med plass til klubbens rikholdige flypark.

Vålerenga gård eller bare Vålerenga er en av de eldre gårdene i Oslotraktene. Gårdens hovedbygninger lå omtrent der Vålerenga kirke og Vålerenga prestegård ligger i dag, i Vålerenga park. Gårdens marker på ca. 200 mål var avgrensa av Galgeberg i vest, Etterstad i øst, Alnaelva i sør og Hovinbekken i nord. Eldre skrivemåter er Waalereng, Vålen, Vålin, Vaalin, Volin og Vol-vin.
Gårdsnavn med vin-ettersleng er mellom de eldste gårdsnavna i Norge. Voll-vin betyr beitemark eller dyrkbar mark tilegna gjennom sviing av skog, noe som tyder på at gården opprinnelig var et svedjebruk. 
Oslo bispestol eide Vålerenga i alle fall fra slutten av 1300-tallet og fram til begynnelsen av 1800-tallet. Den siste biskop som bodde der, var Christen Schmidt som døde i 1804. Enken etter ham giftet seg senere med kjøpmann Lars Steensgaard, som fikk kongeskjøte på gården. I 1863 ble gården overtatt av overrettsakfører Carl Chr. Salomonsen. Jordene ble da stykket opp til tomter, og man fikk en forstadsbebyggelse på gårdens gamle marker. 
På hertug Håkons tid, det vil si før 1290, blir det nevnt en kornmølle i tilknytning til Volin. Det ser forøvrig ut til at Kværner gård har vært et underbruk av Vålerenga gård. Fra 1600-tallet står Kværner fram som et selvstendig bruk.

Valjeviken er et tettbebygd område i Sölvesborg kommune  i Blekinge län i Sverige. I 2005 var Valjeviken regnet som et eget tettsted, og hadde da 211 innbyggere. I 2010 var det vokst sammen med tettstedet Sölvesborg og ble da regnet som en del av dette.

Vallès Occidental er et comarca i provinsen Barcelona den spanske autonome regionen Catalonia. Vallès Occidental har 715 181 innbyggere (2002) og et areal på 585,2 km². Comarcaet har to hovedsteder: Sabadell og Terrassa.
Van Wert County er et fylke i den amerikanske delstaten Ohio. Det ligger nordvest i staten og grenser mot Paulding County i nord Putnam County i nordøst, Allen County i øst, Auglaize County i sørøst, Mercer County i sør. Det har også grense mot delstaten Indiana i vest.
Van Wert Countys totale areal er 1 063 km² hvorav 1 km² er vann. I 2000 hadde fylket 29 659 innbyggere og administrasjonssenteret ligger i byen Van Wert.
Fylket ble opprettet 1. april 1820 og fikk sine fulle rettigheter 18. mars 1837. Van Wert County har fått sitt navn etter Isaac Van Wart som deltok i den amerikanske uavhengighetskrigen. 

Vandre min vei (originaltittel: Going My Way) er en amerikansk filmmusikal og dramakomedie fra 1944 regissert, produsert og skrevet av Leo McCarey. Hovedrollen som den unge presten Chuck O'Malley spilles Bing Crosby. Filmens handling er hensatt til et katolsk miljø i New York. Den ble belønnet med hele syv Oscar, inkludert for Beste film.
Going My Way ble godt mottatt av filmkritikerne og ble belønnet med hele syv Oscar-priser (Beste film, beste regi, beste mannlige hovedrolle, beste story, beste manus,  beste mannlige birolle og beste sang og beste musikk). Den vant også tre Golden Globes (beste dramafilm, beste regi og beste mannlige birolle)Den ble i 1945 etterfulgt av The Bells of St. Mary's. Den var også opphav til TV-serien Going My Way fra 1962.
Den gamle pater Fitzgibbon arbeider tungt i sin menighet St. Dominic og kirken har gjeld. Så sender biskopen den unge prest O'Malley til hjelp og han får rettet på alt.
FilmkritikerneGoing My Way ble godt mottatt av filmkritikerne, noe som gjenspeiles i at den har fått så mye som 78% på Rotten Tomatoes.VGs anmelder gav den dårlig mottakelse da den kom på norske kinoer i 1946. Anmelderen mente den var kjedelig, men gav litt ros for Crosbys skuespill. Anmelderen beskrev den videre som propaganda for kristendommen: «Ideen med «Going my way» er å vise at det lar seg gjøre å være religiøs uten å. gå rundt med bedemannsansikt, den forfekter den grundtvigske, glade kristendom. Mens enkelte religiøse kretser i vårt land ser på film som noe moralsk skadelig, går amerikanerne den omvendte veien og tar filmen i sin tjeneste som propagandaredskap for kristendommen». Anmelderen konkluderte med at: «Men til tross for det glimrende spillet etterlater ikke filmen noe sterkt inntrykk, annet enn at en har sett en svært lang og temmelig kjedelig film». Sven Egil Omdal, i Stavanger Aftenblad, skrev i 2010 en artikkel over Oscar-vinnere på 1940-tallet. Han gav denne filmen følgende beskrivelse: «Egner seg best for visning på katolske ungdomsleirer, som innledning til diskusjon om hvorvidt Jesus liker rytmer og jeans. Bing Crosby klarer ikke å redde et rotete manus. Vant antakelig på walkover i et svakt filmår».I 2004 ble filmen funnet betydningsfull nok ("culturally, historically, or aesthetically significant") av USAs Library of Congress til å bli bevart av deres National Film Registry.

Den er lang og smal med et stort, bredt hode og nedovervendt munn. Den har to ryggfinner, den fremre med finnestråler. Den første finnestrålen er svært lang, spesielt hos hannen. Hannen er klart farget i gult, brunt og blått. I gytetiden blir hodet også blått. Hunnen er mer nøytralt gråbrunaktig. Hannen kan bli opptil 30 cm lang, hunnen 25 cm. Vanligvis blir den ikke stort større enn 15 cm.
Gytetiden er om våren. Hannen hevder revir hvor han jager bort andre hanner. Hannen kurtiserer hunnen ved å reise finnene slik at fargene tydelig synes. Deretter svømmer paret loddrett oppover buk mot buk mens de avgir egg og melke. Både eggene og yngelen (opptil 1 cm lengde) er pelagiske.
Arten er utbredt fra søndre Island via Færøyene og De britiske øyer til kysten av Norge og inn i Skagerrak, samt videre sørover til Middelhavet, Marokko, Kanariøyene og Mauritania. 

Den er en kraftig plante med forgrenet stengel. Det er to typer blad; flytebladene er bredt ovale til elliptiske og er fem–ti cm lange, mens undervannsbladene er linjeformede og ikke mer enn tre mm brede. Blomstene sitter i tykke, fire–fem cm lange, aks som stikker opp av vannet. Planten vokser i dammer, innsjøer og sakteflytende elver, gjerne i næringsrikt vann.
Vanlig tjønnaks har en vid utbredelse på den nordlige halvkule. I Norge er den vanlig i lavlandet til Vesterålen, men den finnes spredt lenger nordover og opptil 800 moh i Sør-Norge.
C. Grey-Wilson og M. Blamey; norsk utgave T. Faarlund og P. Sunding (1992). Teknologisk Forlags store illustrerte flora for Norge og Nord-Europa. Teknologisk Forlag. ISBN 82-512-0355-4. 

Vannkraft i Norge spiller en stor rolle for landets innenlandske elektriske energiforsyning, noe det har gjort i rundt 100 år. På grunn av landets topografi og store nedbørsmengder var utbygging av vannkraft spesielt gunstig, og ga store mengder billig energi. Dette var en forutsetning for industrialiseringen i Norge på begynnelsen av 1900-tallet, da noen av verdens største vannkraftverker ble bygget i landet for etablering av kjemisk industri. Norge er blant de få land i verden der nesten all elektrisk energiproduksjon kommer fra denne fornybare ressursen.
Vannkraft var i omfattende bruk i Norge allerede på 1200-tallet, for å drive kverner. På 1500-tallet ble oppgangssagen tatt i bruk i forbindelse med plankeproduksjon. Ut på 1800-tallet ble deler av industribedriftene drevet med vannturbiner, der energien ble overført via reimer og akslinger. Vannkraft og elektrisitetsproduksjon fikk stor betydning for den generelle velferdsøkningen utover på 1900-tallet; blant annet ble elektrisitet sett på som et gode som hele befolkningen måtte få tilgang til. Store programmer for utbygging av vannkraft og overføringsnettet ble derfor satt i gang i 1930-årene. I etterkrigstiden skjedde en utstrakt utbygging av vannkraft både for å skape økonomisk vekst og for å forbedre folks levestandard. Denne epoken med storstilt kraftutbygging varte helt opp til 1990-årene. På denne tiden skjedde også en liberalisering av måten elektrisk energi omsettes på. Allikevel er den største delen av vannkraftverkene i Norge eid av staten, fylkene og kommunene. Elektrisk oppvarming av bygninger har blitt det vanligste i Norge, noe som blant annet har sammenheng med lav energipris. På grunn av denne avhengigheten av elektrisitet har landet fra tidlig av bygget store reguleringsmagasiner. Mange av disse kan samle opp vann over flere år til bruk i såkalte tørrår, det vil si år med liten nedbør.
I Norge var det i 2012 registrert 1 393 vannkraftverk, av disse er 36 verk over 200 MW. De ti største vannkraftverkene står for rundt 25 % av produksjonskapasiteten. Vannkraftproduksjon i de norske kraftverkene var ved inngangen til 2012 beregnet til 130 TWh. Dette er beregnet på grunnlag av installert kapasitet og et forventet årlig tilsig i et år med normal nedbør. Den maksimale magasinkapasiteten i alle norske reguleringsmagasiner er tilsammen 85 TWh. Fra 1990 til 2011 har variasjonen mellom laveste og høyeste produksjon per år vært på rundt 60 TWh. Rundt 96–99 % av all elektrisk energi i Norge blir produsert i vannkraftverk.
Vannkraftutbygging har også en del miljøpåvirkninger, selv om det er i kategorien fornybar energi. Vannkraft påvirker miljøet i og rundt vassdrag, spesielt fiskeressurser, men også mikroorganisk liv. Andre ulemper er forringelse av landskap og opplevelsesverdier.
Vannkraft antas å ha vært i utbredt bruk siden 1200-tallet i Norge, først og fremst til kverner, men senere også for bruk i møller og sagbruk. Denne energikilden ble ytterligere utnyttet rundt 1500-tallet, da oppgangssagene revolusjonerte trelasthandelen, noe som førte til at tømmer ble en viktig eksportnæring fra Norge. Flere byer og vokste frem takket være denne eksporten.Den tidlige industrielle utviklingen i Norge  på 1800-tallet var blant annet basert på vannkraft. Denne oppblomstringen av industri i Norge var del av den andre industrielle revolusjon som også fant sted i mange andre land samtidig, etter at den første industrielle revolusjon hadde funnet sted i Storbritannia flere tiår tidligere.
Før elektrisiteten ble vannkraften i Norge benyttet mekanisk på stedet. Vannkraft ble tidlig utnyttet til kverning av korn, i en liten bekkekvern eller i en større vannmølle. En tror at slike vanndrevne maleverk ble tatt i bruk i Norge på 1200-tallet. På 1500-tallet revolusjonerte oppgangssagene trelasthandelen i Norge. Oppgangssaga, også kalt vassag, utnyttet vannkraft til å drive et sagblad for skjæring av tømmer til plank. Rundt 1750 var det rundt 30 000 bekkekverner i Norge. På denne tiden ble vannhjul brukt til mekanisk drift av kjerrater og sagbruk, hammer- og stampeverk, knusere, blåsebelger, lensepumper og løfteinnretninger ved jernverkene og i gruvene. Byer som Moss og Sarpsborg vokste på en kombinasjon av skog, vannkraft og havn. På 1800-tallet overtok vanndrevne sirkelsager.
Den tidlige industrielle utviklingen i Norge var blant annet basert på vannkraft. Enkle vannturbiner ble satt opp i forbindelse med fabrikker på første halvdel av 1800-tallet, der overføringen av energien skjedde via akslinger og reimer. Disse fabrikkene brukte vannkraften til å drive sag, veve- og spinnemaskiner, verktøymaskiner, samt flere andre innretninger som ble funnet opp på denne tiden. Eksempler på tidlige virksomhetene er de som vokste opp langs Tista i Halden og Akerselva i Christiania, med fabrikker som Saugbrugsforeningen i Halden, og i Christiania Nydalens Compagnie, Lilleborg og Hjula Væverier, alle disse etablert rundt midten av 1800-tallet.
Norges aller første vannkraftverk ble satt i drift i 1882, samme høst som kraftverket i Pearl Street i New York ble etablert av Thomas Edison, og ble bygget av Senjens Nikkelverk i Hamn på Senja. Anlegget var på 6,5 kW og energien ble kun brukt til belysning. Kraftverket i Hamn var et av de første i Europa, og noen kilder hevder at dette var det første vannkraftverket i Europa og muligens i verden.Et annet tidlig vannkraftverk var det som fabrikken til O.A. Devolds Sønner etablert i Langevåg. Dette var opprinnelig rent mekanisk, men i 1883 ble et vannkraftverk satte igang slik at fabrikken fikk elektrisk lys.Norges første elektrisitetsverk, altså selskap som distribuerte elektrisitet til abonnenter, var Lugstols Brug i Skien som fra 1. oktober 1885 leverte strøm til 120 glødelamper. Her ble det benyttet en vanndrevet generator for likestrøm med en spenning på 100 V. I 1891 fikk Hammerfest elektrisk gatebelysning fra et lite vannkraftverk med 65 hestekrefter. Dette var det første offentlig elektrisitetsverk i Norge, med blant annet gatebelysning.På slutten av 1800-tallet og begynnelsen av 1900-tallet var det flere initiativ for utbygging av vannkraftverker. Vansker med å overføre kraft over lange avstander gjorde at industrien måtte legges tett ved kraftverket eller at små kraftverk ble satt opp nær forbrukerne. I Christiania (Oslo) satte Christiania Elektricitetsværk Hammeren kraftstasjon i drift fra 1900, og denne regnes for å være Norges eldste kraftverk i drift. For øvrig hadde Christiania Elektricitetsværk fra før et dampkraftverk (oppstart i 1892), noe som også flere andre byer fikk etablert fra 1890-årene og utover.Elektrisiteten ble i begynnelsen nesten bare brukt til belysning, men utover 1890-årene også til små elektromotorer. Nedenfor viser tabellen de første vannkraftverke som ble etablert i Norge for alminnelig forbruk.
Utover på 1900-tallet skjedde det en rekke industrietableringer relatert til elektrokjemi og annen industri, samt bergverk. Disse industribedriftene ble lagt nær vannkraftressursene og det vokste opp nye samfunn rundt disse. Noen av de første var Borregaard etablert i 1889 og Sulitjelma Gruber i 1891.Borregaard bygget tidlig store kraftverker i Sarpefossen i Glomma: Borregaard kraftverk bygget i 1898 og Hafslund kraftverk bygget i 1899. Begge disse ble utvidet flere ganger. Opprinnelig var installasjonen i Borregaard kraftverk 1200 hk og i Hafslund kraftverk 6 turbiner a 1200 hk. Ialt 7200 hk..
Andre store industrietableringer utover på 1900-tallet var blant andre Odda Smelteverk, like ved Odda. I Tyssedal, ble også Det Norske Zinkkompani A/S og Det Norske Nitridaktieselskap etablert. Her ble Tyssedal kraftanlegg (Tysso I) bygget for disse industrietableringene. I nabokommunen Sauda ble også store industrietableringer igangsatt på omtrent samme tid, med kraftoverføring fra Saudafallene (Sauda I, Sauda II og Sauda III). Sauda Smelteverk ble startet her i 1915, og under andre verdenskrig ble det satt i gang aluminiumproduksjon. Høyanger i Sogn var også et industristed som tidlig startet opp med aluminiumproduksjon. Her ble bedriften Norsk Aluminium Company (NACO) stiftet i 1915 med store vannkraftutbygginger i Høyangfallene.Selv om disse industriene var store og betydde mye for lokalsamfunnene var Norges desistert største industrietablering og vannkraftutbygging på 1900-tallet allikevel Norsk Hydros prosjekter. Fysikkprofessoren Kristian Birkeland (1867–1917) hadde, med finansiering fra Sam Eyde (1866–1940), utviklet en prosess for utvinnelse av nitrogen fra luft for å lage kalksalpeter til bruk som kunstgjødsel. For å skaffe energi ble først Svelgfoss kraftverk ved Notodden bygget ut og en fabrikk etablert like ved. Noe senere ble Rjukanfossen utbygget med Vemork kraftstasjon, og lenger ned i dalen ble tettstedet Rjukan etablert med fabrikker og bebyggelse. Kraftverket hadde en installert ytelse på 200 000 hestekrefter (eller 147 MW) og var blant verdens største i 1911. Senere ble Såheim kraftverk i Rjukan sentrum satt i drift i 1916. Dette var omtrent like stort som Vemork kraftstasjon. Utbyggingen her ble ledet av ingeniøren Sigurd Kloumann (1879–1953) som bare var 26 år da han fikk dette ansvaret.Det store gjennombruddet for overføring av elektrisk energi over store avstander kom med Den internasjonale elektrotekniske utstillingen i 1891. Via en kraftledning på 175 km ble trefaset vekselstrøm overført fra en kraftstasjon. Dette var en usedvanlig lang overføring på denne tiden.I forbindelse med overføringen av elektrisk kraft fra Tafjord kraftverk til Ålesund, og andre steder på Sundmøre, ble uvanlig høyt spenningsnivå tatt i bruk i 1920-årene. Kraftledningen her benyttet en spenning 110 000 volt. Terrenget i høyfjellet med rasfare og sterk vind ga også utfordringer. Senere ble overføring av elektrisk energi stadig mer effektiv med utvikling av høyere spenningsnivåer. Dermed var det ikke lenger nødvendig å legge industribedrifter nær vannfallene, på avsidesliggende steder som Notodden og Rjukan, med store transportkostnader for ferdigvarene.
Norske elver er ofte eid av privatpersoner. Den som eier grunnen ved elvebreddene eier også en tilsvarende stor del av elven. Dette i motsetning til resten av Europa der de farbare elvene fra gammelt av var fellesskapets eiendom. Privat eiendomsrett til en elv vil også bety at den kan selges som annen fast eiendom.I tiden fra rundt 1890 til 1914 var tiden for de store fossespekulasjonene. Spekulanter som ikke hadde til hensikt å bygge ut kraftverker, kunne kjøpe vannfall for senere å selge disse med stor fortjeneste til en reel vannkraftutbygger. Dette kunne skje i flere ledd. Spekulasjon i oppkjøp av fallrettigheter kunne føre til begrenset produktiv utnyttelse.I mars 1906 stod det i Verdens Gang (ikke det samme som dagens VG) et stort oppslag om en påstått utenlandsk konspirasjon for å kjøpe all tilgjengelig norsk vannkraft for spekulasjon. Det ble påstått at agenter for utenlandske kapitalinteresser streifer rundt i landet for å kjøpe vannfallrettigheter. Imidlertid ført alle sporene til samme sted, nemlig en krets av svenske finans- og industriinteresser, i tillegg til Sam Eyde og Wallenberg.Stortingsrepresentant Gunnar Knudsen foreslo i Stortinget i 1892 at staten skulle kjøpe vannfallrettigheter. Knutsen argumenterte med at vitenskapen på dette tidspunkt med sikkerhet kunne fastslå at elektrisitet ville kunne brukes til industri, jernbane, belysning og fremstilling av metaller. Kull var på denne tiden energikilde for til slike formål og måtte importeres, om da landet isteden kunne utnytte egne kraftkilder ville dette være av stor samfunnsøkonomisk betydning. Statlig oppkjøp av fallrettigheter skulle også forhindre spekulasjon.I debatten ble det drøftet å bygge opp lokal småindustri basert på vannkraft, eller om en skulle la store kapitalinteresser, da mest sannsynlig utenlandske, etablere vannkraftverker og industri. Oppkjøp av vannkraft for fremtidig elektrifisering av jernbanen var det politisk enighet om.
På begynnelsen av 1900-tallet ble utnyttelsen av vassdragene, konsesjon og industrietablering diskutert i Stortinget. Det som lå bak den debatten var synet på store utenlandske aksjeselskaper, og hvordan arbeidsforholdene på industristedene ville komme til å bli. Politikeren Lars Olsen Sæbø viste til Odda og andre steder som han mente var «rygende helveder». Noen argumenterte med at de utenlandske selskapene var så store at de kunne monopolisere vannkraften og gjøre det vanskelig for tradisjonell industri å få nødvendig tilgang til billig elektrisitet.Vassdragsreguleringsloven av 1917 ga staten rett til å foreta vassdragsreguleringer, og bare med særskilte unntak tillate andre denne rett. I debatten stod forholdet mellom eiendomsrett på den ene siden og allmenne interesser på den andre. En kraftutbygging med store reguleringer av et vassdrag ville berøre mange interesser og få store ringvirkninger, så store at eiendomsretten til vassdraget måtte vike. Samfunnsmessige hensyn talte for at staten best kunne ta hensyn til helheten i slike kraftutbygginger. Selv om dette var kontroversielt, mente de fleste, uansett politisk ståsted, at staten burde ha mulighet til å overordnet styring.
Stortinget satte ned en kommisjon som skulle utrede «spørsmålet om grundlinjer for landets elektricitetsforsyning», og som skulle bestå av fagekspertise, representere både landsdeler, næringsgrupper og forbruksgrupper. En plan for bygging av kraftverker og hovedledningsnett skulle utredes. Kommisjonen ble ledet av professor ved NTH Olav Heggstad (1857–1954) og ble kjent som Elektrisitetsforsyningskommisjonen av 1919.Et forslag fra kommisjon var såkalt samkjøring av kraftverkene. På denne tiden var en stor del av elektrisitetsverkene autonome enheter, dette til tross for at sammenkobling av flere verk vil gi fordeler. Lovforslaget ga forslag til lover som ikke bare regulerer slikt samarbeid, men også pålegge plikt til samkjøring. Dette forslaget skapte sterke negative reaksjoner blant distriktskommunene fordi en mente at samarbeid ville utvikles naturlig der dette ville gi fordeler. Dessuten mente de at en slik lov ville gi staten «fullstendig enevoldsherredømme».
Med de store vannfallene staten fikk kontroll over, begynte diskusjoner om staten også skulle drive industribedrifter. Dette var det liten oppslutning om, men at staten kunne selge kraft til industriforetak så en på som mer nærliggende.Det ble ikke noe stort omfang av statlig kraftutbygging i mellomkrigstiden. Staten sammen med Kristiania kommune bygget Solbergfoss kraftverk (første byggetrinn 1917–1924) , Nore kraftverk (bygget i årene 1919–1928) og Glomfjord kraftverk som staten hadde overtatt i 1918 (og ble ferdig i 1920). I tillegg ble Hakavik kraftverk (vedtatt 1916 og ferdig i 1922) bygget av staten for jernbanedrift.
Utbyggingen for å forsyne byer og industri ble foretatt på Østlandet utover i mellomkrigstiden. Her ble industri, tettsteder, og byer koblet sammen med lange kraftlinjer med høy spenning. En egen organisasjon for dette samarbeidet ble opprettet som fikk navnet Foreningen Samkjøringen. En rekke store kraftstasjoner som Nore I, Nore II, Solbergfoss, Kykkelsrud, Rånåsfoss og Mår ble tilknyttet og gikk i samkjøring. Koordineringen av kraftnettet skjedde på driftsentralen på Smestad i Oslo. Selv fjerne kraftstasjoner i Gudbrandsdalen som Eidefossen og Tessa var koblet sammen. Med dette kunne energi overføres fra kraftverker der nedbøren hadde vært større og magasinene var blitt velfylte.
Byggingen av Solbergfoss kraftverk fikk stor betydning for utviklingen av en norsk turbinindustri. Byggekomiteen kontaktet professor Gudmund Sundby (1878–1973) ved NTH for å få hjelp til å utforme anbudskonkurransen for turbinene. Sundby mente at byggekomiteens utkast til anbudspapirer ikke var konkret nok når det gjaldt turbinenes virkningsgrad. Han foreslo at verkstedene som ville være med på anbudskonkurransen skulle levere modeller av turbinene. Dette ble gjort, og dermed kunne disse testes på det nyopprettede vannkraftlaboratoriet for å få konstatert hvor høy virkningsgraden var.Sundby testet tolv turbinmodeller fra de norske leverandørene Myren og Kværner. Disse var nedskalert nøyaktig i forholdet 1:5. Etter mange tester viste det seg at turbinene fra Kværner hadde en virkningsgraden som kom opp i 94,6 %. I en populærfremstilling om NTH noen år senere ble det påstått at dette til da var den høyeste virkningsgrad som var målt på en vannturbin noe sted i verden.Historikeren Gunnar Norheim mener at leveransen og utviklingen av turbinene til Solbergfoss kraftverk gjorde at turbinproduksjon i Norge ble en vitenskapsbasert industri i verdensklasse.
Okkupasjonsmakten under andre verdenskrig hadde store planer for vannkraftutbygging i Norge, og dette ansvaret ble lagt til en egen energiavdeling under Reichskommissariatet. Planene gikk ut på storstilt vannkraftutbygging og kraftoverføring til Tyskland. Prosjektet ville bare være interessant om store effektmengder kunne overføres, og i det såkalte Arbeidsgemeinschaft bestående av okkupasjonsmaktens og norske myndighetspersoner, ble planene lagt. En kraftoverføring til kontinentet med kapasitet på 800 MW ville kreve en spenning på 400 kV. Selv om dette ville være teknisk mulig, mente tyske eksperter at teknologien for dette nok ikke ville være utviklet før om 5–10 år.I tillegg til disse planene som aldri ble realisert, ble det gjort mye for å få produsert aluminium og andre metaller til tysk rustningsindustri. Bygging av kraftanlegg ble videreført, og Glomfjord kraftverk er et eksempel på en kraftstasjon som ble utvidet i betydelig grad.
I 1943 besluttet Londonregjeringen med forsyningsdepartementet å opprette industrikomiteen for å utrede spørsmål av interesse for norsk industri. Professor og vannkraftekspert Fredrik Vogt var leder av komiteen. Andre viktige medlemmer var juristen og økonomen Erik Brofoss og byråsjef Konrad Nordahl. Disse ble viktige strateger for vannkraftbasert industrireisning, der Vogt senere ble leder for NVE. Blant annet skulle den tyske okkupasjonsmaktens utbygging av vannkraftverker i Norge utnyttes. En pekte på at industri for produksjon av lettmetall eller annen storindustri ville være det beste. Dette gjaldt spesielt Mår kraftverk, Glomfjord og Aura kraftverk. Arbeiderpartiet som kom i posisjon i etterkrigsårene prioriterte etterhvert storindustri og store kraftutbygginger.Det ble satt i gang flere store utbygginger der Norges vassdrags- og elektrisitetsvesen (NVE) stod for utbyggingen, og statsstyrt tungindustri stod for aluminiumproduksjon gjennom Norsk Hydro, som fikk flere nye fabrikker som Karmøy, Årdal og Sunndalsøra. I Mo i Rana ble byggingen av Norsk Jernverk påbegynt i 1946 og satt i drift i 1955.
Eksport av aluminium skulle bli mer lønnsomt enn noen hadde trodd. Uten altfor store investeringer fikk en sårt tiltrengte valutainntekter fra eksporten av dette råstoffet.Vannkraftepoken i Norge førte til at det ble utviklet en sterk nasjonal leverandørindustri, spesielt for vannturbiner og generatorer tilpasset vannkraft. Det utviklet seg en akademisk spisskompetanse ved NTH og SINTEF innenfor en rekke fagfelter, fra bygging, maskinteknikk og elektroteknikk. I entreprenørbransjen og hos NVE, utviklet det seg miljøer innenfor planlegging, prosjektering, bygging og drift, samt kompetanse blant de mange kraftverkseierne.
Helt frem til 1990-årene skjedde det en stor utbygging av vannkraft i landet, men i dette tiåret var denne æraen over, med Jostedal kraftverk og Svartisen kraftverk som to av de siste store kraftverkene. Mange av kraftverkene ble bygget og eid av Statskraftverkene, senere Statkraft. Men også kommuner og fylkeskommuner er store eiere av kraftanlegg. I dag er det en omfattende utbygging av mindre kraftverker (småkraftverk og minikraftverk).
En ny energilov ble fattet i 1991 der deregulering av kraftmarkedet var en viktig endring fra tidligere regime. Den nye dereguleringen skulle sørge for at kraftprisene bestemmes i samspillet mellom etterspørsel og tilbud. Prisene blir dermed lave i perioder med stor tilgang på vann, mens det under motsatte forhold vil det bli høye priser på grunn av knapphet på vann og stor etterspørsel. Tidligere var kraftprodusentene forpliktet til å dekke etterspørselen i sine respektive forsyningsområder, samtidig som mulighetene for import var begrenset. Prisen på elektrisk kraft varierte dermed ikke avhengig av nedbør og temperatur, som bestemmer tilbud og etterspørsel. En konsekvens var at det ble foretatt store investeringer i produksjonskapasitet for å sikre forsyningen i tørre år.For blant annet å bedre kraftutvekslingen mellom regionene ble Statnett ble opprettet i desember 1991. Denne statsinstitusjonen skulle for å eie og drifte store deler av sentralnettet, være systemansvarlig for hele det norske kraftsystemet, og avregne kostnader for transaksjonene av elektrisk energi mellom geografisk adskilte parter.I 1996 dannet Norge og Sverige en felles kraftbørs, og senere kom også Finland og Danmark med. Denne var kjent som Nord Pool. Hensikten var bedre samlet utnyttelse av kraftressursene i medlemslandene. På grunn av forskjeller mellom det norske vannkraftbaserte systemet og de andre landenes varmekraftverk, kan en dra felles nytte av disse egenskapene. Blant annet er de varmekraftbaserte systemenes produksjon kostbare å regulere opp og ned, mens det er billig og enkelt å regulere hurtig opp og ned produksjonen (effekten) i et vannkraftbasert system.En ordning som hører til under konsesjonslovene er hjemfall som betyr at bare staten, fylker eller kommuner skal ha rett til konsesjon for vannfall til evig tid. Fra 2002 til 2008 var det strid om denne bestemmelsen, der ESA klaget Norge inn for EFTA-domstolen. Samarbeidsregjeringen fra 2001 ville rette seg etter ESA ved å gjøre det enklere for private virksomheter å eie vannkraftverker også langsiktig. Imidlertid kom EFTA-domstolen frem til at hjemfallsretten kunne aksepteres. Det har i ettertid vært politisk flertall for at vannkraftverkene skal være eid av det offentlige, med Statkraft som eier av de statlige kraftverkene.Etter at Thorhild Widvey tok over som styreleder i Statkraft i juni 2016 har det vært fremmet forslag om delprivatisering av Statkraft. Den politiske drakampen om dette har fortsatt etter Stortingsvalget 2017. Spesielt mener Høyre at selskapet kan få tilgang på frisk kapital og nye eierimpulser gjennom en delprivatisering.
I Norge var det i 2012 registrert 1 393 vannkraftverk, av disse er 36 verk over 200 MW. De ti største vannkraftverkene står for rundt 25 % av produksjonskapasiteten.
I 2016 forbrukte Norge 132,3 TWh. I 2011 hadde Norge en produksjonskapasitet fra vannkraft på 122,5 TWh, NVE plusset 6 TWh på dette på grunn av mer nedbør (produksjon i eksisterende anlegg). Frem mot 2030 tror NVE at den gjennomsnittlige årsproduksjon vil øke med ytterligere 5 TWh som følge av klimaendringer.Den maksimale magasinkapasiteten i alle norske reguleringsmagasiner er tilsammen 85 TWh.Midlere vannkraftproduksjon i de norske kraftverkene var ved inngangen til 2012 beregnet til 130 TWh. Dette er beregnet på grunnlag av installert kapasitet og et forventet årlig tilsig i et år med normal nedbør. Midlere årsproduksjon er for øvrig et uttrykk for elektrisitetsproduksjonen med normalt tilsig, og er  væravhengig. I 2000 ble det produsert en rekordstor energimengde på 142 TWh, mens det i 2003 ble produsert bare 106 TWh. Fra 1990 til 2011 har variasjonen mellom laveste og høyeste produksjon vært på rundt 60 TWh.Til sammenligning har norske gasskraftverk en årlig kapasitet på 6 TWh og vindkraftverk 1 TWh i 2011. I Norge blir om lag 96–99 % av elektrisiteten produsert i vannkraftverk. Norges produksjon, import og eksport av elektrisk kraft 1950–2014 er oppgitt i tabellen over.
Den totale energimengden av all nedbør som faller på Norges overflate er teoretisk beregnet til 500 TWh. Topografi, mulighetene for å etablere regulerings dammer og andre forhold gjør at en betydelig mindre del kan utnyttes økonomisk. Det totale vannkraftpotensialet i norske vassdrag er beregnet til å være 214 TWh/år. Dette tallet inkluderer både det som allerede er bygget ut på 130 TWh/år, og de gjenværende vassdragene som er teknisk og økonomisk utbyggbare. Dette potensialet er beregnet per 1. januar 2012 der tilsigsperioden 1981–2010 er lagt til grunn. Av dette ligger 49,5 T Wh/år i vernede vassdrag og 0,9 TWh/år ligger i avslåtte søknader om utbygging. Det gjenstående potensial som ikke er vernet mot kraftutbygging er på om lag 33,8 TWh/år.De fleste større gjenværende vassdragsutbygginger er behandlet og klassifisert i stortingsmeldingen om Samlet plan for vassdrag. Planen angir en prioritetsrekkefølge for hvilke enkeltprosjekter som kan konsesjonsbehandles. Det er lagt vekt på å bygge ut de minst konfliktfylte og billigste prosjektene først. En del av vannkraftpotensialet ligger i opprustning og utvidelse av eksisterende vannkraftverk. Ofte vil for eksempel nye turbiner og generatorer ha større virkningsgrad. Et annet tiltak kan være overførig av vann fra andre vassdrag.
Generelt vil potensialet for vannkraftproduksjon i et land være bestemt av klima og geografi, der nedbør som samles i elver og vassdragene er avgjørende. I tillegg bør disse helst ligge i stor høyde. De topografiske forholdene er gunstigst om det både kan anlegges vannmagasiner og konsentrerte fall kan utnyttes. Norge er fra naturens side spesielt gunstig ved at disse og flere andre faktorer er tilstede.
I Norge er rundt 40 % av landarealet over 600 moh, og det er mange fjellvidder mellom 600 og 1200 moh. Sør-Norge er dominert av Langfjella som deler Sør-Norge i Øst- og Vestlandet. Den dominerende vindretning er fra sørvest og vest, noe som skaper store nedbørmengder i disse fjellområdene. Mest ekstremt er området ved Ålfotbreen med en årlig årlig nedbørnormal på 5600 mm. Årsnedbør på 1000 til 3000 mm i kyststrøkene er vanlig, mens på Østlandet er årsnedbøren rundt 1000 mm. Nord-Norge har nedbørforhold som ligner mye på Vestlandet, men kontrastene er store her også og de tørreste stedene på indre strøk har en årlig nedbør på rundt 400 mm. De tørreste stedene i landet har en årsmiddel for nedbør på rundt 300 mm.På grunn av lav lufttemperatur er fordampningen i Norge moderat hele året, og minst i områdene med mest nedbør. Mer enn halvparten av nedbøren i sørlige strøk av Østlandet fordamper, mens bare en tidel av nedbøren fordamper i høyfjellsstrøkene på Vestlandet. Lite fordampning gjør det mulig å utnytte mer av nedbøren til vannkraft.Årstidsvariasjoner i avrenningen danner grunnlag for inndeling av landet i hydrologiske typeområder. Kystområdene har lavest vannføring om sommeren og minst avrenning høst og vinter. Vassdragene i innlandet har dominerende flom på grunn av snøsmeltingen om våren, mindre vannføring om vinteren, men også en større vannføring om høsten. I fjellområdene er det dominerende vårflom og lite vannføring om vinteren, mens breområdene har dominerende smelteflom om sommeren og lite avrenning om vinteren.Norge er geologisk sett dannet av Den kaledonske fjellkjeden. Isbreene under siste istid skapte en rad vide u-daler som er spesielt egnet for magasinering av vann. Isbreene førte også til dannelse av tallrike innsjøer i fjellområdene og disse egner seg også til magasiner for kraftverk. Isbreene skrapet fjellet ned til de harde lagene noe som gjør det enkelt å bygge dammer og andre anlegg i forbindelse med vannkraftutbygging. Det norske fastlandet ligger i et geologisk sett stabilt område slik at det er lite jordskjelvaktivitet som kan være trussel mot vannkraftanleggene. Store høydeforskjeller over korte avstander gjør at Norges topografi er teknisk og økonomisk godt egnet for vannkraftanlegg.Fra et vannkraftutbyggingsynspunkt er fjellet i Norge av moderat kvalitet og kompleksitet. Dette kan utnyttes til å bygge store deler av et vannkraftverk i undergrunnen, noe som ble gjort i 1950-årene og utover i stadig større skala. Et spesielt forhold er at det er en vel definert overgang mellom fast fjell og løsmassene over. Ismassene under forrige istid sørget for å skure fjellet rent for løse masser. Dette gir mulighetene for å bygge demninger som enkelt kan gjøres tette mot fjellet under.
Innsjøer og vann dekker rundt 16 000 km² eller 5 % av Norges landareal. Disse utnyttes ved oppdemning som hever vannstanden over naturlig vannstand, men også ved senkning som tapper vannet ned under naturlig vannstand. Den korte avstand fra vannskillet til havet, gir ikke opphav til store elver som i andre deler av verden, men mange korte og bratte elver. Dette var gunstig på begynnelsen av 1900-tallet da tekniske og økonomiske forhold ikke tillot annet enn mindre utbygginger som alene kunne forsyne byer og tettsteder. Slike vannkraftressurser var også spredt ut over store deler av landet, slik at svært mange byer fikk egen kraftforsyning.Med økende behov og teknologi kunne store vassdrag utnyttes og attpåtil slås sammen med andre vassdrag. Eksempler er Kvilldal kraftverk, Tonstad kraftverk og Aurland I kraftverk som hver har en årsproduksjon på over 2000 GWh. I dag er det omtrent bare Østlandet ved Oslo som har underskudd på vannkraft, mens spesielt fjordområdene på Vestlandet har stort overskudd. Siden avstanden mellom disse områdene gjerne ikke er lengre enn 200–400 km, er overføringskostnadene av elektrisk kraft lave.
De ulike regionenes, og vassdragenes vannkraftpotensial betegner hvor mye kraftproduksjon en kan  hente ut ved «full» utbygging. Dette kan beregnes matematisk som teoretisk potensial, det vil si største tenkelige produsert mengde vannkraft utfra vassdragenes vannmengder og fallhøyde, i tråd med fysikkens lover. Mer interessant er vannkraftens tekniske potensial, det vil si den potensielle produksjonen en kan oppnå om det også tas hensyn til ingeniørmessige begrensninger, begrensninger i plasseringen av produksjonsanleggene, begrensninger i nedbørsmengder, virkningsgrad, og andre faktorer. Endelig er det mulig å beregne vannkraftens økonomiske potensial, som også tar hensyn til geologiske, miljømessige, og markedsmessige begrensninger.
Det er vesentlig for en kraftregulering å både få nyttiggjort så stor vannmengde som mulig,  samtidig ønsker en å legge inntaket og kraftstasjonen slik at fallhøyden blir stor. Kraftutbyggeren er derfor interessert i å få tilgang til mest mulig av det aktuelle nedbørfeltet. Best mulig utnyttelse av et vassdrag til kraftproduksjon må balansere disse to størrelsene. En løsning kan være å plassere flere kraftverk etter hverandre langs vassdraget, slik Tafjord Kraft har gjort det langs Tafjord-vassdraget og Kraftverkene i Orkla langs Orklavassdraget.
Jevnest mulig energiproduksjon gir best utnyttelse av den investerte kapital. Vannføringen i et vassdrag varierer med årstidene, og vil også være avhengig av hvordan vann lagres i snø og jordsmonn. Et nedbørfelt som ligger i høyfjellet, som er lite og bratt, eller inneholder mye stein og grus, vil resultere i en typisk flomelv. Derimot vil en elv fra et stort flatt områder med store innsjøer, myrer og dypt jordsmonn gi jevnere vannføring, ofte er det tilfelle på Østlandet..
En demning danner en kunstig innsjø og om det er mulig å variere vannvolumet kalles dette for et reguleringsmagasin. I et slikt magasin kan vann lagres og tappes kontrollert ned til kraftstasjonen. Typisk vil magasinene fylles opp i perioder med mye nedbør. Vanligvis fylles norske magasiner både om høsten og sent på våren ved snøsmelting. Tapping av reguleringsdammen skjer i perioder med stort energibehov, som typisk er om vinteren, samtidig er det normalt lite tilsig om vinteren. Reguleringsmagasinene er energilagre i det elektriske kraftsystemet. Det øverste tillatte vannivået kalles høyeste regulerte vannstand (HRV) og nederst nivå kalles lavest regulert vannstand (LRV).I Norge er Storglomvassdammen i Meløy kommune i Nordland fylke den største reguleringsdammen med et reguleringsvolum på 3,5 milliarder m3.Ofte etableres dammer der det fra før er innsjøer. Det er også tilfeller der dammen bygges på et sted der det aldri har eksistert noen innsjø, som Nesjøen i Tydal i Sør-Trøndelag.
Vannkraft har svært store investeringskostnader, men gir langvarige inntekter. De løpende kostnadene til drift av et vannkraftverk er meget små i forhold til inntektene av energisalg. Levetiden for et vannkraftanlegg er også meget lang, og en stor del av de eldste vannkraftverkene som er bygget i Norge er fremdeles i drift.. Eksempler er Glomfjord kraftverk i Nordland fylke og Såheim kraftverk i Telemark fylke.
Vinteren kan i fjellet kan vare i seks måneder, alt etter høyde, og i denne perioden kommer all nedbør som snø. Snøsmeltingen varer i to til tre måneder, fra mai til juli, der vårflommene ofte er på sitt sterkeste i juli når snøsmeltingen også når opp i høyfjellet. Avløpet er minimalt fra desember til mars, selv om det aldri blir helt borte.Forbruket av elektrisk energi følger en nesten motsatt syklus, med størst behov på vinteren. Nesten 60 % av kraftforbruket finner sted i vinterhalvåret, derfor må det meste av energien skaffes fra magasiner.Norges elektrisitetsforsyning er basert nesten bare på vannkraft og det er behov for magasiner som kan levere kraft i perioder med stort behov, med lite tilsig, for eksempel under en kald vinter. Det kan også være behov for å magasinere vann over flere år, for eksempel hvis et nedbørsfattig år følges av en kald vinter. Såkalte flerårsmagasiner kan tappes ned betraktelig ved stort behov og elektrisitetsknapphet unngås. Et eksempel på flerårsmagasin er Blåsjø som det tar tre år å fylle etter nedtapping. NVE har det overordnede ansvaret for forsyningssikkerheten, mens Statnett står for den løpende oppfølgingen. I praksis betyr det blant annet å etterse at magasinfyllingen er akseptable i forhold til forventet forbruk. Utbygging av nye kraftlinjer, eller oppgradering av eksisterende høyspentledninger til høyere spenningsnivå, er andre tiltak.
Fordi nedbør og elektrisitetsbehov kan variere mellom regioner vil det være behov for å overføre strøm over store avstander. Dette krever kraftlinjer med stor kapasitet som kan overføre elektrisitet fra områder med overskudd (stor magasinfylling) til områder med liten magasinfylling og/eller begrensede vannkraftressurser. For eksempel kan Møre og Romsdal i perioder ha stort underskudd av elektrisitet på grunn av kraftkrevende industri og liten magasinfylling, mens andre områder av landet kan samtidig ha stort overskudd..
For å få størst mulig nedbørfelt og stort vanntilsig til kraftverket eller et system av flere kraftverk, blir såkalte «takrenne-tunneler» bygget. Dette er lange tunneler som henter vann fra bekker, elver, isbreer eller innsjøer i eget eller tilhørende nabovassdrag. Ofte fører takrenne-tunnelene vannet direkte til inntaksdammen som har tilknytning til kraftverket. Andre ganger kan det være snakk om å overføre vann fra andre siden av et fjell og så la vattet renne i en naturlig elv ned til inntaksdammen.
Takrenne-tunneler i forbindelse med Svartisen kraftverk, har flere lange tunneler med en samlet lengde er flere mil. Det vestlige tunnelsystemet henter vann fra 40 bekker og vannet føres ikke til inntaksdammen, men direkte inn i tilløpstunnelen. Det østlige tunnelsystemet ble drevet av fire fullprofil  tunnelboremaskiner.
Bekkeinntak er et inntak for bekker og elver ned til en takrenne-tunnel. Noen ganger kan det være så enkelt som et hull rett ned i en tunnel i bunnen av en bekk. Mer vanlig er det at det bygges en demning og vannet ledes over en nesten horisontal rist av stålstaver. Dette for at kvister og andre større gjenstander skal fanges opp og rulle nedover risten, mens vannet renner rett ned og inn i tunnelen.
Ved byggingen av Aura kraftverk i 1953 ble begrepet takrennesystem benyttet første gang i Norge. Kraftverket utnytter Holbuvatnet som inntaksdam, og har Aursjøen og Osbuvatn flere kilometer lenger sør som sine største reguleringsdammer med overføringstunneler imellom. I tillegg er det en takrennetunnel på 14 km som henter vann fra en rekke bekker i fjellområdene vest for Aursjøen. Tokke kraftverk ble startet på slutten av 1950-årene og her var det også en helhetlig og samlet vassdragsregulering av et stort nedbørområde. Et eksempel på en lang vanntunnel, er den rundt 34 km lange driftstunnelen fra Askjellsdalsvatnet til Evanger kraftverk. Ved byggingen var dette verdens lengste vanntunnel.I forbindelse med Ulla-Førreverkene ble det bygget takrenne-tunnel som ligger på lavere nivå enn inntaksdammen til kraftverket. For å få dette vannet opp til inntaksdammen benyttes et pumpekraftverk.
Opp til rundt 1950 var det vanlig at kraftverkene hadde en rørgate med ett eller flere stålrør nedover fjellsiden. Fra inntaksdammen var det gjerne en sprengt tunnel i fjellet med svak helling, den såkalte tilløpstunnelen. Ved overgangen fra tilløpstunnel til rørgaten var det et fordelingsmagasin eller også kalt svingkammer, der vannet fra tilløpstunnelen fordeler seg til rørene. Optimaliseringen av anlegget var gjort slik at lengden av den billige tilløpstunnelen gjøres lengst mulig, mens den kostbare rørgaten, oftest av stålrør, gjøres kortest mulig. Fremdeles er mange slike anlegg i drift.Mellom 1950 og 1960 ble det vanlig å legge både kraftstasjon og hele vannveien i fjellet. Trykksjakten kunne gjerne være utført som en stålforet tunnel, det vil si at rommet mellom den råsprengte tunnelen og stålrøret fyltes med betong. En fordel med dette var at når kostnadene for sprengte tunneler gikk ned ble arrangementet billigere når en unngår en lang rørgate. Fra 1960 ble det vanlig å sløyfe stålforingen i tilfeller der fjellet er godt nok. Altså at også trykksjakten utføres som en råsprengt tunnel.Rundt 1975 begynte en å lage hele tunnelen fra inntaksdam til kraftverk som en sammenhengende trykksjakt. Svingkammeret må fremdeles være inkludert, og med dette arrangementet bygges denne inn i fjellet noe før selve turbinene, se nedre figur i skissen til høyre.Av verdens rundt 400 undergrunns kraftstasjoner ligger over 200 i Norge. Typisk utføres kraftstasjonene i undergrunnen med turbiner og generatorer arrangert horisontalt fordelt over flere etasjer. Transformatorer og elektriske installasjoner står enten inne i fjellet eller utenfor. I Norge er francisturbinen den mest utbredte turbinen, se tabell.
Kraftverk er ofte plassert rett ved vassdraget som er regulert, slik at vannet strømmer tilbake i elven etter å ha gått gjennom turbinen. Mellom inntaksmagasinet og kraftverket blir det derfor lite vann i elven, dette kalles restvannføring, men det kan også skje at elven blir helt tørrlagt. Konsesjonen som er gitt for utbyggingen gir bestemmelser for dette. Ikke sjeldent er det strenge krav til minimumsvannføring. Nærliggende vann kan også bli oppdemt og vannet overført i tunneler til inntaksmagasinet. Vann fra nabovassdrag kan også overføres i lange tunneler for å utnyttes i en fjern kraftstasjon. Ved bekkeinntak renner vann fra mindre elver rett ned i en kanal for å bli overført til et magasin. Slike kraftutbygginger kan være svært omfattende med tunneler på mange kilometer. Aurland kraftverk og Svartisen kraftverk er norske eksempler på dette. Aller enklest kraftutbygginger er det når kraftverket og inntaksdammen er i samme konstruksjon eller står svært nært hverandre, slik det er vanlig i elvekraftverk. Et eksempel er Alta kraftverk i Finnmark.
Ved driftsplanleggingen i det liberaliserte nordiske kraftmarkedet, som det norske kraftsystemet er den del av, er det kjøpere og selgere av elektrisk energi som planlegger produksjonen. Hvert kraftselskap planlegger hvor mye kraftverkene skal produsere time for time. Dette innebærer også at noen kraftverk stanses, for eksempel fordi magasinene er tomme, en vil spare vannet til en tid med høyere pris eller for å få utført nødvendig vedlikehold. På den annen side kan det være et sjansespill å vente for lenge med å produsere kraft, kanskje må en aktør selge sin vannkraft billig for å unngå at magasinene renne over. Om magasinene virkelig renner over går vannet til spille, uten noen inntekter.
I markedet for krafthandel skjer handelen dagen i forvegen. Noe selges og kjøpes på langtidskontrakter, kanskje flere år i forvegen, men mye avgjøres på korte tidsperspektiver. Denne produksjonsplanleggingen kan ikke treffe helt presist: Det kan bli varmere eller kaldere vær slik at husholdningene bruker mer eller mindre energi enn forutsatt. Videre kan smelteverk og annen kraftintensiv industri måtte stanses uforutsett. Det kan også oppstå utfall av kraftlinjer, transformatorer eller aggregater får feil og må stanses. Statnett har til oppgave å sørge for den endelige balansen, og er systemansvarlig i Norge.Det må altså være balanse mellom produksjon og forbruk, og i stor grad skjer dette automatisk av regulatorer. For å utligne ubalanser mellom forbruk og produksjon av elektrisk kraft, må det finnes reserver i kraftproduksjonssystemet som kan aktiveres. Dette kan for eksempel være kraftstasjoner som ikke er i drift, men som på kort varsel kan startes for kortere eller lengre tid. Dette omtales som regulerkraft. Denne energien omsettes i et nordisk regulerkraftmarked. Responstiden for å aktivere disse reservene er opptil 15 minutter i Norge.
I 1977 ble det lagt en høyspent sjøkabel mellom Norge og Danmark (Cross-Skagerrak). Senere har flere kabler blitt etablert mot utlandet, og en fjerde ble satt i drift i desember 2014. Dette øket overføringskapasiteten fra 1000 MW til 1700 MW. NorNed er en annen sjøkabelforbindelse, som ble tatt i bruk i 2008 mellom Norge og Nederland. Denne har en kapasitet på 700 MW.NordLink er en sjøkabelforbindelse under planlegging mellom Norge og Tyskland. Den er planlagt med en kapasitet på 1400 MW og skal være i kommersiell drift i 2020. Enda en forbindelse under planlegging er North Sea Network, som skal gå mellom Norge og Storbritannia. Denne vil også få en kapasitet på 1400 MW. Med disse to kablene vil eksportkapasiteten til utlandet økes med 50 % fra nivået i 2014. Det forventes at vannkraft vil erstatte fossile energikilder i Europa, men også bidra til verdiskapning i Norge.Norges vannkraftbaserte kraftsystem med sin store magasinkapasitet er spesielt interessant for kraftutveksling med naboland med termiske kraftsystemer, det vil si stort innslag av dampkraftverk. En grunn er at vannkraftverkene har evne til hurtig å endre produksjonen, mens kraftstasjoner med dampturbiner ikke kan endre sitt effektpådrag like hurtig. Dette er en ulempe når forbruket gjennom døgnet endrer seg, spesielt om forbruket har en kortvarig topp eller reduseres hurtig. En tilknytting til det norske systemet vil derfor kunne bidra med effekt når behovet i disse landene øker og minker. En annen grunn til at kraftkablene er gunstige er de store årvisse variasjonene som kan oppstå i det norske kraftsystemet: I år med mye nedbør vil en ha større innenlandsk produksjon enn forbruk av energi. Dette medfører mulighet for eksport fra Norge. I år med lavt tilsig og høyt forbruk, for eksempel under en kald vinter, vil Norge derimot være avhengig av import fra nabolandene.Sjøkabelforbindelse til Tyskland skal først og fremst skaffe balansekraft, forbindelsen til Nederland og den fremtidige til Storbritannia vil på sikt også dekke et slikt behov. Utveksling av balansekraft innebærer hurtig endring av effektoverføring for å balansere variabelt behov eller produksjon. Spesielt vindmøller og solenergi har behov for slik balansering, da produksjonen endrer seg med vær og vind. Norge blir av den grunn kalt «Europas grønne batteri».
Norge har en mangfoldig vassdragsnatur med høye fosser, stryk og innsjøer. Vassdragene består ofte av mange små innsjøer, sideelver og bekker. Nesten alle de store vassdragene starter i høyfjellet, og norske elver er derfor preget av fosser og stryk. 10 av verdens 27 høyeste fosser finnes i Norge. I alt 15 av Norges 20 høyeste fossefall er regulert til vannkraftproduksjon. Om lag 70 % av Norges vassdrag er berørt av kraftutbygging. Det gjelder også de fleste av de største laksevassdrag. Om lag 5 % av arealet i Norge er dekket av ferskvann og det finnes rundt en halv million innsjøer og vann av ulik størrelse. Et område som tilsvarer mer enn halvparten av det totale vannarealet er neddemmet. Vel 17 % av elvestrekningene og over 30 % av innsjøarealene kan ha fått endret sin økologiske tilstand vesentlig på grunn av kraftregulering.Konsekvensen av reguleringen for fisket i elvene har fått særlig oppmerksomhet. I vassdrag som er regulert kan demninger og kraftverk være et fysisk stengsel, dessuten kan endret vannføring endre forholdene for fisken vesentlig. I anadrome vassdrag, altså vassdrag med fisk som vender tilbake for å gyte, kan dette få store konsekvenser for den lokale  laksebestanden.Ved oppdemning av et landområde eller en dal vil landområder bli ubrukelige for de aktivitetene som tidligere var mulig. Alta kraftverk er et eksempel på dette. Se bilde til høyre som gir et inntrykk av dette.
Når tidligere vegetasjon demmes opp blir det mye plantenæringsstoffer som planteplankton som svever i vannet kan nyttiggjøre seg. Dette gir igjen næring for dyreplankton som øker i mengde og igjen er mat for små kreps og andre vanndyr. For fisken i dammen kan dette bety mye føde og fiskebestanden kan komme til å øke. Under oppdemning av Pålsbufjorden ble dette fenomenet observert. Etter noen år er denne effekten over.Ved første gangs oppdemning vil skog og annen biomasse bli satt under vann, om det ikke hugges vekk før vannfyllingen. Biomasse vil kreve oksygen ved nedbryting og i en slik kunstig innsjø vil det bli underskudd på oksygen og kjemiske prosesser som danner dihydrogensulfid (H2S) kan starte.
I en naturlig innsjø er vannstandsvariasjonene ofte små. I de grunne områdene nært land vokser det bunnplanter, og bunndyr trives her hvor de både finner skjul og mat. Disse er igjen mat for fiskene. Innsjøer med mye fisk har gjerne denne typen soner, som går ned til rundt seks meters dyp. Med regulering av dammer blir området mellom HRV og LRV lagt tørre, noe som gjør at disse bunnplantene forsvinner. Etter flere år med erosjon fra bølger og is, vil det bli omfattende påvirkning slik at også jordsmonnet vaskes vekk. Da vil det etter flere år bare være stein og glatte berg igjen. Aursjøen mellom fylkene Oppland og Møre og Romsdal og Storevatn i Lom er eksempler på dette. I slike tilfeller vil det ikke lenger være forhold for rotfaste bunnplanter og næringsgrunnlaget for fisk blir dårlige. For fugler og andre dyr som spiser bunndyr kan tilstanden i en slik regulert innsjø bety at de forsvinner fra området. Imidlertid kan det oppstå gunstige forhold for bunnplanter nedenfor LRV i tilfeller der reguleringssonen ikke er for stor. Dette avhenger av at det kommer nok lys ned til bunnplanet den tiden vannstanden er høy.I tilfeller der reguleringen bare er opptil tre meter kan det bli bedre forhold for bunnplaneter. Spesielt i langgrunne partier kan vegetasjonen være intakt og noen ganger øke. I slike tilfeller kan artsrikdommen være stor, med mange planter og bunndyr. Reguleringssonen fører til blottlagte områder som utsettes for kulde om vinteren. Dermed kan en innsjø bli mer lik arktiske forhold. Bunnfaunaen skifter karakter, slik at en får mer av de bunndyrene som er typiske lenger nord. Skjoldkreps kan dermed komme til å trives, denne er mat for ørret og populasjonen av denne kan få fortsatt gode forhold etter en regulering. Mårvatn på Hardangervidda er eksempel på dette. Generelt skjer det en dreining mot planktonetende fisk som sik og røye i en regulert innsjø, men ørret kan gå over til planteplankton slik at denne også kan være til stede. Er det derimot en stor populasjon av planktonspisende fisk, kan det bli for lite næring for ørret og denne bestanden reduseres.
Ved nedtapping om vinteren vil isen legge seg opp på reguleringssonen og sprekke. Dette fører til bratte isflak med sprekker ned mot området med islagt vann. Ved økt vannstand senere på vinteren, for eksempel med overføring av vann fra en annen regulert innsjø, kan det bli overvann (vann oppå isen). Slike forhold kan være farlige både for mennesker (skiløpere) og dyr ved fall ned i dype sprekker, eller at overvannet forhindrer ferdsel.
I anadrome vassdrag blir demningen et stengsel som i forskjellig grad hindrer fisken i å svømme opp i elven for å gyte. Ørret som naturlig holdt til i innsjøen kan få motsatt problemet ved at den vandrer nedover elven for å gyte, noe som demningen forhindrer. Laksetrapper kan være til hjelp for dette, se avsnitt nedenfor.
Ofte vil en regulering av en elv føre til at vannet som kommer ut fra kraftstasjonen har en høyere temperatur enn det som er naturlig i elven. Grunnen er at vannet til kraftstasjonen tappes ut langt nede i et magasin der temperaturen kan være forskjellig fra temperaturen i de øvre vannlagene. Det naturlige utløpet vil alltid være fra det øverste vannlaget i innsjøen. Vannet i elven vil normalt ha en temperatur på rundt 0 °C om vinteren, så det er ikke snakk om en stor temperaturøkning. Allikevel påvirker dette insekter, bunndyr og fisk, som har egg og larver som har sin naturlige hvileperiode om vinteren. Insekter kan starte å klekkes tidligere når deres livssyklus endres. Når så utviklede insekter kommer opp i kald vinterluft dør de. For laks og øret kan den økte temperaturen føre til endret tidspunkt for gyting. Slike arter er tilpasset den historiske syklusens i elven og har utviklet seg siden istiden for 10 000 år siden. Endringen fører til uheldige livsbetingelser.De vanligste effekter i norske vassdrag er redusert sommervannføring, redusert sommertemperatur, økt vintervannføring og økt vanntemperatur om vinteren. Nedsatt sommertemperatur i en elv kan også skje av samme årsaker som nevnt over. Dette vil på den annen side føre til redusert vekst for både bunndyr og fisk. Normal begynner laksungene i en norsk elv å vokse om våren med en temperatur på rundt 7 °C, og ved 16–17 °C vokser de raskest. Blir temperaturen lavere en dette påvirker det veksten mye. Generelt er veksten for fisk som skal vokse opp avhengig av både temperatur og tid. Reduseres dette produktet, av temperatur og tid, blir kullene mindre. I elver med lav vannføring om sommeren kan veksten for fisk og bunndyr øke, spesielt om det er laget terskler (små demninger som danner vanndammer). I slike tilfeller blir det gunstige forhold for ungfisken. Problemet blir gjerne at laksen får problemer med å svømme opp i elven for å gyte, fordi tersklene danner hindre. Noen regulerte elver kan få endringer av temperaturen over kort tid, for eksempel når kaldt vann fra breer slippes gjennom kraftverket. Igjen kan naturlige sykluser for livet i elven bli påvirket i negativ retning.I Altaelva er fiskens fettreserver i området nedenfor utløpet av kraftverket meget små, og på grensen av det som er mulig å overleve på om våren. Dette kan ha sammenheng med forhøyet vanntemperatur om vinteren. Dermed blir fisken mer aktiv, uten at fisken klarer å kompensere økt fysiologisk aktivitet gjennom økt næringsinntak. Foruten at dette fører til økt dødelighet av ungfisk i elven, er det også sannsynlig at smolt som klarer å vandre ut, vil ha reduserte muligheter til å overleve overgangen til sjøvann. Det er også indikasjoner på at presmolt som utsettes for moderat forsuring i ferskvannsfasen, får ekstra dødelighet når smolten vandrer ut i sjøen. Generelt er temperaturendringer som skjer i et regulert vassdrag i Norge av mange sett på som en av de viktigste faktorene for endringer i bunndyrfaunaen.
Hensikten med reguleringen av vassdraget er å få kontroll på den totale vannmengden slik at kraftproduksjonen skjer i de ønskede periodene av året. Vanligvis er vårflommen og høstflommen årvise perioder med normalt meget høy vannføring i en elv. Etter en kraftverksutbygging blir det ofte mer vannføring sommer og vinter, men flommene blir mindre. Med mindre vanndekkede områder i elven ved minstevannføring reduseres bunnvegetasjon og dermed også mengden bunndyr, som igjen gir mindre fisk. Et annet fenomen er at sedimenter avsettes i større grad når vannstrømningen blir lavere og flommene færre. Dette har gitt både positive og negative konsekvenser. Laksen kommer for å gyte ved stor vannføring og trenger vann for å svømme oppover elven, ved redusert vannføring kommer den seg ikke til gyteplassene. For øvrig er det tilfeller med betydelig økt bestand på grunn av endret vannføring.Der elven strømmer over grunne områder vil det om vinteren kunne bli isdannelse som dekker elven og is som skurer på elvebunnen. Konsekvensen er at bunnvegetasjonen ikke får etablert seg. I andre tilfeller blir vannføringen større og mer stabil om vinteren, noe som gir økt bunnvegetasjon. Dermed kan forholdene bli bedre for bunndyr og fiske. Orkla i Trøndelag (tidligere i Sør-Trøndelag er et eksempel som viser at moderat utvikling av bunnvegetasjon er fordelaktig. Større vanndekkede områder av elvebunnen kan føre til bedre forhold for smolt og bedre ressursgrunnlag for fisk. Økt vannføring om vinteren i Suldalslågen er et eksempel på negative konsekvenser av økt vintervannføring, fordi vegetasjonen i elven ble vasket vekk. Dette førte i neste omgang til mindre bunndyr.Det er fare for at endret vannføring påvirker sammensetningen av stein og grus i elvebunnen, altså det som kalles substrat når det danner livsområde for organismer og dyr. Et heterogent bunnsubstrat er positivt fordi det gir mange hullrom av forskjellig størrelse i bunnen. Kornfordelingen i substratet er bestemt av vannføring/vannhastighet. På sikt vil derfor en vassdragsregulering påvirke kornfordelingen og substratets beskaffenhet. Bunndyrene kan tilpasse seg endringene i substratet. For laksunger kan dette bety at kvaliteten på næringen endres. Siden årsyngel av laks og eldre laksunger spiser forskjellig bytte, kan endringene i næringen være positiv eller negativ for laksungene avhengig av deres livsstadium. Småkortet substrat favoriserer små livsformer, mens større dyr får færre tilholdsteder.Mindre utspyling av organisk materiale, som er næring for bunndyr, gir planterestspisere et bedre næringsgrunnlag. I tillegg vil temperaturen kunne øke noe. Økning både i temperatur og organisk materiale vil virke positivt på bunndyrproduksjonen. I elver med redusert vannføring er faren for «skadeflom» med betydelig utspyling av både organisk og uorganisk materiale redusert.Ved vannkraftreguleringer i Norge vil elvene gjerne stykkes opp ved at det bygges demninger flere steder og vann overføres mellom vassdragene. Det som er igjen av en elv i en dalbunn kan ofte være sterkt redusert. Dermed er det skapt et nytt, men mindre vassdrag. Biologisk vil det nye vassdraget være ulikt det opprinnelige siden dynamikken i det opprinnelige vassdraget har blitt endret på mange punkter ved regulering. Eksempelvis vil betydningen av innsjøenes produksjon av biomasse for vanndyrene som lever av mikroorganismer nedstrøms bli svekket eller ødelagt. Dette skjedde for eksempel i Aurland nedenfor Vassbygdevatnet etter at Vangen kraftverk ble bygd. Regulerte vassdrag hvor anadrome elvestrekninger har mistet mye av nedslagsfeltet, inkludert innsjøer, kan derfor få et nytt og langt lavere biologisk produksjonspotensial i tråd med sammenhengen mellom nedslagsfeltets størrelse og avkastning per elvestrekning. Opprinnelig produksjon av laksunger kan derfor bli mindre siden bæreevnen er endret.På den annen side kan mindre flom i vassdraget føre til mindre konsekvenser for bebyggelse, infrastruktur og dyrket mark. Dette er tilfelle i Gudbrandsdalslågen der konsekvensene av flom kan dempes med tapping av magasiner før vårflommen kommer.
Der vannføringen i et vassdrag hurtig reduseres kan områder langs elvebredden hurtig bli tørrlagte og fisken greier ikke å følge med. Dette fører til redusert fiskebestand. Hurtig økt vannføring kan være spesielt ugunstig fordi smolt tas med vannstrømmene og føres vekk. I Altaelva ble det gjennomført et forsøk med stranding av laksunger i april 1992. En reduksjon i vannføringen fra 33 til 20 m³ /sek over en periode på 1,5 time førte til at minst 1–1,5 fisk/m² strandet. Før dette forsøket hadde det også vært flere brå endringer i vannføringen.I de senere årene har det blitt mer vanlig med såkalt effektregulering i regulerte vassdrag. Det innebærer at energiproduksjonen økes på tider av døgnet der kraftprisen er høy. En konsekvens av dette er hurtig økende vannføring i elven nedenfor kraftverket. På grunn av dette kan sedimenter virvles opp i vannet. Denne fører videre til økt erosjon, men etter en tid vil sedimentene vaskes vekk og problemet avtar. En annen uheldig effekt som oppstår i perioder med redusert vannstand i elven er at grunnvannet innenfor strandsonen kan komme over vannspeilet. Grunnvannet i massene langs elven vil ha overtrykk, og strømmer ut. Utslag av grunnvann vil da kunne føre med seg sedimentene i strandsonen. Dette fører til erosjon langs bredden i tillegg til at løsmasser transporteres videre i elvevannet.
Elver som renner gjennom befolkede områder er gjerne resipient for jordbruksavrenning, kloakk og annen forurensing, og i spesielle tilfeller tungmetaller fra gruvevirksomhet. Ved perioder med lav vannføring blir konsentrasjonen av denne forurensningen større og kan virke sjenerende, for eksempel ved at bakterieinnholdet vil øke. Kombinasjonen av mindre bunnareal og økt konsentrasjon av forurensning kan være sterkt skadelig for bunndyr, vekster og fisk. Generelt kan redusert flom i en elv føre til mindre utspyling av forurensing som har hopet seg opp.Et annet kjemisk fenomen er luftovermetning. Over et visst nivå har dette dødelige konsekvenser for fisk. Det forekommer når luft blir sugd inn i inntaket til kraftverket. Denne luften blir blandet med vann som er under trykk i tunnelen ned mot turbinene i kraftverket. Når trykket øker, løses luften opp i vannet. Ved hurtig trykkfall etter at vannet forlater turbinene, oppstår det overmetning av oppløst luft i vannet. Dette kan sammenlignes med en flaske med brus der karbondioksid er oppløst i væsken. Fenomenet som skjer i turbinen er noe av det samme som skjer ved å riste på flaske og så åpne korken, da vil store mengder bobler strømme ut av flasken. Nitrogen er hovedbestanddelen i luft, og alle organismer som puster i vann som er luftovermettet, vil få gassblæresjuke fordi de ikke klarer å bli kvitt nitrogenet i vannet. Dødelighet av laks som følge av luftovermetning fra kraftverk er påvist i Nidelva ved Arendal, flere steder på Vestlandet, og i Driva i Møre og Romsdal. I Tafjorden måtte et oppdrettsanlegg flyttes lengre vekk fra kraftstasjonen Tafjord 4 for å unngå fiskedød. Luftovermetning kan vanligvis begrenses ved tiltak i inntakssystemet til kraftverk som forhindrer at luft suges inn.
De hydrologiske forholdene i vassdragene påvirker også forholdene i sjøområdene utenfor. Norske fjorder er om våren og forsommeren påvirket av ferskvannstilførsel fra vassdrag, spesielt inne i fjordene er dette merkbart. Saltholdighet, strømforhold, tykkelse på brakkvannsslaget og temperatur er de faktorer som er mest påvirket. Dersom en betydelig del av ferskvannstilsiget magasineres, vil det påvirke disse faktorene. Smolten som kommer ut i sjøen på denne tiden av året, vil derfor møte andre forhold enn det som var opprinnelig. Dersom det er høgere saltholdighet, vil dette kunne skape osmotiske problemer for laksesmolten. Videre er det vist at smolten følger strømmene under utvandringen i fjordsystem. Dersom strømmene blir redusert som følge av redusert ferskvannstilførsel, betyr dette redusert utvandringshastighet for smolten. Dette vil igjen bety økt predasjon og muligheter for økt påslag av lakselus. Problemer knyttet til effektene av reguleringer utenfor vassdragene, har hittil vært lite påaktet.Et annet forhold som har betydning for menneskers og dyrs ferdsel er svekket istykkelse i innsjøer eller fjorder der regulerte vassdrag har sitt utløp. På grunn av endrede og større vannstrømmer om vinteren vil isen kunne bli svak. Der det før var mulig å gå på isen vil dette kunne bli farlig.
I elver med fosser vil reguleringen gjøre disse mindre, dette gir mindre fossesprøyt. Fossesprøyt draes med vinden over større områder og gir fuktighet for spesielle planter og mosser. Redusert fossesprøyt redusere mengden av planter som kvann, kildemjølke og bekkesildre.
Nasjonal rødliste er en liste med de organismer og dyr som står i fare for å utryddes. Totalt 267 arter med tilknytning til innsjøer, elver og bekker, 275 arter med tilknytning til våtmarker og 216 arter i flomsonen står på rødlista som truet eller nær truet. Flere av artene er tilknyttet både ferskvann og våtmarker. Vannkraftutbygging øker risikoen for at en del arter vil kunne dø ut. Omfattende regulering av fosselandskap kan forringe eller ødelegge biotopene til erler og fossekall.
En vannkraftutbygging føre ofte til redusert vannføring i elvene, og tørre elvebunner. Fosser og stryk kan forsvinne eller bli redusert, og spesielt kan reguleringssoner i dammer oppfattes som svært skjemmende. Estetisk er reguleringssoner et problem, spesielt der jordsmonnet vaskes ut og bare stein og grus blir igjen. I innsjøer i høyfjellet er dette et mindre problem siden det uansett bare er svaberg og stein i strandsonen. Bygging av veier og kraftledninger, samt deponier fra stein som tas ut for vanntunneler kommer i tillegg til dette.
Fiskebestanden vil ved de fleste vannkraftutbygginger bli negativt påvirket, noe som kan påvirke populære fritidsaktivitet som fiske i elver og innsjøer, spesielt sjøørret- og laksefiske. For reiselivsnæringen vil ofte vannkraftutbygging få negative konsekvenser. I noen tilfeller kan kulturminner bli skadet eller forsvinne under vann ved oppdemning. På grunn av de skader som vannkraftutbygging fører til ble det i 1999 laget en utredning (NOU 1999: 9) for Miljøverndepartementet for å se på skadene spesielt for laksefisket.
Det settes ut smolt og tidligere ble det eksperimentert med næringsdyr for fisk. Eksempler på næringsdyr som er forsøkt satt ut er istidskreps, mysis, og skjoldkreps. Det er også forsøkt å sette ut rovfisk for å ta små planktonspisende fisk som er en konkurrent i næringsveien for de fiskene som er interessante for sportsfiskere. I elver er etablering av terskler, det vil si lave demninger i betong, benyttet for å få kunstige vannspeil ved lav vannføring. Estetisk forbedrer dette inntrykket av elven, selv ved lav vannføring. Det oppstår gjerne mange bunndyr i slike dammer, dette fordi det oppstår høye vanntemperaturer og biologisk materiale farer ikke bort med strømmen. Dermed blir det mye mat for fisken. Laksetrapper er også et mye brukt tiltak. Steinsetting av bunn og kanter har også blitt utført i en del regulerte vassdrag.Eldre kraftverk har som regel få restriksjoner på driften av hensyn til laks. I slike tilfeller forekommer ofte hyppige og store vannføringsendinger. I nyere utbygginger (for eksempel Alta og Orkla) er det i økende grad tatt hensyn til laksen når manøvreringsreglement er blitt fastsatt. Krav til minstevannføring og bestemmelser om stabilitet i vannføring har avgjørende konsekvenser for virkning på laks i regulerte vassdrag. Undersøkelser i Orkla har vist at ved å øke minstevannføringen om vinteren i størrelsesorden fem ganger, så har produksjonen av smolt økt med opptil 80 %. I dag er ofte det viktigste tiltaket for å avbøte miljøpåvirkninger krav til minstevannføring og restriksjoner på reguleringshøyden i dammer, samt utsettinger, fisketrapper, terskler.For å spare verdifull vassdragsnatur, vedtok Stortinget våren 2001 å si nei til store nye prosjekter der en griper inn i urørt natur som er viktig for miljøet. I de nærmeste årene skal myndighetene gjennomgå gamle reguleringstillatelser. Hovedmålet med dette er å bedre miljøforholdene i tidligere regulerte vassdrag. Her skal man ta hensyn til nye lover og regler som for eksempel den norske vannforskriften. Ifølge denne forskriften skal det lages forvaltningsplaner som beskriver hva som skal gjøres for å ta vare på naturen på best mulig måte. Det er NVE som skal samordne dette arbeidet nasjonalt.For tiden (2014) er det 800 søknader om utbygging av vannkraft i Norge. Noen få av disse er relativt store kraftverk, men de fleste er småkraftverk. De mest kontroversielle utbyggingen er ifølge Aftenposten og Naturvernforbundet: Ullsfjorden/Lyngen i Troms, Vasja i Nordland, Trongsfoss i Nord-Trøndelag, Garbergselva i Sør-Trøndelag, Einunna i Hedemark, Gjengedalsvassdraget og Vigdøla i Sogn og Fjordane, Nedre Otta i Oppland, Godfarfossen i Buskerud, Øystesevassdraget i Hordaland, Daleelva og Lysefjorden i Rogaland. Det var etter at det ble åpnet for grønne sertifikater at en subsidiering gjør mange små prosjekter lønnsomme. Småkraftverkene har gjerne blitt sett på som lite problematiske, men det samlede omfanget blir av naturforkjempere ansett som problematisk.Småkraftverkene medfører også tekniske inngrep i naturen. I en del områder er det stor tetthet av foreslåtte prosjekter, slik at mulige effekter ifølge NINA må vurderes på større geografisk skala enn hvert enkelt prosjekt isolert.
Kraftutbygginger og elektrisitet har representert store endringer i samfunnet og en enorm velstandsutvikling. I Norge og de fleste andre land startet denne utviklingen i 1880-årene og skjedde med stadig større fart utover på 1900-tallet. Kraftstasjonene som ble bygget i denne tidlige epoken ble sett på som det ypperste av avansert teknologi og vitenskapelig fremskritt. Vannkraften  skapte industriutvikling, arbeidsplasser og en enklere hverdag for folk flest. Noen av datidens beste arkitekter ble involvert for å utforme kraftstasjonenes eksteriør og interiør. Formgivningen viste kraftverkenes betydning og var viktige symbolbygg.
NVE fikk i 2006 ferdig et prosjekt kalt «Kulturminner i norsk kraftproduksjon» (KINK). Dette arbeidet ble igangsatt etter at den daværende regjeringen ønsket en styrking av den tekniske sektorens kulturminner.
Arkitekten Thorvald Astrup (1876–1940) tegnet noen av de første store kraftverkene i Norge. Eksempler er Tyssedal kraftanlegg, Svelgfoss kraftverk, Bjølvo kraftverk og Såheim kraftverk. Det siste ble tegnet sammen med Olaf Nordhagen (1883–1925). Astrup stod for en monumental stil med bruk av nyklassisisme og senere funksjonalisme. Nordhagen er mest kjent som leder av restaureringen av Nidarosdomen, men han var arkitekt for flere større vannkraftverk, blant annet Vemork kraftverk, Follafoss kraftverk, Årlifoss kraftverk og Glomfjord kraftverk, samt det allerede nevnte Såheim kraftverk. Disse kraftverkene fikk et «katedralpreg» med høyreiste tårn og turbinhaller som enorme kirkeskip.
Da kraftstasjonene ble installasjoner i fjellhaller fra 1940-årene ble det slutt på symbolbygg. Tidens generelle tendens var nøkternhet og kraftverkene skulle nå tilfredsstille de rent tekniske krav. Arkitektene fikk imidlertid oppgaven med å utforme selve portalen eller portalbygget i forbindelse med tunnelen inn til kraftstasjonens fjellhall. Også maskinsalen er i mange tilfeller formgitt av arkitekter. Om fjellet har god kvalitet er veggene i maskinhallen ofte ubehandlet berg, noe som ble sett på som et radikalt grep rent estetisk da det første gang ble gjort. På grunn av fare for nedfall fra taket (henget) er det ofte en himling av betong her.Geir Grung (1926–1989) var en modernistisk arkitekt som tegnet mange av etterkrigstidens store kraftverk som Mykstufoss kraftverk, Suldal I kraftverk, Suldal II kraftverk, Røldal kraftverk, Novle kraftverk, Tysso II kraftverk, Tonstad kraftverk og Tjørhom kraftverk. Han representerte en kraftfull ekspressiv modernisme med brutalismens kjennetegn. Kraftverkene i forbindelse med Suldal og Røldal er utnevnt av avisen Morgenbladet til å være blant etterkrigstidens 12 mest betydningsfulle byggverk i Norge.
De kraftverkene i Norge som er utpekt til å være bevaringsverdige kulturminner er: Kuråsfoss kraftverk, Hammeren kraftverk, Kykkelsrud kraftverk, Dalsfoss kraftverk, Tysso I kraftverk, Oltedal kraftverk, Vemork, Bøylefoss kraftverk, Vamma kraftverk, Langerak kraftverk, Herlandsfoss kraftverk, Glomfjord kraftverk, Nomeland kraftverk, Rånåsfoss kraftverk, Hakavik kraftverk, Solbergfoss kraftverk, Nore I kraftverk, Sauda III kraftverk, Skjerka kraftverk, Nedre Fiskumfoss kraftverk, Hol I kraftverk, Nedre Vinstra kraftverk, Nea kraftverk, Skogfoss kraftverk, Braskereidfoss kraftverk, Alta kraftverk og Svartisen kraftverk. Disse kraftverkene skal til sammen gi en oversikt over vannkraftutbyggingen i Norge fra slutten av 1800-tallet og frem til i dag. De er et representativt utvalg teknisk og på andre måter, og er valgt ut i forbindelse med prosjektet «Kulturminner i norsk kraftproduksjon».
Eie, John (2000). Dammer og kraftverk (2 utg.). Kristiansand: NKI Forlaget. ISBN 82-562-5079-8. 
Hveding, Vidkunn (1992). Vannkraft i Norge. Trondheim: NTH, Institutt for vassbygging. ISBN 8275980186. 
Thue, Lars (2006). Statens Kraft. Bind 1: 1890-1947 – Kraftutbygning og samfunnsutvikling. (2 utg.). Universitetsforlaget. ISBN 978-82-15-01054-0. 
Skjold, Dag Ove (2006). Statens Kraft. Bind 2: 1947-1965 – For velferd og industri. Universitetsforlaget. ISBN 978-82-15-01084-7. 
Vogt, Johan (1971). Elektrisitetslandet Norge – Fra norsk vassdrags- og elektrisitetsvesens historie. Universitetsforlaget. 
Økland, Jan (1995). Vann og vassdrag. 1 : Ressurser og problemer. Stabekk: Vett & viten. ISBN 8241201516.
