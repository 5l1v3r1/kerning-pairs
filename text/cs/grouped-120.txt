
Litomyšl (německy Leitomischel, Leutomischel) je město v okrese Svitavy v Pardubickém kraji na české straně bývalé zemské hranice s Moravou. Je vzdálené 17 km severozápadně od okresního města Svitavy (přičemž až do roku 1960 bylo samo sídlem okresu) a 13 km jihozápadně od Ústí nad Orlicí. Litomyšl se rozkládá na ploše necelých 34 kilometrů čtverečních v centrální části Svitavské pahorkatiny na řece Loučné v nadmořské výšce 330 metrů. Do katastrální výměry Litomyšle spadají územně samostatné části Kornice, Nová Ves u Litomyšle, Pazucha, Pohodlí a Suchá. Žije zde přibližně 10 tisíc obyvatel.
Název města pochází ze staročeského osobního jména Ľutomysl. Litomyšl získala městská privilegia v roce 1259 (potvrzeno 1263) od krále Přemysla Otakara II. jako poddanské město místního premonstrátského kláštera, jehož symbol lilie přejalo město do svého znaku. Vývoj města je úzce svázán s jeho vrchností – nejprve církevní (premonstrátský klášter, litomyšlské biskupství), později světskou (Kostkové z Postupic, Pernštejnové, Trauttmansdorffové, Valdštejnové-Vartenberkové, Thurn-Taxisové). Ve městě se narodila nebo působila řada předních osobností, mj. Bedřich Smetana, Alois Jirásek, Božena Němcová, Josef Váchal nebo Olbram Zoubek.
Zámecké návrší i samo město nabízí spojení historické architektury (renesanční zámek na seznamu Světového dědictví UNESCO, barokní kostel Nalezení svatého Kříže a gotický kostel Povýšení svatého Kříže) s moderními uměleckými směry (revitalizace a projekty Josefa Pleskota). Ve městě se celoročně koná řada akcí a festivalů (Smetanova Litomyšl, Litomyšlské dny barokní tradice, ArchiMyšl, Gastronomické slavnosti M. D. Rettigové). Litomyšl je proto často označována jako „moderní historické město“.
První zmínka o Litomyšli se vztahuje k roku 981 v Kosmově kronice české (Lutomisl), která byla ale sepsána až ve 12. století. Tehdy měl stát na litomyšlském návrší strážní hrad střežící panství Slavníkovců a nedaleko procházející obchodní cestu evropského významu – tzv. Trstěnickou stezku (jeho lokalizace není jasná, možná šlo o nedaleké hradiště Benátky). Po vyvraždění Slavníkovců roku 995 přešlo území do rukou Přemyslovců.
Olomoucký biskup Jindřich Zdík pozval do Litomyšle v polovině 12. století řád premonstrátů a založil roku 1145 premonstrátský klášter Olivetská hora (lat. Mons oliveti). Premonstráti dosáhli vysoké úrovně hospodářské a kulturní, a tak byla Litomyšl povýšena roku 1259 na město. Znak města (stříbrná lilie na červeném poli) byla převzata právě ze znaku premonstrátů (zlatá lilie na modrém poli).
Díky úspěšné premonstrátské kolonizaci a umístění Litomyšle mezi Prahou a Olomoucí založil Karel IV. v roce 1344 biskupství litomyšlské. V postavení litomyšlských biskupů působili např. Jan ze Středy, Albrecht ze Šternberka a Jan Železný.
Husité město napadli ve dvou vlnách v letech 1421 a 1425. Město velice poškodili také kvůli vystupování Jana Železného na Kostnickém koncilu proti Janu Husovi. Král Zikmund svěřil panství Kostkům z Postupic. Kostkové na svém panství podporovali jednotu bratrskou a i přistěhovalectví. Za jejich vlády vzniklo v Litomyšli Nové Město s vlastním ohrazením, náměstím a radnicí. Kostkům z Postupic však bylo panství za účast ve stavovském odboji roku 1547 zabaveno.
Dalšími majiteli se stali Pernštejnové. Vratislav II. z Pernštejna působil jako nejvyšší kancléř Království českého a v roce 1555 se stal nositelem Řádu zlatého rouna. Nechal postavit litomyšlský zámek, jehož staviteli byli Giovanni Battista Aostalli a Ulrico Aostalli.
Roku 1649 prodal Václav Eusebius Popel z Lobkovic (který jej dostal po smrti Frebonie Eusebie z Pernštejna) panství Trauttmansdorffům. Prostřednictvím sňatku se dostalo do vlastnictví Valdštejn-Vartenberkům a posledními majiteli byli po roce 1855 Thurn-Taxisové.
V 19. století město ztrácelo na významu, zejména z důvodu vedení významných železničních tratí mimo město. Známým zůstávalo litomyšlské piaristické gymnázium. Ve městě v té době pobývala řada významných osobností, např. Alois Jirásek nebo Božena Němcová.
Významným dnem pro Litomyšl dodnes zůstává 2. březen roku 1824. Tehdy se v rodině sládka zámeckého pivovaru Františka Smetany a jeho ženy Barbory jako jejich 11. dítě a zároveň první syn narodil dnes světově známý skladatel Bedřich Smetana. Jeho odkaz od roku 1949 udržuje Mezinárodní operní festival Smetanova Litomyšl.
Dne 9. července 1929 město oficiálně navštívil prezident republiky T.G. Masaryk. Navštívil radnici, zámek a průmyslové firmy.
Ve 20. století se město nejprve rozrostlo o vilové čtvrtě (Husova čtvrť), v 70. a 80. letech také o sídliště na jižním okraji města. Významným zaměstnavatelem se stala společnost Vertex. Město bylo rozděleno průtahem silnice I/35. Na přelomu století se město stalo známým podporou výstavby moderní architektury (zejména obytný komplex Za nemocnicí, rekonstrukce zámeckého pivovaru, atd.).
Celý zámecký areál je od roku 1999 zapsán na seznamu světového dědictví UNESCO.
renesanční zámek, postavený podle plánů Giovanniho Battisty Aostallise a Ulrica Aostallise v letech 1568–1581; s arkádami, sgrafitovou výzdobou a klasicistním divadlem; interiéry přestavěny barokně Františkem Maxmiliánem Kaňkou a klasicistně Janem Kryštofem Fabichem
městská obrazárna, výběr z depozitáře Městské galerie Litomyšl, ve druhém patře zámku
pivovar, renesanční stavba, budována od 80. let 16. století do roku 1630, barokně přestavěná podle plánů Františka Maxmiliána Kaňky (kolem 1730), revitalizovaná, na bráně odkrytá sgrafitová výzdoba
konírna, barokní stavba postavená podle plánů Františka Maxmiliána Kaňky (kolem 1725), revitalizovaná
pod zemí se nachází základy románsko-gotického kostela Panny Marie, který býval součástí premonstrátského kláštera a později biskupství
barokní sochy Apollona, Cerery, Plutona a Diany (první polovina 18. století) z okolí Jiřího Františka Pacáka, k zámku od města otočeny v roce 1952
klasicistní sochy Marta a Minervy od Václava Hendrycha, z jižní na severní zeď zahrady přemístěny v roce 1952
kostel Nalezení svatého Kříže, postavený podle plánů Giovanniho Battisty Alliprandiho a Františka Maxmiliána Kaňky v letech 1716–1730 jako součást piaristického kláštera; jednolodní barokní stavba a příčnou lodí a bočními kaplemi; renovován v letech 2010–2014 (od té doby otevřen pro veřejnost)
kostel Povýšení svatého Kříže, postavený podle plánů mistra Jakuba v letech 1356–1376 jako součást augustiniánského kláštera; trojlodní gotická stavba, v barokní době přestavěná; proboštský a kapitulní kostel
klášterní zahrady, revitalizovány Zdeňkem Sendlerem, otevřeny pro veřejnost v roce 2000
fortna, spojení tehdejšího litomyšlského dvouměstí, města rozkládajícího se kolem dnešního Smetanova náměstí a tzv. Nového města kolem současného kostela Nalezení svatého kříže
Smetanovo náměstí tvoří množství historických domů s úplně zachovaným podloubím po obou stranách.
stará radnice (tzv. „Rathaus“) s věží z roku 1418, barokně přestavěná, deska s délkovou mírou loket český
dům U Rytířů, renesanční stavba s bohatě zdobenou kamennou fasádou a podloubím, dílo mistra Blažka z doby kolem 1550
mariánský sloup od Giovanniho Battisty Alliprandiho se sochami od Antonína Appellera z roku 1716
kostel Rozeslání svatých apoštolů, jednolodní gotická stavba z konce 14. století
Smetanův dům, novorenesanční stavba z roku 1905 s divadelním sálem, pamětní deska připomínající vykonstruovaný proces se skupinou Stříteský a spol.
Dvojhvězda – pomník Zdeňka Kopala od Mariana Karla a Federica Díaze severně od náměstí z roku 2004
na hřbitově pomníky rodičů Braunerových, Magdaleny Dobromily Rettigové, A. V. Šmilovského, hrobka rodiny Fünfkirchenů
Nový kostel – modlitebna Církve bratrské podle návrhu architekta Zdeňka Fránka z roku 2010
bývalý Pernštejnský dvůr, barokní stavba u Loučné naproti železniční zastávce Litomyšl-zastávka
Holárkovský dům, renesanční stavba z doby kolem 1580, s renesančními sgrafity (Partyzánská 338)
židovská synagoga, neorománsko-maurská stavba postavená v letech 1909–1910 podle návrhu Čeňka Vaňka, zbourána 1968–1969 (ulice Bernardka)pomník bývalé synagogy a židovských transportů
vodní mlýn Panský, středověký mlýn s vodárenskou věží, zbořený před stavbou pedagogické školy postavené roku 1906
vodní mlýn Konšelský, Špitálský, zbourán po roce 1960, zůstalo hospodářské stavení (Mařákova 1149)
kaple svatého Jana Nepomuckého, neogotická stavba z roku 1869, zbourána na konci 60. let 20. století (křížení ulic Havlíčkova a F. Vognera)
kaple Nejsvětější Trojice, barokní stavba z roku 1696, zbourána 1972 (křížení ulic Zámecká a Tyršova)
zámecké sklepení se sochami Olbrama Zoubka a voskovým Srdcem pro Václava Havla (Jiráskova 93)
Část Zahájí rozděluje část Litomyšl-Město na severní straně na dva díly. Nová Ves u Litomyšle a Pohodlí tvoří exlávu na jižní straně, protože je od zbytku města oddělují území obcí Benátky a Osík.
V Litomyšli působí množství společností, mezi nejvýznamnější patří následující. V Nedošíně, na sever od centra, má svůj výrobní závod společnost Adfors patřící do koncernu Saint-Gobain, která se zaměřuje na výrobu průmyslových textilií, skleněných vláken a geomříží pro dopravní stavitelství. V jižní průmyslové zóně (podél silnice na Svitavy) sídlí Tiskárna H.R.G. a společnost Pfahnl, dodavatel pekařských směsí a technologií. V sektoru zemědělství v Litomyšli podnikají firmy Rybářství Litomyšl, která obhospodařuje 220 rybníků v Pardubickém kraji a Školky Litomyšl, ta se zaměřuje na pěstování jehličnatých, listnatých i ovocných stromů a spolupracuje se Střední školou zahradnickou a technickou Litomyšl. Ve městě také sídlí stavební společnosti Profistav a SaM silnice a mosty Litomyšl.
Silnice I/35 vedoucí na západ přes Vysoké Mýto směrem do Hradce Králové a na východ přes Svitavy do Olomouce. V budoucnu by měl dopravu svést obchvat na severní straně města (plánovaná dálnice D35).
Silnice II/358 vedoucí na západ přes Skuteč směrem na Slatiňany a na východ do České Třebové.
Silnice II/360 vedoucí na sever přes Ústí nad Orlicí směrem do Letohradu a na jih přes Poličku do Jaroměřic nad Rokytnou.
Autobusové nádraží se nachází na křižovatce ulic Kapitána Jaroše a Mařákova. Spojení nabízí jak do blízkého okolí (Svitavy, Česká Třebová, Ústí nad Orlicí, Vysoké Mýto, Choceň, Polička, Proseč), tak dálkové (Pardubice, Hradec Králové, Brno, Liberec, Jihlava). Po silnici I/35 jezdí četné autobusové linky včetně dálkových.
Železniční doprava ve městě má menší význam. Končí zde železniční trať Choceň – Litomyšl se zastávkami Litomyšl-Nedošín, Litomyšl zastávka a Litomyšl (konečná stanice). Na dráze měla být v roce 2011 rozhodnutím kraje zastavena osobní doprava. Po protestech veřejnosti došlo pouze k jejímu zredukování. Česká Třebová potom leží na frekventovaných železničních tepnách č. 010 a 270 propojující Prahu, Pardubice, Olomouc a Ostravu, kde staví dálkové vlaky.
Od června do září v pátky, soboty, neděle a sváteční dny je návštěvníkům k dispozici cyklobus s okružní jízdou po česko-moravském pomezí:
č. 680019: Polička – Svitavy – Moravská Třebová – Mladějov – Česká Třebová – Litomyšl – Vysoké Mýto – Nové Hrady – Proseč – PoličkaOd června do září v soboty, neděle a sváteční dny jezdí dva cyklobusy do Orlických hor:
č. 680948: Litomyšl – Česká Třebová – Lanškroun – Čenkovice – Králíky – Dolní Morava
č. 700949: Lanškroun – Česká Třebová – Ústí nad Orlicí – Letohrad – Litomyšl – Vysoké Mýto – Choceň – Žamberk – Pastviny – Bartošovice v Orlických horách – Orlické Záhoří – Deštné v Orlických horách
V Litomyšli se v minulosti držel silný svatojanský kult. Zpodobnění Jana Nepomuckého se nachází na vícero místech ve městě:
zasvěcení kaple pro vězně na radniciPoutní soše Panny Marie Litomyšlské z kostela Povýšení svatého Kříže byla zasvěcena 22. kaple svaté cesty z Prahy do Staré Boleslavi, která byla založena v letech 1674–1690. Donátorem této kaple byl nejvyšší komorník Jan Bedřich z Trauttmansdorffu.
Kaple sv. Jiří u Litomyšle byla na konci 17. století velmi poškozena, a proto se místní lidé rozhodli prodat její zvon do Lochovic. Avšak paní z Lochovic prohrála zvon v kartách s krumlovskými, a tak zvon skončil v Českém Krumlově.
asi 20 km jihozápadně od města se nachází pískovcové skalní město Toulovcovy maštale
František August Brauner (1810–1880), právník, politik, autor tzv. první pražské petice
Bedřich Smetana (1824–1884), hudební skladatel – narodil se v pivovaru zámeckému sládkovi Františku Smetanovi, jeho socha se nachází na náměstí
Karel Němec (1839–1901), zahradnický odborník, pedagog, známý ovocnář, ředitel Pomologického ústavu v Praze, syn Boženy Němcové
Hubert Gordon Schauer (1862–1892), spisovatel, literární kritik, publicista – pohřben v Litomyšli
Ladislav Prokop Procházka (1872–1955), lékař, politik, hudební skladatel, spisovatel
Zdeněk Nejedlý (1878–1962), historik, muzikolog, literární historik, politik, veřejný činitel – zasloužil se o zpřístupnění zámku a o vznik festivalu Smetanova Litomyšl, jeho socha se nachází před Základní školou na Zámecké ulici (sochu doplňuje tabulka s textem „Rozmnožil i poškodil kulturu českou, přinesl poctu i úhonu rodnému městu, jež oceňuje dobré a zavrhuje špatné jeho skutky.“)
Arne Novák (1880–1939), literární historik a kritik, bohemista, germanista – studoval na litomyšlském gymnáziu
Čestmír Jeřábek (1893–1981), spisovatel, dramatik, literární kritik – studoval na litomyšlském gymnáziu
Zdeněk Kopal (1914–1993), astronom, astrofyzik – jeho památník se nachází poblíž Havlíčkovy ulice
Josef Špak (1929–2016), duchovní, biskup, patriarcha Církve československé husitské
Jan ze Středy (cca 1310–1380), litomyšlský biskup – údajně pohřben v kostele Povýšení sv. Kříže
Vavřinec Toulovec z Třemošné (cca 1350–1413), měšťan, podle pověstí loupeživý rytíř – donátor špitálního kostela Rozeslání svatých apoštolů, kde je údajně také pohřben, jeho jméno nesou Toulovcovy maštale
Vratislav II. z Pernštejna (1530–1582), šlechtic – majitel litomyšlského panství
Jan Bedřich z Trauttmansdorffu (1619–1696), šlechtic – majitel litomyšlského panství, pohřben v Litomyšli
Tomáš Pešina z Čechorodu (1629–1680), klerik, dějepisec, spisovatel – děkan v Litomyšli
Giovanni Battista Alliprandi (cca 1665–1720), architekt – stavitel kostela Nalezení sv. Kříže, autor přestaveb zámku, pohřben v Litomyšli
František Maxmilián Kaňka (1674–1766), architekt – stavitel kostela Nalezení sv. Kříže, autor přestaveb zámku
František Václav z Trauttmansdorffu (1677–1753), šlechtic – majitel litomyšlského panství, pohřben v Litomyšli
Ignác Florus Stašek (1782–1862), matematik, astronom, autor první české fotografie – rektor piaristického gymnázia, pohřben v Litomyšli
Magdalena Dobromila Rettigová (1785–1845), spisovatelka, autorka kuchařek – pohřbena v Litomyšli
Jan Evangelista Purkyně (1787–1869), fyziolog, anatom, biolog, básník, filozof – vyučoval na litomyšlském gymnáziu
Alois Vojtěch Šembera (1807–1882), jazykovědec, literární historik – studoval na litomyšlském gymnáziu
František Matouš Klácel (1808–1882), básník, novinář, filozof – studoval na litomyšlském gymnáziu
Božena Němcová (1820–1862), spisovatelka – poprvé zde vydala Babičku, dvě pamětní desky na Smetanově náměstí (čp. 27 – pamětní deska s bustou od Ladislava Faltejska z roku 1971 s textem „Zde žila v letech 1839 až 1840 spisovatelka Božena Němcová 1820 1970“; čp. 84 Hotel Zlatá Hvězda – pamětní deska z roku 1932 s textem „V tomto domě naposled pracovala a dohasínala Božena Němcová 13. 9. – 28. 11. 1861.“)
Josef Jireček (1825–1888), etnograf, literární historik, politik – studoval na litomyšlském gymnáziu
Hermenegild Jireček (1827–1909), právní historik – studoval na litomyšlském gymnáziu
Antonín Bennewitz (1833–1926), houslista, dirigent, pedagog – studoval na litomyšlském gymnáziu
Alois Vojtěch Šmilovský (1837–1883), spisovatel, gymnazijní profesor – pohřben v Litomyšli
Josef Durdík (1837–1902), filozof, psycholog, politik – studoval na litomyšlském gymnáziu
Josef Kořenský (1847–1938), cestovatel, pedagog, spisovatel – vyučoval na litomyšlském gymnáziu
Alois Jirásek (1851–1930), spisovatel – čtrnáct let vyučoval na litomyšlském gymnáziu, jeho socha se nachází v Jiráskově ulici pod zámkem
Václav Tille (1867–1937), knihovník, učitel, kritik, spisovatel – vyučoval na litomyšlském gymnáziu
Zdeněk Matěj Kuděj (1881–1955), novinář, cestovatel, překladatel, spisovatel – pohřben v Litomyšli
Josef Váchal (1884–1969), malíř, grafik, ilustrátor, sochař, řezbář – vymaloval Portmoneum
Josef Matička (1893–1976), malíř – tvorba inspirovaná městem a okolím, pohřben v Litomyšli
František Ambrož Stříteský (1912–1989), klerik – poslední rektor piaristické koleje
Václav Boštík (1913–2005), malíř, grafik, ilustrátor – restauroval sgrafita zámku
Stanislav Podhrázský (1920–1999), malíř, sochař, restaurátor – restauroval sgrafita zámku
Jiří Šotola (1924–1989), básník, prozaik, herec, dramatik, divadelní režisér – studoval litomyšlskou obecnou školu
Olbram Zoubek (1926–2017), akademický sochař – restauroval sgrafita zámku, věnoval městu sbírku soch
Libuše Moníková (1945–1998), spisovatelka – její kniha Fasáda je inspirována zámkem
Ladislav Horáček (1947–2015), nakladatel, zakladatel Nakladatelství Paseka – založil muzeum Josefa Váchala v Portmoneu
AUTRATOVÁ, Ludmila. Píseň o erbu města Litomyšle: K oslavám 300letého trvání gymnasia v Litomyšli... Rovnost, Litomyšl 1948.
BOŠTÍK, Martin. Hnízdo kosů litomyšlských 1889–1903: k dějinám spolkového života v Litomyšli na přelomu 19. a 20. století. Regionální muzeum v Litomyšli, Litomyšl 2006. ISBN 80-239-6674-X. Dostupné online
BOŠTÍK, Martin. Monstrproces „Stříteský a spol.“ Litomyšl 1950: historická studie o síle a slabosti poválečného člověka. Regionální muzeum v Litomyšli, Litomyšl 2004. ISBN 80-239-2449-4. Dostupné online
BOŠTÍK, Martin. Sametová revoluce v Litomyšli: příspěvek k politickým dějinám okresu Svitavy v letech 1989–1991. Regionální muzeum v Litomyšli, Litomyšl 2009. ISBN 978-80-904064-1-4.
HOFFMANN, František. Litomyšl v husitském revolučním hnutí. In: 700 let Litomyšle, Vlastivědný sborník. Pardubický kraj, Praha 1959.
HOFFMANN, František. Správa a městské knihy litomyšlské od 14. do 16. století. Sborník archivních prací, 57, 2007, s. 451-573.
HORSKÝ, Karel. Pokus o rekonstrukci zástavby návrší v Litomyšli v době biskupské ve 14. století. In: Zprávy museí od Trstenické stezky, čís. 7. Vlastivědné muzeum, Litomyšl 1969.
KAPUSTA, Jan. Nejstarší vyobrazení Litomyšle. In: Zprávy museí od Trstenické stezky, čís. 3. Vlastivědné muzeum, Litomyšl 1967.
KMOŠEK, Pavel. Malované terče Litomyšlské střelecké společnosti. Městské muzeum, Litomyšl 1988.
KROUPA, Jiří (ed.). Litomyšl: zámecké návrší. 1. vyd. Foibos Books, Praha 2017. ISBN 978-80-88258-01-8
KŘIVKA, Josef. Litomyšlský velkostatek za Pernštejnů. In: Sborník příspěvků k dějinám českého velkostatku v 16.–17. století. Nakladatelství Československé akademie věd, Praha 1959.
KŘIVKA, Josef. O stavbě litomyšlského zámku. In: Sborník příspěvků k dějinám Litomyšle a okolí. Krajský dům osvěty, Pardubice 1959.
LAŠEK, František. Litomyšl v dějinách a výtvarném umění. J. R. Veselík, Litomyšl 1945.
LAŠEK, František. Oživené litomyšlské paměti, kulturně-historické črty z 2. pol. 19. století. Městské muzeum, Litomyšl 1940.
LAŠEK, František. Po stopách litomyšlských Valdštejnů a jich doby: kulturně historická črta. Vlastním nákladem, Litomyšl 1936.
LAŠEK, František. Ze staré slávy Litomyšle. In: Od Trstenické stezky. 1. vyd. Litomyšl 1933. 2. vyd. Městská rada, Litomyšl 1937.
METYŠ, Jaromír. Vlastimil, pěvecký soubor Osvětové besedy v Litomyšli v letech 1932–1952: Struč. přehled činnosti za posledních 20 let. Osvětová beseda, Litomyšl 1953.
NEJEDLÝ, Zdeněk. Dějiny města Litomyšle a okolí. Díl 1. Dějiny kláštera a biskupství Litomyšlského (do r. 1421). Nákladem osady, města a okresu Litomyšlského 1903, vytiskl Augusta, Litomyšl 1903.
NEJEDLÝ, Zdeněk. Litomyšl: tisíc let života českého města. 1. vyd. Výstavní výbor města Litomyšl, Litomyšl 1934. 2. vyd. Díl 1. a 2. Státní nakladatelství politické literatury, Praha 1954.
NEPRAŠ, Jaromír. Litomyšlsko v odboji. OV ČSPB, Okresní muzeum dělnického hnutí, Svitavy 1987.
NOVOTNÝ, Vojtěch. Litomyšl před třicetiletou válkou a po ní. In: MÍK, František. Od Trstenické stezky: Vlastivědný sborník okresu litomyšlského a poličského. Vlastním nákladem, tiskem Augusty, Litomyšl 1921. Dostupné online
REICHERTOVÁ, Květa. Odkrytí a výzkum románské baziliky v areálu litomyšlského zámku. In: Zprávy památkové péče. Státní nakladatelství, Praha 1962.
REICHERTOVÁ, Květa – MERHAUTOVÁ, Anežka. Počátky monumentální architektury v Litomyšli. In Umění, čís. 14. Praha 1966.
RŮŽIČKA, Jindřich. Litomyšl 981–1981. Sborník statí o dějinách a současnosti českého města k 1000. výročí první zmínky. TEPS místního hospodářství, Praha 1981.
RŮŽIČKA, Jindřich. Litomyšl: duch a tvář českého města v kresbách Karla Vika. Krajský dům osvěty, Pardubice 1959.
RŮŽIČKA, Jindřich. Sborník příspěvků k dějinám Litomyšle a okolí. Krajský dům osvěty, Pardubice 1959.
SKŘIVÁNEK, Milan. Litomyšl 1259–2009: město kultury a vzdělávání. 1. vyd. Město Litomyšl, Litomyšl 2009. ISBN 978-80-254-5129-8. 2. vyd. Město Litomyšl, Litomyšl 2016. ISBN 978-80-905821-4-9.
SKŘIVÁNEK, Milan. Materiály k dějinám Litomyšle. Zpráva č. 4: Litomyšlský zámek – stavba a nejdůležitější úpravy do konce XVIII. století. Státní okresní archiv Svitavy se sídlem v Litomyšli, Litomyšl 1978.
ŠKORPIL, Emanuel. Tři sta let Litomyšlského gymnasia 1644–1944. Státní reálné gymnasium Litomyšl, Litomyšl 1948.
ŠORM, Antonín. Pověsti o českých zvonech. Cyrillo-Methodějská knihtiskárna a nakladateství V. Kotrba, Praha 1926.
ŠTULC, Josef. Obnova národní kulturní památky zámku v Litomyšli. In: Památky a příroda, čís. 8. Praha 1983.
VESELÍK, Karel. Vyobrazení Litomyšle na starých litomyšlských tiscích. In: Zprávy museí od Trstenické stezky, čís. 3. Vlastivědné muzeum, Litomyšl 1967.
WIRTH, Zdeněk. Inventář zámku litomyšlského z roku 1808. In: Časopis přátel starožitností českých, roč. 21. Společnost přátel starožitností českých v Praze, Praha 1913.
BOŠTÍK, Martin – HUDEČEK, Milan. Litomyšlsko. Mikroregion Litomyšlsko, Litomyšl 2008 Dostupné online
BURIAN, Aleš – PELČÁK, Petr – WAHLA, Ivan. Litomyšl a soudobá architektura – Litomyšl and contemporary architecture: 1990–2001. Spolek Obecní dům Brno, Brno 2001.
HERZÁN, Lubor. UNESCO je blízko. České dědictví UNESCO, Litomyšl 2012. ISBN 978-80-260-3711-8. Dostupné online
HUNŠOVÁ, Helena. Litomyšl: národní kulturní památka. Krajské středisko státní památkové péče a ochrany přírody v Pardubicích, Pardubice 1974.
KALOVÁ, Zdeňka a kol. Zámek Litomyšl. Národní památkový ústav, Litomyšl 2014. ISBN 978-80-905555-8-7.
KŘÍŽOVÁ, Květa. Litomyšl: zámek a město. Ing. Ivan Ulrych – Nakladatelství VEGA-L, Nymburk 2003.
Heslo Litomyšl. In: PĚŠINA, Jaroslav a kol. ABC kulturních památek Československa. Panorama, Praha 1985, s. 284–285.
MATĚJKA, Bohumil – ŠTĚPÁNEK, Josef – WIRTH, Zdeněk. Soupis památek historických a uměleckých v politickém okresu Litomyšlském. Praha 1908.
RANDÁKOVÁ, Alena. Litomyšl na prahu třetího tisíciletí. Město Litomyšl, Litomyšl 2009.Dostupné online
SKŘIVÁNEK, Milan. Litomyšl: průvodce městem. Paseka, Praha 2002. ISBN 80-7185-375-5.
SKŘIVÁNEK, Milan. Litomyšl (edice Zmizelé Čechy). Paseka, Praha, Litomyšl 2006. ISBN 80-7185-744-0.
SKŘIVÁNEK, Milan – VOPÁLKA, Pavel. Litomyšl, starobylé město. Paseka, Praha 1994. Paseka, Litomyšl Praha 1997.
STEHLÍK, František. Zámek Litomyšl: komposiční studie. Nakladatelství československých výtvarných umělců, Praha 1957. Česká architektura, sv. 1.
ŠKORPIL, Emanuel. Litomyšl: stručný průvodce městem. J.R. Veselík, Litomyšl 1947.
VOLF, Petr. Litomyšl: renesanční město moderní architektury = a renaissance town of modern architecture. Město Litomyšl, Litomyšl 2014. ISBN 978-80-905821-1-8.
WIRTH, Zdeněk. Státní zámek v Litomyšli. Orbis, Praha 1949. Státní hrady a zámky, sv. 3.
BOŠTÍK, Martin. Spasitel všednosti Quido Šimek (1857–1933): život a dílo neobyčejného litomyšlského kupce. Paseka, Praha, Litomyšl 2007. ISBN 978-80-7185-849-2.
BOŠTÍK, Martin – VOSYKA, Stanislav. Vladyka z Bídy: malíř a Litomyšlan Bohdan Kopecký. Městská galerie Litomyšl, Regionální muzeum v Litomyšli, Arbor vitae, Řevnice 2016. ISBN 978-80-905617-6-2.
GLOSER, Jaroslav Jan. Litomyšl: městem krok za krokem. Argo, Praha 2005. ISBN 80-7203-749-8.
KLIMEŠOVÁ, Hana. Josef Portman, knihtiskař litomyšlský. Regionální muzeum v Litomyšli, Litomyšl 2008. ISBN 978-80-254-1161-2.
KŘESŤAN, Jiří. Zdeněk Nejedlý: politik a vědec v osamění. Paseka, Praha, Litomyšl 2012. ISBN 978-80-7432-253-2.
Heslo Litomyšl. In: KOVÁŘÍK, Vladimír. Literární toulky po Čechách. Albatros, Praha 1984, s. 150–154.
MAREŠOVÁ, Marie. Evžen Savojský píše litomyšlskému pánu Františku Václavovi z Trauttmansdorffu. Edice osmi dopisů z let 1718–1726. In: Prameny k dějinám Pardubického kraje, sv. 3. Univerzita Pardubice, Pardubice 2007.Dostupné online
MAREŠOVÁ, Marie. Každodenní život barokního aristokrata Františka Václava z Trauttmansdorffu na počátku 18. století. In: Historie 2004. Brno 2005, s. 68–88.
MAREŠOVÁ, Marie. Účet domácí pokladny Františka Václava z Trauttmansdorffu z let 1701–1702. In: Prameny k dějinám Pardubického kraje, sv. 1. Univerzita Pardubice, Pardubice 2005, s. 85–102.
RYANTOVÁ, Marie. Polyxena z Lobkovic: obdivovaná i nenáviděná první dáma království. Vyšehrad, Praha 2016. ISBN 978-80-7429-527-0.
VALENTA, Aleš. Finanční a majetkové záležitosti Františka Václava Trauttmansdorfa v první třetině 18. století. In: Numismatické listy, roč. 61, č. 1. Národní muzeum, Praha 2006, s. 11–22.
VALENTA, Aleš. Soukromé účty jako pramen k analýze finančního hospodaření aristokracie v raném novověku. Pokladna Františka Václava Trauttmansdorffa v 1. polovině 18. století. In: Časopis Národního muzea, Řada historická, roč. 176, čís. 1–2. Národní muzeum, Praha 2007, s. 59–88.
Územně identifikační registr ČR. Obec Litomyšl v Územně identifikačním registru ČR [online]. Dostupné online.
Litomyšl v novém seriálu o městech v UNESCO reportáž z natáčení, CMS TV Litomyšl 2011
Krátký film o dlouhé historii Litomyšle animovaná historie Litomyšle, Klucivespolek a Město Litomyšl 2009
Short film about a long history of Litomyšl animovaná historie Litomyšle, Klucivespolek a Město Litomyšl 2009 (anglicky)
Josef Pleskot – Cesta II. v Litomyšli reportáž o Pleskotových projektech, CMS TV Litomyšl 2014
ArchiMyšl 2015: Od pískovce k laminátu reportáž o komentovaných prohlídkách, CMS TV Litomyšl 2015
ArchiMyšl 2015: Architekti Babka, Květ a Sendler reportáž, CMS TV Litomyšl 2015
ArchiMyšl 2015: Místa architektonického vz(d)oru reportáž, CMS TV Litomyšl 2015
ArchiMyšl 2016: Hlavní město současné české architektury reportáž, CMS TV Litomyšl 2016
Archimyšl 2016: Se starosty neměníme směr rozhovory Davida Vávry s litomyšlskými starosty o moderní architektuře ve městě, CMS TV Litomyšl 2017
Architektonický vklad majitelů litomyšlského panství reportáž o komentovaných prohlídkách, CMS TV Litomyšl 2017
Bourání se starostou Litomyšle: Že má být město pro lidi, jsem si přečetl od Chalupeckého rozhovor Adama Gebriana s bývalým starostou Miroslavem Brýdlem (první část), Radio Wave 2017
Bourání se starostou Litomyšle, díl druhý: Společný cíl je víc než politika rozhovor Adama Gebriana s bývalým starostou Miroslavem Brýdlem (druhá část), Radio Wave 2017
Archeologové objevili základy hradu i staré hroby reportáž, CMS TV Litomyšl 2011
Archeologové se prokopali k důkazům nejstarší historie Litomyšle reportáž, CMS TV Litomyšl 2012
Archeologové na Zámeckém návrší přepisují dějiny reportáž, CMS TV Litomyšl 2012
Zámecké návrší v Litomyšli 2010–2015 v deseti minutách spot, CMS TV Litomyšl 2016
Slavnost odhalení pomníku českých bratří na Růžovém paloučku a J. A. Komenského v Litomyšli (1921) archivní záběry
Scény z filmu Filosofská historie (1937) záběry z cyklu Hledání ztraceného času

Litovice jsou dnes základní sídelní jednotkou města Hostivice. Tvoří západní část tohoto města. Do roku 1950 byly samostatnou obcí, s Hostivicí byla sloučena 1. ledna 1950. ZSJ Litovice dnes patří k evidenční části Hostivice; v katastrálním území Litovice leží však také Břve, které jsou samostatnou evidenční části obce i základní sídelní jednotkou.
Na území Litovic se mj. nachází gotická Litovická tvrz. Významný je i Litovický rybník.
Západní část Litovic kolem tvrze se nazývá Staré Litovice a je pravděpodobně svým původem stejně stará jako tvrz, tedy ze středověku (první písemná zmínka pochází z roku 1266). Zástavba mezi Starými Litovicemi a vlastní Hostivicí je novější, většinou ze 20. století.
Tvrz byla založena kolem roku 1330 při poplužním dvoře. Jedna z mála gotických tvrzí, u níž byla zachovány původní stavební dispozice.

Live Action je americká nezisková pro-life organizace, kterou v patnácti letech založila studentka Lila Rose. Hlavním cílem organizace je propagace pro-life myšlenek mezi mládeží za pomoci využití moderních komunikačních a internetových technologií. Proslavilo ji její odhalování nezákonných praktik na interrupčních klinikách Planned Parenthood (Mona Lisa Project). 
Ve světě organizaci proslavil především Mona Lisa Project, jehož cílem je opatřit důkazy a informace o porušování zákonů na interrupčních klinikách Planned Parenthood. Pomocí provokace a skryté kamery se jí v roce 2008 podařilo na několika klinikách natočit záběry pracovníků kliniky, kteří radí klientce, jakým způsobem zfalšovat údaje v dotaznících, aby se interrupce „obešla“ bez povinného souhlasu rodičů u nezletilé uchazečky, jak lhát o otci dítěte, aby klinika nemusela upozornit úřady na sexuální zneužívání, a jak klientku ujišťují, že úřadům nebudou nic hlásit, i když to díky její předchozí neopatrnosti vědí a podle zákona to hlásit musí. 
Nápad za pomoci provokace odhalovat porušování zákonů na interrupčních klinikách je starší než Live Action, nové jsou však metody a použití. Dřívější pokusy (především akce Marka Crutchera a jeho skupiny Life Dynamics) se omezovaly na použití telefonů a jejich výsledky byly omezené jak co do získaného materiálu, tak i jeho využitelnosti. Materiál získaný skrytou kamerou je atraktivnější, navíc Live Action se nemusí spoléhat na neochotná média, když k šíření a komentování materiálů využívá možností internetu: e-maily, rostoucí blogosféru, facebook, twitter a youtube.
Sestříhaná videa jsou vyvěšována na internetu, především na youtube, kompletní záznamy jsou předávány místním autoritám v oblasti vyšetřování trestných činů a udělování dotací. Následkem akcí Live Action přišla Planned Parenthood o dotace a kontrakty se státem ve výši přesahující milion dolarů a hrozí jí ztráta dalších. Dosavad největšími ztrátami jsou zrušení kontraktu ve výši 721 tisíc dolarů se státem Tennessee a kontraktu ve výši 300 tisíc dolarů od Orange county v Kalifornii. Někteří její pracovníci navíc čelí policejnímu vyšetřování pro podezření z krytí sexuálního zneužívání a obcházení zákonů.
V únoru 2010 vyústilo vyšetřování iniciované jedním z videí Live Action v uvalení ročního podmínečného režimu na interrupční kliniku Planned Parenthood v Birminghamu pro provádění interrupcí u nezletilých dívek bez povinného řádného ověření vědomí a souhlasu zákonných zástupců a pro nehlášení podezření na sexuální zneužívání nezletilých úřadům.

Live at Pompeii je koncertní album britského kytaristy a zpěváka David Gilmoura, které bylo vydáno v září 2017.
Album bylo natočeno v červenci 2016 v rámci Gilmourova turné Rattle That Lock Tour během dvou koncertů, které se odehrály ve starověkém amfiteátru v Pompejích. Na tomto místě natočila v roce 1971 Gilmourova původní skupina Pink Floyd film Pink Floyd v Pompejích. Gilmourova vystoupení v roce 2016 se stala vůbec prvními rockovými koncerty s diváky, které na tomto místě proběhly.Album bylo vydáno v klasické formě dvojCD a také jako čtyřLP. Kromě toho byl natočen i koncertní film, jenž vyšel jako 2DVD a také na BD. Speciální edice zahrnuje v boxsetu 2CD, BD a navíc bonusové BD.Koncertní film (režie Gavin Elder) byl promítán 13. září 2017 ve vybraných kinech po celém světě, v Česku pod názvem David Gilmour v Pompejích.
David Gilmour – elektrické kytary, akustické kytary, klasická kytara, konzolová steel kytara, zpěv, činely (ve skladbě „One of These Days“), pískání (ve skladbě „In Any Tongue“)
Chester Kamen – elektrické kytary, akustické kytary, dvanáctistrunná kytara, doprovodné vokály, harmonika (ve skladbě „The Blue“)
Steve DiStanislao – bicí, perkuse, doprovodné vokály, wind machine (ve skladbě „One of These Days“)
João Mello – saxofony, klarinet, klávesy (ve skladbě „The Blue“), akustická kytara (ve skladbě „In Any Tongue“)
Bryan Chambers – doprovodné vokály, perkuse, zpěv (ve skladbách „In Any Tongue“ a „The Great Gig in the Sky“)

Live at the Isle of Wight Festival je živé double album anglické rockové kapely The Who. Bylo nahráno 29. srpna 1970 na festivalu Isle of Wight a vydáno v roce 1996. Ve stejném roce byl vydán i stejnojmenný film s videozáznamem koncertu.
V tomto článku byl použit překlad textu z článku Live at the Isle of Wight Festival 1970 (The Who album) na anglické Wikipedii.
Live MCMXCIII („1993“ římskými číslicemi) je koncertní album skupiny The Velvet Underground. Bylo vydané ve dvou verzích: jednoalbum a dvojalbum na CD nebo audiokazetě. Album bylo nahrané ve dnech 15., 16. a 17. června roku 1993 v Paříži ve Francii. Album vyšlo 26. října 1993 u Sire Records. 24. ledna 2006 vyšel záznam z koncertu i na DVD.
John Cale – viola, klávesy, baskytara, doprovodný zpěv, zpěv v „All Tomorrow's Parties“, „The Gift“, „Femme Fatale“ a „I'm Waiting for the Man“
Maureen Tuckerová – bicí, perkuse, zpěv v „After Hours“ a „I'm Sticking with You“
„Live to Tell“ je popová balada americké zpěvačky a skladatelky Madonny. Původně ji zkomponoval Patrick Leonard pro soundtrack k filmu Oheň s ohněm. Píseň představil Madonně, která se ji rozhodla použít pro kriminální drama Na dosah, v němž hlavní postavu ztvárnil její tehdejší manžel Sean Penn. Producenty singlu se stali Leonard s Madonnou, na jejímž třetím studiovém albu True Blue, vydaném v polovině roku 1986, se objevil. V remixové úpravě byl uvolněn nejdříve v roce 1990 na kompilační desce The Immaculate Collection, následně opět v původním znění na kompilaci romantických balad Something to Remember z roku 1990, a konečně také na třetím kompilačním výběru nazvaném Celebration v září 2009.
Na instrumentaci skladby se podílejí kytary, klávesy, bicí nástroje a syntezátor. Text se zabývá tématy klamání, nedůvěry a dětských úskalí. Jeho autorka Madonna v rozhovoru uvedla, že pojednává také o potřebě být silný, když při psaní myslela na svůj vztah k rodičům. Videoklip režírovaný Jamesem Foleym představuje zpěvačku poprvé v nové image – s uhlazenějším vzhledem, vlnitými blond loknami spadajícími na ramena, v konzervativním oděvu a s decentním make-upem. Barevné tónování blond odstínu bylo inspirováno Marilyn Monroe.
Píseň byla vydána ve formě debutového singlu třetího alba v březnu 1986 a zaznamenala komerční úspěch. Stala se třetím Madonniným „číslem jedna“ v hitparádě Billboard Hot 100 a jako první její šlágr také vystoupala na vrchol žebříčku Adult Contemporary. Recenze hudebních kritiků byly všeobecně kladné, když skladbu často charakterizovaly jako nejlepší baladu její kariéry. Kontroverzním se stalo provedení během turné Confessions Tour v roce 2006, při němž měla Madonna na hlavě trnovou korunu zatímco zpívala na velkém stoupajícím kříži ze skla. Duchovní vůdcové vystoupení na římském Olympijském stadionu odsoudili jako akt nepřátelství k římskokatolické církvi.
Po skončení Madonnina koncertního turné nazvaného The Virgin Tour v červnu 1985, zpěvačka požádala producenty Patricka Leonarda a Stephena Braye, zdali by s ní nesložili několik skladeb na plánované třetí studiové album True Blue (1986). Píseň „Live to Tell“ byla původně vytvořena Leonardem na soundtrack romantického filmu Oheň s ohněm společnosti Paramount Pictures. Leonard k procesu zrodu díla uvedl: „Moji manažeři zastupovali také hocha, který ten film režíroval; jednalo se o jeho debut. Část snímku jsem viděl a měl k dispozici scénář. Tak jsem složil ústřední motiv a řekl: 'Co kdybych oslovil Madonnu, aby k tomu napsala slova?'“.
Studio Paramount však titulní skladbu odmítlo, když se domnívalo, že Leonard není schopen zkomponovat hudbu k celému filmu. Zamítavá reakce přišla poté, co již skladbu představil Madonně. Ta se ji rozhodla použít pro nové kriminální drama Na dosah, kde hlavní roli získal její tehdejší manžel Sean Penn. K hudbě okamžitě dopsala text a demoverze byla nahrána na magnetofonovou kazetu. Píseň následně prezentovala režiséru Jamesi Foleymu, jenž se po jejím poslechu rozhodl Leonarda angažovat jako skladatele pro celou filmovou hudbu, a to z podnětu zpěvačky.Ve chvíli, kdy Sean Penn zavolal Leonarda z Foleyho domova, pracoval skladatel na přepisu notového zápisu k albu Bad od Michaela Jacksona. Penn mu oznámil, že podle Madonnina návrhu by měl vytvořit hudbu ke snímku Na dosah, a také se dotázal, koho původně zvažoval jako zpěváka titulní písně. Ačkoli Leonard při psaní hudby nejdříve zamýšlel obsadit mužský hlas, následně se rozhodl pro interpretaci Madonny. Později k jejímu projevu uvedl: „Bylo to tak nevinné a bázlivé. Jakoby prosté, tak syrové jak to jen může být, což je také část, která tomu všemu dala šarm.“
„Live to Tell“ je popová balada instrumentálně doprovázená klávesami, syntezátorem, funkovou kytarou a směsí umělých a skutečných zvuků bicích nástrojů. Podle partitury notového zápisu zveřejněného na Musicnotes.com nakladatelstvím Alfred Publishing, je skladba zapsána v klíči F dur ve středním tempu se 112 údery za minutu. Píseň začíná instrumentálním úvodem syntezátoru za použití basového pedálu na d moll.Hlasové rozpětí Madonny dosahuje šířky dvou oktáv od G3 do G5. Během zahájení zpěvu první sloky, přechází basový pedál do C dur, následně se během refrénu vrací na F a v průběhu jeho zakončení se mění v d moll. Tato posloupnost se opakuje v průběhu druhé sloky a refrénu, který je náhle přerušen utichnutím hlasu s podkladem slabého zvuku syntezátoru, hrajícího v d moll. Zpěvačka pokračuje slovy: „If I ran away, I'd never have the strength… ,“ v kontrastu k předchozí části, mezí tóny kláves D a F, a zakončuje návratem k refrénu, jenž se opakuje do vymizení (fade-out).Text skladby vykresluje spletitost klamání a nedůvěry. Naznačuje také šrámy dětské duše a obsahuje mimořádný emocionální náboj. Podle knihy The Heart of Rock & Soul z pera hudebního kritika Davea Marshe představuje archetypální vzor pro skladby typu „Live to Tell“ píseň kapely The Platters nazvaná „The Great Pretender“. V rozhovoru o psaní textu Madonna uvedla: „Přemítala jsem nad mým vztahem k rodičům a pokračujícím lhaním. Ta píseň je o tom být silný, a tázání se, jestli dokážete být tak silní, že nakonec přežijete“.
V hodnocení alba True Blue ji Stephen Thomas Erlewine z Allmusic nazval „báječnou baladou, která přepisuje pravidla současného crossoveru adult contemporary“. Jim Farber píšící pro Entertainment Weekly píseň označil za „její nejlepší baladu k danému datu“. Žurnalista David Browne ze stejného časopisu v recenzi kompilačního alba The Immaculate Collection hit definoval jako „jeden z malá jejích úspěšných zásahů být tvůrkyní balad“. Alfred Soto z periodika Stylus Magazine napsal, že „poskládání slov textu zůstává od ní tím nejlepším“, a její zpěv „kypí rozmanitostí životních útrap, jež nikdy neodmítala sdílet“.Sal Cinquemani ve Slant Magazine o písni pronesl, že „přepsala pravidla toho, jaký byl dosud očekávaný zvuk popové skladby“. Edna Gundersenová z deníku USA Today pak konstatovala, že se jedná o „náladovou srdcervoucí píseň, snad její nejlepší vůbec“.Adam Sexton, autor knihy Desperately Seeking Madonna: In Search of the Meaning of the World's Most Famous Woman, považoval „Live to Tell“ za provokativního souputníka druhého singlu alba „Papa Don't Preach“, a dodal: „Madonna vhodně odměřila utlumenost navzdory nutkání si postěžovat.“ Sexton také ocenil produkci a sdělil: „Samotná hudba vsugerovává hrozící zkázu, což je fakt, který ji činí více vtíravou.“ Allen Metz a Carol Bensonová, kteří napsali knihu The Madonna Companion: Two Decades of Commentary, uvedli že skladba rozšířila hudební obzory interpretky a stala se působivou výpovědí, jíž Madonna zazpívala s dojemným přesvědčením. J. Randy Taraborrelli, který publikoval životopis Madonna: An Intimate Biography, byl s písní spokojen, když v ní viděl nosný prvek jejího růstu. Erica Wexlerová z časopisu Spin ji pak charakterizovala jako „temnou a náladovou, s těžko pochopitelným a vzrušujícím tajemstvím. V tomto rozbředlém příběhu ztracené nevinnosti, Madonna zvěstuje značně teatrálně vytracený fatalismus. Její křehký hlas touží po útěše a zahojení, když zpívá: 'Will it grow cold? The secret that I hide, Will I grow old?“ (Zchladne to? To tajemství co skrývám, a zestárnu?) Magazín Rolling Stone označil hit za „tak pronikavý jako melancholický“, a konstatoval že se jedná „pravděpodobně o nejkrásnější a nejvýraznější baladu [Madonny].“
Ve Spojených státech byl singl „Live to Tell“ vydán v 26. března 1986. Do hitparády Billboard Hot 100 vstoupil na 49. pozici a vrcholu dosáhl po osmi dalších týdnech, kdy mu patřilo 1. místo. Stal se tak třetím singlem Madonny, jenž kraloval americkým žebříčkům a po „Crazy for You“ jejím druhým, jenž zazněl na filmovém plátnu. V rámci crossoverové profilace hudebních hodnocení zaznamenal úspěch, když na tři týdny opanoval také čelo hitparády Adult Contemporary a na Hot Dance Singles Sales mu nejvýše patřila třetí příčka. V Kanadě skladba debutovala během dubna 1986 na 79. pozici singlového žebříčku časopisu RPM. Prvního místa dosáhla o dva týdny poté v květnovém vydání. V této soutěži strávila celkem 23 týdnů a v konečném celoročním umístění 1986 jí na RPM patřila druhá příčka.Ve Spojeném království byl singl vydán 21. dubna 1986. Již následující týden se při svém debutovém hodnocení v UK Singles Chart propracoval do elitní desítky, nejvýše pak figuroval na druhé pozici a celkově v soutěži pobyl 13 týdnů. První místo mu nedovolil obsadit rakouský hudebník Falco, jehož hit „Rock Me Amadeus“ hitparádě kraloval. Skladba Live to Tell získala v květnu 1986 stříbrnou certifikaci od British Phonographic Industry za prodej 200 000 nahrávek na britském území. Podle oficiálních statistik – Official Charts Company, se jej ve Velké Británii úhrnem prodalo na 280 000 kopií.V kontinentální Evropě se singl probojoval do čela žebříčku Eurochart Hot 100, kde strávil dva týdny, a vévodil také italské singlové hitparádě. Příčky v první desítce obsadil v Belgii, Francii, Irsku, Nizozemsku, Norsku a Švýcarsku. Další stříbrnou certifikaci za 250 000 prodaných nosičů obdržel od francouzského syndikátu fonografického průmyslu Syndicat National de l'Édition Phonographique.
V prosinci 1985 se Madonna objevila ve filmu Šanghajské překvapení jako misionářka Gloria Tatlocková, v němž měl její účes světlejší tónování. Inspirací se stal styl amerického sexuálního symbolu Marilyn Monroe. Tento vzhled si pak ponechala i pro videoklip skladby „Live to Tell“. Použitý make-up v ní byl světlý a subtilní. Zvlněné lokny blond vlasů spadaly zpěvačce na úroveň ramen. Šaty sestávaly z jednoduchého květinového vzoru a byly inspirovány třicátými léty 20. století. V rozhovoru s hudebním kritikem Stephenem Holdenem z deníku The New York Times, zhodnotila svůj nový vzhled slovy:
Foley režíroval jak drama Na dosah tak i videoklip. David Naylor se Sharon Oreckovou měli na starost produkci. Video sloužilo pro reklamní veřejnou propagaci snímku, když obsahovalo krátké ukázky scén s naznačeným střetem pocitů mladíka v podání Seana Penna.
Lokace děje filmu byly v klipu odděleny od záběrů zpívající Madonny, která se nacházela v potemnělém studiu. Na rozdíl od předchozích videí, zpěvačka ztvárnila úlohu vypravěčky, která písní připojovala komentáře k příběhu, když se zjevovala v záběrech nesouvisejících s probíhajícím dějem. Objevovala se, aby se přimlouvala za postavu, a přímo vyjevovala její problémy, jak to činil antický chór v klasických tragédiích.
Madonna poprvé skladbu uvedla na benefičním koncertu odehrávajícím se v newyorské hale Madison Square Garden, jenž měl za cíl získat finanční prostředky na lékařský výzkum nemoci AIDS. Píseň věnovala svému kamarádovi, umělci Michaelu Burgoynemu.
Celkově píseň zařadila do programu třech světových turné. Poprvé se tak stalo v roce 1987 během koncertní šňůry Who's That Girl World Tour, kdy part odzpívala staticky stojící a klečící ve světle bodového reflektoru. S účesem stále ve stylu Marylin Monroe měla černý korzet s ramínky a zlatým lemováním, navržený Marlene Stewartovou. Na košíčkách byly třásně zasazené do zlatého kování. Filmotéka obsahuje dvě různá vystoupení turné. Prvním se stalo koncertní představení z 22. června 1987 nazvané Who's That Girl – Live in Japan, jež bylo nasnímáno v Tokiu. Druhým je pak turínský záznam pod jménem Ciao, Italia! – Live from Italy ze 4. září 1987.O tři roky později hit „Live to Tell“ představila během Blond Ambition World Tour. Při vystoupení navodila představu katolických obrazů. Oděna do černého kaftanu s neonovým krucifixem zpívala na zpovědním klekátku v kulisách římských sloupů a velkých votivních svící. Pro videotéku byly zachyceny opět dva záznamy. Prvním se stal jokohamský koncert z 27. dubna 1990 nazvaný Blond Ambition – Japan Tour 90 a druhé vystoupení, pojmenované Live! – Blond Ambition World Tour 90, vzniklo 5. srpna 1990 v jihofrancouzském Nice.Provedení písně během turné Confessions Tour, v roce 2006, vyvolalo kontroverzi. Kostým tvořila červená blůza, sametové kalhoty a na hlavě posazená trnová koruna. S rozpaženýma rukama byla zavěšena do velkého skleněného kříže, který se zdvihal z horizontální do vertikální polohy. Během vystoupení na zadní velké obrazovce přirůstalo číslo až k hranici 12 000 000, doprovázené fotografiemi afrických dětí. Číslo znázorňovalo přibližný počet osiřelých dětí v důsledku pandemie HIV/AIDS v Africe.
Düsseldorfaký státní zástupce Madonně pohrozil žalobou za rouhání se. Ruská pravoslavná církev a Federace židovských komunit v Rusku charakterizovaly vystoupení jako amorální a naléhaly na své členy, aby bojkotovali nadcházející koncert v Moskvě.Vystoupení na římském Olympijském stadionu, ležícím v těsné blízkosti Vatikánu, bylo duchovními vůdci odsouzeno jako akt nepřátelství k římskokatolické církvi. Italský kardinál Ersilio Tonini jej nazval „rouhačským protestem vůči víře“ a dodal, že se jednalo o „znesvěcení kříže“. Vyzval také k exkomunikaci Madonny. Duchovní Manfredo Leone koncert charakterizoval zkratkou „neuctivý, nevkusný a provokativní“. Vystoupení zkritizovali i muslimští a židovští lídři. Prezident italské muslimské ligy Mario Scialoja uvedl: „Myslím, že její nápad představuje nejhorší vkus, udělala by lépe, kdyby se vrátila domů.“ Mluvčí židovské komunity v Římě Riccardo Pacifici prohlásil: „Je to nezdvořilý čin, a navíc o to horší, že se uskutečňuje v Římě.“V České republice proběhly dva pražské koncerty Confessions Tour 6. a 7. září 2006, které doprovázely nesouhlasná stanoviska českých duchovních v čele s kardinálem Miloslavem Vlkem, jenž vystoupení označil „za nepřijatelnou urážku náboženského cítění a věřících.“ Také dodal, že zpěvačka „zesměšňuje křesťanskou víru a zneužívá křesťanský symbol kříže.“ Obě vystoupení v Sazka Areně zlomila stávající rekord návštěvnosti, když premiérové vidělo 17 798 diváků a druhé 18 628 návštěvníků, včetně Václava Havla. První televizní stanicí, která nabídla záznam turné, se stala americká NBC. Scéna „ukřižování“ však byla z přenosu vystřižena pro obavy negativních reakcí křesťanů a možných problémů se zadavateli reklamy.Ke kontroverzi Madonna vydala oficiální prohlášení skrze hudební vydavatelství Warner Music, jehož součástí byl text:
V roce 1992 vytvořil coververzi americký kytarista Bill Frisell a zařadil ji na čtvrté album Have a Little Faith. Skrze umělecké jméno Blonde Ambition byl v únoru 1998 vydán taneční singl, který nabídl šest různých zremixovaných hi-NRG verzí. Italská zpěvačka Lucrezia představila taneční verzi v rychlejším tempu, jež byla zremixována Davidem Moralesem. Píseň vystoupala na druhou pozici žebříčku Billboard Hot Dance Club Play, na níž se udržela dva týdny. Skladba byla zařazena také na album Logic Pride, Vol. 4, vydané roku 2001. Kanadská jazzová interpretka Carol Welsmanová nazpívala v roce 2007 další coververzi na eponymní desku Carol Welsman.Novovlnná kapela Berlin nahrála skladbu ve vlastním provedení na albu Virgin Voices: A Tribute to Madonna, Vol. 1, uvolněném roku 1999. Zpěvačka skupiny Terri Nunn v rozhovoru pro CNN uvedla, že vzdání holdu Madonně bylo zapotřebí, protože „ovlivnila spoustu lidí“. Mezi další coververze se postupně zařadila nahrávka Semi Mooreové na tributovém albu The Material Girl: A Tribute to Madonna, vydaném roku 2000, instrumentální provedení z roku 2002 na desce The String Quartet Tribute to Madonna, folková úprava od kalifornského bandu Winter Flowers pro desku folkařů na počest Madonny, vydanou roku 2007, s titulem Through the Wilderness, a konečně hi-NRG verze Melissy Tottenové na její desce Forever Madonna, uvolněné v roce 2008.V americkém televizním sériálu Odložené případy, tematicky zaměřeném na policejní vyšetřování, se píseň objevila v závěru čtvrtého dílu úvodní řady „Pobožní lidé“.
V tomto článku byl použit překlad textu z článku Live to Tell na anglické Wikipedii.
BRONSON, Fred, 2003. The Billboard Book of Number 1 Hits. [s.l.]: Billboard Books. ISBN 0-8230-7677-6. (anglicky) 
BUTLER, Jeremy G., 2002. Television: critical methods and applications. [s.l.]: Lawrence Erlbaum Associates. ISBN 0-8058-4209-8. (anglicky) 
CLERK, Carol, 2002. Madonnastyle. [s.l.]: Omnibus Press. ISBN 0-7119-8874-9. (anglicky) 
DIRKS, Nicholas B.; ELEY, Geoff; ORTNER, Sherry B., 1994. Culture/power/history: a reader in contemporary social theory. [s.l.]: Princeton University Press. ISBN 0-691-02102-3. (anglicky) 
FOUZ-HERNÁNDEZ, Santiago; JARMAN-IVENS, Freya, 2004. Madonna's Drowned Worlds: New Approaches to Her Cultural Transformations. [s.l.]: Ashgate Publishing. ISBN 0-7546-3372-1. (anglicky) 
MARSH, Dave, 1999. The Heart of Rock & Soul: The 1001 Greatest Singles Ever Made. [s.l.]: Da Capo Press. ISBN 0-306-80901-X. (anglicky) 
METZ, Allan; BENSON, Carol, 1999. The Madonna Companion: Two Decades of Commentary. [s.l.]: Music Sales Group. ISBN 0-8256-7194-9. (anglicky) 
ROOKSBY, Rikky, 2004. The Complete Guide to the Music of Madonna. [s.l.]: Omnibus Press. ISBN 0-7119-9883-3. (anglicky) 
SEXTON, Adam, 1993. Desperately Seeking Madonna: In Search Of The Meaning Of The World's Most Famous Woman. [s.l.]: Delta Publications. ISBN 0-385-30688-1. (anglicky) 
TARABORRELLI, Randy J., 2002. Madonna: An Intimate Biography. [s.l.]: Simon and Schuster. ISBN 978-1-4165-8346-2. (anglicky) 
VOLLER, Debbi, 1999. Madonna: The Style Book. [s.l.]: Omnibus Press. ISBN 0-7119-7511-6. (anglicky)

Livigno (německy Livigno Alpen) je pohoří na pomezí Švýcarska a Itálie. Do Švýcarska zasahuje pouze svou menší a nižší částí. V Itálii se objevují nejvyšší vrcholy spolu s jedinými ledovci skupiny. Severovýchodní a východní část horstva je součástí Národního parku Stelvio a severní část pohoří Livigno byla vyhlášena jako Švýcarský národní park. Nejvyšším vrcholem je Cima di Piazzi (3439 m) ležící v italské části masivu.
Východní hranici masivu tvoří řeka Adda, která odděluje pohoří Livigno od sousedního mnohem vyššího pohoří Ortles. Na jihozápadě dělí tok řeky Poscchiavo a silniční sedlo Berninapass (2328 m) hranici mezi Livignem a čtyřtisícovou Berninou. Severozápadní hranicí je dlouhé údolí Engadin, které rozděluje pohoří s masivem Albula. Dolina Val Müstair ohraničuje Livigno na severovýchodě a dělí je tak od pohoří Sesvenna.
Uprostřed pohoří se táhne ve směru sever–jih dlouhá dolina Valle di Livigno, na jejímž plochém dně leží hlavní město oblasti – Livigno. To patří svou výškou 1816 m mezi celoročně nejvýše obývaná sídla v Alpách. Nejvyšším vrcholem švýcarské části pohoří je Corna di Campo (3302 m). Nejvyšším vrcholem švýcarského národního parku je masiv Piz Quattervals (3165 m)
Hory jsou rozděleny několika dolinami: Valle Alpisella, Val Viola Bormina, Valle di Grosina a Val di Campo. Nachází se zde i několik přehradních jezer jako Lago di Livigno (délka 14 km, 4.71 km²), Lago del Gallo (4,71 km²) nebo Lago di Cancano.
Donedávna zastrčený kout Alp se po vyhlášení svobodné bezcelní zóny zcela oživl. Nastala mohutná výstavba lanovek, hotelů a budování infrastruktury. Každý rok se sem sjíždí tisíce lyžařů a milovníků zimních sportů z celého světa. Nejdůležitějším sídlem oblasti je město Livigno (5326 obyv.). Dalším významným sídlem v oblasti je obec Valdidentro.
V horách slouží turistům jen pět horských chat. Síť značených cest je zde ovšem dostatečně hustá a navíc je výhodně propojena s mnoha dobře situovanými bivaky. Na většinu vrcholů lze vystoupit turisticky, ale nevedou na ně značené stezky.
zkrácený název pro Llanfairpwllgwyngyllgogerychwyrndrobwllllantysiliogogogoch – obec na ostrově Anglesey na severu Walesu

Lochotín je místní část západočeského krajského města Plzně, její části Plzeň 1. Leží v severních partiích tohoto sídla a je ve směru chodu hodinových ručiček vymezena tamními ulicemi Studentská (ze severu), dále Lidická (z východu) a ze zbylých stran ulice Karlovarská. Severní část (mezi křižovatkou ulic Karlovarská/Gerská a Lidická/Mozartova) patří do katastru Bolevec. 
Jižní třetina Lochotína, až po třídu nazvanou Alej Svobody, je tvořena nízkou zástavbou, zbylá část pak panelovým sídlištěm, které bylo v letech 1975-1980 budováno podnikem Pozemní stavby za pomoci tehdy nově zaváděné Zlobinovy metody vyvinuté v Sovětském svazu. Návrh výstavby vytvořili architekti Miloslav Sýkora a Zbyněk Tichý v letech 1972-1973. V první etapě bylo vystavěno na 5500 bytů, současně však došlo k rozsáhlým demolicím historické zástavby, včetně některých cenných objektů (např. Lochotínské lázně).Součástí sídliště je mimo jiné i soukromé gymnázium Františka Křižíka. V severovýchodní části Lochotína, při křižovatce ulic Lidická a Studentská se na Náměstí odboje nachází Bolevecká základní škola.
V jihozápadní části Lochotína se při Karlovarské třídě nachází secesní Kestřánkova vila Marie, kterou pro majitele plzeňského pivovaru Karla Kestřánka roku 1897 vyprojektoval architekt František Krásný. Objekt je od 11. listopadu 1991 kulturní památkou České republiky.

Loď je dopravní prostředek, druh plavidla, sloužící zpravidla k pohybu po vodní hladině  na principu Archimédova zákona. Pro menší plavidla se užívá název člun. Lodě plující pouze na hladině označujeme jako hladinová plavidla, lodě umožňující pohyb i pod vodní hladinou jako plavidla ponorná resp. ponorky. Čluny a menší lodi mohou být poháněny vesly a silou svalů, už ve starověku se ale poháněly také plachtami.
Až do vzniku železnice v 19. století byla lodní doprava jediný prostředek k přepravě většího množství zboží a surovin i k rychlejší přepravě osob, zejména armád. Od starověku až do počátku 20. století se pro ni budovaly umělé kanály a průplavy, které často doplňovaly přirozenou říční síť a spojovaly splavné řeky. S rozvojem automobilové a letecké dopravy význam osobní lodní dopravy poklesl, v dopravě zboží a surovin na velké vzdálenosti však hraje stále velkou roli.
V širším smyslu slova je loď i prostředek k volnému pohybu v jiném prostředí – viz vzducholoď, kosmická loď.
Určení: plavba po řekách a jezerech, krátkodobá plavba při pobřeží, dlouhodobá plavba po širém moři s potřebou navigace.
Výtlak: hmotnost lodi, jak se projevuje objemem vytlačené vody podle Archimédova zákona. Uvádí se pro plně naloženou loď až po čáru ponoru, která bývá vyznačena na boku lodi. Největší nákladní lodi (převážně pro dopravu rud a uhlí) mají výtlak až 400 tisíc tun, tankery až přes 500. Většina z nich se staví v Japonsku a v Jižní Koreji.
Ekonomie provozu hraje v míru velkou úlohu a nutí ke stavbě stále větších jednotek. Problémem však zůstává nakládka a vykládka, která u tankeru trvá asi 25 hodin, kdežto u bulk carrieru až 120 hodin neproduktivního času. Také havárie obřích lodí působí rejdařům starosti a pomalu omezují velikost lodí.
Délka se měří na úrovni paluby nebo čáry ponoru. Je omezena jednak konstrukčními možnostmi, pevností materiálu a konečně i délkou plavebních komor v hlavních průplavech. Panamský průplav dovoluje proplout lodím o délce asi 295 m, jsou však lodi, které musí objíždět kolem Hornova mysu či Mysu Dobré naděje.
Rychlost je důležitá u válečných a sportovních lodí, kdežto osobní doprava se změnila v rekreační plavby, kde není tak důležitá. Měří se v uzlech, 1 uzel = 1,85 km/h. Velké nákladní lodi a tankery dosahují rychlosti 25-28 km/h, válečné lodi a ponorky až 60 km/h. S rostoucí rychlostí ovšem prudce roste odpor vody, a tedy i nároky na výkon. Pro vyšší rychlosti na menší vzdálenosti (typicky trajekty a přívozy) se staví katamarány a vznášedla, která se po startu zvednou a kloužou po vodě téměř bez ponoru.
Pohon, dříve plachetní, nahradil od poloviny 19. století parní stroj, spalovací motor nebo parní turbina s lodním šroubem. U ponorek a velkých válečných lodí se užívá i atomový reaktor jako generátor páry.
Výzbroj válečných lodí zahrnuje děla s menší ráží než rekordních 450 mm japonských křižníků, zato s podstatně vyšší kadencí, až 30 ran za minutu. Nejen ponorky nesou torpéda a zejména řízené střely s doletem až tisíců kilometrů (mezikontinentální střely, ICBM). Účinnou zbraní v konvenčních konfliktech jsou letadla a vrtulníky, letadlové lodi jsou však zranitelné a potřebují další obranu.
Obranu válečných i obchodních lodí tvoří především elektronická zařízení, radary různého dosahu, monitory a rušičky rádiové komunikace, metače klamných cílů, protiletadlová děla a řízené střely.
výsadková loďspeciální (sportovní, policejní, požární, nemocniční apod.)Ponorkyválečné
Předchůdcem lodi byl patrně vor, plochý svazek pevně spojených kmenů, později se stožárem, plachtou a kormidlem. První archeologicky doložená vesla jsou stará 10 tisíc let a první doložené lodě jsou staré přes 8000 let. Jsou to vydlabané kmeny stromů – monoxyly. Viz též kánoe.
Základní materiál bylo až do 19. století dřevo, ale staří Egypťané pro nedostatek dřeva vyráběli lodě i z rákosu a papyru. Přesto se dochovala dřevěná Chufuova ceremoniální loď, dlouhá 44 m, která ale patrně nebyla schopná plavby. Jisté části lodí byly i z kovu. Řecká válečná triéra se třemi patry veslařů nad sebou měla na přídi kovový kloun, kterým prorážela nepřátelské lodě.
V průběhu historie se stavba lodí neustále zdokonalovala. Původní pohon silou lidských svalů nahradilo stále dokonalejší oplachtění plachetnic, které během 19. a 20. století nahradil parní stroj parníků a pak různé druhy spalovacích motorů a turbín. Kromě ohromných zaoceánských a námořních i říčních lodí se souběžně vyvíjejí i malé a sportovní lodě – jachty, kánoe, kajaky, rafty a další. Stavební materiál lodí se změnil až v 19. století, kdy dřevo u větších lodí postupně nahradila ocel. Pro malé čluny a speciální účely se využívají i kompozitní materiály, např. skelný laminát nebo uhlíkové kompozity.
Lodní posádku tvoří osoby, jejichž úkolem je služba na lodi k zajištění jejího provozu. Posádku tvoří lodní důstojníci včetně kapitána, kormidelníci, lodníci, plavčíci, strojníci, mazači, topiči, stevardi a kuchaři. Výčet profesí není konečný a závisí na typu lodě a účelu použití.
V roce 2016 bylo registrováno přes 49 tisíc obchodních lodí o celkovém výtlaku téměř 1,8 miliardy tun. 28% z nich byly tankery, 43% lodě pro dopravu volně loženého substrátu (bulk carrier, hlavně rud a uhlí) a 13% kontejnerových lodí. Měřeno podle výtlaku, připadalo 39% na tankery, 26% na bulk carriers, 17% na kontejnerové lodě a 15% na jiné druhy. Tyto lodi přepravily za rok 7,4 miliard tun zboží.
Mezi 104 válečnými námořnictvy s celkem 1240 loděmi nad 1000 tun mělo severokorejské námořnictvo nejvíce (967) hladinových lodí, následovalo čínské (714), United States Navy (415), Islámská republika Írán (398) a Rusko (352). Podle výtlaku připadalo na USN 3 miliony tun, na Rusko 1,35 milionu tun, na Spojené království přes 500 tisíc tun a na Čínu přes 400 tisíc tun. Námořních válečných konfliktů se účastnily i velmoci, například ve válce o Falklandy nebo v tažení do Iráku.
Objem světového rybářského loďstva se těžko odhaduje. Větší lodi jsou zahnuty do obchodního loďstva a malých je nespočetně mnoho. V roce 2004 odhadovala organizace FAO, že po světě operují 4 miliony rybářských lodí, které dávají obživu asi 29 milionu rybářů a ulovily za rok téměř 86 milionů tun ryb. Podstatnou část tvoří větší lodě, které úlovek hned na palubě třídí a zpracovávají.
Juraj Bohunský, Karol Puha, Dunajská flotila: história lodného parku od roku 1922. Bratislava: Slovart 2012
Seán McGrail, Boats of the world: from the Stone Age to Medieval times. Oxford University Press 2004
Lincoln P. Paine, Ships of the world: an historical encyclopedia. Boston: Houghton Mifflin 1997

Lodě, popřípadě námořní bitva, je stolní hra pro dva hráče, ve které se hráč snaží potopit lodě svého soupeře.
Hra Lodě byla vymyšlena ve Francii během 1. světové války. První komerční verze hry byla Salvo, publikovaná v roce 1931 ve Spojeném království společnosti Starex. Jiné verze hry byly vytištěné v třicátých a čtyřicátých letech.  
V roce 1967 představil Milton Bradley verzi hry, která používala plastové desky a kolíky. V roce 1977 Milton Bradley také vydal elektronickou elektronickou bitevní loď, následovanou v roce 1989 elektronickou mluvící bitevní lodí. V roce 2008 byla zveřejněna aktualizovaná verze Bitevních lodi pomocí šestiúhelníkových políček. V aktualizované verzi obsahuje deska hráče několik ostrovů, na kterých lze umístit figurky. Lodě mohou být umístěny pouze kolem ostrovů a pouze na polovině hráčova hřiště (nemohli umístit loď na protihráčovo hřiště). Když byl natočen film Bitevní loď, stolní hra se vrátila do původního stylu z 1967 roku.
Bitevní loď byla jednou z nejčasnějších her, které měly být vyrobeny jako počítačová hra, s verzí propuštěnou pro Z80 Compucolor v roce 1979. Mnoho počítačových vydání této hry vzniklo od té doby.
Bitevní lodě byly také součástí Hasbro Family Game Night pro PlayStation 2 a Wii, stejně taky Xbox 360 (Xbox Live Arcade). Ty upravují pravidla, včetně velikosti mřížky (8 × 12 ve verzi NES, 8 × 8 ve verzi Game Boy), velikost lodí a např. ve verzi NES má křižník raketu, která v jednom výstřelu zasáhne 5 čtverců.
V roce 2012 byl vypuštěn akční sci-fi film Battleship, který byl inspirován stolní hrou. Na to pak byla vydána verze bitevních lodí založená na filmu, ve které jedna strana měla část cizích lodí.
Pravidla hry jsou jednoduchá. Oba hráči si na své papíry připraví hrací pole pro umístění svých bitevních lodí a druhé totožné pole pro zakreslení zásahů a minutí nepřátelské flotily. Klasické hrací pole je čtverec o velikosti 10x10 čtverců. Pokud se hráči dohodnou je možné velikost hracího pole upravit. (menší pole- rychlejší hra, větší pole – hra pomalejší). Dále se hrací pole označí na jedná straně písmeny A-J (10 čtverečků) a druhá strana čísly 1-10.
Na připravenou hrací plochu hráči rozmístí svou flotilu, základním pravidlem pro rozmisťováni flotily je to, aby se žádná z lodí nedotýkala jiné, jinak než maximálně rohem. 
Při hře se hráči vždy střídají a pokud dojde k zásahu protivníkovy lodě, protihráč oznámí, že jsem zasáhl jeho loď. Jednotlivé zásahy se zaznačí křížkem, abych nestřílel vícekrát na jedno místo. Hra končí když jeden z hráčů přijde o celou flotilu.

Loďstvo Čeng Chea byl svaz snad až 250 lodí sestavený počátkem 15. století v čínské říši Ming. Za vlády císařů Jung-leho a Süan-teho, pod vedením Čeng Chea, uskutečnilo sedm plaveb z říše Ming (jak se tehdy nazývala Čína) do jihovýchodní Asie, na Cejlon a do jižní Indie. Při některých výpravách doplulo až do Hormuzu v Persii, samostatné eskadry dorazily do přístavů Arábie a východní Afriky.
Lze-li věřit čínským pramenům 16. a 17. století, největší plavidla loďstva, takzvané „lodě pokladů“, velikostí vysoce převyšovaly dřevěné plachetní lodě postavené v Evropě v době rozkvětu stavby dřevěných plachetnic v 18. a na počátku 19. století, a byla srovnatelná s největšími kdy existujícími plachetními loděmi. Soudobé prameny ani hmotné důkazy však obří velikost nepotvrzují, proto diskuse o velikosti lodí pokladů trvá.
Rozsáhlá výstavba loďstva během panování císaře Jung-le (vládl 1402–1424) byla částí jeho energické zahraniční politiky, zaměřené na pozvednutí autority říše Ming a její vládnoucí dynastie mezi všemi blízkými i vzdálenějšími sousedy. Jung-leho vyslanci navštívili mnohé blízké i vzdálené země, na východě Japonsko, Rjúkjú a Filipíny, země jihovýchodní Asie, sedm expedic Čeng Chea vypravených v letech 1405–1433 do Indického oceánu doplulo do Indie, Persie, na pobřeží Arabského poloostrova a východní Afriky.Brzy po příchodu k moci císař rozhodl o zahájení výstavby silného loďstva jak pro potřeby pobřežní plavby (zejména přepravy obilí z povodí Jang-c’-ťiang na sever k Pekingu), boje s piráty u čínských břehů a plaveb do Koreje, tak i pro dálkové plavby. V květnu 1403 císař přikázal postavit 137 oceánských plavidel v provincii Fu-ťien. O tři měsíce později přišel požadavek ještě na 200 lodí, které se stavěly prakticky ve všech ostatních jiho- a východočínských provinciích – Nan č’-li (především v Su-čou), Ťiang-si, Chu-kuangu, Če-ťiangu a Kuang-tungu. V říjnu bylo oznámeno, že se 188 džunek s plochým dnem musí přestavět pro potřeby plavby na širém moři. V letech 1403–1407 bylo nově postaveno nebo pro plavbu na otevřeném moři upraveno celkem 1681 lodí.Stavba největších lodí, takzvaných „lodí pokladů“ (pao-čchüan, 宝船) byla soustředěna v loděnici Lung-ťiang (doslova „Dračí řeka“) ležící pod hradbami Nankingu na řece Čchin-chuaj-che (秦淮河) blízko jejího soutoku s Jang-c’-ťiang.
Největší zájem pramenů i historiků vzbuzují velké koráby loďstva Čeng Chea, v tehdejších pramenech označované za „lodě pokladů“. Podle pramenů jich v prvních dvou plavbách bylo 62 nebo 63. O těchto korábech je známo jen málo. Pozdější prameny zdůrazňují jejich výjimečně veliké rozměry.
Konstrukce velkých lodí v éře Jung-le nebyla v čínské historii bez precedentu. Existují údaje o lodích dlouhých 62 metrů (20 čangů) za vlády dynastie Tchang a téměř dvojnásobně dlouhých postavených v sungském období.Pasažérské lodě typu kche-čou (客舟) sungského císaře Chuej-cunga (vládl 1100–1126) byly 10 čangů dlouhé a 2,5 čangů široké (tedy 31 a 7,7 metrů), „Božské lodě“ (šen-čou, 神舟), využívané v době jeho vlády pro poselstva do cizích zemí, byly třikrát větší.Co se týče říčních lodí, mohly být dokonce větší, než lodě pokladů Čeng Chea. K oddychu a zábavám měla sungská elita na Západním jezeře v Chang-čou k dispozici výletní lodě dlouhé až 154 metrů (50 čangů). Podle jiných názorů největší lodě existující v Číně před mingskou dobou byly kolesové lodě využívané ve 13. století na Jang-c’-ťiang proti pirátům, které dosahovaly 134 metrů na délku a 12,5 metrů na šířku.Vedle lodí s plochým dnem určených pro klidné, především říční vody existovala ve Fu-ťienu tradice stavby lodí typu fu-čchuan s oblým trupem, bližším tvaru evropských lodí. Tato plavidla byla vhodná pro plavbu na širém moři. Roku 1973 byl u fuťienského pobřeží, nedaleko Čchüan-čou, nalezen vrak džunky typu fu-čchuan potopené po roce 1272. Džunka byla 34 metrů dlouhá a 9,8 metrů široká s výtlakem 494 tun.
Oficiální dokumenty o plavbách a loďstvu uchovávané ve státních archívech byly v éře Čcheng-chua (1465–1487) zničeny. O velikosti lodí účastnících se Čeng Cheových plaveb zůstaly jen zlomky informací.
Nápis na stéle z nankingského chrámu Ťing-chaj (po roce 1409) uvádí, že se Čeng Che plavil na oceánských lodích (chaj-čchuan, 海船) o velikosti, tj. objemu nákladu, 2000 liao (料) roku 1405 a 1500 liao roku 1409. Což pravděpodobně odpovídá 500 a 375 tunám nákladu a tedy 800 a 600 tunám výtlaku.Účastníci plaveb – Ma Chuan a Fej Sin – ve svých zápiscích velikost lodí charakterizují pouze povšechnými termíny: některé popisují jako velké, jiné jako malé. Pouze při popisu třetí plavby (1409–1411) Fej Sin píše o 48 oceánských lodích (chaj-po, 海舶) vybavených dvanácti plachtami (což historikové spojují se záznamem v Ming š’-lu k 14. únoru 1408 o stavbě 48 lodí pokladů). Konkrétnější údaj poskytuje Kung Čen – píše o 200–300 námořnících nutných k ovládání lodí.Ilustrace textu Tchaj-šang šuo Tchien-fej ťiou kchu-ling jing ťing (太上說天妃救苦靈應經) z roku 1420, vyprávějícího o záchraně námořníků nebeskou paní Tchien-fej, ukazují tehdejší lodě vypravující se na moře – třístěžňové džunky výše zmíněného typu fu-čchuan. Podobné trojstěžníky jsou nakresleny i na pozdější Mao Kchunově mapě. Nicméně nejvyšší počet stěžňů zmiňovaný v raném mingském období byl pět, týkal se lodi vypravené na Rjúkjú v éře Süan-te.
Podle životopisu Čeng Chea v oficiálních Dějinách Mingů (sestavených o téměř 300 let později) byly lodě pokladů 44 čangů, to jest 440 čch’ (stop), dlouhé a 18 čangů široké. Historikové sestavující Dějiny Mingů nebyli první, kdo přišel s mimořádnými rozměry Čeng Cheových lodí. Poprvé se obří lodě pokladů objevují v románu Luo Mao-tenga Plavby eunucha San-pao do Západního oceánu (San-pao tchaj-ťien sia-si-jang, 三保太監下西洋) z roku 1597. Luo Mao-teng uvedl symbolickou délku – 44 čangů a 4 čch’, to jest 444 čch’. Údaje opakuje několik knih, nejstarší z nich byly publikovány koncem druhého desetiletí 17. století. Aby bylo jasné, že tato ohromná čísla nevznikla chybou opisovače (nebo řezbáře tiskové desky), některé prameny číslo 44 píší velkými ciframi, tedy 肆拾肆 místo běžného 四十四.
Není zcela jasné, jak převést tradiční čínské míry do metrické soustavy. V 15. století se totiž v Číně používalo kromě úřady používaných standardních čch’ (stop) o délce 31,1 cm (přičemž 10 čch’ se rovnalo 1 čangu) také různé regionální varianty. V oblasti Nan Č'-li (kde leží Nanking) se pro stavbu džunek určených pro obchod s Koreou obvykle využíval chuajcheský čch' (kolem 33,8 cm), kdežto ve Fu-ťienu, přes který šla většina obchodu s jihovýchodní Asií („zeměmi jižního moře“), se používal čch’ délky 26,7 až 28 cm. Podle Deyera se dnešní historikové přiklánějí k přepočtu rozměrů lodí pokladů podle krátkých fuťienských čch'. Ale i při použití čch’ dlouhého 26,7 cm by rozměry největších lodí pokladů byly 117 metrů na délku a 48 metrů na šířku – tedy dvakrát delší než největší evropské plachetní koráby konce 18. – začátku 19. století, řadové lodě 1. třídy. Lodě takových rozměrů by v důsledku své šířky nebyly schopny proplout Panamským průplavem. Při přepočtu s použitím standardních čch’ by rozměry byly 137 a 56 metrů.
Prameny neuvádějí informace o ponoru lodí pokladů. Protože však se stavěly v nankingských loděnicích a pluly k moři po Jang-c’-ťiang, nemohl jejich ponor převyšovat 7–7,5 metrů. Známo je také, že loďstvo Čeng Chea navštěvovalo Palembang na Sumatře, do kterého se musel dostat plavbou po řece Musi. Nevíme, zda i ty největší Čeng Cheovy lodě do Palembangu pluly, nebo zda čekaly v pobřežních vodách; nicméně ponor lodí, plujících po řece do města, nemohl převyšovat 6 metrů.Dokonce i při použití minimálního čch’ při přepočtech údajů z Dějin Mingů (a uvažovaném ponoru 6 m) Dreyer vypočítal výtlak největších lodí pokladů na 19 tisíc tun. Při použití většího čch’ a vyšším ponoru by výtlak byl ještě vyšší.Veliké lodě pokladů měly mít devět stěžňů, nesoucích dohromady 12 plachet. Stěžně nejspíše nestály v řadě v ose lodi, jako na evropských plavidlech, ale ve třech diagonálních řadách.Ohromné rozměry lodí pokladů, o kterých píší pozdně mingské prameny, vyvolávají mezi historiky nemálo sporů a diskusí. Pro čtenáře obeznámeného s evropskými koráby jsou překvapivé i proporce čínských lodí, především jejich neobyčejná šířka vzhledem k délce a ponoru. Například předpokládané lodě pokladů jsou délkou srovnatelné s takovými plachetními obry počátku 20. století, jako byl německý Preußen, které ale měly ocelový trup a pomocné parní stroje pro ovládání plachet. Ponor lodí pokladů byl zřejmě jen o málo menší než ponor Preußenu (8,26 m), ale šířka mingských gigantů byla trojnásobkem 16,3 metrů německé lodě.Ovšem takové proporce nejsou v čínském lodním stavitelství neobvyklé, Číňané odedávna stavěli široké džunky s relativně plochým dnem pro plavbu po Žlutém a Východočínském moři. Čínské džunky měly i odlišnou vnitřní strukturu. Kostru tradiční evropské lodě je možné přirovnat ke stromu – se silným podélným kýlem, hrajícím roli kmenu, ke kterému jsou, jako větve, připojeny stěžně a žebra. Strukturu tradiční čínské džunky, s plochým dnem a příčnými vodotěsnými přepážkami (které tvořily kostru lodi, a ke kterým se připojovaly stěžně) je spíše možno srovnat se stvolem bambusu.
Hmotné důkazy, že lodě pokladů byly skutečně tak veliké, jak tvrdí prameny, prakticky neexistují. Jsou známy rozměry suchých doků nankingské loděnice Lung-ťiang. Loděnice měly sedm doků dlouhých 450 metrů. Většina byla široká 27 až 37 metrů, ale dva z nich měly šířku 64 metrů, což by dovolilo pracovat s lodí širokou 50 metrů.Kromě toho byla roku 1962 při vykopávkách v loděnicích Lung-ťiang objevena osa kormidla dlouhá 11 metrů. List kormidla, který se nezachoval, byl připevněn k šestimetrové části osy. Podle mínění čínských archeologů plocha kormidla dosahovala zhruba 42,5 m², a délku lodi, které patřilo, odhadli na 149–166 metrů. Specialista na vědu a techniku staré Číny Joseph Needham přijal Čouův výpočet, ale jiní historikové, Christopher Wake a Sin Jüan-ou, nepovažují Čouovu aritmetiku za korektní. Vytýkají mu, že pro odhad velikosti kormidla použil známé džunky typu ša-čchuan, tedy s plochým dnem, určené pro mělké řeky a jezera, přestože se od 90. let 20. století historikové vesměs přiklánějí k názoru, že Čeng Cheovy džunky byly oceánské lodě typu fu-čchuan, a že použitý poměr velikosti kormidla k velikosti lodi vychází z proporcí moderních motorových ocelových lodí. Délku lodi, které patřilo nalezené kormidlo, odhadují na necelých 46 metrů.
Řada historiků předpokládá, že tradiční rozměry lodí pokladů udávané Dějinami Mingů a přebírané historiky nepocházejí z důvěryhodných pramenů 15. století, ale rozšířily se z polofantastického románu Luo Mao-tenga.Současný stoupenec skeptického tábora, Christopher Wake, předpokládá, že je mnohem správnější modelovat lodě Čeng Chea podle vraku z Čchüan-čou. Jeho rozměry byly 34 metrů délky a 9,8 metrů šířky. Loď neměla ploché dno, ale oblý trup. S předpokládaným ponorem 3 metry odhadl Wake objem podpalubí lodi na 325 m3.
Wake zdůrazňuje shodu rozměrů vraku z Čchüan-čou s rozměry pasažérských lodí kche-čou, na kterých se dopravovali diplomaté říše Sung, jež byly 31 metrů dlouhé a 7,7 metru široké. Tyto lodě měly nákladní prostor kolem 130 m3, tedy menší než loď z Čchüan-čou, protože velká část trupu byla určena pro potřeby cestujících; měly nicméně dostatečně vysokou (9 metrů, srovnatelně s lodí z Čchüan-čou) nástavbu na zádi, ve které byli cestující ubytováni. Podle Wadeho mínění významná část Čeng Cheova loďstva sestávala z nákladních a pasažérských lodí následujicích typů – nákladní lodě typu vraku z Čchüan-čou, pasažérské lodě typu kche-čou, i když připouští určité zvětšení rozměrů. Předpokládá, že lodi typu z Čchüan-čou by mohly být zvětšeny do 40 metrů délky se zachováním proporcí, což by dalo kolem 770 m3 objemu podpalubí.Podle Wakeova názoru mohly být největší koráby Čeng Chea, to jest legendární lodě pokladů, v každém rozměru dvakrát větší než loď z Čchüan-čou, tedy přibližně 68 metrů dlouhé. Podle něj by byly shodné s kupeckými koráby popsanými Markem Polem (které vyplouvaly z toho samého Čchüan-čou). Podle Pola lodě uvezly 5–6 tisíc balíků (italsky sporta) pepře; Wake počítající s benátskou mírou 225 kg na balík odhaduje toto množství na 2600 m3.Jiný způsob odhadu velikostí lodí pokladů vychází z početnosti jejich posádek. Všeobecně je totiž akceptován počet 27–28 tisíc účastníků Čeng Cheových expedic. Při počtu 62, 100 nebo 250 lodí připadá na jedno plavidlo průměrně 435–450, 270–280, nebo 108–112 lidí. Po srovnání s údaji o posádkách a velikosti běžných mingských lodí vychází velikost průměrného plavidla expedice na zhruba 1100, 675–700, nebo 270–280 tun výtlaku. Třebaže tyto velikosti jsou průměrné a největší lodě jistě mohly být výrazně větší, jsou lodě s výtlakem kolem 20 000 tun uvedeným odhadům příliš vzdáleny, než aby byly pravděpodobné. Naproti tomu v dobré shodě s výpočty je údaj ze stély z chrámu Ťing-chaj o 800 a 600tunových lodích, tvrzení Kung Čena o 200–300členných posádkách, i informace Ming š’-lu o získávání oceánských lodí, resp. lodí pokladů, cestou přestavby. Přestavovány byly zřejmě nákladní lodi převážející rýži, typicky s nosností 250 tun, na vojenské.Podle několika dějin mořeplavby existuje horní mez velikosti dřevěných lodí schopných plavit se na moři, odhadovaná na 90–100 metrů délky. Evropské lodě blížící se této mezi vykazovaly slabost konstrukce a krátkou životnost. Podle kritiků tradičních údajů o velikosti lodí pokladů je nepravděpodobné, že by čínští konstruktéři během několika let dokázali zněkolikanásobit velikost jimi stavěných oceánských lodí a tuto mez překonat.Je také možné, že se údaje o obrovitých plavidlech netýkají lodí pokladů vyplouvajících na moře, ale několika málo plavidel používaných císaři na klidných vodách Jang-c’-ťiang při přehlídkách loďstva před vyplutím z Nankingu.
Mezi historiky existují různé názory na počet plavidel v loďstvu. Louise Levathesová ve své biografii Čeng Chea, v souladu s dalšími (kupříkladu Hok-Lam Chan v The Cambridge History of China), udává počet lodí účastnících se první Čeng Cheovy plavby na 317 plavidel, přičemž sčítá 62 lodí pokladů, o kterých hovoří Dějiny Mingů, s 250 a pak ještě pěti koráby určenými pro zámořské plavby, o stavbě či přestavbě kterých píší jiné prameny. Naproti tomu Edward Dreyer ve své práci o plavbách Čeng Chea tvrdí, že sčítat čísla různých zdrojů je nekorektní. Dotyčných 250 lodí považuje za všechny lodě připravované pro expedici, přičemž oněch 62 lodí pokladů je podle něho v počtu 250 zahrnuto.Různost názorů existuje i v otázce početnosti dalších výprav. Podle Hok-lam Chana se jich účastnilo podstatně méně lodí, než první výpravy, kdežto Dreyer dospěl k závěru, že všechny plavby měly zhruba stejné složení – 40–60 velkých lodí pokladů a kolem dvou set běžných námořních lodí.
Lodě s plochým dnem bez kýlu mají problémy s plavbou směrem odlišným než je směr větru, protože je vítr silně snáší. K umenšení vlivu větru na směr plavby proto u čínských džunek jako náhrada kýlu do určité míry fungovalo kormidlo. Bylo ho možné zvednout i spustit, a při plavbě v dostatečné hloubce sahalo níže než dno lodě, zatímco u evropských lodí je výška kormidla pevně fixovaná a jeho spodek je v úrovni dna. Ve spodní poloze tak kormidlo efektivněji plnilo svou řídící funkci. Pro zmenšení snosu větrem a zvýšení stability se na bezkýlových lodích používaly také boční spouštěcí kýly.Lodě Čeng Chea, postavené s využitím tradičních konstrukčních principů čínského lodního stavitelství počítajících s plavbou v pobřežních mořích, byly především určeny k cestám v relativně klidných pobřežních vodách a estuáriích východní a jižní Asie. Jejich nejdelší plavby v otevřeném moři byly přes Jihočínské moře (z Číny do jihovýchodní Asie), Bengálský záliv (mezi severním cípem Sumatry a Cejlonem) a Arabské moře (mezi Cejlonem nebo jižní Indií a Perským zálivem, Arábií a Africkým rohem) – tedy po tradičních obchodních trasách s dobře známým a více či méně předvídatelným režimem stabilních monzunových větrů, kde se v příznivých podmínkách loďstvo pohybovalo rychlostí do 2,5 uzlů. Ovšem takové lodě by sotva mohly plout, například, ve řvoucích čtyřicítkách, nebo kolem mysu Horn.Lodě pokladů vynikaly svými rozměry, nikoli však rychlostí. V příznivých podmínkách, například při plavbě se zimním monzunem z Fu-ťienu do jihovýchodní Asie, loďstvo Čeng Chea dosahovalo průměrné rychlosti kolem 2,5 uzlů; na mnohých částech plaveb plulo znatelně menší rychlostí, 1,4–1,8 uzlu.Tyto rychlosti byly ve srovnání s výkony pozdějších evropských plavidel výrazně nižší, dokonce i ve srovnání s velkými řadovými loděmi, u kterých byl kladen důraz na sílu výzbroje místo na rychlost. Kupříkladu roku 1809 eskadra admirála Nelsona, sestávající z 10 řadových lodí, překonala Atlantský oceán průměrnou rychlostí 4,9 uzlů.
Důvěryhodné prameny se zmiňují hlavně o lodích pokladů a neobsahují popis dalších lodí účastnících se Čeng Cheových plaveb. Jejich popis podává pouze román Luo Mao-tenga Plavby eunucha San-pao do Západního oceánu (San-pao tchaj-ťien sia-si-jang, 三保太監下西洋) z roku 1597.
Luo napsal své dílo více než půldruhého století po popisovaných událostech a včlenil do něj řadu fantastických prvků – loďstvo v něm sestává z 1476 nebo 1456 lodí; lodě byly postaveny s pomocí božského mistra Lu Pana; po dosažení Arábie čínští námořníci ještě několik měsíců pluli na západ, až se v jakési zamlžené a zasněžené zemi setkali se samotným vládcem pekel Jamou. Proto mnozí historikové nepovažují román za využitelný pramen. Naopak ruský sinolog Viktor Belgus doložil, že i když je v Luově románu mnoho fantastiky, v některých případech autor nesporně používal údaje historických a geografických pramenů. Například v pasážích vztahujících se k Africe autor doslovně přebral text knihy Fej Sina z roku 1436. Belgus proto vyslovil závěr, že při zachování opatrnosti a kritického přístupu lze některé informace z románu využít.Podle Lua byly v loďstvu Čeng Chea pouze čtyři devítistěžňové 44 čangů dlouhé lodě pokladů. Další plavidla patřila do následujících tříd:
Koňské koráby (ma-čchuan): Osmistěžníky, 102 metrů dlouhé a 41 metrů široké. Určeny k převozu různého zboží, zejména koní. Také se na nich mohly nacházet zásoby pro expedici.
Nákladní koráby (liang-čchuan): Sedmistěžňové, dlouhé 77 metrů, široké 35 metrů. Naloženy zásobami pro osazenstvo expedice.
Koráby pro převoz vojáků (cuo-čchuan): Šestistěžníky, 66 metrů dlouhé a 25 metrů široké.
Vojenské koráby (zhan-čchuan): Pětistěžníky, 50 metrů dlouhé a 19 metrů široké.
Hlídkové koráby: Bitevní lodě s osmi páry vesel, dlouhé zhruba 36 metrů.Kung Čen ve svých zápiscích Si-jang fan-kuo č’ (西洋番國志) uvádí i tankery na pitnou vodu.
V tomto článku byl použit překlad textu z článku Флот Чжэн Хэ na ruské Wikipedii.
základníDREYER, Edward L. Zheng He: China and the Oceans in the Early Ming Dynasty, 1405-1433. New York: Pearson Longman, 2007. 238 s. (Library of World Biography Series). ISBN 0321084438. (anglicky) 
CHURCH, Sally K. Zheng He: An investigation into the plausibility of 450-ft treasure ships. Monumenta Serica. 2005, roč. LIII, s. 1–43. Dostupné v archivu pořízeném dne 2011-07-25. (anglicky) 
LEVATHES, Louise. When China ruled the seas: the treasure fleet of the Dragon Throne, 1405-1433. 1. vyd. New York: Simon & Schuster, 1994. 252 s. ISBN 0671701584. (anglicky) 
WAKE, Christopher. The Great Ocean-going Ships of Southern China in the Age of Chinese Maritime Voyaging to India, Twelfth to Fifteenth. International Journal of Maritime History. Prosinec 1997, roč. 9, čís. 2, s. 51–81. [Také abstrakt na s. 240–242. Stať obsahuje informace o nálezu vraku z Čchüan-čou a zdůvodňuje hypotézu, že lodě z Čchüan-čou popsané Markem Polem byly přibližně dvakrát větší v každém rozměru.]. (anglicky) 
WAKE, Christopher. The Myth of Zheng He's Great Treasure Ships. International Journal of Maritime History. Červen 2004, roč. 16, čís. 1, s. 59–75. (anglicky) doplňkováCHAN, Hok-Lam. The Chien-wen, Yung-lo, Hung-hsi, and Hsüan-te reigns. In: MOTE, Frederick W.; TWITCHETT, Denis C. The Cambridge History of China Volume 7: The Ming Dynasty, 1368–1644, Part 1. Cambridge: Cambridge University Press, 1988. ISBN 0521243327. S. 182–304. (anglicky)
NEEDHAM, J. Science and civilisation in China: Physics and physical technology. Volume 4. Cambridge: Cambridge University Press, 1971. 990 s. ISBN 0521070600. Kapitola 29. Nautical technology, s. 477–484. (anglicky) 
TSAI, Shih-Shan Henry. Perpetual Happiness: The Ming Emperor Yongle. Seattle, Wash.; Chesham: University of Washington Press; Combined Academic, 2002. 286 s. ISBN 0295981245. (anglicky)
ДУБРОВСКАЯ, Динара. Сокровищницы адмирала Чжэн Хэ. Журнал «Вокруг Света» [online]. 2008-08 [cit. 2011-7-10]. Dostupné v archivu pořízeném z originálu. (rusky) 
KAHN, Joseph. China Has an Ancient Mariner to Tell You About. The New York Times [online]. 2005-07-20 [cit. 2011-7-10]. Dostupné online. (anglicky)
Logo (z řeckého logos = slovo, řeč, zákon, pojem…) je grafická značka organizace, společnosti, firmy nebo instituce. Logo je uváděno na produktech, dokumentech a propagačních materiálech firmy, pomáhá tak identifikaci a tvoří povědomí o značce (image-building).

Logotyp je písmová nebo slovní značka, graficky znázorněný název společnosti, firmy, výrobku, značky apod. 
Obvykle je použitý charakteristický řez (font) písma (často výtvarně upravený, aby se odlišil a též proto, že neupravené logotypy, tvořené pouze prostým textem, nejsou předmětem copyrightu). 
Pokud je logotyp důsledně používán (ve spojení s dalšími propagačními prvky), může se stát důležitou součástí propagačního stylu firmy, tzv. Corporate identity.
Původně výraz logotyp znamenal v typografii dvě nebo více písmen (znaků) na jednom odlitku pro urychlení ruční sazby; patří mezi ně tedy i ligatury.

Lohengrin je romantická opera o třech dějstvích německého skladatele Richarda Wagnera, který je i autorem libreta. Vznikla v letech 1845 – 1848 a premiéru měla 28. srpna 1850 ve Dvorním velkovévodském divadle ve Výmaru. Jejím dirigentem byl skladatel Ferenc Liszt.
Námět opery Lohengrin vytvořil skladatel a libretista Richard Wagner v létě roku 1845 při pobytu v Mariánských Lázních. V té době prožíval zklamání ze svého předchozího díla, opery Tannhäuser, která se dočkala jen průměrného úspěchu a později, po jejím přepracování, byla v Paříži provázena skandálem při uvedení v Opéra national de Paris.
Příběh bájného rytíře Lohengrina, který přichází do světa lidí, kde očekává pochopení, porozumění a důvěru, mu byl v té době velmi blízký. Při psaní libreta vycházel z eposu Wolframa von Eschenbach Parzival, hlavně z jeho částí Lohengrin, založené na chanson de geste z konce 12. století Garin le Lorrain a na pověstech o rytíři s labutí, která má svůj původ v starogermánských a valonsko-lotrinských pramenech. V eposu je ale jméno Garin le Loherain změněno na Lohengrin a vyprávění je spojeno s příběhy týkajícími se svatého grálu. 
Partituru opery dokončil Wagner v roce 1848, ale za účast na květnovém povstání téhož roku byl vyhoštěn z vlasti a odjel do Švýcarska, čímž došlo k odkladu premiéry Lohengrina v Drážďanech. Premiérové uvedení opery Lohengrin ve Výmaru dne 28. srpna 1850 prosadil skladatel Ferenc Liszt, který též dirigoval orchestr Staatskapelle Dvorního velkovévodského divadla.
Německý král Jindřich Ptáčník shromažďuje posily do boje proti rozpínavým uherským vojskům, která právě vtrhla do říše. Přijíždí také do Brabantska, kde nachází zemi uprostřed mocenského boje o uvolněné místo po zemřelém brabantském vévodovi. Proti sobě stojí hrabě Friedrich z Telramundu podporovaný některými šlechtici a Elsa, dcera zemřelého vévody, kterou Telramund viní, že zabila svého bratra, aby se mohla stát brabantskou vévodkyní. To mu namluvila jeho žena Ortruda, která tvrdí, že viděla Elsu jak utopila svého bratra Gottfrieda v jezeře v lese a pak se vrátila domů sama. Ve skutečnosti Ortruda v lese, za pomoci zlých kouzel, uspala Elsu a jejího bratra začarovala v labuť. Elsa pak svého bratra marně všude hledala. Ortruda sama touží po moci a prostřednictvím svého muže Telramunda se chce stát brabantskou vévodkyní ona. Nenávidí Elsu, protože její otec porazil v boji Ortrudina otce, fríského knížete Radboda, a je ochotna zbavit se Elsy jakýmkoliv způsobem.
Král nařizuje boží soud. Elsa vypovídá, že ve snu vídá krásného rytíře, který jí slibuje, že ji ochrání před bezprávím a po jejím boku se stane brabantským vévodou. Uvědomuje si zároveň svoji pošetilost a nabízí svoji ruku a vévodství tomu, kdo obhájí její čest. Když nikdo z přítomných na její nabídku utkat se s Telramundem nepřistoupí, klesá Elsa na kolena a modlí se k Bohu. V tom se na řece objeví člun tažený labutí a v něm stojí krásný rytíř ve stříbrném brnění, který jí nabídne pomoc. Vyzve Telramunda k boji, porazí ho, ale daruje mu život. Telramund je prohlášen za lháře a hrozí mu vyhoštění z Antverp. Elsa nabízí rytíři svoji ruku a titul vévody. Rytíř přijímá s jednou podmínkou - Elsa se ho nikdy nezeptá na jeho jméno, původ a místo, odkud přichází. Pak vyzná Else lásku a ona s radostí s jeho podmínkou souhlasí.
Schody hradního kostela, rytířský sál starého hradu, zahradní besídka pod Elsinou komnatou, schodiště před katedrálou
V noci Telramund s Ortrudou sedí v prostém šatě na schodech hradního kostela. Zatímco na hradě se bouřlivě oslavuje vítězství rytíře a chystá se jeho svatba s Elsou, Telramund s Ortrudou si navzájem vyčítají svoji prohru. Telramund lituje, že se neoženil s Elsou, jak si to přál starý vévoda. Tím si mohl ušetřit potupnou porážku a ztrátu cti. Ortruda viní Telramunda ze zbabělosti a radí mu, aby nazítří obvinil rytíře z temných kouzel, které mu dopomohly k vítězství nad Telramundem. Ortruda sama má plán, jak se vetřít do přízně Elsy a vzbudit v ní pochybnosti a nedůvěru.
Když služebné řeknou Else, že v zahradě na ni čeká Ortruda a žádá o přijetí, šťastná Elsa zapomene na všechna příkoří a schází se schodů, aby přivítala Ortrudu. Ta jí lichotí, ale zároveň ji varuje, že když nezná jméno ani původ svého budoucího manžela, mohl by ji neznámý rytíř opustit tak rychle, jako se objevil. Vzbudit v Else pochybnosti se jí ale nepodaří.
Za svítání je Telramund veřejně dán do klatby a vyhoštěn z Antverp. Elsa je v doprovodu žen přiváděna do chrámu jako nevěsta. Zklamaná Ortruda žádá, aby při vstupu do chrámu měla přednost, protože, ač potrestána, je stále ještě šlechtičnou. Potom se dá do křiku, že nikdo vlastně neví, kdo je ten tajemný cizinec a proč nechce prozradit své jméno, původ a stav. Její křik přeruší až příchod krále, který přivádí rytíře ke svatebnímu obřadu. Vtom předstoupí Telramund, prohlásí boží soud za neplatný, obviní rytíře z čarodějnictví a žádá ho, aby řekl své jméno. Ten mu odpoví, že na to má právo pouze Elsa a ta se je v pravý čas dozví. Elsa mu ale plně důvěřuje, na nic se nevyptává, a svatební průvod vchází do chrámu.
Zaznívá svatební pochod Sem v průvodu kráčejte již. Po slavnostním obřadu je Elsa se svým manželem uvedena do svatební komnaty na hradě. Elsa a její rytíř si poprvé o samotě vyznají lásku. Elsino štěstí ale kalí myšlenka, že svého milovaného nikdy nebude moci nazvat jeho pravým jménem. Rytíř se snaží zaplašit tyto její myšlenky, ale Elsin nepokoj se stupňuje. Trýzní ji strach, že jejich svazek nebude trvalý, že ji rytíř opustí a odejde do tajuplné říše, ze které přišel. Marně ji rytíř prosí a varuje. Elsa chce mít jistotu, i kdyby ji to mělo stát život, a vyřkne osudnou otázku.
V té chvíli vtrhne do komnaty ozbrojený Telramund se čtyřmi zbrojnoši. Elsa rychle podá rytíři meč a ten jednou ranou Telramunda zabije. Ostatní před ním padnou na kolena a Elsa tuší, že to je konec jejího štěstí, způsobený porušením slibu. Rytíř Elsu vyzývá, aby se připravila, že předstoupí spolu s ním před krále, kde rytíř odhalí svoji totožnost.
V táboře na břehu řeky Šeldy je shromážděno brabantské vojsko kolem krále. Telramundovo mrtvé tělo na marách je přinášeno do tábora. Rytíř předstupuje před krále a vysvětluje okolnosti Telramundovy smrti. Potom vyjadřuje lítost nad Elsou, která nedodržela svůj slib, a odhaluje své tajemství. Jmenuje se Lohengrin, je rytířem Svatého grálu a přichází z tajemné říše svého otce Parsifala, sídlícího na hradě Montsalvat. Posláním těchto rytířů je, aby světem nepoznaní pomáhali nevinně ukřivděným. Pokud je ale odhalena jejich totožnost, nesmí dále zůstat mezi lidmi a musí se vrátit zpět do své říše. Elsino zoufalství je dovršeno, když Lohengin oznamuje, že kdyby Elsa dodržela svůj slib alespoň jeden rok, směl by s ní zůstat až do smrti a Svatý grál by jí vrátil jejího bratra.
Ke břehu se blíží člun s labutí a Ortruda jásá, že byl Lohengrin prozrazen a musí se vrátit zpět. Vítězoslavně oznamuje, že to ona, která zná stará pohanská kouzla, začarovala Elsina bratra Gottfrieda v labuť. Lohengrin se ještě naposledy vroucně modlí k Bohu, Ortrudino zlé kouzlo je zrušeno a na břehu stojí místo labutě Gottfried. Ortruda zdrcená nenávistí klesá k zemi. Lohengrin přistupuje ke Gottfriedovi, dává mu roh, prsten a meč a za jásotu davu ho prohlašuje brabantským vévodou, který provede své vojsko, po boku krále, do boje proti uherským dobyvatelům.
Pak nastoupí do člunu a z nebe se snáší bílá holubice, která táhne člun s Lohengrinem zpátky do říše jeho otce. Elsa, zármutkem bez života, klesá do náručí svého bratra.
Lohengrin spolu s operami Prsten Nibelungův a Parsifal patří k vrcholným dílům Wagnerovy operní tvorby. Jeho hudba je symfonická, koresponduje se scénou a není jen doprovodem podbarvujícím výkony pěvců, ale jejich rovnocenným, samostatným partnerem.Richard Wagner ve svém operním díle Lohengrin porušil některé tradice a to zejména při komponování předehry. Předehra k opeře byla vždy samostatnou částí a tvořil ji souhrn hudebních motivů navozující atmosféru celého díla. Oproti tomu zde Wagner zkomponoval předehry k jednotlivým dějstvím jako přímý úvod do děje. Ukázkou toho je svatební pochod na začátku 3. dějství opery. Dále Wagner poprvé umístil orchestr do prostoru pod jevištěm. Publikum tak při poslechu hudby nebylo rušeno děním v orchestru a mohlo věnovat pozornost umělcům na jevišti.V roce 1894 byl Lohengrin poprvé uveden v Bayreuthu a stal se pak opakovaně uváděným dílem na Bayreuthských hudebních slavnostech (Bayreuther Festspiele). Později však již nebyl tak často uváděn, protože Adolf Hitler se rád přirovnával k rytíři s labutí a opera Lohengrin
byla, pro deklarovaný antisemitismus autora, přijímána ve světě s rozpaky. Nezměnil to ani fakt, že Richard Wagner měl řadu přátel mezi židovskými umělci
Národní divadlo, Praha, 12. ledna 1885, dirigent: Adolf Čech, česky, překlad: Václav Juda NovotnýDalší uvedení (kromě ND Praha)
ŠTĚPÁNEK, Miloslav. Richard Wagner a jeho dílo u nás. Bratislava: FF UK, 1935. 43 s. 
ČERNÝ, Miroslav K. Ohlas díla R. Wagnera v české hudební kritice let 1847-1883. [s.l.]: Hudební věda 22, 1985. S. 216–235. 
HOSTOMSKÁ, Anna a kol. Opera – Průvodce operní tvorbou. 11. vyd. Praha: NS Svoboda, 2018. 1466 s. ISBN 978-80-205-0637-5. S. 506–508.

Lois McMaster Bujold (* 2. listopadu 1949) je uznávaná americká autorka sci-fi a fantasy literatury. Je čtyřnásobnou nositelkou ceny Hugo v kategorii „za nejlepší román“, dále získala cenu Nebula a Cenu mýtotvůrce. Její nejúspěšnějším dílem, přeloženým do řady jazyků, včetně češtiny, je Vorkosiganská sága.
Čtyřikrát získala cenu Hugo v kategorii „za nejlepší román“, mnoho dalších jejích románů bylo na tuto cenu nominováno a umístilo se na nejvyšších příčkách.
2004 - za fantasy román Ochránkyně dušíV roce 1991 získala cenu Nebula za sci-fi povídku The Mountains of Mourning (Vorkosiganská sága) a v roce 2002 Cenu mýtotvůrce v kategorii Mythopoeic Fantasy Award for Adult Literature za fantasy román Prokletí Chalionu. V roce 2011 obdržela cenu Skylark Award (celým názvem Edward E. Smith Memorial Award for Imaginative Fiction) a roku 2013 cenu Forry Award za celoživotní dílo. 	

TJ Lokomotíva Bratislava (celým názvem: Telovýchovná jednota Lokomotíva Bratislava) byl slovenský basketbalový klub, který sídlil v Bratislavě ve stejnojmenném kraji. Založen byl v roce 1951 se vznikem TJ Lokomotívy. Za federální éry bylo ženské družstvo úspěšným účastníkem nejvyšší soutěže žen. Mužské družstvo působilo v nejvyšší soutěži v sezóně 1957/58. Zaniká v roce 1995 po fúzi se Slávií UK Bratislava do nově vytvořeného subjektu Lokomotíva Slávia UK Bratislava. Klubové barvy byly světle modrá, oranžová a bílá.
Největším úspěchem ženského družstva v nejvyšší soutěži byl zisk stříbrných medailí z let 1962, 1968 a 1969.
Zdroj: Legenda: ZČ - základní část, červené podbarvení - sestup, zelené podbarvení - postup, fialové podbarvení - reorganizace, změna skupiny či soutěže
Zdroj: Legenda: ZČ - základní část, červené podbarvení - sestup, zelené podbarvení - postup, fialové podbarvení - reorganizace, změna skupiny či soutěže

Lolita (anglicky Lolita) je britsko-americké komediální drama z roku 1962 režírované Stanleym Kubrickem. Představuje první adaptaci Nabokovova stejnojmenného románu, napsaného v roce 1955. Hlavní postavy ztvárnili James Mason jako francouzský spisovatel Humbert Humbert a Sue Lyonová jako Dolores „Lolita“ Hazeová. Ve vedlejších rolích se představili Shelley Wintersová, která hrála Charlottu Hazeovou a Peter Sellers jako dramatik Clare Quilty.
Vzhledem k tehdejším omezením ze strany MPAA byly ve filmu oslabeny provokativnější pasáže literární předlohy. Divák si tak musel některé nezobrazené scény domýšlet a představovat. V době počátku natáčení bylo představitelce Lolity Sue Lyonové čtrnáct let. Kubrick později uvedl, že kdyby věděl, jak velká omezení požadovala cenzura, asi by se k natočení snímku nikdy neodhodlal.Premiéra proběhla 13. června 1962 v New Yorku. Film vyšel také na nosičích VHS, Laserdisc, DVD a Blu-ray. Další filmovou adaptaci románu Lolita natočil v roce 1997 režisér Adrian Lane pod stejným názvem Lolita.
Úvodní scéna zobrazuje vlastní vyvrcholení příběhu, konfrontaci dvou mužů u ping-pongového stolu. Učitel Humbert se snaží přimět dramatika Quiltyho ke zpytování svědomí. Zápletka končí zastřelením dramatika v jeho domě. Divák vidí několikanásobné prostřelení plátna obrazu, za nímž se Quilty marně snaží ukrýt. Než vrah vstoupil, opilý spisovatel hrál Chopinovu polonézu opus 40.
V létě 1947 opouští francouzský literární vědec Humbert Humbert (James Mason) rodnou zemi, aby mohl na začátku zimního semestru přijmout místo profesora francouzštiny na ohioské Beardsley College. Během letních prázdnin se zabydlí v domě sexuálně frustrované vdovy Charlotty Hazeové (Shelley Wintersová) v newhampshirském Ramsdale. Nejdříve však odmítá setrvat. Rozhodnutí změní, až po spatření její adolescentní dcery Dolores (Sue Lyonová), která s ním později začne flirtovat. Na místní tancovačce se objevuje také populární dramatik Clare Quilty (Peter Sellers), který se stává předmětem zájmu její matky Charlotty.
Vdova Hazeová je vyprázdněná žena ve středních letech. Poté, co se do Humberta zamiluje, touží s ním trávit veškerý čas a posílá Dolores na dívčí tábor. Zatímco dceru odváží, nařídí služce, aby předala nájemníkovi dopis. Humbert se z něj dozvídá, že ho Charlotte miluje. Pokud však lásku neopětuje, měl by se sbalit a dům do jejího příjezdu opustit. Vyznání lásky jej pobaví a rozhoduje se zůstat, aby mohl být stále nablízku mladé atraktivní „Lo“.
Po letní svatbě narůstá Humbertova odtažitost vůči manželce. Zlom ve vztahu přichází ve chvíli, kdy Charlotte objevuje jeho tajný deník, v němž ji označuje za „krávu, protivnou matku a blbou bábu“, a naopak se přiznává ke spalující vášni k Dolores, přezdívané „Lolita“. Předtím si již zahrával s myšlenkou svou ženu zavraždit, když mu ukázala „nenabitý“ revolver po zemřelém muži. Jak zjistil zbraň nabitá byla a plánovaná nešťastná náhoda v podobě výstřelu na manželku, mohla ukončit jeho trápení definitivně získat Lolitu. Osud mu však usnadnil cestu, když Charlotte při přecházení silnice k poštovní schránce srazil a usmrtil projíždějící vůz.
Učitel francouzštiny tak odjíždí vyzvednout Dolores na dívčí tábor Camp Climax. Nejdříve ji o smrti matky neříká pravdu a tvrdí, že je pouze zraněná. Během první společné noci v hotelu na terase vede rozhovor s domnělým policistou, který se zajímá o jeho „malou krásnou dceru“, jak ji charakterizuje. Přestože v ubytovacím zařízení skutečně bydlí policisté na probíhající konferenci, tím mužem je ve skutečnosti dramatik Quilty, jehož také přitahují mladé dívky. Nabízí učiteli ranní společnou snídani. Ten odmítá a odchází na pokoj. Sexuální vztah s Lolitou začíná následující ráno, když mu dívka ukazuje „hru pro dospělé“ naučenou na táboře.
Poté se vydávají na cestu po státech Unie a noci tráví v motelech. Po několika dnech ji během jízdy sděluje krutou pravdu o smrti matky. Dolores upadá do deprese, nepřestává plakat a rozhodne se zůstat s novým nevlastním otcem, což je lepší řešení než ústav. Na veřejnosti vystupují v rolích otce a dcery, zatímco v soukromí udržují sexuální milenecký vztah, který provází epizodické krize.
Humbert přijímá učitelské místo na univerzitě v Beardsley a Lolita nastupuje na střední školu. Otec i milenec v jedné osobě se chová majetnicky a žárlivě. Z obavy z kontaktu se spolužáky zakazuje dceři hrát školní divadlo. Jednoho večera na něj doma čeká jakýsi doktor Zempf, snad školní psycholog hovořící s německým akcentem, který rozvíjí diskusi o zakřiknuté dceři a její sexuální výchově. Učiteli doporučuje, aby ji neizoloval od vrstevníků a povolil jí například školní divadelní kroužek. Vystrašený Humbert s Lo natrvalo odjíždí z města a rozhoduje se pokračovat v putování.
Během cesty získává neochvějnou jistotu, že je někdo sleduje. Poté, co Lolita onemocní, zůstává několik dnů v nemocnici na pozorování. Noční telefonát v motelovém pokoji, který vede s neznámým mužem, jej přiměje okamžitě dceru odvézt z nemocnice. Když do ní dorazí okolo třetí hodiny ranní, nemocniční personál mu sděluje, že Dolores již odjela se strýcem. Zmatený a rozzuřený učitel odchází. Následuje dlouhé a bezvýsledné pátrání.
O několik let později Humbert obdrží dopis od paní T. Schillerové, jak zní jméno Dolores, poté, co se vdala. V listu požaduje finanční výpomoc a svěřuje se, že jsou s mladým nedoslýchavým manželem Dickem na mizině. Navíc je v očekávání potomka. Učitel za ní přijíždí a marně se jí snaží přemluvit, aby s ním odjela. Stále Lolitu miluje. Naléhá, aby mu převyprávěla celý příběh zmizení. Lo tak odhaluje, že za únosem stál dramatik Clare Quilty, s nímž utekla do Pavor Manoru v Parkingtonu. On to byl, kdo je sledoval při putování. S touhou být Lolitě nablízku vystupoval jako policista v hotelu, převtělil se do role tajemného doktora Zempfa, aby mohla dívka hrát v jeho školní divadelní hře a on také telefonoval v noci do motelu. Poté ji však nutil, aby s ním sdílela jeho bouřlivý bohémský život a hrála v jeho tzv. „uměleckých“ filmech. Humbert se setkává s Dickem a poté předává Lolitě částku v celkové výši 13 000 dolarů, která vzešla z nájmu a prodeje matčina domu.
Následně zamíří zavraždit Quiltyho. Přijíždí do dramatikova domu. Jedná se o stejnou scénu, kterou film začal. Závěrečný text vysvětluje, že Humbert zemřel na infarkt myokardu během čekání na soud.
VítězstvíZlatý glóbus pro objev roku – Sue LyonováNominaceOscar za nejlépe adaptovaný scénář – Vladimir Nabokov
Spolek amerických režisérů (Directors Guild of America), cena pro nejlepšího režiséra ve filmu – Stanley Kubrick

Lollapalooza je každoroční hudební festival hostící heavy metalové, alternativně rockové, hip hopové a punk rockové skupiny, taneční a komediální představení a řemeslné stánky. Poskytuje zároveň platformu neziskovým a politickým uskupením. Na festivalu vystupuje množství různých hudebních skupin a v minulosti pomohl objevit a popularizovat alternativní rockové skupiny jako jsou třeba Pearl Jam, Rage Against the Machine, Nine Inch Nails, Jane's Addiction, Soundgarden, The Smashing Pumpkins, Alice in Chains, Tool, Red Hot Chili Peppers, Hole, 30 Seconds to Mars, The Strokes, Green Day a Depeche Mode.
Festival založil v roce 1991 zpěvák skupiny Jane's Addiction Perry Farrell v rámci rozlučkového turné se svou kapelou. Lollapalooza se od té doby konala každoročně až do roku 1997 a následně byla obnovena v roce 2003. Od svého vzniku až do roku 1997 a poté po svém obnovení v roce 2003 měl festival putovní charakter a cestoval po Spojených státech a Kanadě. V roce 2004 se organizátoři festivalu rozhodli rozšířit délku festivalu na dva dny pro každé město, ale nízké tržby z prodeje vstupenek je téhož roku donutily festival zrušit. V roce 2005 se Farell a William Morris Agency spojili se společností Capital Sports Entertainment (nyní C3 Presents) z Austinu v Texasu a reorganizovali festival do jeho současné podoby, tedy ve víkendový festival v Grantově parku v Chicagu ve státě Illinois.
V tomto článku byl použit překlad textu z článku Lollapalooza na anglické Wikipedii.
(anglicky) Chicago Tribune – Lollapalooza promoters still searching for Chicago identity (07/2009)

Lomený oblouk (zvaný též hrotitý oblouk) je architektonický prvek, typický zejména pro gotiku. Do francouzské gotiky se dostal z Burgundska a nahradil po staletí používané nelomené oblouky, které najdeme například v románském slohu, v raně křesťanském stavitelství a v byzantské architektuře. Nelomené neboli valené oblouky mohou být různé, mohou mít např. tvar půlkruhu nebo podkovy (mozarabské Španělsko).
Lomený oblouk se v architektuře objevil již před vznikem gotiky. Tento prvek burgundské románské architektury sloučil jako první s normandskými stavebními prvky (žebrové klenby) opat Suger v chóru bývalého benediktinského opatského kostela Saint-Denis (r. 1140 až 1144), takže je považován za „tvůrce gotiky“. V této době byly církevní stavby těžkopádné a robustní, stabilitu zajišťovaly mohutné zdi a tomu odpovídající „rozkročené“ a hmotou hodně zaplněné oblouky, opírající se hlavně o mohutné pilíře o velkém průřezu.
Po postavení nového chóru opatského kostela v Saint-Denis se tento stavební prvek stal jedním z charakteristických znaků gotických staveb. Podle vzoru tohoto kostela se začaly ve Francii budovat další katedrály a opatské kostely s využitím „nového stylu“. Některé stavby vznikly jako částečná přestavba románského chrámu, jinde se jednalo o zcela novou stavbu „na zelené louce“. Několik příkladů z raného období: Katedrála Notre-Dame v Senlis, bývalý benediktinský opatský kostel Saint-Germain-des-Prés v Paříži, bývalý benediktinský opatský kostel Saint-Remi v Remeši, kostel Notre-Dame-en-Vaux v Chalon-sur-Marne, atd. Z francouzského území se pak od konce 12. století začal tento styl rozšiřovat postupně i do dalších zemí Evropy.
Lomený oblouk se používal jak v obvodovém zdivu (okenní otvory, vstupní portály v západním průčelí hlavní lodi a v průčelí severního a jižního transeptu), tak i v interiéru. Zde byl nejen dominantním prvkem v hlavní lodi gotického chrámu, ale objevoval se i v bočních lodích, kde většinou vytvářel vstupy do bočních kaplí. V hlavní lodi, (a většinou i v chóru) ve druhé horizontální úrovni byla vytvořena pomocí lomených oblouků linie triforia. Opticky velmi významným prvkem se stal barevnou vitráží ozdobený okenní otvor, tvořící většinou bazilikální typ osvětlení. Lomenými oblouky byly tvořeny též průchody do chórových kaplí v závěru chrámu.
Dalším místem použití lomeného oblouku u sakrálních staveb jsou klášterní budovy. Jedním z významných a umělecky mocně působících příkladů je benediktinské opatství v Mont-Saint-Michel, kteroužto stavbu sami Francouzi nazývají Merveille ("Zázrak", "Div" či "Nádherná"). O zdejší křížové chodbě kolem rajského dvora kláštera Rolf Toman píše: "Křížová chodba zcela nahoře je noblesním mistrovským dílem."
Ke změně ve vzhledu těžkopádných staveb přispěl společně s křížovou žebrovou klenbou i lomený oblouk, který vznikl spojením dvou kruhových úsečí. Dal se libovolně tvarově měnit podle potřeb či tvaru celkové stavby a daleko lépe vyrovnával tlaky kamene do stran, „nerozšklebuje“ se totiž tolik jako půlkruh. Od půlkruhového či podkovovitého oblouku se vzhledem liší tím, že ve vrcholu oblouku, kde je styčná plocha 2 kruhových úsečí, se vytváří ostrý lom, tzn. přechod z jedné strany oblouku na druhou není plynulý. Společným vývojem jednotlivých stavebních prvků se vytvářel styl gotické architektury, u něhož došlo ke ztenčení nosného zdiva, k elegantnímu ztenčení a prodloužení sloupů, zvýšení stropu a k provzdušnění celého interiéru stavby.Lomené oblouky se staly hlavními stavebními prvky gotické konstrukce, nesly křížovou klenbu, která vytvářela zaklenutí prostoru a přenášela tlak žebry ve tvaru kříže na gotické sloupy. Tlak na stejné místo přenášely i čelní oblouky ve směru lodi, dělicí oblouky tvořící arkádu podél lodi a příčné lomené oblouky (tvořící klenební pas napříč lodí). Oblouk se většinou opírá o hlavu sloupu či pilíře, který bývá různě zdoben. Do stejného místa se většinou opírají i žebra klenby, někdy se opírají o konzoli zabudovanou ve zdi a v gotice velice často končí kolmo k podlaze vedle hlavy hlavního sloupu a opírají se o přípory.Jelikož se lomený oblouk skládá ze dvou kruhových výsečí, je možné jejich poloměr měnit tak, že se zachová výška lomeného oblouku, ale šířka jednotlivých oblouků bude různá. Tím je dána možnost překlenout různě široké otvory, přičemž pas oblouků bude mít pořád stejnou výšku.
Toman, R. a kol. Gotika Architektura - Plastika - Malířství, Slovart, Praha 2005, ISBN 80-7209-668-0

Lomnice nad Lužnicí (německy Lomnitz an der Lainsitz) je malé město ležící při hranici CHKO Třeboňsko, 10 km severozápadně od Třeboně. Na město byla povýšena v roce 1382. Žije v ní přibližně 1 800 obyvatel.
První písemné zprávy o Lomnici pocházejí z roku 1220, kdy je Lomnice v držení Vítka z Klokot předka třeboňsko-landštejnské větve Vítkovců. V roce 1265 je uváděn jako majitel Oldřich z Lomnice. Po něm se v držení střídají další Vítkovci. V letech 1341-1359 zde sídlil Vítek z Landštejna, jehož syn Vilém dosáhl v zemi významným proboštem a královským kancléřem. Zřídil na lomnickém hradě kapli Božího Těla a sv. Petra a Pavla (1359). Od roku 1381 byla vlastnictvím krále Václava IV., který ji r. 1382 povýšil na město; to se rozkládalo pod stejnojmenným hradem. Novým majitelem hradu a města se stal Oldřich II. z Rožmberka, který nechal hrad na konci husitských válek zbořit. Rožmberkové v okolí města nechali vybudovat řadu rybníků, např. Velký Tisý, Malý Tisý, Dvořiště a Rožmberk. Jejich stavitelem byl nejdříve počátkem 16. století Štěpánek Netolický který stál i u vzniku Zlaté stoky, později Jakub Krčín z Jelčan. Lomnice zůstala ve vlastnictví Rožmberků do roku 1611. Ve třicetileté válce bylo město těžce poničeno; 9. listopadu 1618 se poblíž odehrála bitva u Lomnice. Roku 1660 se stala majetkem Schwarzenbergů, kteří ji zakoupili s třeboňským panstvím. Přídomek „nad Lužnicí“ obdržela Lomnice v období josefínských reforem r. 1789, a to i přes to že je od Lužnice vzdálena přes 2 km. V období První republiky byla sídlem jednoho ze tří soudních okresů třeboňského politického okresu.
Budova obecné školy byla vzhledem ke zcela nevyhovujícímu stavu stávající školy vybudována  z domu na náměstí vedle radnice v letech 1880 –1882. Měšťanská škola  na Václavském náměstí  byla  postavena během dvou let a vyučování v ní začalo v roce 1903. V roce 1921 měla obecná škola 367 a měšťanská 171 žáků. Od září 1938 se stala školou i pro okolní obce. Po druhé světové válce získala k užívání i 2. patro budovy MNV.Od roku 1970 byly prováděny rozsáhlé rekonstrukce obou školních budov (ústřední topení, školní hřiště, fasády, okna, podlahy, atrium aj.). Interiéry školy byly modernizovány, vybudovány odborné učebny, kabinety, spojovací chodba se šatnami, upraveno respirium. 
V současnosti je základní škola umístěna v budově na Václavském náměstí – 1. stupeň a v budově na náměstí 5. května – 2. stupeň, který se nachází i v nejvyšším podlaží přilehlé budovy městského úřadu. Obě hlavní školní budovy jsou propojeny spojovací chodbou se šatnami žáků. Součástí školy je i mateřská škola, která se nachází v samostatném, částečně oploceném areálu zahrady s prolézačkami a pískovištěm. Kapacita základní školy je 300 žáků a mateřské školy 80 dětí. Žáci nejsou jen z Lomnice nad Lužnicí, asi pětina jich dojíždí z okolních vesnic – Novosedly nad Nežárkou, Ponědrážka, Smržov, Záblatí, Frahelž, Kolence a Klec.
Kostel sv. Václava v Lomnici nad Lužnicí byl založen v roce 1359 Vilémem mladším z Landštejna (vyšehradský probošt a nejvyšší kancléř Českého království) původně jako hradní kaple Božího Těla a sv. Petra a Pavla. Z této doby pochází dodnes jeho gotický půdorys, s rozvrhem lomené a parabolické křížové klenby presbytáře s opěráky. Strop lodi byl zřejmě podobně jako dnes plochostropý, pravděpodobně s dřevěným trámovým stropem.
Zlatá stoka – Prvním významným stavitelem rybníků v této oblasti byl Štěpánek Netolický. Kromě stavby několika velkých rybníků vybudoval Zlatou stoku (1506). Tento umělý průplav, dlouhý 42.6 kilometru, napájí velkou část přilehlých rybníků čerstvou vodou.
Kolem okraje města prochází trať 226 (Veselí nad Lužnicí – České Velenice), na níž se nachází železniční stanice Lomnice nad Lužnicí.
V současné době na této trati z vlaků osobní dopravy jezdí pouze vlaky kategorie Os. Od roku 1957 však přes Lomnici nad Lužnicí projížděl mezinárodní spoj Vindobona. Od grafikonu 1993/1994 byl však vzhledem k nedostatečným traťovým rychlostem směrován přes Brno.
Městem prochází silnice I. třídy číslo 24 (směr Veselí nad Lužnicí – Třeboň), II. třídy 148 (směr Lišov–Mláka). Ve městě končí silnice III.třídy (směr Záblatí).
Lomnice nad Lužnicí, železniční staniceZastávky ležící mimo území města, nesoucí v názvu Lomnice nad Lužnicí:
Územně identifikační registr ČR. Obec Lomnice nad Lužnicí v Územně identifikačním registru ČR [online]. Dostupné online. 

Londýn (anglicky London s výslovností  [ˈlʌndən] IPA) je hlavní město Spojeného království Velké Británie a Severního Irska ležící na jihovýchodě země 80 km od ústí řeky Temže. Produkuje 20 % HDP Spojeného království a londýnská City je jedním z největších světových obchodních center. Žije zde přibližně 8,788 milionu obyvatel. Londýn se spolu s městy New York a Tokio řadí k nejdůležitějším městům světa. Pojem Londýn se používá pro území vymezené jako jeden z anglických regionů – Velký Londýn.
I když existují důkazy o několika britských osadách na území nynějšího Londýna, první větší obec zde roku 43 založili Římané a nazvali ji Londinium. Byla ale kolem roku 61 vypálena při útoku vojska keltské královny Boudiccy. Obnovená osada pak velmi dobře prosperovala a významem předčila i Colchester. V 2. století, v době největší slávy, zde žilo asi 60 000 obyvatel.
Do 7. století vybudovali Anglosasové novou osadu, nazvanou Lundenwic, asi 2 km proti proudu od původního římského města, v místech současné Covent Garden. V ústí řeky Fleet zřejmě existoval rybářský a obchodní přístav. Roku 851 na město zaútočili Vikingové, dobyli ho a vypálili. Král Alfréd Veliký s nimi později uzavřel mír a město přestěhoval pod ochranu původních římských hradeb. Za vlády dalších anglosaských králů město vzkvétalo jako středisko mezinárodního obchodu a důležité politické centrum. Přesto občasné útoky Vikingů pokračovaly a dosáhly vrcholu v roce 1013, kdy dánský král Knut Londýn dobyl a anglického krále Ethelreda II. donutil k útěku. Eduard III. po nástupu na trůn nechal Westminsterské opatství a Westminsterský palác obnovit.Krátce po vítězství v bitvě u Hastings v roce 1066 byl Vilém Dobyvatel korunován na krále v právě dokončeném Westminsterském opatství. Vilém přiznal obyvatelům města zvláštní privilegia, ale na jeho jihovýchodním okraji dal postavit hrad, který mu umožnil Londýn ovládat. Roku 1097 začal Vilém II. stavět v blízkosti opatství Westminster Hall, která byla ve středověku královskou rezidencí. Ve Westminsteru sídlil královský dvůr a vláda, zatímco do City, spravované vlastní institucí Corporation of London, se soustředil obchod. Obě sousední části města se postupně rozrůstaly, staly se základem moderního centra Londýna a ve 12. století převzaly od Winchesteru roli hlavního města.
Ve středověku se počet obyvatel z 18 000 v roce 1100 zvýšil na 100 000 v roce 1300. V polovině 14. století však do Londýna doputovala morová epidemie (černá smrt), která přivodila smrt asi jedné třetině obyvatel. Velký mor zasáhl město i v letech 1665 až 1666. Další katastrofu roku 1666 potom způsobil velký požár. City téměř vyhořelo, ale ztráty na životech byly minimální a i díky požáru mor skončil. Obnova města pak trvala déle než 10 let.
Po expanzi města v 18. století se v letech 1831–1925 Londýn stal největším městem světa. Tento růst podpořila i první železnice. Železniční síť se rozvíjela velmi rychle. V roce 1863 začalo v Londýně fungovat první metro na světě. Místní samospráva měla s rozvojem města a vybudováním infrastruktury velké problémy. V letech 1885 až 1889 nastartovala jejich řešení instituce zvaná Metropolitan Board of Works, kterou později nahradil první volený správní orgán - Rada hrabství Londýn.
V průběhu první světové války přednášel v letech 1915 až 1917 (a usiloval o vznik samostatného státu) na londýnské univerzitě pozdější první československý prezident profesor Tomáš Garrigue Masaryk.Při bombardování za druhé světové války zahynulo více než 30 000 obyvatel města a bylo zničeno značné množství budov. V poválečném období se během rekonstrukce používalo hned několik architektonických stylů, čímž se charakter města změnil. V roce 1965 se jeho hranice posunuly a vznikl Velký Londýn. Poválečná imigrace výrazně ovlivnila složení obyvatel a z Londýna se stalo multikulturní město. Ekonomický rozvoj v 80. letech 20. století mu vrátil pozici velkoměsta mezinárodního významu.
Londýn byl založen na severním břehu Temže, a protože po staletí přes ni vedl pouze jediný most (London Bridge), město se rozvíjelo převážně na sever od řeky. Poté, co byly v 18. století postaveny mosty další, začalo bez větších potíží expandovat do všech směrů, protože rovná nebo mírně zvlněná krajina okolo Temže nepředstavovala žádnou přírodní překážku. Ačkoli se ve městě nachází několik návrší, například Parliament Hill anebo Primrose Hill, nejsou nijak zvlášť rozlehlá a nepředstavovala pro rozvoj města žádnou překážku. Díky těmto skutečnostem má Londýn téměř kruhový půdorys a území Velkého Londýna zahrnuje 1 577 km².
Řeka Temže bývala daleko širší a mělčí, než je dnes. Postupně ji sevřeli do vysokých břehů a mnoho jejích přítoků svedli do londýnského podzemí. Jelikož Temže coby přílivová řeka město ohrožovala a stále ohrožuje záplavami, na ochranu před nimi byly ve Woolwichi vybudovány bariéry.
Mírné oceánské. Velmi často prší, ale je to chvilkové.V červenci a srpnu může být několik dní i velmi teplo, například 10. srpna 2006 bylo 37°C (v posledních letech jsou v Londýně teplejší léta). Zima je chladná, ale ne moc mrazivá. Noční teploty klesají nejníže na −2 °C a v nejstudenějších dnech bývá teplota jen kolem 0. Největší mrazy mohou být v prosinci a lednu a na přelomu února a března. V létě jsou teploty mírné, ale zřídka se mohou objevit horké dny, s teplotami kolem 30, přičemž ráno je velice teplé, i více než 20. Nejnižší naměřená teplota byla −16.6 °C. Mrazivých dnů v Londýně je méně než 30 za rok. Při ochlazeních od konce podzimu do začátku jara může být rozdíl mezi rozehřátým středem města a okrajem 5 °C. Vzhledem k občas velmi silnému oceánskému vlivu, zde mohou být některé dny v létě teplotně velmi blízké těm nejteplejším zimním a obráceně, i v zimě může být až 15. Bouřky jsou v létě časté. Sníh se drží na zemi 2 dny v roce a výška sněhové pokrývky je 2–3 cm. Větry vanoucí od oceánu přinášejí v létě chlad a v zimě teplo, tak jako ve všech západoevropských pobřežních oblastech. Větry jsou nejsilnější v zimě, kdy zde mohou řádit divoké vichřice, takové větrné Bouře jsou obvykle 1–2 krát v roce. Tornáda jsou vzácná.
Při sčítání obyvatel v roce 2001 bylo etnické složení Londýna následující: 71,1 % – běloši (59,8 % bílí Britové; 3,1 % bílí Irové; 8,3 % jiní běloši); 12,1 % Jižní Asiaté (6,1 % Indové; 2,2 % Bangladéšané; 2,0 % Pákistánci); 10,9 % černoši (5,3 % – Afričané; 4,8 % Karibští černoši; 0,8 % jiní černoši); 3,2 % – míšenci; 1,1 % – Číňané; 1,6 % ostatní. Asi 21,8 % obyvatel uvádělo místo narození mimo Evropskou unii.
Stav při sčítání v roce 2011: 59,8 % – běloši (44,8 % bílí Britové; 2,2 % bílí Irové; 0,1 % cikáni a Irští Travellers; 12,1 % jiní běloši); 6,6 % Indové; 2,7 % Bangladéšané; 2,7 % Pákistánci; 13,3 % černoši (7,0 % – Afričané; 4,2 % Karibští černoši; 2,1 % jiní černoši), 5,0 % – míšenci; 1,5 % – Číňané; 1,3 % Arabové; 2,1 % ostatní. Asi 37 % obyvatel uvádělo místo narození mimo Spojené království. Okolo 69 % dětí narozených roku 2015 v Londýně mělo alespoň jednoho rodiče pocházejícího z ciziny.  V londýnských školách převládají černošské a asijské děti nad bílými dětmi.V Londýně žilo k rozhodnému datu při sčítání v roce 2011 asi 8 841 Čechů a 12 800 Slováků.
Počet obyvatel Londýna v roce 1801 byl asi 860 000 (pro srovnání Paříž v roce 1802 měla asi 670 000 obyvatel). Londýn byl nejlidnatějším městem od roku 1825 do 1925, kdy byl překonán New Yorkem. Počet obyvatel Londýna podle sčítání obyvatel z roku 2006 činí 7 750 000 obyvatel.
Počet obyvatel Londýna včetně příměstských částí (angl. urban area) byl podle výsledků sčítání obyvatel v roce 2001 8 278 251. Počtem obyvatel je Londýn včetně příměstských částí třetí největší v Evropě po Moskvě (11,7 milionů obyvatel v roce 2000) a Paříži (9,6 milionů obyvatel v roce 1999).
Na rozdíl od jiných států, neposkytuje Velká Británie národně koordinované počty obyvatel oblasti hlavního města (angl. London’s metropolitan area) s ohledem na sledování osob dojíždějících do Londýna do zaměstnání a ekonomický vliv. Podle některých zdrojů zahrnuje oblast Londýna plochu 16 043 km² s počtem obyvatel 13 945 000 – což je více než počet obyvatel Skotska, Walesu a Severního Irska dohromady. Podle této definice je oblast Londýna spolu s oblastí Moskvy (asi 14 milionů obyvatel) největší metropolitní oblastí Evropy a je větší než oblast Paříže (11,5 milionů v roce 2004). Definici oblasti v tomto pramenu, je třeba brát s maximální opatrností, neboť obsahuje místa dosti vzdálená od Londýna, např. Dover ležící u Lamanšského průlivu nebo Colchester město na severu Essexu. Po odečtení východního Kentu, severního Essexu a West Berkshire je tento počet mezi 12 až 12,5 miliony.
V roce 2004 vláda Velkého Londýna oficiálně vyhlásila Londýnský region (angl. metropolitan region) s centrem v Londýně s rozlohou 27 224 km² a počtem obyvatel přibližně 18 000 000. Toto území zahrnuje Velký Londýn, celou jihovýchodní Anglii a jednu třetinu východní Anglie. Metropolitní region je odlišný pojem od metropolitní oblasti. Zahrnuje území s obrovským množstvím spojení a sítí mezi obydlenými oblastmi. Je třeba poznamenat, že metropolitní region, jak je zde definován, má málo společného s tím, co je pojmem Londýn označováno v britském prostředí.
Centrum společenského dění Londýna je Westminster, kde sídlí většina obchodů a zábavních center. Zde sídlí také vedení největších britských průmyslových podniků (vyjma finančního sektoru) a vláda Spojeného království.
Londýnská City je hlavním finančním centrem Velké Británie a jedním z nejdůležitějších ve světě. Je řízená Corporation of London, institucí která má středověké kořeny a v jejímž čele je Lord Mayor of London (v českém prostředí starosta). Původní dominantu katedrálu svatého Pavla doplnily vysoké budovy kanceláří včetně nejvyšších Tower 42 (známa spíše jako NatWest Tower) a 30 St Mary Axe (nazývána Gherkin, postavená v roce 2003). City má pouze malé množství stálých obyvatel (asi 7 000), ale během dne zde pracuje až 300 000 lidí. V poslední době se finanční centrum stále více přesouvá z City do Canary Wharf na východě Londýna.
West End je považován za nejpopulárnější nákupní a zábavní obvod Londýna. Nalézá se zde i Trafalgarské náměstí, jedna z nejnavštěvovanějších památek Londýna. Oxford Street je jednou z nejznámějších ulicí světa pro nakupování módního značkového oblečení. Na jihu od východní části Oxford Street se rozkládá Soho, síť malých uliček plných restaurací, hospůdek, menších obchodů a butiků, divadel a kin, stejně jako mediálních, filmových, inzertních a postprodukčních firem. Soho je rovněž známé svými rušnými kluby, bary a gay komunitou. Piccadilly je známou dopravní tepnou vedoucí z Piccadilly Circus na východě k Hyde Park Corner na západě. V jejím okolí nalezneme Mayfair a Green Park. Dalšími dopravními tepnami této části města jsou Regent Street a Bond Street.
Východní Londýn byl centrem metropolitní průmyslové oblasti a většina tohoto území je v současnosti výrazně přestavována jako část Thames Gateway. Hrála rovněž klíčovou úlohu v úspěšné kandidatuře na pořádání olympijský her v roce 2012, a nyní probíhá výrazná obnova tohoto území pro zabezpečení úspěšného konání olympiády. Je to již podruhé v moderní historii, kdy je tato oblast výrazně přestavována, poprvé to bylo po náletech německého letectva v době druhé světové války.
East End je nejblíže původnímu londýnskému přístavu a je oblastí kde se nejčastěji zpočátku usidlovali přistěhovalci přijíždějící do přístavu. Byly to postupně přistěhovalecké vlny Francouzů, Hugenotů, Belgičanů, Židů a Pákistánců. East End se rozrůstá z východní části City a zahrnuje tyto městské části – Whitechapel, Mile End, Bethnal Green, Hackney, Bow a Poplar. V této části města se nacházejí mnoha zajímavá místa včetně londýnských tržišť (Columbia Road Flower Market, Spitalfields Market, Brick Lane Market, Petticoat Lane Market) a několik muzeí, například Geffrye Museum a Museum of Childhood v Bethnal Green.
Docklands, městská část na Ostrově psů (Isle of Dogs), prochází od roku 1980 bouřlivým rozvojem. V prvních letech od roku 1980 bylo mnoho skladů ve Wapping obsazováno a používáno jako umělecké dílny a levné ubytovny. London Docklands Development Corporation (LDDC) byla založena v roce 1981, aby nastartovala proces využití a změny tváře této oblasti. Nejznámějším výsledkem je oblast Canary Wharf, jejíž dominantou je budova kancelářského komplexu 1 Canada Square nejvyšší britský mrakodrap od roku 1991. Spojení této oblasti s metrem a s ostatními částmi města zajišťuje Docklands Light Railway (DLR).
Západní Londýn zahrnuje elegantní a nákladnou rezidenční oblast Notting Hill. Kensington a Chelsea jsou oblasti s nejluxusnějším bydlením ve Velké Británii. Západním směrem u White City, poblíž Shepherd's Bush, se nachází hlavní centrum BBC, a ještě dále na západ v předměstí Hillingdon, leží letiště Heathrow. Tento kout Londýna je domovem Richmond Parku. V této části má také stadion Chelsea FC a to na Stamford Bridge.
V jižním Londýně nalezneme Wimbledon (známý pořádáním velkého tenisového turnaje). Greenwich ležící na březích Temže, v místech, kde tato řeka meandruje je známá parkem a je rovněž sídlem Královské greenwichské observatoře. Brixton, Camberwell a Peckham je domovem pro mnoho rodin imigrantů z Karibiku, kteří se do Velké Británie přistěhovali v letech padesátých, šedesátých a sedmdesátých.
Severní Londýn zahrnuje například předměstí Hampstead a Highgate, které si podržely venkovský ráz. Jsou zde velké parky včetně Hampstead Heath s Parliament Hill. Mnoho oblastí má výrazné zastoupení menšin, napřiklad Stamford Hill, jež je obydlen výraznou komunitou ortodoxních židů, a Green Lanes ve čtvrti Harringey s výrazným zastoupením turecké a řecké menšiny. Islington je jedna z nejbohatších oblastí severního Londýna a je sídlem fotbalových klubů Arsenal nebo Tottenham Hotspur FC, jehož stadion je v blízkém Tottenhamu.
Ekonomický význam Londýna je způsoben mimo jiné jeho včasnou poválečnou orientací na odvětví poskytování služeb. Londýn je hlavní centrálou mezinárodního obchodu a patří spolu s New Yorkem a Tokiem mezi tři nejdůležitější ekonomická centra. Je po New Yorku druhým největším světovým finančním střediskem a po Tokiu, New Yorku, Los Angeles, Chicagu a Paříži šestou největší městskou ekonomikou. Londýn produkuje asi 20 % HDP a Londýnská metropolitní oblast je zdrojem asi 30 % HDP Velké Británie.Více než 85 % (3,2 milionů) lidí zaměstnaných v Londýně pracuje v odvětví poskytování služeb. Dalších asi 1,5 milionu pracuje v průmyslových podnicích. I když v posledních letech došlo k poklesu počtu průmyslových společností, stále jich zde existuje asi 15 000 a jsou zaměřeny na výrobu oděvů, tiskařství, výrobu nábytku a produkci potravin.Nejdůležitějším odvětvím je stále finanční sektor. V poskytování finančních služeb pracuje více než 300 000 lidí. Sídlí zde více než 480 mezinárodních bank. V City je proinvestováno více finančních prostředků než v ostatních deseti největších evropských městech dohromady a v Londýně je realizováno více mezinárodních telefonních hovorů než kdekoli jinde na světě.City je největší finančním a obchodním centrem v Evropě a pomalu dostihuje i New York. V Londýně sídlí banky, brokerské společnosti, pojišťovny, právní a účetní společnosti. Další kancelářské středisko vzniklo na východ od City v Canary Wharf, kde sídlí světové centrály společností HSBC, Reuters, Barclays a Clifford Chance, největší právní společnost světa.
Dalším důležitým odvětvím je turistika, zaměstnávající v roce 2003 asi 350 000 lidí a roční příjem z turistiky je asi 15 miliard liber. Každý rok město navštíví 27 milionů turistů, kteří zde stráví alespoň jednu noc. Londýnský přístav v Tilbury se z pozice největšího světového přístavu dostal až na třetí místo ve Velké Británii a prochází jím 50 milionů tun zboží.[zdroj?]
Velký Londýn je rozdělen do 32 městských obvodů a londýnské City. Jednotlivé samosprávy městských obvodů jsou nejdůležitější jednotkou místní správy Londýna a jsou zodpovědné za zajištění většiny lokálních služeb v oblasti, kterou spravují. City není spravována běžnou místní radou, ale historickou Corporation of London.
Greater London Authority (GLA), nejvyšší správní orgán Velkého Londýna, má vliv na dění celé oblasti Velkého Londýna a je zodpovědná za koordinaci činností samospráv městských čtvrtí, strategické plánování a chod služeb, jež mají dosah v celém Londýně, jako například policie, požární ochrana a doprava. GLA se skládá ze zastupitelstva, jímž je Londýnské shromáždění (London Assembly), které řídí starosta Londýna (Mayor of London).
Současný starosta Sadiq Khan byl zvolen roku 2016. Dnešní GLA byla ustanovena jako náhrada za Radu Velkého Londýna (Greater London Council, GLC), který vznikl roku 1965 a byl zrušen roku 1986 po politických šarvátkách mezi GLC (tehdy vedeným Kenem Livingstonem) a vládou konzervativní strany vedenou Margaret Thatcherovou. Po zrušení GLC v roce 1986, přešla většina jeho pravomocí na samosprávy městských obvodů a zbytek byl zajišťován jejich spolupráci nebo jinými nevolenými orgány. Samosprávy městských obvodů tak získaly značnou autonomii a jednotný statut, a ačkoli po obnovení GLC ztratily určitou část vlivu, stále existují oblasti, v nichž jsou nezávislé na GLC.
Greater London Authority (GLA) – 2000Londýn je v parlamentu reprezentován 74 poslanci.[zdroj?] Policejní službu pro 32 londýnských čtvrtí zajišťuje Metropolitan Police Service, všeobecně označována spíše jako Metropolitan Police, nebo jednoduše Met. City má svou vlastní policejní správu City of London Police. Zdravotní služba v Londýně je řízena vládou prostřednictvím Národní zdravotní služby (NHS). Velký Londýn je rozdělen mezi 5 Strategic Health Authorities.
Pokud jde o dopravu, Londýn patří k nejrušnějším městům světa. Dopravu spravuje úřad starosty, má však jen omezený finanční vliv. Výkonným orgánem řízení londýnského dopravního systému je Transport for London (TfL). Ačkoli se síť městské hromadné dopravy řadí k nejrozsáhlejším na světě, potýká se s přehuštěním a výpadky. Tento jeden z nejkomplexnějších dopravních systémů byl v roce 2006 při hlasování označen za nejlepší systém městské hromadné dopravy na světě.Hlavním dopravním systémem Londýna je metro s dvanácti linkami. Toto nejstarší metro světa zahájilo provoz již v roce 1863. Roku 1890 zde vznikla i první elektrifikovaná linka. Denně je využito pro přibližně 3 miliony cest a ročně pro 1 miliardu. Trasy metra pokrývají centrum a severní část města.
Roku 1987 bylo metro doplněno o systém lehké kolejové dopravy (DLR), který používá menší a lehčí soupravy bez řidiče; jeho síť pokrývá oblast východního Londýna a Greenwiche. Místní a mezinárodní železniční spoje (až na výjimky) neprojíždějí centrem, ale zastavují na železničních stanicích rozptýlených po okraji města. Vzrůstající požadavky na dopravu vedly roku 2007 ke schválení plánu na vybudování podzemní východo-západní železniční trati pod středem města; Crossrail se momentálně buduje a zprovoznění se předpokládá v roce 2018. Rychlovlaky Eurostar spojují nádraží St Pancras International s Paříží a Bruselem. Cesta do Paříže trvá asi 2 hodiny a 15 minut a do Bruselu zhruba 1 hodinu a 51 minut.
Síť londýnské autobusové dopravy je jednou z nejrozsáhlejších na světě. Denně vyjíždí na 700 linek asi 8 000 autobusů, které za týden přepraví více než 6 milionů cestujících. Každý rok se do obnovy dopravní sítě investuje 850 milionů liber. Londýn má nejrozsáhlejší dopravní síť použitelnou vozíčkáři na světě a od druhé poloviny roku 2003 je lépe přístupná i pro osoby s postižením sluchovým nebo zrakovým.
Londýn je zároveň velmi často využívanou mezinárodní křižovatkou. Letiště Heathrow je nejrušnějším letištěm světa pro mezinárodní dopravu. V březnu roku 2008 byl dokončen již pátý terminál, který má ročně odbavit až 30 milionů cestujících. Dalšími důležitými letišti v dosahu města jsou Stansted, Gatwick, Luton, City, Southend a Biggin Hill, využívaná především obchodními cestujícími a také nízkonákladovými leteckými společnostmi.
Když papež Řehoř I. Veliký vyslal v roce 597 svatého Augustina z Canterbury, aby uvedl do Anglie křesťanství, předpokládal, že se jeho vyslanec stane arcibiskupem londýnským, protože toto město bylo dříve hlavním městem římské kolonie Británie. Vzhledem k tomu, že Augustin byl pohostinně přijat v Kentském království králem Ethelbertem, bylo však v roce 601 ustanoveno arcibiskupství v Canterbury. Přesto byl Londýn vždy důležitým náboženským centrem a canterburští arcibiskupové zde trávili mnoho času. Jejich oficiální londýnskou rezidencí je Lambethský palác.
Anglikánská církev má v Londýně dva biskupy – biskup londýnský, který spravuje část Londýna na sever od Temže, pod něhož patří největší londýnský barokní chrám
katedrála svatého Pavla, a biskup southwarský, který spravuje anglikánskou církev na jih od Temže. Důležité národní a královské ceremonie jsou rozděleny mezi katedrálu svatého Pavla a Westminsterské opatství, gotický kostel připomínající katedrálu.
Římskokatolický arcibiskup westminsterský je uznáván jako hlava katolické církve v Anglii a Walesu (pod něj patří katolická Westminsterská katedrála, kterou je třeba odlišovat od anglikánského Westminsterského opatství). Další tradiční protestantské církve, které mají svou rezidenci v Londýně, jsou například sjednocená reformovaná církev (United Reformed Church) a kvakeři (Quakers). Mnoho imigrantů ustavilo své vlastní církve – například je zde zastoupena pravoslavná církev a existují zde také další protestantské sbory.
Londýn je nejdůležitějším centrem islámu ve Velké Británii. Ve dvou londýnských předměstích jsou enklávy s největším počtem muslimů ve Velké Británii – Tower Hamlets a Newham. Londýnská ústřední mešita (London Central Mosque) je velmi dobře známá londýnská silueta, postavená na okraji Regent's Parku, další mešity jsou i v jiných částech města. Londýnu se pro jeho islámskou menšinu také přezdívá Londonistán.
Hinduistický chrám v Neasden (Neasdenský chrám) je největším hinduistickým chrámem mimo Indii a zároveň pozoruhodným příkladem moderní budovy postavené v tradičním stylu. Většina dokonale propracovaných a spletitých mramorových plastik použitých v chrámu byla vytesáno v Indii.
Více než dvě třetiny britských židů žije v Londýně, což řadí Londýn na 9. místo na světě v počtu židů žijících mimo Izrael.
Londýn je sídlem mnoha univerzit a středních škol, které navštěvuje asi 378 000 studentů. Nachází se zde také mnohé a vědecké a výzkumné ústavy.
Největší vysokou školou podle počtu studentů (125 000) ve Velké Británii a v Evropě je Londýnská univerzita. Skládá se z 20 fakult a několika dalších menších ústavů s větší mírou autonomie. Některé fakulty poskytují všeobecně zaměřené studium a jiné jsou specializované ústavy například London School of Economics, SOAS, Royal Academy of Music a Institute of Education.
Královská univerzita a University College London byly podle výzkumu The Times Higher Education Supplement zařazeny mezi desítku nejlepších univerzit na světě (ICL na 5. místě a UCL na 9. místě). Dalšími univerzitami ve městě jsou Brunel University, City University, London Metropolitan University, Královská univerzita, Middlesex University, University of East London, University of Westminster a London South Bank University. Londýn je také známý svými ekonomickými školami – London Business School (nejlepší ekonomická škola podle  Business Week) a Cass Business School (největší ekonomická škola Evropy).
V Londýně se nachází mnoho muzeí, galerií a jiných institucí, které jsou jednak turistickými atrakcemi ale některé z nich (Přírodopisné muzeum – biologie, geologie; Science Museum a Victoria and Albert Museum – móda a design) plní i funkci centra výzkumu v dané oblasti. Britská národní knihovna u St Pancras je národní knihovnou Velké Británie a obsahuje asi 150 milionů exemplářů.
Londýn je místem konání jednoho z největších maratónů s masovou účastí, Londýnského maratónu, konaly se zde Letní olympijské hry v roce 1908 a 1948. V červnu 2005 byl Londýn vybrán jako místo pořádání Letních Olympijských her 2012. Londýn se tak stal prvním olympijským městem, kde se letní olympijské hry konaly třikrát.
Nejnavštěvovanějším sportem v Londýně je fotbal a v Londýně sídlí několik předních fotbalových klubů. V historii nebyly londýnské kluby příliš úspěšné v získávání nejcennějších fotbalových trofejí tak jako například Liverpool nebo Manchester United, ale současný Arsenal (založený ve Woolwich Arsenal, ale v roce 1913 se přestěhoval do Highbury a nyní sídlí Emirates Stadium) a Chelsea (hraje ve Fullhamu) jsou, spolu s Manchester United a Liverpool, považovány za členy velké čtyřky – Big 4. V sezóně 2003/04 byly první dvojicí londýnských klubů v nejvyšší anglické fotbalové soutěži, které se umístily na prvních dvou místech s vítězným Arsenalem. V sezóně 2004/05 se situace opakovala, tentokrát zvítězila Chlesea.
Londýn byl jedním z míst konání Mistrovství světa ve fotbale v roce 1966 a Mistrovství Evropy ve fotbale v roce 1996 a finálových utkání obou turnajů. Londýn ve starém Wembley pětkrát hostil finále PMEZ (1963, 1968, 1971, 1978, 1992) a na již zrekonstruovaném stadionu dvakrát finále Ligy mistrů (2011, 2013). New Wembley Stadium – národní fotbalový stadión, který byl svědkem mnoha významných mezistátních a klubových fotbalových a ragby utkání, prošel do roku 2008 rekonstrukcí. Po dobu jeho rekonstrukce byl místem důležitých zápasů cardiffský Millennium Stadium.
Velmi populárním sportem v Londýně je také ragby, jehož příznivci pocházejí především ze střední třídy společnosti ze severu a západu města. Anglický národní ragbyový stadión se nachází v Tvickenhamu. Tři z dvanácti klubů elitní ligy – Guinness Premiership pocházejí z Londýna. Kluby London Irish, Saracens a Wasps hrají na hřišti mimo Velkého Londýna, ale v metropolitní oblasti. Harlequins, kteří sestoupili po sezoně 2004/05 do nižší soutěže National Division One, hrají v oblasti Velkého Londýna.
V Londýně existují dvě kriketová hřiště – Lord’s – domov Middlesex a Marylebone Cricket Club na předměstí St John's Wood kousek na sever od Regent's Parku a Oval – sídlo Surrey v jižním Londýně.
All England Lawn Tennis and Croquet Club je místem konání světově proslulého tenisového turnaje ve Wimbledonu na jihovýchodě Londýna.
Londýn patří k nejvíce navštěvovaným městům na světě. Turistické atrakce se nalézají převážně v centrálním Londýně. Patří mezi ně historická City; West End a jeho proslulá kina, bary, kluby, obchody a restaurace; Westminster s Westminsterským opatstvím, Buckinghamským palácem, Clarence House atd. Dále je to Science Museum, Přírodopisné muzeum, Britské muzeum, Národní galerie, Tate Gallery, mosty London Bridge, Tower Bridge, Královská observatoř v Greenwichi, kudy prochází od roku 1884 nultý poledník, a další zajímavosti.
11 % rozlohy Velkého Londýna zabírají parky. Devět královských parků, dříve honebních revírů, je nyní přístupno veřejnosti. Green Park, St. James's Park, Hyde Park a Kensingtonské zahrady formují pásmo zeleně ve West Endu. Regent's Park tvoří severní hranici centra Londýna, zatímco Greenwich Park-národní park, Bushy Park a Richmond Park jsou oázou klidu v londýnských předměstích. Mnoho menších parků bylo založeno u bohatých soukromých rezidencí pro soukromé používání, ale část je nyní přístupná pro veřejnost.
Většina parků spravovaných londýnskou samosprávou byla vytvořena mezi polovinou 19. století a druhou světovou válkou. Příkladem jsou Victoria Park, Alexandra Park a Battersea Park. Některé parky na předměstích například Hampstead Heath, Wimbledon Common a Epping Forest mají neformální přírodní charakter. Nejvýznamnější zahrada ve které se platí vstupné je Královské botanické zahrady v Kew.
Londýn – Velký průvodce National Geographic, Nicholson, Louise, ISBN 80-251-1274-8, Nakladatelství Computer Press, a.s.
Londýn – kulturněhistorický průvodce, Kovář, Martin, ISBN 978-80-200-2008-6, Nakladatelství Academia, 2011
(česky), (slovensky) pohyby.co.uk – Největší nezávislý portál pro Čechy a Slováky žijící v Anglii
Lord Killanin, MBE známý také jako Michael Morris, třetí baron Killanin (30. července 1914 Londýn – 25. dubna 1999 Dublin) byl irský novinář a sportovní funkcionář, šestý předseda MOV.
Lord Michael Killanin se narodil v Londýně ve starostavovské rodině. Vzdělání získal v Etonu, na Sorbonne v Paříži a Cambridge. Koncem 30. let 20. století začal pracovat jako novinář, ale kariéru přerušil kvůli druhé světové válce, během které sloužil jako dobrovolník u britské armády.
V roce 1950 se stal předsedou Irského olympijského výboru a od roku 1952 byl zástupce Irska v MOV. Prvním místopředsedou výboru se stal v roce 1968 a po mnichovských olympijských hrách v roce 1972 se stal předsedou MOV. Jeho předchůdcem byl Avery Brundage.Během jeho funkčního období procházelo olympijské hnutí těžkým obdobím, muselo se vypořádat s finančními ztrátami z Letních olympijských her 1976 a bojkotem moskevské olympiády v roce 1980 ze strany většiny západních zemí. V tomto období byla dokonce města Lake Placid a Los Angeles „vybraná“ pro další Olympiády, místo toho, aby proběhl výběr z více kandidátů, jako to je obvykle běžné.
Lord Killanin rezignoval na funkci předsedy MOV na 83. zasedání MOV během moskevské olympiády v roce 1980 (XXIII. LOH) a nahradil ho Juan Antonio Samaranch.Zemřel v Dublinu ve věku 84 let v roce 1999.

Loretánská kaple (Santa Casa) byla postavena roku 1667. Jejím zakladatelem byl Maxmilián hrabě Thun. Stála na děčínském náměstí, orientovaná od severozápadu k jihovýchodu, chráněna kuželkovou balustrádou a obklopena řadou topolů. Nerovný terén pod kaplí byl upraven vyvýšenou terasovou podnoží. Stavba s průčelím pilastrolisénového typu na půdorysu obdélníka (11,7 x 7,2 metru) byla vysoká 9,6 metru.
Santa Casa sloužila jako thunovská pohřební kaple, její výstavba probíhala současně se stavebními pracemi na děčínském zámku v letech 1667 – 1673.
Roku 1885 byla kaple zbořena z důvodu uvolňování prostoru na hlavním náměstí. Na jejím místě byla roku 1907 zhotovena secesní kašna.Z loretánské kaple se dochovala supraporta (zdobený vnitřek pole nad vchodem do kaple), která byla přenesena na hospodářskou budovu zámku v Jílovém u Děčína.
BUKOVSKÝ, Jan. Loretánské kaple v Čechách a na Moravě. 1. vyd. Praha: Libri, 2000. s. 145. ISBN 80-7277-015-2.
Český úřad zeměměřický a katastrální. Archivní mapy: CPO evid. č. 1096-1, list. č.1. Dostupné z WWW.
Loretánská kaple v Kosmonosích u Mladé Boleslavi se nachází v jihovýchodní části obce mezi ulicemi Boleslavská a Pod Loretou. Je chráněna jako nemovitá kulturní památka.
Loretánská kaple (Santa Casa) byla založena roku 1704. Jejím zakladatelem byl významný představitel české šlechty Heřman Jakub Černín z Chudenic. Architektem byl Jan Křtitel Alliprandi, podle plánů stavbu prováděl D. Bossi. Sochařská výzdoba je z dílny Josefa Jelínka z Kosmonos. Roku 1707 byla kaple slavnostně vysvěcena a péče o ni byla svěřena piaristické koleji, založené roku 1688.
Poutní areál byl při josefínských reformách roku 1782 zrušen, podařilo se jej však uchovat a roku 1831 byl opět vysvěcen.
Santa Casa, obklopená přízemním ambitem, je centrem poutního místa. Jedná se o kapli celoplášťového typu s vnějšími rozměry 13,94 x 9,57 metrů. Hranolová stavba má dva portály s trojhrannými štíty. Na delších stranách je členěna dvěma pilastry, fasáda je doplněna nikami, ve kterých jsou umístěny sochy postav ze Starého zákona a mariánské legendy. Do kaple vedou na delších stranách čtyři vchody, v kratší, čelní stěně je umístěn malý otvor. Uvnitř stavby je využito chodbového úseku jen po levé a po závěrové straně k výstupu do krovu.
Vstup do poutního místa vede od severu, kde je ambit přerušen ozdobnou bránou. Na východní straně je do ambitu včleněna centrální obdélná kaple sv. Martina z roku 1702, v místech velké osy Santa Casy. Kaple je v interiéru oválná a zastřešená kupolí.K Loretě patří samostatná barokní zvonice z roku 1673 (Francesco Caratti), stojící mimo uzavřený areál.
Po zásahu bleskem roku 1831 byla Loreta poprvé opravována. Roku 1908 byla opravena poškozená severní stěna. Od roku 1948 probíhala velká oprava areálu, zejména trhlin v západní stěně pod ambitem. Celková rekonstrukce v 90. letech 20. století přinesla záchranu poutnímu místu.
BUKOVSKÝ, Jan. Loretánské kaple v Čechách a na Moravě. 1. vyd. Praha: Libri, 2000. s. 145. ISBN 80-7277-015-2.
Depositum katolické teologické fakulty: 21 – Politický okres mladoboleslavský (1905). Str.101-104. Dostupné online.

Los Angeles, často zkráceně též L.A., je po New Yorku druhé nejlidnatější město USA, středisko stejnojmenného okresu. Los Angeles je jedno z nejvýznamnějších světových center kultury, vědy, technologií, mezinárodního obchodu a vzdělání. Leží na západě země u jižní hranice s Mexikem ve státu Kalifornie na pobřeží Tichého oceánu. Vlastní město má rozlohu 1 302 km² a má 3 885 000 obyvatel (odhad 2013), celá metropolitní oblast pak téměř 10 000 000. Metropolitní oblast tvoří přes 80 samostatných měst a městeček (Long Beach, Pasadena, Burbank, Beverly Hills, Inglewood, Compton, Torrance, Santa Monica atd.) a jen jedno z nich je právě „City of Los Angeles“. Kromě Downtownu (jak se označuje centrum L.A., ve kterém se nachází několik mrakodrapů), tvoří Los Angeles a okolí většinou nízké rodinné domky. Proto zde dojížděním do práce lidé stráví dvakrát víc času než v ostatních amerických městech. I když se zvyšuje počet hispánských obyvatel, způsobený hlavně imigrací chudých Mexičanů, kriminalita klesá.
Španělé poprvé přistáli v této části kalifornského pobřeží v roce 1542, ale L.A. založili teprve 4. září 1781 jako malé misijní sídlo pod názvem El Pueblo de Nuestra Señora la Reina de los Ángeles de la Porciúncula (Město Naší Paní, královny andělů z Porciunkule). Od 20. do 40. let 19. století náleželo L.A. s celou Kalifornií Mexiku, teprve roku 1846 bylo obsazeno americkým vojskem a roku 1850, kdy mělo 1 600 obyvatel, začleněno do Spojených států amerických. Napojení na železniční síť se město dočkalo roku 1873, v roce 1879 už mělo první univerzitu, a díky svému významu coby přístav začalo růst. Ačkoliv je ohrožované častými zemětřeseními, město žádným velkým poničeno nebylo. V roce 1913 byl vybudován do města nový vodovod, díky němuž do města přišlo mnoho imigrantů. V letech 1932 a 1984 se konaly ve městě X. a XXIII. letní olympijské hry. Jako následek vládního plánu v 80. letech na podporu a rozvoj Kalifornie se Los Angeles stalo městem bohatých (kteří mají domy na luxusních předměstích, jako je Beverly Hills, atd.), ale také městem chudých, což je způsobeno velkou imigrací chudých Mexičanů.
Los Angeles (City of Los Angeles) tvoří celkem 114 městských čtvrtí (Neighborhoods). K hlavním a nejznámějším náleží např. Downtown, Hollywood, Hollywood Hills, Venice. Naopak součástí Los Angeles nejsou rovněž známé Beverly Hills, Hermosa Beach, Long Beach, Santa Monica, které jsou samostatnými městy (jsou však součástí metropolitní oblasti Los Angeles, Los Angeles County). LA je také rozděleno do několika hlavních regionů (distriktů):
Downtown je hlavním centrem Los Angeles. Nachází se ve východní, respektive jihovýchodní části města, přibližně 20 km od pobřeží Tichého oceánu. Původním historickým místem osídlení je El Pueblo de Los Angeles, na náměstí Los Angeles Plaza, západně od hlavního nádraží LA Union Station. Zde najdeme nejstarší sakrální stavbu ve městě kostel La Iglesia de Nuestra Señora la Reina de Los Ángeles (The Church of Our Lady the Queen of the Angels) vystavěný v letech 1818–22 a nejstarší budovu ve městě Avila Adobe rovněž z roku 1818. V blízkém okolí se nachází zmíněná budova nádraží, stavba z roku 1939 v historizujícím stylu, jihozápadně pak 138 m vysoká budova losangeleské radnice (Los Angeles City Hall) ve stylu art deco, postavená v letech 1926–28. V blízkosti radnice stojí budova Los Angeles Times. Radnice již leží v části Downtownu Civic Center. Jihozápadně pak leží část Downtownu Bunker Hill. Zde najdeme koncertní budovu od architekta F. Gehryho Walt Disney Concert Hall, stavbu z let 1999–2003. Ve stejné ulici leží i Museum of Contemporary Art založené v roce 1979 s díly M. Rothka, R. Rauschenberga nebo C. Oldenburga. Jihozápadně od Bunker Hill leží nejviditelnější
část Downtownu tvořící panorama Los Angeles Financial District. Nejpůsobivější a nejvyšší stavbou je budova U.S. Bank Tower postavená v letech 1987–89. Má 73 podlaží a výšku 310 m. Další dominantu tvoří California Plaza, dvojice výškových budov z let 1990–92, vyšší budova má 229 m.
Západně od městské čtvrti Downtown leží čtvrť West Lake. Přímo v jejím centru se nachází největší městský park v okolí Downtownu MacArthur Park. Zajímavou stavbou v oblasti je původně budova obchodního domu, dnes univerzitní knihovna, Bullocks Wilshire, stavba ve stylu art deco z roku 1929. Jihozápadně od Downtownu leží čtvrť University Park. V centru čtvrti se nachází centrum vědy California Science Centre s několika muzei, velký univerzitní areál University of Southern California a jeden z nejpopulárnějších parků v Los Angeles Exposition park.
Slavná čtvrť Hollywood leží ve střední části Los Angeles, severozápadně od Downtownu. Hlavní centrum čtvrti tvoří ulice Hollywood Boulevard a Sunset Boulevard (střed čtvrti je přibližně v místech, kde je protíná Vine St.). K hlavním památkám náleží kino Grauman's Egyptian Theatre postavené v roce 1922, kde se ve stejném roce odehrála první hollywoodská filmová premiéra. Dále pak kino Man's Chinese Theater, které zahájilo promítání v roce 1927. Na 7000 Hollywood Boulevard se nachází budova Hollywood Roosevelt Hotel postavená v roce 1927 v historizujícím španělském koloniálním stylu, kde se v roce 1929 poprvé udělovaly ceny Filmové akademie. Od 60. let minulého století čtvrť postupně upadala a v současné době ji nejvíce vystihují prázdné bloky mezi ulicemi s oplocenými parkovišti a místy výstavba nových bytových domů a komerčních ploch. Z velkých filmových studií se v hollywoodské čtvrti nachází pouze Paramount, severně od Melrose Ave.
Severně od Hollywoodu se nachází čtvrť Hollywood Hills. Najdeme zde typickou losangeleskou zástavbu, dvoupodlažní domy (většinou dřevostavby) se zahradou. Severní část čtvrti tvoří vrchovina Hollywood Hills, která je součástí pohoří Santa Monica Mountains. Na jižní straně vrchu Mount Lee (521 m) se pak nachází slavný nápis Hollywood. Písmena mají výšku 14 m a jsou rozmístěna v délce 110 m. Byl zde původně umístěn jako upoutávka na realitní rozvoj dané oblasti. Východně od čtvrti Hollywood Hills leží čtvrť Griffith Park, jejíž celou plochu tvoří stejnojmenný Griffith Park. Park tvoří vrchovina Hollywood Hills. Trasy pro pěší a koně, místa na piknik a výhledy na město sem přivádějí řadu návštěvníků. Dominantní stavbou v parku je Griffith Observatory z let 1933–35.
Jihozápadně od Hollywoodu leží čtvrť Mid-Wilshire, která byla velmi populární lokalitou pro bydlení a investice do nemovistostí ve 30. letech 20. st. V její západní části, na Wilshire Blvd, se nachází LA County Museum of Art s velmi bohatou a různorodou sbírkou předmětů, obrazů, fotografií od starověku po současnost z celého světa. Západně od Mid-Wilshire leží čtvrť Westwood s cihlovou zástavbou z konce 20. letech 20. st. Ve čtvrti se nachází areál University of California at Los Angeles. Westwood byla a je známá řadou kinosálů, nejslavnější je Westwood Village Theatre z roku 1931. V jihozápadní části pak je další z losangeleských muzeí s významnými sbírkami Hammer Museum. Muzeum vlastní díla např. Rembrandta, Gustava Moreau, Van Gogha a dalších umělců. Severozápadně od Westwoodu leží čtvrť Brentwood, kde najdeme další muzeum s cennými sbírkami Getty Center. Autorem budovy muzea je R. Meier. Ve sbírce jsou díla Gauguina, Van Gogha, italských renesančních malířů ad.
Venice leží v jihozápadní části Los Angeles, při pobřeží Pacifiku. Oblast založil investor Abbot Kinney se záměrem vytvořit zde kulturně-uměleckou oblast s kanály podobně jako je tomu v Benátkách. Plán se zdařil jen částečně. Vznikla jen část kanálů, která je lemovaná rodinnými domy, jednotlivé části pevniny propojují převážně dřevěné mosty pro pěší. Místo se stalo velmi oblíbené z hlediska bydlení a ceněné z hlediska nemovitostí. Oblast, kde se kříží pobřežní Pacific Ave a Winward Ave, se pak stalo určitým centrem alternativní kultury, kde je řada barů, hospod, obchodů s oblečením, hudebních bazarů a pouličních prodavačů. V ulici Winward Ave bylo postaveno několik staveb, které mají být napodobeninou benátských paláců, více či méně zdařilých. Na pobřeží je rozlehlá pláž Venice Beach.
Často jsou celá obklopena Los Angeles, jejich ulice přímo přechází ve čtvrti Los Angeles, městy jsou tak více de jure. Všechna města jsou pak součástí metropolitní oblasti Los Angeles, Los Angeles County.
West Hollywood leží západně od Hollywoodu, středem města prochází třída Santa Monica Boulevard, jižně od této ulice leží Melrose Ave s řadou obchodů s módou, butiky, obchody se starožitnostmi a menšími galeriemi. V severozápadní části města se nachází oblast podél ulice Sunset Blvd Sunset Strip, která je považovaná za jedno z center nočního života v LA. Místo s řadou restaurací, barů, rockových klubů a obchodů. V severovýchodní části města, blízko Sunset Blvd, najdeme losangeleskou kulturní památku hotel Chateau Marmont postavený v roce 1927 ve stylu francouzských královských rezidencí.
Město Beverly Hills leží západně od West Hollywoodu. Více než o město, se jedná o jednu z nejbohatších rezidenčních čtvrtí na světě. Klidné ulice jsou lemovány vzrostlými stromy a stavbami rodinných domů. Centrum Beverly Hills se nazývá Rodeo Drive (nachází se v severní části této ulice, dále je vymezené třídami Santa Monica Blvd a Wiltshire Blvd). Zde se nachází luxusní obchody a sídlí zde světové obchodní "značky". Ve střední části Beverly Hills, na třídě Santa Monica Blvd, najdeme budovu radnice Beverly Hills, stavbu z roku 1932 v historizujícím španělském koloniálním stylu (ve své době označovanou jako nejdražší radnici ve Spojených státech).
Santa Monica leží na pobřeží Pacifiku, v jihozápadní části Los Angeles, na úpatí vrchů Santa Monica Mountains. Je nejstarším a největším letoviskem v oblasti LA. Má rozlohu 22 km² a žije zde okolo 85 000 obyvatel. Centrum města se nachází při pobřeží. Dva bloky od pobřežní ulice Ocean Ave leží 3rd St., kde je pěší zóna Santa Monica Promenade s obchody a restauracemi. Tato část města v mnohém připomíná španělská či evropská města. Známé je také molo na pláži – Santa Monica Pier s velkým kolem z roku 1922 a řadou obchodů, stánků a občerstvení.Jižně od města Santa Monica, za čtvrtí Venice, pláží Playa del Rey a losangeleským letištěm, se nachází známá a oblíbená města Manhattan Beach, Hermosa Beach, Redondo Beach a Long Beach.
Los Angeles, ačkoliv není hlavním městem Kalifornie (tím je Sacramento), je jejím ekonomicko-průmyslovým centrem. Los Angeles je navíc největším centrem výrobního průmyslu ve Spojených státech. Další příjmy obstarává mezinárodní obchod, turistika, výroba luxusního zboží a nakonec také filmový průmysl. V Los Angeles se nachází přístav, který je nejvýznamnější v Severní Americe a jeden z nejvýznamnějších na světě. Právě tady probíhá přeprava zboží mezi Asií a Severní Amerikou.
Obyvatelé jsou označováni jako Angelenos. Je to velice multikulturní město, nachází se tu velké množství etnických čtvrtí, kde žijí např. i Arméni či Kambodžané. Za posledních 15 let se prudce zvyšuje počet hispánských obyvatel. Kromě Hispánců se zvyšuje i počet Asiatů.
'Rasové složení obyvatelstva (odhad z roku 2005) bylo 49 % běloši, 10 % černoši, 1 % indiáni a původní obyvatelé Havaje, 11,1 % Asiaté, 26,9 % jiná rasa, a 2,3 % dvě nebo více ras. 48,9 % byli Hispánci nebo Latinos, zároveň členy jedné z výše uvedených ras a 28,5 % byli běloši nehispánského původu. Více o etnických skupinách v USA se dozvíte v článku Obyvatelstvo Spojených států amerických.
V Los Angeles žije 3 792 621 lidí. Z toho 2 182 144 se narodilo v USA. 1 485 576 lidí se narodilo v Kalifornii, 663 746 v jiném státě USA a 61 792 v jednom z amerických teritorií (Portoriko, Guam, Severní Mariany, Americké Panenské ostrovy)
Mimo Spojené státy se narodilo 1 512 720 lidí, 100 252 v Evropě, 376 767 v Asii, 64 730 v Africe, 94 104 v Oceánii, 996 996 v Latinské Americe (většinou lidé Hispánského původu) a 13 859 v Severní Americe.
Za LA hrají dva baseballové týmy, které hrají hlavní ligu MLB, Národní ligu hrají Los Angeles Dodgers a Americkou ligu Los Angeles Angels of Anaheim. V ledním hokeji (NHL) město reprezentují Los Angeles Kings, a za blízký Anaheim hrají Anaheim Ducks. V basketbalové lize NBA hrají Los Angeles Lakers a Los Angeles Clippers. Fotbalový klub nese název Los Angeles Galaxy. V Národní fotbalové lize v americkém fotbale (NFL) zastupují město kluby Los Angeles Rams a Los Angeles Chargers. Rams působili ve městě v letech 1964 až 1994, klub se vrátil zpět v roce 2016 po dvaceti letech v St. Louis. Chargers se do města vrátili v roce 2017 po 55 sezonách v San Diegu.
Přes 10 % obyvatel Los Angeles a jeho okolí využívá veřejnou dopravu k dojíždění do práce. Městskou dopravu obstarává LACMTA – Los Angeles County Metropolitian Transportation Authority. Zajišťuje autobusy, metro a rychlodrážní tramvaje. Červenou a Fialovou linku představuje metro vedoucí z centra do North Hollywood a na západ, zatímco po Zlaté, Zelené a Modré lince jezdí moderní rychlodrážní tramvaje. Nejvýznamnější je modrá linka, která začíná v centru L.A. a vede na jih přes Compton do centra Long Beach. Za normální pracovní den přepraví průměrně 70 tisíc lidí. Kromě normálních místních autobusů zde funguje také tzv. rapidní autobusová doprava. To je systém 3 speciálních autobusových linek, které cestují větší rychlostí na delší trasy. Mnoho kritiků však tvrdí, že i tak jsou pomalejší a mají menší kapacitu než tramvaje. Z tohoto důvodu se plánuje výstavba dalších tramvajových tratí, např. z centra L.A. až k Ocean Avenue v Santa Monice, prodloužení zlaté linky do East Los Angeles a spojení modré linky s nádražím Union Station. Kromě prodlužování tramvajových linek se také plánuje rozšíření fialové linky metra směrem na západ.
Los Angeles International Airport (LAX) je jedno z nejvytíženějších letišť v USA.
Dálnice vedoucí okolo a skrz město jsou osmiproudé a poskytují dokonalý a rychlý systém dopravy po celém okrese Los Angeles. Hlavními silničními tepnami celého města jsou Wilshire Boulevard a Sunset Boulevard.

Los evropský (Alces alces) je největší zástupce čeledi jelenovitých. Žije v severních lesích Evropy, Asie a Ameriky. Je původním zvířetem i ve střední Evropě, kde byl však v 15. století vyhuben. Jedná se o geologicky mladý druh (doklady až od pleistocénu, cca před 80.000 lety. Z vývojového hlediska stojí los mezi ostatními jelenovitými poměrně osamoceně. Studium chromozomomové výbavy a molekulární analýzy prokázaly, že jeho nejbližším příbuzným mezi žijícími jelenovitými je překvapivě srnec obecný.
Los evropský (Alces alces alces), Česká republika, Polsko, Skandinávie, pobaltské státy, Bělorusko, severní Rusko po Ural
Los amurský (Alces alces cameloides), povodí Amuru, Mongolsko, Mandžusko a Korejský poloostrov
Los yellowstonský (Alces alces shirasi), severozápad Spojených států a kanadská Alberta
Dospělý samec: váha 220–450 kg (výjimečně i přes 500 kg), délka těla 2–3 m, výška v kohoutku 180–235 cm.
Losi mají šedohnědou až černou srst, na krku jim vyrůstá hříva. Velká protáhlá hlava je zakončena silným přečnívajícím horním pyskem. Losi jsou dobře vybaveni pro pohyb v měkké půdě. Jejich nohy vybavené roztažitelnými spárky mají velkou našlapovací plochu. Mohou se pohybovat i rychlostí 50 km/h. Dobře plavou. Paroží losího býka může vážit až 20 kg a dosáhnout rozpětí 160 cm. Tvarem připomíná lopaty. Losi ho každý rok shazují. Dožívají se až 20 let.
Dospělosti dosahují losi ve 2,5 letech. Říje probíhá od srpna do října, obvykle v září. Samci se při ní ozývají sténavým nebo kvílivým hlasem. Na rozdíl od jiných jelenovitých nevytvářejí harém samic, ale páří se s několika samicemi postupně. Losí býci jsou v době říje velmi agresivní a mohou zaútočit i na člověka nebo dokonce na automobil. Doba březosti je okolo 36 týdnů, samice rodí 1 až 3 mláďata, která kojí asi 4 měsíce.
V létě se losi zdržují ve vlhkých biotopech s bohatými porosty v okolí vody. Živí se listy bříz, vrb a jeřábů, vodními a bažinnými rostlinami. V zimě dávají přednost sušším stanovištím. Samci žijí osaměle, samice s mláďaty v malých skupinách.
Los byl v Českých zemích vyhuben už v průběhu středověku. Že u nás běžně žil, nasvědčují i názvy řady osad, podobně jako např. u zubra a pratura. V případě losa jsou to např. Losenice, Losiny nebo Losín. U některých názvů je však spojení s výskytem losa sporné, protože slovo los má v češtině více významů. Místní název, zdánlivě odvozený od výskytu losa, tak v některých případech vznikl v souvislosti s losováním - (Velké Losiny) nebo odvozením od vlastního jména lokátora obce, pána z Losu - (Nový Losimtál).
V průběhu 16. a 17. stol. došlo v Čechách k několika neúspěšným pokusům o reintrodukci losa, např. na Křivoklátsku. V roce 1957 byl v severních Čechách zaznamenán výskyt jedince migrujícího z Polska. Koncem sedmdesátých let 20. století se u Nové Bystřice v jižních Čechách losi poprvé od svého vyhubení v Českých zemích opět rozmnožovali. V osmdesátých letech migrovalo asi 10 jedinců mezi Třeboňskem a Šumavou.
V roce 2005 byl zaznamenán výskyt losí samice s mládětem v okolí Bílého Kostela nad Nisou a ve východní oblasti Lužických hor v okolí Jitravského sedla a Hvozdu.
V roce 2006 byl zaznamenán opětovný výskyt losa v Lužických horách v oblasti Jedlovských rybníků a Křížového buku. Tentokrát se jednalo o samce s rozvinutým parožím.
Od roku 1973 se los evropský trvale vyskytuje v oblasti Lesní správy Vyšší Brod, zprvu pouze na Svatotomášsku, nyní na celé lesní správě. Trvalá losí populace je odhadována na cca 10 kusů. Každoročně jsou zřetelná pobytová znamení (trus, stopy, škody na jedli, okus na jeřábu ptačím a dalších dřevinách, poškozené oplocenky atd.), losi byli opakovaně fotografováni a filmováni. V letech 2003 a 2017 došlo ke srážkám aut s losy, pro řidiče to vždy dopadlo relativně dobře (poškozené auto), los ze srážky v roce 2003 je vypreparován v informačním středisku NP Šumava ve Stožci. V roce 2017 byly na Šumavě zaznamenány 3 srážky automobilu s losem.V září roku 2007 byl los evropský spatřen a pozorován u obce Klec na Jindřichohradecku a v dalších letech na Třeboňsku, okolí Českých Budějovic, Veselí nad Lužnicí, lesy k okolí zámku Jemčina, až do oblasti osady Cikar a lesy v okolí Horusic a břehy Horusického rybníka
V říjnu 2017 byl spatřen jedinec na Olomoucku. Jednalo se o tříletého samce, kterého sledovala Agentura ochrany přírody a krajiny ČR. Díky hlášeným pozorováním mohli správci přírody zrekonstruovat celou jeho trasu. Jeho pohyb byl sledován od obce Drahanovice, Slatinice, Olšany přes Větrovany až k Dolanům na Olomoucku. Pravděpodobně se jednalo o migrujícího jedince z Polska nebo z jižních Čech, kde populace losa evropského úspěšně žije už 40 let v okolí Lipna.
V 80.–90. letech 20. století bylo doloženo jeho rozmnožování a výskyt v oblasti Rožďalovických rybníků. Koncem 90. let však losi ze zdejší krajiny vymizeli.
Již v paleolitu byl los oblíbenou lovnou zvěří člověka, jak o tom svědčí dochované jeskynní malby (Skandinávie), petroglyfy (střední Asie, Sibiř), hliněné i kostěné sošky (Sibiř). Ve starověku se vyobrazení losů objevují na skythských špercích i textiliích. Autorem nejstarší písemné zprávy o losech je Gaius Julius Caesar, který ve svých Zápiscích o válce galské tvrdil, že los spává opřený o stromy, protože nemá v nohou klouby a nemůže si lehnout. Losa prý bylo možné ulovit jen tak, že lovec nařízli strom, o který se zvířata ve spánku opírala. naříznutý strom se pod vahou losů zřítil, zvířata upadla a protože nemohla vstát, bylo je možné živá chytit. Od Caesara se tento nesmysl dostal i do středověkých bestiářů.
V Českých zemích byl los pravděpodobně vyhuben v 15. století. Uvádí se, že o jeho dřívějším rozšíření snad svědčí některá místní jména. V polovině 16. století už byli v českých zemích losi vyhubeni a arcivévoda Ferdinand Tyrolský se neúspěšně pokusil o jejich zpětné vysazení na Křivoklátsku. K dalším obdobným pokusům došlo i v 17. století, ani ty však nebyly úspěšné. Los se do naší přírody vrátil teprve ve 2. pol. 20. století.
Ve Švédsku, Finsku, Rusku a zřejmě i na Sibiři lidé experimentovali s domestikací losa. Losi byli chováni pro maso, kůži i mléko, jemuž se připisovaly léčivé účinky proti tuberkulóze. Los se však neukázal být perspektivním chovným zvířetem: je svéhlavý, nelze ho chovat ve velkých stádech, vyžaduje velký prostor, má specifické potravní nároky a pomalu se rozmnožuje. Již od 16. století jsou doloženy pokusy využít losa k jízdě v bažinatých oblastech Švédska a Finska. Podle finského eposu Kalevala jezdil na losu čarodějný pěvec Väinämöinen. K jízdě se však losi neosvědčili. Kromě svéhlavosti zvířat se ukázala jako problém jejich jemná kůže, především na čenichu, která velmi trpí při styku s ohlávkou a uzdou. Někteří panovníci, například švédský král Karel XI. nebo ruská carevna Kateřina II., používání losů k jízdě dokonce zakazovali, aby je nemohli používat pašeráci a lupiči, prchající před zákonem.
Los evropský je chován v přibližně 120 evropských zoo. Nejvíce přitom ve Švédsku, kde se nachází řada specializovaných losích parků. V České republice je tento druh chován v pěti zoo:
První los evropský v Zoo Praha pocházel ze zoo ve finských Helsinkách. Jednalo se o samici a v Praze žila v letech 1936 až 1999. Další samice je doložena z let 1949−1951. V průběhu 50. a 60. let 20. století docházelo k rozsáhlým transportům zvířat ze Sovětského svazu do západní Evropy. Díky tomu se v Praze nakrátko objevili i další jedinci. První los se v Zoo Praha narodil v roce 1974, ale nepodařilo se jej odchovat. První úspěšný odchov byl zaznamenán až o šest let později. Etapa dlouhodobých úspěchů v chovu (a odchovech) přišla ale až po roce 2000. Např. 3. května 2016 se narodilo mládě samici Šárce; otcem byl samec Krille. Ke konci roku 2017 žil v Praze samec a čtyři samice. V březnu 2018 byl z Tierparku Hellabrunn v Mnichově dovezen nový samec. Na konci roku 2018 tak byli chováni dva samci a tři samice. V květnu 2019 se narodil samec losa.Zoo Praha chová losy v expozičním celku Severský les v horní části zoo. Druhá skupina žije v Chovné a aklimatizační stanici Zoo Praha v Dolním Dobřejově.
Baruš Vlastimil: Červená kniha ohrožených a vzácných druhů rostlin a živočichů ČSSR, díl 2. , Státní zemědělské nakladatelství, Praha 1989
Bouchner Miroslav, RNDr.: Kapesní atlas savců , Státní zemědělské nakladatelství, Praha 1982
Jan Andreska, Ing., Ph.D.: Počátky a vývoj populace losa v jižních Čechách, Lynx, Praha 1988, 24:73-77.

Lotan (hebrejsky לוֹטָן, v oficiálním přepisu do angličtiny Lotan) je vesnice typu kibuc v Izraeli, v Jižním distriktu, v Oblastní radě Chevel Ejlot.
Leží v nadmořské výšce 121 metrů v údolí vádí al-Araba, cca 110 kilometrů od jižního břehu Mrtvého moře. Západně od obce se prudce zvedá aridní oblast pouště Negev.
Obec se nachází 170 kilometrů od břehu Středozemního moře, cca 233 kilometrů jihovýchodně od centra Tel Avivu, cca 198 kilometrů jižně od historického jádra Jeruzalému a 50 kilometrů severoseverovýchodně od města Ejlat. Lotan obývají Židé, přičemž osídlení v tomto regionu je etnicky převážně židovské. Obec je jen 1 kilometr vzdálena od mezinárodní hranice mezi Izraelem a Jordánskem.
Lotan je na dopravní síť napojen pomocí dálnice číslo 90, ze které tu k západu odbočuje dálnice číslo 40 (stará spojovací silnice z Ejlatu do Beerševy přes Micpe Ramon).
Lotan byl založen v roce 1983. Jeho zakladateli byla skupina Židů z Izraele a USA napojená na reformní judaismus, která již předtím založila nedaleký kibuc Jahel. Vesnice se zpočátku nazývala Jahel Bet ('יהל ב). Stoupenci reformního judaismu založili také vesnici Chaluc v severním Izraeli. Současné jméno kibucu je odvozeno od biblické postavy Lótana zmiňovaného v Knize Genesis 36,20Místní ekonomika je založena na zemědělství (palmové háje, produkce mléka) a turistickém ruchu (ubytování, ekoturistika). Vesnice se definuje jako ekologická, využívá ve vyšší míře recyklaci a přírodní materiály. Osada se nachází na významné migrační trase ptactva. Funguje tu zdravotní středisko, plavecký bazén, sportovní areály, synagoga a společná jídelna.
Obyvatelstvo kibucu je převážně sekulární. Podle údajů z roku 2014 tvořili naprostou většinu obyvatel v Lotan Židé – cca 100 osob (včetně statistické kategorie "ostatní", která zahrnuje nearabské obyvatele židovského původu ale bez formální příslušnosti k židovskému náboženství, cca 200 osob).Jde o menší obec vesnického typu s dlouhodobě stagnující populací. K 31. prosinci 2014 zde žilo 172 lidí. Během roku 2014 populace stoupla o 11,7 %.

Loterie Korunka je číselná loterie provozovaná v České republice holdingem Tipsport a.s. Jako i v jiných loterijních hrách, také zde hráč vsadí určitý finanční obnos a snaží se uhádnout čísla, která budou vytažena z osudí. Počet čísel v osudí i počet tažených čísel je pevně dán. Jedná se o loterii. Loterie Korunka se losuje 2x denně, 7 dní v týdnu. Pokaždé se losuje 6 čísel ze 49. Výhry jsou pevně dané a výherci se o výhry nedělí. Minimální vklad činí 10 Kč.
Na český loterijní trh loterii Korunku uvedla společnost CHANCE v roce 1997 a poprvé si mohl hráč vsadit již 17. května 1997. CHANCE je po Sazka a.s. druhá sázková společnost, která získala v ČR povolení. V roce 2013 se od CHANCE odštěpila společnost Loterie Korunka a.s. a převzala provoz této loterie. Od února toho samého roku se dá sázet na pobočkách společnosti CHANCE a na pobočkách Tipsportu. V dubnu 2018 se firma Loterie Korunka stala součástí holdingu Tipsport a.s.  
Na trh v ČR sice vstoupila Loterie Korunka až jako druhá, ale jako první loterie v ČR 13. března 2017 spustila online loterii. Od tohoto data si může hráč vsadit i z pohodlí domova.  Po loteriích společnosti Sazka a.s. je druhou nejsázenější loterií v ČR. 
Loterie Korunka se losuje 2x denně (ve 14:00 a 18:00), 7 dní v týdnu. Losuje se vždy 6 čísel ze 49. Výhry u Korunky jsou pevně dané a výherci se o výhry nedělí. Vždy tedy dopředu ví, kolik vyhrají, a to bez ohledu na to, kolik dalších hráčů vyhraje. Minimální vklad činí 10 Kč. 
Loterie Korunka umožňuje hrát různé loterijní hry, které ovlivňují šanci na výhru. Těchto her je celkem 7:
Korunka na 3 - Cena této varianty je 15 Kč a tipují se 3 čísla. Podle počtu trefených čísel se vyplácí cena dle tabulky:
Korunka na 4 - Cena této varianty je 25 Kč a tipují se 4 čísla. Podle počtu trefených čísel se vyplácí cena dle tabulky:
Korunka na 5 - Cena této varianty je 35 Kč a tipuje se 5 čísel. Podle počtu trefených čísel se vyplácí cena dle tabulky:
Korunka Šestka - Cena této varianty je 35 Kč a tipuje se 6 čísel. Podle počtu trefených čísel se vyplácí cena dle tabulky:
Korunka Hop Trop - V této variantě si hráč sám volí cenu tiketu v ceně 10 Kč, 20 Kč, 30 Kč nebo 40 Kč, ale možné je i znásobit vklad až 30x. Pro výplatu je potřeba trefit všechna tipovaná čísla. Podle počtu tipovaných a uhodnutých čísel se vyplácí cena dle tabulky:
Korunka Kombi a Korunka Kombi plus- V této variantě hráč volí počet čísel a následně, jestli se z čísel vytvoří kombinace jednoho čísla, dvojic, trojic, čtveřic nebo pětic, jak si zvolí hráč. Z vybraných čísel se pak vytvoří maximální počet možných kombinací, kdy každá kombinace tvoří samostatnou sázku, ovšem sjednocenou na jednom tiketu. Pro příklad si hráč navolí, že chce sázet na čísla 1, 2, 3 a vytvořit z nich dvojice, a na každou z dvojic chce vsadit 10 Kč. Vytvoří se dvojice 1-2, 1-3 a 2-3, a na každou se vsadí 10 Kč, tedy celkem 30 Kč. Každá tato dvojice pak funguje jako samostatná sázka. Ve variantě Kombi plus pak lze čísla ještě umisťovat do skupin, takže se netvoří vždy maximální počet kombinací, ale pouze kombinace v daných zvolených skupinách čísel. Výplata ve variantě Kombi je stejná jako ve variantě Hop Trop.  
Losování probíhá na adrese společnosti Loterie Korunka a.s. v Praze, Žerotínova 1133/32. Losování se odehrává za účasti notáře a je veřejně přístupné. 
Loterii Korunku lze hrát online na stránkách www.korunka.eu nebo na více než 1000 pobočkách sázkových kanceláří Tipsport a Chance po celé ČR. Výhry se vyplácejí na základě předložení potvrzení o přijetí sázky, tzv. tiketu, na libovolné pobočce nebo v případě online sázky okamžitým převedením výhry na herní účet.
Pro sázení Korunky přes internet je potřebná registrace. Vyžadované údaje jsou dané zákonem č. 186/2016 Sb., o hazardních hrách, a bez nich nelze registraci řádně provést. K těmto údajům patří i rozhodnutí o nastavení tzv. sebeomezujícího opatření, tím se hráč sám omezí, aby se nemohlo stát, že sázení propadne. Musí též vyplnit bankovní účet nebo platební kartu, které budou sloužit pro platby i výběr výher. Takové jsou podmínky. Zpočátku není nutné vyplnit bankovní účet nebo informace o platební kartě, ale bez jednoho z nich bude registrace časově i funkčně omezená (nelze z účtu vybírat a maximální výše vkladů je 3000 Kč). Až po ověření možnosti platby se dočasné uživatelské konto změní na plnohodnotné. Po plnohodnotné registraci už hráči nic nebrání v sázení Korunky online, jednoduše si přes internet vybere variantu hry a vsadí. 
Registraci lze provést i s odbornou asistencí na jedné z poboček Tipsportu a Chance. Spolu s plnohodnotnou registrací na Korunku se hráč automaticky stane členem věrnostního klubu Korunka klub. Toto členství není ničím zpoplatněné. Po prvním kladu získá registrovaný hráč automaticky odměnu 300 Kč. Také získá za vsazení libovolného tiketu tzv. káčka, věrnostní body, za které je možné sázet Loterii Korunka zdarma, a Korunka body, pomocí kterých je možné soutěžit v soutěžích pořádaných Korunkou. Hrát zde může např. o osobní automobil, o poukazy na zájezd v hodnotách desítek až stovek tisíc korun a další. Další výhodou členství ve věrnostním klubu jsou automatické SMS zprávy s vyhodnocením tiketů se sázkou vyšší než 30 Kč. 
Registrace umožňuje i další nadstandardní funkce herního účtu, jakými jsou zrušení podaného tiketu do 15 minut od jeho podání nebo možnost připravit si čísla na tiket předem. Podrobné informace o registraci, hře i výběru peněz může hráč nalézt na stránkách Loterie Korunka nebo na tematicky zaměřených informačních webech.

Lóthal (gudžarátsky લોથલ; [ˈloːtʰəl] IPA) bylo jedno z nejvýznamnějších měst Harappské kultury. V současné době se pozůstatky Lóthalu nachází v indickém západním státě Gudžarát. První osídlení se odhaduje kolem roku 3700 př. n. l., datace města spadá někdy do doby kolem roku 2400 př. n. l. Jedna ze struktur by mohla být snad i přístavem. Pozůstatky města byly objeveny v roce 1954 organizací Archaeological Survey of India.

Lotrinsko (francouzsky Lorraine, německy Lothringen, v románské lotrinštině Louréne, v germánské lotrinštině Lothringe(n)) je bývalý region Francie. Nachází se na severovýchodě země a zahrnuje dvě velká města Mety (Metz) a Nancy. Sídlem regionální rady jsou Mety. Název regionu je odvozen od středověké Lotharingie. Od roku 2016 byl spolu s regiony Alsasko a Champagne-Ardenne sloučen do nového regionu Grand Est.
Po rozdělení franské říše roku 843 verdunskou smlouvou připadlo území pozdějšího Lotrinska jako součást Středofranské říše k údělu Lothara, nejstaršího syna císaře Ludvíka I. Pobožného, který po otci získal také císařský titul. Své pojmenování Lotharingie - Lotrinsko získala země o něco později podle stejnojmenného Lotharova syna Lothara II., který po otcově smrti roku 855 zdědil a do roku 869 vládl severní třetině oné říše. Meersenskou smlouvou byla poté Lotharingie v roce 870 rozdělena mezi východofranskou a západofranskou říši. O deset let později (880) připadla Ribemontskou smlouvou k Východofranské říši celá.
Až do 18. století se země nacházela v hranicích Svaté říše římské jako tzv. vévodství lotrinské. Poté se stala předmětem válek mezi Francií (Ludvík XIV.) a římskou říší (v čele s Habsburky, nejdříve rakouskými, posléze i španělskými). Ke konci 18. století se vévodství dostalo pod svrchovanost Francie, když v roce 1738, na základě vídeňské smlouvy zakončující válku o nástupnictví na polském trůnu, obdržel Lotrinsko k doživotnímu užívání Stanisław Leszczyński, jehož dcera Marie se provdala za francouzského krále Ludvíka XV. Podle dohody po Leszczyńského smrti roku 1766 vévodství zaniklo a země byla přičleněna k Francii. Ve francouzských hranicích pak zůstala až do roku 1871, kdy se její severní část společně se sousedním Alsaskem stala na půlstoletí součástí nově vzniklého Německého císařství. Vzniklý francouzsko-německý spor o tato území se později stal jednou z hlavních příčin 1. světové války, po jejímž skončení přešlo na základě Versailleské smlouvy z roku 1918 celé Lotrinsko opět pod svrchovanost Francie. V roce 1940 bylo severní Lotrinsko znovu připojeno k Německu, kde zůstalo až do pádu Třetí říše na konci 2. světové války v roce 1945. kdy byla země připojena zpět k Francii.
Současný region Lotrinsko se rozkládá na území větším než původní vévodství lotrinské, které postupně přecházelo pod francouzskou suverenitu v letech 1737 až 1766. Dnešní region zahrnuje i některé provincie a oblasti, které dříve existovaly odděleně od samotného vévodství lotrinského. Jednalo se o:
Tři biskupství (Trois-Évêchés) – nesouvislé území okolo Met, Verdunu a Toulu, které se v 16. století oddělilo od Svaté říše římské a přešlo pod francouzskou suverenitu;
několik dalších malých knížectví, která byla ještě za Velké francouzské revoluce součástí Svaté říše římské.Někteří lidé za tradiční Lotrinsko považují pouze oblast samotného vévodství lotrinského, zatímco jiní k němu připočítávají také Barrois a Tři biskupství. Příčinou rozporů je to, že svým původem je vévodství vlastně pouze hornolotrinské, protože ani dříve nezahrnovalo celé území známé jako Lotrinsko.
Situace Barrois je nejsložitější: Malá západní část Barrois (na západ od řeky Mázy), známá jako Barrois mouvant, byla na počátku 14. století oddělena od zbytku Barrois a vložena pod francouzskou suverenitu. Zbylou největší částí Barrois (na východ od Mázy) bylo barské vévodství, součást Svaté říše římské, jež bylo v 15. století sjednoceno s vévodstvím lotrinským prostřednictvím sňatku barského vévody Reného I. Dobrého s dcerou lotrinského vévody Izabelou. Vévodství barské a lotrinské se tak spojila v personální unii pod jediným vévodou, ačkoliv formálně se až do jejich přičlenění k Francii v roce 1766 stále jednalo o dva samostatné celky.
V době Velké francouzské revoluce byly na území Barrois, Tří biskupství a vévodství lotrinského vytvořeny čtyři departementy: Meuse, Meurthe, Moselle a Vosges. Po roce 1870 se části departementů Moselle a Meurthe staly součástí Německého císařství a zbylé francouzské části byly spojeny do nového departementu Meurthe-et-Moselle. Po roce 1918 byly zabrané oblasti vráceny Francii a začleněny do ní jako nový departement Moselle, ve kterém byl ale zachován zvláštní právní řád. Když se pak v polovině 20. století zakládal ve Francii systém regionů, bylo rozhodnuto vytvořit z Meurthe-et-Moselle, Meuse, Moselle a Vosges společný region, nazvaný jednoduše „Lorraine“ (Lotrinsko).
Lotrinsko je jediným francouzským regionem, který sousedí se třemi státy: Belgií (Valonsko), Lucemburskem a Německem (Sársko, Porýní-Falc). Hraničí také s francouzskými regiony Franche-Comté, Alsasko a Champagne-Ardenne. Toto jeho strategické umístění učinilo z Lotrinska křižovatku čtyř národů a způsobilo, že hrálo významnou roli v evropské historii. Lotrinskem protéká mnoho řek, mj. Mosela, Meurthe a Máza.
Většina Lotrinska má jasný francouzský charakter. Proto připojil Otto von Bismarck po vítězství v prusko-francouzské válce k Německému císařství pouze asi třetinu dnešního Lotrinska. Kultura této sporné třetiny, dnes známé jako departement Moselle, nesla románské i germánské prvky a nebylo ji možné jednoznačně označit ani jako francouzskou, ani jako německou. Podobně jako jiné hraniční regiony bylo Lotrinsko směsicí etnik a dialektů, které v některých případech ani nebyly vzájemně srozumitelné se spisovnou francouzštinou, resp. němčinou.
Navzdory politice „jediného jazyka“ prosazované francouzskou vládou přežívají v severní části regionu dosud germánské dialekty, jež jsou ve francouzštině známy pod názvy francique či platt (lorrain) (jiný je ovšem lorrain, což je románský dialekt téhož regionu). Tyto dialekty se liší od alsaštiny, kterou se mluví jižně od Lotrinska, ačkoliv jsou s ní často zaměňovány. Žádný z nich nepožívá žádného oficiální uznání. V minulosti se v germánském Lotrinsku vyskytovaly dvě rodiny dialektů, z nichž moselský a lotrinský jsou tam používány dodnes. Podobají se středozápadním germánským dialektům sousedního Lucemburska a Německa.
Podobně jako většina francouzských regionálních jazyků (např. bretonština, západní vlámština, katalánština, provensálština a alsaština), byly i lotrinský a moselský germánský dialekt v důsledku zavedení povinné školní docházky v 19. a 20. století z velké části nahrazeny francouzštinou. V dnešní době jsou ale vynakládány snahy o jejich záchranu a mnoho starších lidí jimi stále hovoří. Příklady takovýchto snah zahrnují dvojjazyčné značení v těch částech Francie, kde se používá germánský dialekt, a speciální jazyková výuka ve školách.
Lotrinský kříž je podobný dvojitému kříži známému ze státního znaku Slovenska a znaku Uherského království. Navíc tyto krajiny spojuje rovněž historie, protože velkomoravský kníže Svatopluk se přátelil s východofranským králem Arnulfem a stal se kmotrem jeho nemanželského syna Zwentibolda. Když pak tento syn dostal od svého otce svěřenu Lotharingii, mohlo se jeho prostřednictvím používání symbolu dvojitého kříže rozšířit i zde.[zdroj?]Za druhé světové války byl lotrinský kříž přijat jako oficiální symbol odbojového hnutí Svobodných Francouzů (francouzsky Forces Françaises Libres nebo FFL) pod vedením generála Charlese de Gaulla. Přijetí právě tohoto symbolu navrhl capitaine de corvette Thierry d'Argenlieu jakožto připomínku udatnosti Jany z Arku (která jej již v 15. století používala jako svůj symbol) a také jako reakci na německou svastiku. Příďovou vlajku zobrazující lotrinský kříž na pozadí francouzské trikolory a kokardu s vyobrazením tohoto kříže poprvé představil viceadmirál Émile Muselier v rozkazu č. 2 z 3. července 1940, ačkoliv sám přitom působil jako velitel námořních a leteckých sil Svobodných Francouzů pouhopouhé dva dny.
Ve vesnici Colombey-les-Deux-Églises, rodišti Charlese De Gaulla, byl na jeho památku v roce 1972 vztyčen obrovský, 43 metrů vysoký lotrinský kříž.
Tradici používání brambor v lotrinské kuchyni lze vysledovat až do roku 1665. Brambory jsou používány v mnoha tradičních pokrmech tohoto regionu, jako například v potée lorraine. Odrůda Breux, jejíž název je odvozen od vesnici Breux na severu departementu Meuse, je odborníky považována za vynikající, především díky obzvláště příznivým místním podmínkám. Častou součástí pokrmů lotrinské kuchyně je také uzená slanina. Používá se v mnoha tradičních regionálních jídlech, včetně slavného lotrinského quiche. Lotrinské mirabelky jsou typickým ovocem regionu. Používají se při výrobě koláčů a dalších druhů moučníků, stejně jako na výrobu alkoholických nápojů.
Pâté lorrain (porcované vepřové a telecí maso ochucené bílým vínem a zapékané v křehkém těstě)
Potée lorraine (dušené uzené maso a klobásy s přílohou ze zelí a další kořenové zeleniny)
Víno: Nejznámějším vínem regionu je pinot noir z města Toul. Vinohrady se rozprostírají v údolí řek Mosela a Seille, v údolí Met a Sierck.
Pivo: Lotrinsko bylo v minulosti sídlem mnoha pivovarů, které vyráběly piva značek Champigneulles, Vézelise, Tantonville, Ligny-In-Barrois, Uckange či Metz.V dnešní době je už velká část pivovarů mimo provoz, ačkoliv v regionu ještě stále funguje např. pivovar Les Brasseurs de Lorraine v Pont-à-Mousson. Ze dvou pivovarů v Saint-Nicolas-de-Port a Stenay byla udělána muzea.
Se 44 miliardami eur produkuje Lotrinsko 3,4 % francouzského HDP a mezi 26 francouzskými regiony je tak na 8. místě. Největší nárůst zaznamenala v posledních letech logistika a sektor služeb, zatímco tradiční odvětví (textilní průmysl, těžební průmysl, metalurgie) upadala, což přineslo regionu problémy s rostoucí mírou nezaměstnanosti, která se pohybuje okolo národního průměru. V roce 1997 byl v Lotrinsku uzavřen poslední důl na železnou rudu, který dříve poskytoval 50 milionů tun železa ročně.
Z živočichů jsou pro region typičtí liška a rys. Příznačnými rostlinami jsou kapradí, bodlák, zimostráz, kakost, konvalinka, šalvěj, mirabelka, javor, jasan, buk a smrk.
Putnam, Ruth. Alsace and Lorraine: From Cæsar to Kaiser, 58 B.C.-1871 A.D. New York: 1915.
Lotrinsko na oficiálních internetových stránkách francouzského cestovního ruchu (česky)
