
Voděrádky (německy Klein Wodierad) jsou vesnice v okrese Praha-východ, je součástí obce Říčany. Na severozápadě prochází silnice II/101, prochází tudy Vinný potok. Nachází se asi 2 km na jihozápad od Říčan. Je zde evidováno 62 adres.

Vodní dělo je zařízení určené k tomu, aby stříkalo silný proud vody vysokou rychlostí a na vzdálenost několika desítek metrů. Používá se k likvidaci požárů, k rozrušování hornin při těžbě, k mytí povrchů nebo při pacifikaci pouličních nepokojů. Vodní dělo je upravený (často pancéřovaný) hasičský automobil, nejnovější modely umožňují řídit proud vody dálkově z kabiny řidiče. Účelem vodního děla je zvládnout dav bez použití střelby a tedy bez ztrát na životech. Existují však případy vážných zranění způsobených vodním dělem, například na shromáždění proti projektu Stuttgart 21 30. září 2010 byl důchodce Dietrich Wagner zasažen proudem vody do obličeje a utrpěl vážné poškození zraku.První policejní využití vodního děla je doloženo v Německu v roce 1930, kdy jím policie rozháněla výtržnosti spojené s uvedením filmu Na západní frontě klid. V řadě zemí se objevily případy, že voda používaná v dělech byla obohacena nesmytelnou růžovou barvou, což umožňuje dodatečnou identifikaci účastníků demonstrací. Při protestech v Turecku 2013 obvinil právník Ömer Kavili policisty, že do nádrží vodních děl TOMA přidávali bojové chemické látky.

Vodní dílo je v české a slovenské legislativě obecně používaný termín pro každou stavbu sloužící k zadržování, jímání, vedení, nebo jinému nakládání s povrchovou či podzemní vodou. Taková vodohospodářská stavba slouží také např. k zamezení záplav a jiných škodlivých účinků vod.
Z hlediska práva je výraz vodní dílo definován ustanovením § 55 zákona č. 254/2001 Sb., o vodách (též vodní zákon). Odstavec 1 tohoto paragrafu definuje pojem a demonstrativně vyjmenovává stavby, které vodním dílem jsou. Odstavec 2 naopak říká, co vodní dílo není. Že ani zákonná definice a příkladný pozitivní a negativní výčet nestačí pro exaktní popis tohoto termínu, říká odstavec 3.Ustanovení § 61 zákona č. 254/2001 Sb. ještě rozděluje vodní díla z hlediska technickobezpečnostního dohledu do I. až IV. kategorie v závislosti na nebezpečí ohrožení lidských životů, možných škod na majetku a dalších méně podstatných kritériích. Přesná kritéria pro rozdělení vodních děl do těchto kategorií jsou dána přílohou č. 1 vyhlášky Ministerstva zemědělství č. 471/2001 Sb., o technickobezpečnostním dohledu nad vodními díly.
Vodní díla jsou stavby speciálního druhu pro zajištění úkolů vodního hospodářství, což je soubor technických oborů, které se zabývají využíváním vodních zdrojů a jejich ochranou. Do vodního hospodářství patří například vodárenství, stokování a čištění odpadních vod, hydrotechnika, hydromeliorace, vodní doprava nebo rybníkářství. Při jejich navrhování se projektant musí zaobírat základními inženýrskými disciplínami (stavební mechanikou, pružností a pevností, mechanikou zemin, zakládáním staveb apod.) a speciálními inženýrskými disciplínami (hydraulika, hydrologie, hospodaření s vodou v nádržích). 
zdravotně inženýrské (jímání vody, úpravy vody, doprava vody, odvedení a čištění odpadních vod),
hydromeliorační (pro úpravu vodního režimu v půdě, tedy odvodnění a závlahy, protierozní opatření, zadržení vody v krajině).
Derivační vodní dílo je takové vodní dílo, které stojí mimo hlavní vodní tok. Vodu z tohoto hlavního toku odebírá v potřebném množství pomocí náhonu. Využitá voda je potom zpět do hlavního toku odváděna odpadním kanálem. Aby bylo dosaženo potřebného výškového rozdílu mezi hladinami náhonu a odpadního kanálu, je hlavní vodní tok přehražen jezem. Tím pádem, kromě jezu, není potřeba dělat na hlavním toku žádné zásahy. Na principu derivačního vodního díla byla již v minulosti stavěna převážná část vodních mlýnů, tj. malých vodních děl.
Kromě uvedeného základního principu je možno budovat i komplikovanější systémy, kdy např. jeden náhon s jedněmi česly slouží několika derivačním vodním dílům, řazených v kaskádě.

Led má své specifické místo mezi ostatními minerály, i když se většinou v mineralogických systémech neuvádí vůbec nebo pouze okrajově.
Při běžném atmosférickém tlaku tekutá voda tuhne v led při teplotě 0 °C (273,15 K, 32 °F). Jestliže jsou ve vodě rozpuštěny další látky (např. sůl kamenná), může voda zůstat tekutá i při teplotách pod bodem mrazu.
Dobře vyvinuté krystaly jsou vzácné, nejčastěji celistvé, rozpadavé, zrnité či sypké agregáty. V atmosféře se vyskytuje v podobě sněhových vloček – kostrovitých krystalů (složitě členěných šestiramenných hvězd), které jsou zploštělé podle {0001}.
rampouchSvětová meteorologická organizace definuje různé druhy ledu v závislosti na původu, velikosti, tvaru, váze, atd.
Fyzikální vlastnosti: Lze rýpat nehtem (má tvrdost 1,5), hustota 0,917 g/cm³, křehký, neštěpný, lom je lasturnatý. Při dlouhodobém působení tlaku plastický, tepelně nestálý – taje při teplotě 0 °C. Při teplotách pod -80 °C krystaluje v krychlové soustavě. Relativní permitivita εr je 3,1.
Optické vlastnosti: Barva: čirý až mléčně zakalený, namodralá, modrozelená, bílá. Průhledný až průsvitný, vryp je bílý, lesk skelný.
Běžný, byť v teplejších oblastech sezónní výskyt. Je významnou součástí půd a sedimentů ve vyšších zeměpisných a nadmořských výškách.
Dříve těžen v zimních měsících tzv. ledaři, uskladněn v ledárnách, používal a dodnes se používá k chlazení potravin v teplejších obdobích roku. V současnosti se led k témuž účelu vyrábí průmyslově. Další využití: skladování potravin a zboží podléhající rychlé zkáze, provozování ledových kluzišť a zimních stadionů. Kostky ledu najdou využití při přípravě chlazených nápojů (popř. po rozmixování jako ledové tříště) a nebo při ošetřování poranění jako jsou vymknutí kloubů, otoky či po kousnutí, bodnutí, uštknutí. Mezi raritní využití patří výroba soch a skulptur z ledu jako ozdoba na party nebo ledový hotel (např. Jukkasjärvi Ice Hotel).
Předchozí odstavce pojednávají o nejběžnější pevné fázi ledu, označované jako led Ih. Vyznačuje se šesterečnou (hexagonální) krystalovou strukturou. Je stabilní při teplotách od bodu tuhnutí až k 73 K a tlacích do 200 MPa.Led Ic je metastabilní fází s krychlovou (kubickou) krystalovou strukturou podobnou diamantu. Vzniká při teplotách 130-150 K a zůstává stabilní až do 200 K, kde přechází ve fázi Ih. Vyskytuje se ojediněle v horních vrstvách atmosféry.Ostatní pevné krystalické fáze (s výjimkou ledu XI) jsou umělé. Některé by se mohly vyskytovat na ledových planetách (např. na Jupiterově Ganymedu). Ve stručné charakteristice jsou uvedeny typické podmínky vzniku, přesný fázový diagram je složitější.
Led II je fází s klencovou (trigonální) krystalovou strukturou. Vzniká z ledu Ih při teplotě 198 K a tlaku 300 MPa.Led III je fází s čtverečnou (tetragonální) krystalovou strukturou. Vzniká tuhnutím vody při teplotě 250 K a tlaku 300 MPa.Led IV je metastabilní fází s klencovou (trigonální) krystalovou strukturou. Vzniká při teplotě tlaku 810 MPa pomalým ohřátím amorfního ledu HDA (viz níže).Led V je fází s jednoklonnou (monoklinickou) krystalovou strukturou. Vzniká tuhnutím vody při teplotě 253 K a tlaku 500 MPa.Led VI je fází s čtverečnou (tetragonální) krystalovou strukturou. Vzniká tuhnutím vody při teplotě 270 K a tlaku 1100 MPa.Led VII je fází s krychlovou (kubickou) krystalovou strukturou. Vzniká tuhnutím vody při tlaku nad 2200 MPa.Led VIII je fází s čtverečnou (tetragonální) krystalovou strukturou. Vzniká z ledu VII ochlazením pod 278 K.Led IX je metastabilní fází s čtverečnou (tetragonální). Vzniká z ledu III prudkým ochlazením na teplotu 165 K. Je stabilní při teplotách pod 140 K a tlacích 200-400 MPa.Led X je fází s krychlovou (kubickou) krystalovou strukturou. Vzniká tuhnutím vody při tlaku nad 70000 MPa.Led XI je fází s kosočtverečnou (ortorombickou) krystalovou strukturou. Vzniká z ledu Ih při nízkých teplotách. Je nejstabilnější pevnou fází vody. Byl nalezen v antarktickém ledu.Led XII je metastabilní fází s čtverečnou (tetragonální) krystalovou strukturou. Vzniká tuhnutím vody při teplotě 260 K a tlaku 550 MPa (v oblasti stability ledu V), nebo z ledu Ih prudkým stlačením (cca 1000 MPa/min), případně ohřátím amorfního ledu HDA při tlacích 800-1600 MPa.Led XIII je fází s jednoklonnou (monoklinickou) krystalovou strukturou. Vzniká tuhnutím vody při teplotě pod 130 K a tlaku 500 MPa.Led XIV je fází s kosočtverečnou (ortorombickou) krystalovou strukturou. Vzniká tuhnutím vody při teplotě 118 K a tlaku 1200 MPa.Led XV je předpovězenou, ale dosud experimentálně neprokázanou krystalickou fází. Měl by vznikat při teplotě kolem 80-108 K a tlaku 1100 MPa.Led XVI je krystalickou fází uměle připravenou v r. 2014 vyprázdněním klathrátu původně obsahujícího neonové molekuly obestavěné strukturou vázaných vodních molekul. Má nejmenší hustotu ze známých (experimentálně vytvořených) krystalických forem ledu, třebaže teoretické výpočty ukazují na možnost fází s ještě nižší hustotou, majících strukturu obdobnou zeolitům, které by mohly existovat za velmi nízkých tlaků, tzv. aeroledů.Led XVII je krystalickou fází s pórovitou strukturou, uměle připravenou v r. 2016 vyprázdněním vodíkových molekul z vázané struktury s molekulami vody.Led XVIII není klasickou krystalickou fází, ale superionickým ledem s plošně centrovanou mřížkou atomů kyslíku, vizte níže.Teoreticky byly předpovězeny další krystalické fáze ledu pro podmínky na Zemi dosud nedosažitelné, např. pro tlaky řádu TPa.Odlišné chování může mít i krystalický led tvořený polotěžkou či těžkou vodou. Např. struktura ledu VII se pro těžkou vodu podstatně liší a je tvořena kyslíkovou mřížkou s deuterony v intersticiálních polohách.Další pevné fáze jsou amorfní. Dosud jsou známy tři:
Amorfní led LDA – „low density amorphous“ (též ASW – „amorphous solid water“ či HGW – „hyperquenched glassy water“) má skelnou amorfní strukturu a vzniká např. pomalým napařováním na malý kovový krystalový povrch při nízké teplotě. Předpokládá se, že je běžný v podpovrchových vrstvách komet.Amorfní led HDA – „high density amorphous“ lze vytvořit stlačením ledu Ih při teplotách pod 140 K tlakem kolem 1600 MPa nebo stlačením LDA tlakem cca 500 MPa.Amorfní led VHDA – „very high density amorphous“ vzniká ohřátím HDA při tlacích 1000-2000 MPa.Jiným druhem fáze na přechodu mezi kapalným a pevným skupenstvím je vedle amorfních fází ledu tzv. superionický led (SI) (jiným názvem superionická voda). V její kompaktní krystalové mřížce mají pevnou polohu pouze atomy kyslíku, zatímco atomy vodíku se v ní mohou pohybovat podobně jako v kapalině. Superionická vodivost ledu za vysokých tlaků a teplot byla předpovězena na základě molekulárně-dynamických simulací již v r. 1988, experimentálně však byla poprvé prokázána až v r. 2017. Jsou známy 3 možné fáze superionického ledu:
Tzv. BCC-SI s kubickou prostorově centrovanou mřížkou (bcc fáze, podle anglického body centered cubic lattice) byla objevena v r. 1999 pomocí počítačové simulace v týmu vědců vedeném Carlem Cavazzonim. Měla by se vyskytovat při tlacích přesahujících 50 000 MPa a teplotách několik tisíc kelvinů. Později byly pozorovány i příznaky její skutečné existence v kosmu.
Tzv. CP-SI s nejtěsnějším uspořádáním (podle anglického close-packed), tedy s kubickou plošně centrovanou mřížkou (fcc fáze, podle anglického face centered cubic lattice) byla teoreticky objevena v r. 2013 týmem vedeným Hugh F. Wilsonem a v některých oblastech fázového diagramu by měla být stabilnější, než superionická bcc fáze. Typický tlak pro její existenci je nad 100 000 MPa; při této hodnotě by mělo docházet k fázovému přechodu mezi bcc a fcc fází. Superionická fcc fáze má vyšší hustotu, ale nižší pohyblivost atomů vodíku, což by se mělo projevovat i nižší tepelnou a elektrickou vodivostí. Předpokládá se, že by se mohla stejně jako bcc fáze vyskytovat v nitru Uranu a Neptunu a v exoplanetách s podobnými podmínkami. V roce 2019 byly pomocí rázové vlny vzniklé od laserového pulsu vzorky kapalné vody lokálně stlačeny na 100–4000 GPa a současně zahřáty na 2000–3000 K a pomocí difrakce rentgenových paprsků byl prokázán vznik superionického fcc ledu; autoři tuto fázi nazvali ledem XVIII.
Tzv. P21/c-SI, fáze se složitější symetrií kyslíkové mříže, předpovězená týmem vědců Princetonské university v r. 2015, se ve fázovém diagramu nachází v oblasti ještě vyšších tlaků než CP-SI. Její výskyt se předpokládá (jako u předchozích fází) v plášti velkých plynových planet – existenci superionického ledu naznačuje složitá struktura jejich lokálních magnetických polí.
BERNARD, Jan Hus; ROST, Rudolf, a kol. Encyklopedický přehled minerálů. 1. vyd. Praha: Academia, 1992. 701 s. ISBN 80-200-0360-6. S. 324.

Vodní nádrž Strž byla vybudována mezi lety 1952-1954 zvýšením hráze původního rybníka, ležícího na Stržském potoce na okraji Světnova. Tvoří součást vodárenské soustavy Želivka.
Na místě vodní nádrže se dříve nacházel stejnojmenný rybník (ještě dnes na něj upozorňuje rozcestník Strž – rybník), u něhož došlo v letech 1952 – 1954 ke zvýšení hráze. Tím vznikla současná vodní nádrž. Jejím hlavním úkolem je nadlepšování průtoků potoka, kromě toho slouží také k rekreaci, rybolovu a částečně i k ochraně před povodněmi.
Vodní nádrž je snadno dostupná, neboť v její blízkosti se nachází několik chatových osad. Navíc podél ní vede zelená turistická značka ze Světnova na Stržanov.

Vodní příkop je obranná stavba, která se používala převážně ve středověku k ochraně obranných tvrzí, či hradů. Stavba je vlastně umělou (či využití přírodní) prohlubní, která je vyplněna vodou. Prohlubeň je několik metrů široká a hluboká, měla za úkol zamezit přístupu útočníků k hradu. Uměle vytvořený ostrov byl spojen s okolím většinou pomocí padacího mostu.
S vodními příkopy se dnes můžeme také setkat v jezdectví či v dostihovém sportu, kde tyto malé terénní stavby slouží coby překážky při závodech jezdců na koních v jezdectví nebo v dostihovém sportu.

Vúdú (pod vlivem angličtiny psáno také voodoo, francouzskou transkripcí vodou) je synkretistické náboženství pocházející z karibského státu Haiti, který se také nazývá Sevi Lwa, „služba lwa“. Obsahuje v sobě především prvky polytheistické tradice západní Afriky (hlavně náboženství vodou) a římského katolicismu. Je však také ovlivněno náboženstvím indiánských kmenů Karibů a Arawaků, svobodným zednářstvím, martinismem a dílem Eliphase Léviho. Obvykle je praktikováno zároveň s katolickým křesťanstvím, ale získalo popularitu i mezi vyznavači jiných náboženství.Vúdú se také udrželo v haitské diaspoře. V Dominikánské republice a na Kubě tak vzniklo Vodu Dominicano a Vodu Cubano tvořící synkrezi vúdú, santería a spiritismu. Rozšířilo se také do amerických měst, kde také vznikla specifická varianta Louisaina Voodoo. V ČR se praktikování autentického haitského vúdú věnují spíše malé skupiny osob nebo jednotlivci.
Historie vúdú začala rokem 1697, kdy Španělé postoupili západní Hispaniolu Francii a ti do své nové kolonie začali dovážet černé otroky z Afriky. Kruté zacházení s otroky vedlo k častým vzpourám a útěkům, uprchlíci nacházeli útočiště v horách a vytvářeli komunitu Maroonů. V ní se zachovávaly původní africké tradice i víra. Začala být společně uctívána božstva různých afrických kmenů, například kmenů Fon a Ewe z Dahomeje (dnešního Beninu) nebo Jorubů z dnešní Nigérie. V této víře se objevily i prvky náboženství přeživších Indiánů, měly vliv například na obrazce vévé a představu oplzlých duchů mrtvých Ghede. Svůj vliv měl samozřejmě i římský katolicismus, protože podle Code Noir měli otrokáři povinnost křtít své otroky. Přestože otroci byli v křesťanské víře vyučováni minimálně, velký dojem v nich vyvolala katolická ikonografie, a tak vyznavači vúdú převzali svaté jako symboly svých lwa, třeba sv. Patrik s hadem se stal symbolem Damballaha a Mater Dolorosa symbolem Ezili Fredy. Někteří svatí byli sami považováni za mocné přímluvce a stali se prakticky pro vúdúisty lwa. Posledním vlivem bylo svobodné zednářství, jehož iniciační obřady nahradily tradici tajných společností v původní africké společnosti.
Kolonisté se snažili toto náboženství potlačovat, zakazovali svým otrokům účastnit se tanců a houngani a mamby (kněží a kněžky) byli krutě popravováni. Houngan François Mackandal vedl v letech 1751 až 1758 rozsáhlou vzpouru a 14. srpna 1791 ho následoval houngan Dutty Boukman. Na tyto vzpoury navázal historicky nejvýznamnější obřad vúdú na Haiti, kterým byl Bwa Kayiman v srpnu 1791. Při rituálu byl Ezili Dantor obětován vepř, poté lwa posedla kněžku a všichni přítomní přísahali, že budou bojovat za svobodu. Tak začala haitská válka o nezávislost kterou dovedl do konce Jean-Jacques Dessalines (podle většiny pramenů také houngan). Po nástupu k moci však vydal dekrety vúdú zakazující.
V době americké intervence na Haiti (od roku 1915) se objevily první stereotypy okolo vúdú, jako kanibalismus, chodící mrtvoly a orgie za zvuků bubnů. Proti tomuto náboženství se silně postavila jak katolická církev, tak protestantští misionáři. V té době se však také o vúdú začali zajímat vědci, například antropolog Melville J. Herskovits ve svém díle The Myth of the Negro Past (Mýtus o černošské minulosti, 1941) které dokazovalo, že haitské náboženství si zachovává původní africké vlivy, nebo Tell My Horse: Voodoo and Life in Haiti and Jamaica (Řekni mému koni: Voodoo a život na Haiti a Jamajce, 1937) folkloristky Zory Hurston. Zapadly ovšem mezi senzachtivými publikacemi a horrory. Pod vlivem amerických okupantů, kteří nerozlišovali mezi mulaty a černochy, se k haitským kořenům, včetně vúdú, začala obracet i místní mulatská elita. Na toto obrození měl vliv především François Duvalier, budoucí prezident Haiti, a jeho kolektiv umělců a intelektuálů Les Griots. I po svém nástupu k moci se Duvalier otevřeně hlásil k vúdú a jeho soukromá milice používala symboly tohoto náboženství.
V 90. letech s nástupem prezidenta Aristida, který při své inauguraci přivítal přední houngany a mamby, začala oficiální moc nahlížet na vúdú pozitivně. Vzhledem k tomu že náboženská tradice Haiti láká do země mnoho turistů, je pravděpodobné, že tomu tak zůstane i nadále.
Vúdú uznává jediného boha, kterého nazývá Bondye (z francouzského Bon Dieu „Dobrý Bůh“). Lwa, anděly a svaté považuje za jeho služebníky. Bondye stvořil svět, ale pak své dílo předal do rukou svých sluhů a je nyní vzdálený a nedosažitelný. Ačkoliv tento koncept bývá někdy označován za křesťanský tak odpovídá mnohým africkým náboženstvím z kterých vúdú vzešlo. Proto afričtí otroci snadno chápali úlohu svatých jako přímluvců u Boha v římském katolicismu. Většina vyznavačů vúdú se proto pokládá za katolíky.Ústředním bodem vúdú jsou pak duchové zvaní lwa. Nejsou pokládáni za bohy, ale služebníky Boha, vyznavači vúdú jim slouží a na oplátku očekávají že oni budou sloužit jim. Lwa se dělí na několik rodin, kterých je pravděpodobně 21, mezi které patří především mírní lwa Rada, lwa Naga, prudcí lwa Petwo a duchové mrtvých zvaní lwa Ghede.
Každý vyznavač vúdú má každý své duchy, z nichž jeden je každému jedinci nejbližší (tzv. met tet). Každý však může vyznávat i mnoho ostatních duchů a ani met tet nemusí být jeho hlavním duchem. Lwa však nelze vzývat libovolně, ale na základě povahy či osudu, jaké duchy vzývat lze zjistit při obřadu nebo ve snu. Jsou vzýváni také duchové pokrevních předků, někteří lwa jsou ostatně zbožštění lidé (například Agassou, někdejší král Dahomeje).
Většina vyznavačů není zasvěcena; zasvěcení není k službě lwa nezbytné. Zasvěcenci neboli kněží jsou zodpovědní za zachovávání rituálů a písní a udržování dobrých vztahů mezi duchy a lidskou společností. Je jim svěřena hlavní role při službě všem duchům v dané rodině. Kněžím se říká houngan, kněžkám mambo. Níže postavení jsou „hounsi“, zasvěcenci, kteří pomáhají kněžím při obřadech. Důležitou součástí kultu jsou také obrazce vévé a rituální chřestidla asson a cha-cha. Rituály se konají také ve svatyních zvaných peristyl.
Haitská rodinná bohoslužba začíná až několikadenní složitou přípravou, kdy se staví oltář, rituálně připravuje a vaří drůbež a jiná jídla. Obřad se zahajuje několik katolických modliteb a písní ve francouzštině; pokračuje litanií v kreolštině a některém africkém jazyce, jež se obrací ke všem evropským a africkým svatým a lwa, které domácnost uctívá; a poté následuje veršovaná modlitba ke všem hlavním duchům domu, zvaná priyé gine neboli africká modlitba. Po dalších úvodních písních přicházejí písně pro všechny jednotlivé duchy (první z nich je pozdravem duchovi bubnu zvanému hounto); začíná se rodinou Legba, pokračuje přes rodinu Rada a po přestávce začíná část bohoslužby věnovaná rodině Petwo, která končí písněmi pro rodinu Ghede. Při zpěvu písní přicházejí jednotliví lwa a navštěvují
shromáždění tak, že posedají jednotlivé přítomné a mluví a jednají jejich prostřednictvím. Každý lwa vyslechne pozdrav od přítomných zasvěcenců a předává výklady, rady a duchovní útěchu těm, kdo jej požádají o pomoc. Obřad trvá mnoho hodin až do rána dalšího dne.
V každém domě vyznavačů je vyhrazen jeden nebo více stolů předkům a lwa, na němž jsou obrázky a sošky, voňavky, jídlo a další věci, které mají ti kteří lwa rádi. Minimální vybavení představuje bílá svíce a sklenice vody, případně květiny. V den příslušného svatého či lwa se zapálí svíce, odříká modlitba Otčenáš a Zdrávas Maria a pozdrav Papa Legbovi. Ten otevře bránu ke konkrétnímu duchovi, se kterým se poté hovoří. S vlastními předky nemusí vyznavač hovořit prostřednictvím Papa Legby, protože jsou takzvaně „jeho krve“.
Vúdú bývá často mylně považováno na základě různých pověr za temný kult a formu „černé magie“. V lidovém povědomí je s ním spojená především představa zombie a propichování panenek. Zombie pochází už z původních afrických náboženství a na Haiti se jedná o nevýznamnou součást magických představ, která ostatně souvisí s činností bokora, černokněžníka, ne kněze vúdú. Používání panenek se objevuje v magii celého světa a to především pro léčení na základě určování tlakových bodů jako v akupresuře. V haitském vúdú se nepoužívají, ačkoliv Louisiana Voodoo je užívá. Do obecného povědomí se spojení těchto praktik s náboženstvím vúdú dostalo nejspíše prostřednictvím horrorových filmů.
 Obrázky, zvuky či videa k tématu haitské vúdú ve Wikimedia Commons Voodoo Zdroje v češtině.
Vodovod je zařízení pro potrubní nebo podobnou dopravu vody. Veřejná vodovodní síť zajišťuje zásobování vodou  pro velký počet spotřebitelů   pitné vody. Vodovodní síť tvoří dálková a místní vedení, která jsou vedena ve veřejných prostorách, a to tak, aby bylo možné snadno provádět opravy, nejčastěji souběžně s komunikacemi. Soukromé vodovodní rozvody zajišťují rozvod vody z veřejné sítě uvnitř objektu nebo dopravu vody z neveřejného zdroje, například z vlastní studny.
Zákon č. 274/2001 Sb., o vodovodech a kanalizacích pro veřejnou potřebu a o změně některých zákonů, ve znění pozdějších předpisů definuje rozlišení mezi soukromým vodovodem a veřejným vodovodem v ČR.
Nejstarší zprávy o stavbách sloužících k přepravě vody pocházejí z období vlády egyptského faraóna Ramesse II., asi 1300 př. n. l. Ve starověké Číně se pro výrobu vodovodů používaly kmeny bambusu; ve starověkém Římě se stavěly pro rozvod vody četné akvadukty.
Zbytky jednoho z nejstarších vodovodů v českých zemích byly objeveny koncem roku 2005 v Plzni. Tento vodovod byl dřevěný a pochází z doby okolo roku 1300.
Samostatný vodovod (není zapojen do sítě, zásobuje jeden nebo několik objektů z místního zdroje)
Gravitační (spádový) – k dopravě vody není třeba energie na provoz čerpadel, voda stéká samospádem z výše položených vodovodních nádrží (vodojemů) do níže položených míst. Výškový rozdíl mezi spotřebitelem a vodojemem musí být takový, aby u nejvýše položených výtoků byl k dispozici tlak alespoň 250 kPa.
Výtlačné – nejčastěji používaný typ vodovodu, jelikož vodní zdroj se nachází často ve stejné výšce jako spotřebiště. V tomto případě je voda ze zdroje čerpadly vháněna do tlakových zásobníků vody. V těchto uzavřených tlakových nádobách je požadovaný tlak vody udržován stlačeným vzduchem.
Větvená síť – z vodojemu vede hlavní větev vodovodního řadu, ze které vedou odbočky ke koncovým spotřebitelům. Výhodou jsou malé náklady na výstavbu, nevýhodou je, že v případě poruchy hlavního řadu není voda dodávána velkému počtu obyvatel
Okruhová síť – vodovodní řady jsou do okruhu zapojeny tak, aby bylo možné všechny části rozvodu zásobovat ze dvou stran. To je výhodné při poruchách. Výhodou je také stálá cirkulace vody a vyrovnanější tlakové poměry v síti
sklolaminátUvnitř trubek se v závislosti na použitém materiálu a na obsahu minerálů rozpuštěných ve vodě více či méně usazuje vodní kámen.
Čerpací stanice – slouží k vytvoření potřebného přetlaku ve vodovodní sítiArmaturní šachty – zřizují se z důvodu přístupu k uzávěrům, odvzdušňovacím a redukčním ventilům nebo vodoměrům. Dno šachty má mít odvodnění, aby při poruše nedošlo k zaplavení šachtyPřechod přes řeku – buď vzdušný přechod, kdy je potrubí připevněno na mostní konstrukci, nebo jako průchod pode dnem koryta. Potrubí musí být uloženo do hloubky minimálně 80 cm. Na obou březích musí být vybudovány armaturní šachtyVodojemy – slouží k akumulaci vody
Vzdušník– armatura, která umožňuje odvzdušnění vodovodní sítě, umísťuje se do vrcholových bodů potrubí
Kalník – armatura, která umožňuje vypouštění kalu z vodovodní sítě, umísťuje se do nejnižších bodů potrubí
Zákon č. 274/2001 Sb., o vodovodech a kanalizacích pro veřejnou potřebu a o změně některých zákonů 
Jásek, J. a kol. (2000) Vodárenství v Čechách, na Moravě a ve Slezsku. Praha: Milpo Média. ISBN 80-86098-15-X  
Chejnovský, P. (2010) Zdravotní vodohospodářské stavby. Praha: Sobotáles. ISBN 978-80-86817-40-8
Lokální šablona odkazuje na jinou kategorii Commons než přiřazená položka Wikidat:

Voják je osoba, jež slouží ve vojsku buď za plný plat (žold) jako profesionální voják, případně je do vojska odveden, naverbován, v rámci branné povinnosti. Takoví vojáci jsou označováni jako branci a zpravidla je jejich plat nižší až symbolický.
VojskoVojsko se dělí na menší jednotky a je přísně hierarchicky dělené a řízené.
Vojenský výcvikAčkoliv každý voják musí projít alespoň základním bojovým výcvikem, mnoho vojáků slouží v nebojových pozicích, například v administrativě, výzkumu nebo zásobování.
Bývalí vojáciPro vojáky, kteří přestali sloužit v armádě se často používá označení veterán, ale někdy jsou takto nazývání i zkušení vojáci, kteří v armádě slouží již dlouhou dobu.
Záložní vojáciKromě toho jsou i vojáci mimo službu, v záloze, které má armáda k dispozici pro případ potřeby, zejména v rámci mobilizace. Ti jsou formou krátkodobých cvičení průběžně doškolováni a udržují si tak schopnost nastoupit k činné službě a mohou dostávat odměnu za pohotovost.
Pěchota (infanterie) – obvykle nejpočetnější součást armád. Dnes se jednotky často přesunují pomocí vozidel, ale v boji se vojáci pohybují pěšky.
Jízda (kavalerie) – vojáci, jež se pohybují a bojují na hřbetu koně. Dnes lze přeneseně použít i na vojáky bojující ve vozidlech (například tankisté).
Dělostřelectvo (artilerie) – vojáci obsluhující děla, slouží k ničení nepřátelských cílů na větší vzdálenosti
Ženisté (sapéři)– zajišťují konstrukci provizorních staveb, například mostů přes řeku, zákopů. Typicky mají v popisu práce i demolice, pokládání min a výbušnin, nebo naopak jejich odstraňování.
Specialisté na obsluhu složitějších zbraní a zařízení, jako například odstřelovači, návodčí, obsluha radaru apod.
Spojaři - zajišťují technické spojení mezi velením a vojskem nebo mezi jednotlivými velitelstvími

Voják je osoba, jež slouží ve vojsku buď za plný plat (žold) jako profesionální voják, případně je do vojska odveden, naverbován, v rámci branné povinnosti. Takoví vojáci jsou označováni jako branci a zpravidla je jejich plat nižší až symbolický.
VojskoVojsko se dělí na menší jednotky a je přísně hierarchicky dělené a řízené.
Vojenský výcvikAčkoliv každý voják musí projít alespoň základním bojovým výcvikem, mnoho vojáků slouží v nebojových pozicích, například v administrativě, výzkumu nebo zásobování.
Bývalí vojáciPro vojáky, kteří přestali sloužit v armádě se často používá označení veterán, ale někdy jsou takto nazývání i zkušení vojáci, kteří v armádě slouží již dlouhou dobu.
Záložní vojáciKromě toho jsou i vojáci mimo službu, v záloze, které má armáda k dispozici pro případ potřeby, zejména v rámci mobilizace. Ti jsou formou krátkodobých cvičení průběžně doškolováni a udržují si tak schopnost nastoupit k činné službě a mohou dostávat odměnu za pohotovost.
Pěchota (infanterie) – obvykle nejpočetnější součást armád. Dnes se jednotky často přesunují pomocí vozidel, ale v boji se vojáci pohybují pěšky.
Jízda (kavalerie) – vojáci, jež se pohybují a bojují na hřbetu koně. Dnes lze přeneseně použít i na vojáky bojující ve vozidlech (například tankisté).
Dělostřelectvo (artilerie) – vojáci obsluhující děla, slouží k ničení nepřátelských cílů na větší vzdálenosti
Ženisté (sapéři)– zajišťují konstrukci provizorních staveb, například mostů přes řeku, zákopů. Typicky mají v popisu práce i demolice, pokládání min a výbušnin, nebo naopak jejich odstraňování.
Specialisté na obsluhu složitějších zbraní a zařízení, jako například odstřelovači, návodčí, obsluha radaru apod.
Spojaři - zajišťují technické spojení mezi velením a vojskem nebo mezi jednotlivými velitelstvími

Vojenská rada národní záchrany (Wojskowa Rada Ocalenia Narodowego, zkratka WRON) byla skupina třiadvaceti vysokých důstojníků polské armády, která v noci na 13. prosince 1981 v rozporu s ústavou převzala moc v Polské lidové republice a vyhlásila výjimečný stav. V jejím čele stál armádní generál Wojciech Jaruzelski, předseda vlády, ministr obrany a generální tajemník PSDS. 
Koncem roku 1981 bylo Polsko ochromeno vlnou protestních stávek, které organizoval nezávislý odborový svaz Solidarita. Jaruzelski ve svém televizním vystoupení vysvětloval nutnost převzetí moci z důvodu zabránění občanské války a hospodářského zhroucení země. Později se hájil tím, že kdyby nezavedl pořádek on, následovala by sovětská intervence, která by vedla ke krveprolití (řada historiků však pochybuje o pravděpodobnosti tohoto scénáře). V noci ze soboty na neděli 13. prosince bylo vyhlášeno stanné právo, armáda uzavřela hranice země a obsadila klíčové úřady, podniky a dopravní uzly, jejichž řízení se ujali vojenští komisaři. Bylo přerušeno telefonní spojení a nesmělo se vycházet ven po sedmé hodině večer. Všechny společenské organizace byly zakázány, do konce roku 1981 bylo zatčeno přes pět tisíc opozičních aktivistů. Pořádkové oddíly násilím rozháněly veškeré pokusy o shromažďování. 
Na podporu Vojenské rady národní záchrany vznikaly civilní OKON (Obywatelskie Komitety Ocalenia Narodowego, Občanské výbory národní záchrany), z nichž v červenci 1982 vznikla kolaborantská organizace PRON (Patriotyczny Ruch Odrodzenia Narodowego, Vlastenecké hnutí národního znovuzrození). WRON byl oficiálně rozpuštěn 22. července 1983, ale Jaruzelski si i nadále ponechal všechny klíčové funkce ve státě.
Neoblíbenost vojenského režimu u občanů vedla k řadě vtipů, které vycházely z podobnosti zkratky WRON s polským slovem wrona (vrána). Objevilo se heslo „Orła WRONa nie pokona“ (polskou orlici vrána neporazí). Shodou okolností pocházel Jaruzelski z rodu drobné šlechty, který užíval heraldické znamení ślepowron, proto ho karikaturisté zobrazovali jako vránu s černými brýlemi, které rád nosil.
podplukovník Mirosław Hermaszewski (první polský kosmonaut pobýval v době vyhlášení stanného práva v Moskvě a podle vlastních slov o svém jmenování členem rady vůbec nevěděl)
http://www.revuepolitika.cz/clanky/1156/vojensky-prevrat-v-polsku-1981-bolave-tema-spolecenskeho-diskursu

Vojenský pakt je uskupení států, které jsou si blízké ideologicky nebo územně a které společně vytvářejí vojenské instituce.

Vojenství je nauka o vojácích, armádách, válkách, zbraních, vojenské technice apod.
Václav Bartoš, Pavel Minařík, Pavel Šrámek a kol.: Československé vojenství, ISSN 1802-1514, vojenství.cz
Armáda je ve vojenství označení pro ozbrojené síly daného státu nebo národa, v anglickojazyčné terminologii (army) či v užším slova smyslu pouze pro pozemní síly bez letectva a námořnictva, případně také pro vojenskou jednotku podřízenou například skupině armád. Armáda je znakem a garantem suverenity národního státu. Přestože může být armáda schopna napadení jiného státu a expanze na jiné území, jejím primárním úkolem (a úkolem každého vojáka v ní) je obrana vlasti. Pro tento účel skládá každý voják vojenskou přísahu oproti žoldákovi, který se zavazuje ke službě jen smluvně.
Vojenské entity bez vztahu ke konkrétnímu území se zpravidla nazývají legie nebo soukromé armády. Jako armády jsou označovány také různá ozbrojená uskupení často nezávislá na státních strukturách, někdy nelegální (např. Irská republikánská armáda nebo albánská UÇK). Slovo armáda je občas užíváno i v pojmenování neozbrojených občanských organizací, zvláště mají-li polovojenskou organizaci a strukturu (např. Armáda spásy).
Slovo „armáda“ pochází z latinského armāta  – ozbrojený. Ve španělštině a portugalštině označuje armada námořní flotilu (například Španělská Armada).
Armáda jako samostatná vojenská jednotka nasazená v poli se skládá z velitelství, několika sborů anebo samostatných divizí, případně i menších jednotek přímo podřízených velitelství armády. Jde tedy o tzv. polní armádu, která může být buď tzv. vševojsková, tj. složená ve vyrovnaném poměru z jednotek všech druhů pozemního vojska, případně specializovaná, s důrazem na některý druh nebo typ jednotek - např. armáda tanková, jízdní nebo letecká - nebo o armádu speciálního určení - např. během 2. světové války existovala 1. spojenecká vzdušně výsadková armáda složená výhradně ze vzduchem přepravitelných jednotek. Početnost armády závisí na jejím složení a tradici toho kterého státu, obvykle však dosahuje mnoha desítek tisíc vojáků. Nadřazená vojenská jednotka je skupina armád.
Americký generál George S. Patton, který se za 2. světové války proslavil především jako velitel 3. armády, popsal její složení takto:
Jednotlivé země lze rozdělit podle branné povinnosti obyvatelstva v době míru – viz mapa vpravo.
Existují i země, které nemají stálou armádu. V takovém případě mohou mít smlouvu s jinou zemí o poskytnutí územní obrany v případě jejího ohrožení (San Marino, Vatikán, Andorra, Lichtenštejnsko). Další možností je substituce armády policií a jinými paramilitantními jednotkami (Kostarika, Panama). Některé země disponují jak armádou, tak paramilitantními sbory.
Vedle bilaterálních smluv existují i smlouvy více států o vzájemné vojenské pomoci pro případ, že bude některá z nich napadena, se ostatní země zavazují ji vojensky pomoci. U vojenských bloků pak je určena i míra pomoci: jako by byla napadena sama, tj. veškerou potřebnou silou.
Kromě „národních“ armád existují i armády, jejichž misí je obrana většího území než jednoho státu. Příkladem jsou mezinárodní vojska Organizace spojených národů.
V některých zemích se armáda stává politickou silou, spolurozhodující o politických záležitostech. A to buď krátkodobě - např. vojenským převratem - nebo i dlouhodobě. Armáda je zřizována primárně nebo výhradně pro zajištění bezpečnosti dané země proti vnějšímu, tj. zahraničnímu, ohrožení. Vnitřní bezpečností je pověřena policie. Toto rozdělení rolí je u řady zemí zakotveno v právním řádu (často v samotné ústavě). Historický právní dokument, který tyto pravomoce určuje, se nazývá Posse comitatus. Armáda nicméně může poskytnout technické a lidské zdroje své zemi i pro jiné účely, zejména vnitrostátně, například v případě živelní katastrofy, nehody nebo jiné závažné události, která svým rozsahem znemožňuje, aby byla zvládnuta s použitím civilních prostředků, nebo pokud povaha této události znamená vážné ohrožení fungování země. Některé země pro tyto situace mají speciální státní agentury pro účel koordinace vypořádání se s těmito nepříznivými událostmi, např. v USA je to FEMA.
Použití armád bylo z historického hlediska vždy přizpůsobováno pro konvenční vojenské střety. V posledních stoletích ale určitý podíl získaly i jiné strategie jako např. guerrilla nebo taktika terorismu, proti kterým je nasazení čistě konvenční armády neefektivní a lépe se hodí styl práce blízký policejnímu, jako jsou speciální jednotky (v případě guerilly) nebo velké nasazení infiltrátorů, tajných agentů a špionáže, např. ve válce proti terorismu.
Armáda je organizována přísně hierarchicky. Postavení v armádní hierarchii se odráží v systému vojenských hodností.

Vojtěch Chajda (17. září 1906 - říjen 1993) byl český a československý politik Československé strany socialistické a poúnorový poslanec Národního shromáždění ČSSR.
Po roce 1945 se angažoval v tehdejší Československé národně socialistické straně. V ní setrval i po únoru 1948, kdy se proměnila na Československou stranu socialistickou. Obhajoval to jako jedinou možnost, jak byť v omezených podmínkách zachovat její existenci. Působil v Přerově v učitelských kruzích.Ve volbách roku 1960 byl zvolen za ČSS do Národního shromáždění ČSSR za Severomoravský kraj. V parlamentu setrval až do konce volebního období parlamentu, tedy do voleb roku 1964.

Vojtěch je křestní mužské jméno slovanského původu. Jméno je tvořeno z „woj“ (polsky: wój), tedy slovanský kořen týkající se války (tvořící slova jako wojovnik znamenající válečník a následně slovo wojna – válka) a Ciech (z dřívějšího tvaru tech), znamenající radost. Složením dvou těchto slov má jméno význam buď „Radost z války“, „Usměvavý válečník“ či „Útěcha voje“ – tedy vojska. Podle českého kalendáře má svátek 23. dubna.
Následující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:
Změna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +6,0 %, což svědčí o poměrně značném nárůstu obliby tohoto jména.
Podle údajů ČSÚ se za leden 2006 jednalo o 7. nejčastější mužské jméno novorozenců.
španělsky: Edilberto                                                                                                                                    *Jméno Adalbert bývá považováno za německý protějšek českého jména Vojtěch. Např. v německy psaných matrikách českých farností z první poloviny 19. století jsou Vojtěchové většinou zapsáni jako Adalbertové. Kuriózní je způsob, jak k tomu došlo. Zatímco jindy mají různojazyčné varianty společný původ, v tomto případě je původcem Svatý Vojtěch, který je mimo slovanskou oblast známý pod svým biřmovacím jménem Adalbert.
Vojtěch Náprstek – český národopisec, zakladatel muzea, které dnes nese jeho jméno

Obec Volanice se nachází v okrese Jičín v Královéhradeckém kraji, přibližně 15 km jižně od Jičína. Žije v ní 219 obyvatel.
První písemná zmínka o obci pochází z roku 1325. V 16. století zde sídlil staročeský vladycký rod Volanských. Další důležitou historickou událostí byla v roce[1780 stavba pozdně barokního zámku, který nechal na místě starší tvrze postavit Tobiáš Grätzel z Gränzelsteinu.
Územně identifikační registr ČR. Obec Volanice v Územně identifikačním registru ČR [online]. Dostupné online.
Volary ( Volary, německy Wallern) jsou město nacházející se na jihu Čech, v jihozápadní části Jihočeského kraje 16 km jihozápadně od nejbližšího města s rozšířenou působností Prachatic. Volary též leží na území CHKO Šumava a na hranici NP Šumava. Městská zástavba je situována do kotliny Teplé Vltavy severně od řeky, okolo Volarského potoka. Jméno města je německého původu a je patrně odvozeno od lesů, které město obklopují.
Volary mají přibližně 3 800 obyvatel. Založení města souvisí s kolonizací Šumavy ve 13. a 14. století. Rozvoj města byl také po staletí ovlivňován a podporován přítomností prachatické větve Zlaté stezky. První písemná zmínka o Volarech pak pochází z roku 1359. Tehdy byl mezi členy městské rady v Prachaticích uveden jistý Ondřej z Volar. Postupně se Volary právě díky rozvoji Zlaté stezky rozrůstaly. V roce 1871 byly povýšeny na město. Volary byly značně ovlivněny událostmi druhé světové války. V květnu 1945 městem prošel Pochod smrti z koncentračního tábora Helmbrechts. Na základě Benešových dekretů poté došlo v roce 1946 k vysídlení Němců. Po válce nastal opět rozvoj a dnes jsou Volary významným komunikačním uzlem Šumavy a střediskem turistického ruchu, k čemuž přispívá i to, že jsou největším horským městem Šumavy.Rozloha Volar činí celkem 107,63 km2 a město je členěno na 3 části města, z nichž jedna tvoří městskou zástavbu a zbylé 2 jsou v blízkém okolí. Část historického centra byla roku 1995 vyhlášena vesnickou památkovou rezervací. Chráněny jsou především roubené domy vystavěné v alpském stylu.
Nejstarší dochované jméno dnešních Volar je německé Wallern z roku 1359. Jeho původ bývá vykládán jako pocházející z německého nářečního spojení ze den waldaeren = „u lesních obyvatelů“, v němž bylo bavorským nářečím změněno -ld- na -ll-. Hláskovou a slovotvornou adaptací z něj mělo pak vzniknout české jméno, které je poprvé zmiňováno v roce 1444 jako Wolari. Druhou možností je výklad, že jméno vzniklo od významu ves „volařů“ (obchodníků s dobytkem, případně sedláků chovajících dobytek). Tato interpretace názvu však bývá považována za méně pravděpodobnou.Městský znak Volar je tvořen stříbrným štítem, ve kterém jsou umístěny čtyři jedle, prostřední jsou vyšší než krajní, stojící na zelené kamenité půdě. Symbol má dokládat, že Volary měly vždy právo v lesích volně pást dobytek a kácet stromy. Znak byl městu udělen 30. dubna 1871 císařem Františkem Josefem I.Městská vlajka je odvozena zjednodušením městského znaku a byla městu udělena roku 1995. Na vlajce je v zeleném poli umístěna bílá krokev tvaru zalomeného břevna. Tento tvar také bývá připodobňován písmenu „V“, jakožto k iniciále Volar.
Založení Volar souviselo s celkovou kolonizací Šumavy ve 13.−14. století, kdy vznikaly nové vesnice převážně s německým obyvatelstvem přicházejícím často z území pasovského biskupství. Druhou podstatnou okolností bylo přeložení původní trasy „Prachaticih via“, obchodní cesty z Pasova do Čech později nazývané Zlatá stezka. Ta na české území vstupovala údolím Studené Vltavy a pokračovala přes pozdější osady Pěkná a Zbytiny do Prachatic. Avšak v první polovině 14. století byla patrně kvůli močálům vytyčena nová výše položená trasa přes hřeben Haidelu k dnešním Českým Žlebům a přes brod na Teplé Vltavě do široké volarské kotliny náležející k panství Prachatice, které bylo až do husitských válek v majetku vyšehradské kapituly. První písemná zmínka o Volarech je z roku 1359, kdy je mezi členy městské rady v Prachaticích uveden Ondřej z Volar. Nová osada Volary se brzy rozrostla v největší soumarské středisko na české straně Zlaté stezky.
Husitské války a následná poválečná léta, kdy se krajem potulovaly tlupy žoldnéřů a přepadávaly kupce (jedna z nich sídlila na hradu Hus 6 km od Volar), přerušily rozmach obchodu na Zlaté stezce. V roce 1437 zastavil císař Zikmund prachatické panství včetně Volar Janu Smilovi z Křemže. Poté se Prachatic a Volar zmocnil falšovanou listinou Oldřich II. z Rožmberka. Od Rožmberků získali v roce 1457 panství bratři Prokop a Jan z Rabštejna a od Rabštejnů v roce 1493 páni z Roupova, kteří je drželi do roku 1501. Roku 1503 se panství vrátilo do rukou Rožmberků, za jejichž vlády se Volary dočkaly některých výsad (právo konání týdenního trhu, bezplatné užívání stavebního i palivového dřeva, pastva dobytka v panských lesích).
Během 16. století dosáhl obchod s pasovskou solí pod ochranou Rožmberků svého vrcholu. Volary byly hojně využívány pro přenocování soumarů, kteří přepravovali zboží po stezce. Díky přítomnosti soumarů bylo ve Volarech v 16. století 13 hostinských a 4 kováři. V téže době probíhala další kolonizační vlna, s níž se ve Volarech objevily roubené domy alpského typu (tzv. volarské alpské domy). Podle Pavla Fencla lze vzhledem k existenci podobného domu v horských oblastech Bavorského lesa odmítnout teorie přenesení typu stavby z Korutan, Štýrska či Tyrolska kolonizátory z těchto zemí. Emil Skála považuje nové osadníky za soumary přicházející od jihu po Zlaté stezce a připomíná názor Rudolfa Kubitschka, že jejich původním domovem bylo povodí řeky Rott jižně od Pasova. Ve stejném období se ve městě usadilo i několik českých rodin.Roku 1600 získal panství po zadlužení Rožmberků císař Rudolf II. Dne 23. prosince 1622 obdržel prachatické panství i s Volarami od císaře Ferdinanda II. Jan Oldřich z Eggenberku. Poté změnily Volary majitele opět až v roce 1719, kdy se majiteli stali Schwarzenbergové. Obchod na Zlaté stezce a tím i prosperitu Volar citelně ochromila třicetiletá válka. Po ní se provoz zvolna obnovil, ale kvůli konkurenci rakouské soli z Gmundenu na počátku 18. století zcela zanikl.
V průběhu 30. a 40. let 19. století začal pomalý rozvoj města. Tehdy byly Volary spojeny s okolím sítí pevných silnic. Ty vedly do Prachatic, Lenory, Českých Žlebů a Chlumu. Do té doby vedly do Volar maximálně nezpevněné polní či lesní cesty.V roce 1848 je ve Volarech uváděno přes dva tisíce obyvatel a dvě stě domů. Rozvoj města dále pokračoval i v šedesátých letech 19. století. Ve městě, které tehdy ještě městem ovšem nebylo, se v průběhu 60. let narodilo i mnoho osobností, které později ovlivnily dění ohledně Volar i další významní činitelé. Na počátku tohoto desetiletí ve Volarech žilo již přes dva a půl tisíce občanů a stálo přes 250 domů. Tehdy se začal rozvíjet i kulturní a společenský život ve městě, založeny byly první kulturní spolky, mezi které tehdy patřilo například Společenstvo dřevozpracujících živností či mužský pěvecký sbor nebo také roku 1861 ve Volarech vzniklý spolek Sokol. V průběhu let vznikaly také další občanské spolky.Fakt, že po staletí byla volarská zástavba tvořena především roubenými staveními, způsoboval také časté požáry. Požár v roce 1679 zničil 45 domů. Velké požáry přicházely také v letech 1715, 1719 a 1754. V rozmezí od roku 1856 až 1882 zasáhlo Volary celkem osm větších požárů. Povýšení Volar na město předcházel jeden z největších požárů v dějinách města. Ve středu 22. července 1863 okolo desáté hodiny večer vypukl v jednom z chlévů oheň. Ve velmi krátké chvíli zachvátil oheň polovinu města. Oheň pohltil 59 domů, kostel i školu. Záře z požáru města byla patrná na noční obloze až v rakouském Linci. Den po požáru byl zbytek města a spáleniště navíc zasaženo ničivou bouří a rozvodněným potokem.Zničení poloviny města nastartovalo jeho rychlou obnovu a další rozvoj. Nově budované stavby již nebyly celodřevěné roubené, nýbrž častěji převládaly jako stavební materiály kámen a cihly. Celkovou opravou prošel rovněž kostel, jehož věže dostaly nové cibulové báně a roku 1867 ze zvonařské dílny Franze S Holledera v Linci tři nové zvony. Proběhla také částečná obměna vnitřního zničeného vybavení. Roku 1865 byla ve městě rovněž zřízena nová pošta, která dříve ve Volarech nesídlila a využívalo se pobočky v Prachaticích. Čtyři roky nato přibylo ve Volarech i telegrafní spojení. 25. října 1870 je pak radnicí města učiněno rozhodnutí zažádat císaře o udělení titulu města a vzniká koncept žádosti císaři o povýšení na město. Téže noci měla být na Šumavě pozorovatelná polární záře, které místní přikládali zvláštní důležitost jako jevu něco předznamenávajícímu. Samotná žádost o povýšení Volar na město je datována 27. října 1870 a vznikla pouze několik hodin poté, co se celou Šumavou prohnala jedna z nejničivějších vichřic v její novodobé historii. Z důvodů nutnosti vytěžit dřevo v polomech tak bylo odeslání žádosti dočasně odloženo. K prosbě o povýšení na město se tak volarští obyvatelé vrátili až počátkem roku 1871.Na listinách adresovaných císaři tehdy bylo uvedeno: „Obec vlastní 10 306 jiter půdy a ročně odvádí na daních přes 10 000 zlatých.“ Rovněž byl uveden počet obyvatel, který činil přibližně tři tisíce. Dále pak radní zmiňovali vysoký počet tkalců a rovněž to, že se Volary řadí mezi průmyslová města. Rovněž připomenuli: „Máme tu poštovní a telegrafní úřad, oddělení finanční stráže, lékaře s lékárnou, faráře se dvěma fundovanými kaplany a školu se třemi třídami. Konají se u nás čtyři výroční trhy a každý týden dobytčí trh.“Žádost byla odeslána na okresní hejtmanství, odtud putovala na ministerstvo vnitra a následně k císaři. Ten v neděli 30. dubna 1871 podepsal listinu, jíž povýšil Volary na město. Městu pak byl ponechán jeho původní znak. Na ´dokumentu o povýšení tehdy byl uveden rovněž přesný počet obyvatel města, který byl 2 712 obyvatel.
Až do vzniku Československa byly Volary národnostně téměř stoprocentně německé − podle sčítání lidu v roce 1910 bylo z 3573 obyvatel tehdejšího města pouze 9 Čechů. Během první republiky se počet Čechů ve Volarech zvýšil na téměř dvě stě osob v závěru 30. let 20. století. Jednalo se především o státní zaměstnance (železničáři, četnictvo, finanční stráž, zaměstnanci důchodkové kontroly). Česká menšina si postupně zbudovala školu a školku, fotbalové hřiště, tenisový kurt, turistickou kancelář a založila různé spolky − Klub československých turistů, Národní jednotu pošumavskou, konzumní družstvo, kapelu.
Po podepsání mnichovské dohody byl v září 1938 pro zdejší Čechy vypraven evakuační vlak, Volary se staly součástí Třetí říše a 2. října 1938 byly obsazeny wehrmachtem. V roce 1940 byl ve městě zřízen tábor válečných zajatců, kteří pracovali v továrnách, při těžbě dřeva, na stavbě komunikací atd. Dne 4. května 1945 do Volar dorazil jeden z Pochodů smrti, který nacisté vedli z koncentračního tábora Helmbrechts až k Husinci u Prachatic. Dne 5. května 1945 byly Volary bez boje předány americké armádě, která zde setrvala až do 2. prosince téhož roku. Po jejím příchodu byly ve Volarech a okolí (Kvilda, Polka, Cudrovice, Bierbruck, Blanický mlýn) nalezeny a exhumovány zemřelé či zastřelené ženy. Další oběti přibyly ze skupiny, kterou nacistické stráže pochodu zanechaly ve Volarech a která byla po osvobození umístěna ve vojenském lazaretu. Celkem bylo na samostatném hřbitově pohřbeno 96 převážně židovských žen. Dnes je zde umístěn pietní památník a hřbitov je zapsán na seznamu židovských památek.Po skončení druhé světové války se do města stěhovali Češi z vnitrozemí a později i Slováci − reemigranti z Maďarska a Rumunska. Organizovaný odsun Němců z Volarska byl zahájen 8. března 1946. Po prvním transportu, kdy bylo 658 volarských Němců odvezeno vlakem na shromaždiště do Prachatic a odtud po deseti dnech do Německa, následovaly další čtyři velké odsuny, při nichž předběžné shromaždiště bylo již přímo ve Volarech. Komunita starousedlíků byla z města vysídlena takřka beze zbytku. Po změně politického režimu sídlila ve Volarech od 1. října 1949 jednotka pohraniční stráže, která měla za úkol střežit hranici státu se sousedním Německem. Její působnost zanikla až po pádu železné opony. Dodnes ji připomínají prostory kasáren v západní části Volar.
Roku 1995 Volary získaly městskou vlajku, která vznikla stylizací městského znaku. Od téhož roku je město také chráněno památkovou zónou.
Volary se nacházejí v jižní části okresu Prachatice, který leží v jihozápadní části Jihočeského kraje. Od krajského města České Budějovice jsou Volary vzdáleny 45 km západním směrem. Okresní město Prachatice leží 16 km severovýchodním směrem. Dalším blízkým velkým městem je německé okresní město Passau vzdálené 50 km jihozápadním směrem. Hranice se Spolkovou republikou Německo totiž prochází asi 10 kilometrů jižně od Volar.
Město leží v nadmořské výšce 760 m n. m. uprostřed kotliny, která je severním výběžkem Vltavické brázdy a která je obklopena Boubínskou hornatinou na západě, Prachatickou hornatinou na severu a Želnavskou hornatinou na východě. K jihu se kotlina snižuje k soutoku Teplé a Studené Vltavy.
Vzhledem ke své horské poloze Volary přísluší v rámci podnebné regionalizace Česka do chladné podnebné oblasti. Ta je charakterizována např. jen deseti až třiceti letními dny v roce a naopak sto čtyřiceti až sto šedesáti mrazovými dny. V období 1961−1990 náležely Volary průměrnou roční teplotou vzduchu k intervalu 4−5 °C a průměrným ročním úhrnem srážek k intervalu 800−1000 mm. Od roku 2007 je ve Volarech v provozu meteorologická stanice, která od roku 2008 používá vybavení Davis Vantage Pro2. V roce 2009 byly na této stanici naměřeny průměrná roční teplota 6,5 °C, roční srážky 823,6 mm, 22 letních dnů a 148 mrazových dnů.Geologicky Volary patří do moldanubické oblasti Českého masivu, přesněji do jednotvárné série hornin šumavského moldanubika. Hojně zastoupenými horninami jsou proto migmatity a pararuly až starohorního stáří. Jsou zde tedy původnějšími a staršími horninami, které podléhaly erozi. Dnes je pokrývají především v údolních oblastech Vltavické brázdy čtvrtohorní sedimenty a v nejvlhčích místech rašeliniště (Velká a Malá niva, u Soumarského Mostu, Vltavský luh, u Lučního potoka) vyvíjející se od začátku holocénu. Na zvětralinách migmatitů a pararul se na Volarsku vytvářejí vlivem nadmořské výšky silně kyselé hnědé půdy, nad 800 m n. m. podzolované hnědé půdy. Geologicky zajímavou lokalitou je velký stěnový lom 4 km jihovýchodně od Volar, na katastrálním území Chlum u Volar, kde se zachovaly zaoblené žokovité kameny (až 25 cm velké) vytvořené chemickým zvětráváním dvojslídného granodioritu moldanubického plutonu v teplém a vlhkém podnebí, v němž došlo ke kaolinizaci živců. Tyto zvětraliny obsahují pestrou škálu minerálů: albit, křemen, turmalín, ilmenit, titanit, apatit, zirkon atd.
Městský úřad Volary spravuje území o celkové rozloze 107,63 km2. Toto území se dělí na 7 katastrálních území a 3 místní části, z nichž jedna tvoří městskou zástavbu a zbylé 2 jsou v blízkém okolí. Podle sčítání lidu v roce 2001 se ve Volarech nacházelo 584 domů a žilo zde 4068 obyvatel, podle posledních součtů z roku 2010 zde žije 4094 obyvatel.V následujícím seznamu jsou uvedeny místní části města Volary, na které je členěno, a jejich základní údaje.
Volary (3999 obyvatel (2001), 617 domů)V této tabulce je uveden kompletní výčet katastrálních území Volar, včetně rozlohy a základních sídelních jednotek, které na nich leží.
Město Volary je také jednou z obcí s pověřeným obecním úřadem v okrese Prachatice. Nejbližším městem s rozšířenou působností, pod které Volary spadají, jsou Prachatice.
ŽelnavaMěsto Volary je rovněž zakládajícím členem Mikroregionu Horní Vltava – Boubínsko.
Městský úřad města Volar tvoří starosta, jeden místostarosta, tajemník úřadu a další zaměstnanci. Součástí městského úřadu je též i 5 odborů. Nynější starostkou je od roku 2006 Martina Pospíšilová, zastupitelstvo města tvoří 15 lidí. V rámci zastupitelstva ve Volarech působí i městská rada. Do roku 1990 bylo vedení města v rukou národního výboru a úřad starosty města tak byl nazván „předseda národního výboru“.
V roce 1994 proběhly první volby do obecních zastupitelstev od vzniku samostatné České republiky. Do zastupitelstva obce tehdy kandidovalo sedm místních politických uskupení. Ve volbách zvítězila s 32,50 procenty získaných hlasů Komunistická strana Čech a Moravy a získala tak 5 z celkových 15 mandátů. Na druhém místě se s 26,79 % hlasů umístila Koalice ODS a ODA, která získala v městském zastupitelstvu 4 mandáty. Celková účast u voleb byla 62,80 %, hlasovalo tedy 1 793 voličů.Po posledních volbách do zastupitelstva města Volar svoji pozici z předchozího volebního období z let 2006 až 2010 ještě více upevnilo Hnutí pro harmonický rozvoj obcí a měst, které získalo šest z patnácti mandátů. Polepšilo si tedy o dvě křesla. Naopak propad zastihl Občanskou demokratickou stranu, která ztratila dva mandáty. Nováčkem bylo uskupení Město lidem, které získalo dva mandáty. Česká strana sociálně demokratická a Komunistická strana Čech a Moravy si udržely stejný počet křesel. Volební účast se svými 47 procenty přibližně odpovídala celostátnímu průměru.
K 31. prosinci 2009 žilo ve Volarech 4014 obyvatel. Podle posledního Sčítaní lidu, domů a bytů z roku 2001 zde žilo 4068 obyvatel, z toho bylo 1972 žen a 2096 mužů. Maximálního počtu obyvatel dosáhlo území současného správního obvodu obce Volary při sčítání lidu v roce 1930 − 5865 obyvatel. Tehdy existovalo na současném správním obvodu obce Volary 5 obcí (Cudrovice, Horní Sněžná, Chlum, Milešice a Volary) s 11 osadami, z nichž čtyři jsou v současnosti zaniklými sídly. Samotné Volary v roce 1930 měly 3905 obyvatel.Co se vzdělání týče, převládá ve Volarech obyvatelstvo se středním odborným vzděláním, či vyučením bez maturity. Celkový počet občanů, kteří udali tento údaj o vzdělání byl roku 2001 1380. Středoškolské vzdělání s maturitou udalo 679 obyvatel a vysokoškoláků se přihlásilo 128. Podle věku pak nejvíce obyvatel bylo ve věku 20–29 let.
Národnostní složení obyvatel obce bylo v roce 2001 poměrně homogenní – 3577 obyvatel se hlásilo k národnosti české, 5 k národnosti moravské, 185 k národnosti slovenské, 12 občanů bylo národnosti romské, 9 národnosti polské, 26 národnosti německé a zbylých 23 národnosti vietnamské.
Kostel ve Volarech byl postaven již ve 14. století, zpočátku však byl filiální k faře ve Zbytinách. Roku 1496 byl volarský kostel vystavěn znovu − z kamene. V 1. polovině 16. století se ve Volarech objevili přívrženci novokřtěnectví − v roce 1536 je zmiňován novokřtěnec Michal mydlář z Volar, který byl upálen ve Vídni. První písemná zpráva o faráři ve Volarech pochází až z roku 1570. Do konce 16. století byla zdejší fara katolická, ovšem v roce 1603 byl volarský farář „predicant“ (nekatolický). Pobělohorská vlna rekatolizace se ve Volarech projevila odchodem nekatolického kněze a pak sem docházel farář ze Záblatí. Teprve od roku 1628 sídlil ve Volarech samostatný katolický kněz. V roce 1903 byla volarská fara povýšena na děkanství. Při sčítání lidu v roce 1930 se hlásilo 97,8% obyvatel tehdejšího města Volary k římskokatolickému vyznání, 0,9% k československému, 0,7% k evangelickému a 0,6% bez vyznání.Při Sčítání lidu, domů a bytů v roce 1991 se k náboženskému vyznání přihlásilo 1404 osob, tedy 35,8 % obyvatel Volar. V roce 2001 se však mezi věřící řadilo už pouze 870 z 4068 obyvatel, tedy o 14,4 % méně. Největší počet věřících se v roce 1991 hlásil k římskokatolické církvi (1334 osob), jejich počet však během následujících deseti let klesl na 790 osob. K Církvi československé husitské se v roce 2001 přihlásilo 11 věřících (o 11 méně než v roce 1991), k Českobratrské církvi evangelické se v roce 2001 nově přihlásilo 5 věřících, rovněž pět věřících k Náboženské společnosti Svědkové Jehovovi a pouze jeden občan k Pravoslavné církvi v českých zemích a na Slovensku. V obci se nachází farní kostel svaté Kateřiny. Z římskokatolické farnosti Volary jsou excurrendo spravovány farnosti Cudrovice, České Žleby, Křišťanov, Pěkná, Zbytiny a Želnava.
Mezi volarské památky patří kostel svaté Kateřiny, který stojí na náměstí. Základy jeho věže patří mezi nejstarší dochované stavby ve Volarech vůbec. Počátky stavby volarského kostela nejsou přesně známy, ale ve 14. století byl filiální k faře ve Zbytinách ležících 7 km severovýchodně od Volar. V roce 1496 byl volarský kostel přestavěn v pozdně gotickém stylu z kamene. Později však byl starý gotický kostel zbořen a na jeho místě vystavěn nový. Stalo se tak v barokním slohu v letech 1669–1690 a vedoucím projektu byl Ital Jan Canevall. Vysvěcení kostela proběhlo slavnostně dne 8. října 1690. Svatostánek tehdy byl dán do ochrany svaté Kateřině Alexandrijské. Později však byl kostel výrazně přestavován a upravován, zvláště v letech 1724 (zvýšena věž), 1757 (znovu vystavěn) a 1863 (úpravy po požáru). Důvodem byla především poškození způsobená opakovanými požáry a zvláště pak silnými požáry v letech 1715 a 1754 způsobenými úderem blesku. Kostel dnes má půdorys kříže, jižní kaple se nazývá Tusetská. Tato kaple byla vystavěna v roce 1764, později byl do ní uložen obraz z dřevěné stožecké kaple Panny Marie. Název Tusetská pak pochází z německého názvu obce Stožec (Tusset), ležící jižně od Volar.
Další památkou je Křížová cesta z 2. poloviny 19. století, která vede ve svahu vrchu Kamenáč.
Dalšími stavebními památkami na území města jsou zachovalé roubené domy. Tyto domy byly vystavěny v upraveném alpském stylu a v České republice se vyskytují pouze ve Volarech a nedaleké osadě Dobrá. Takto vypadající roubenky se proto obecně nazývají jako volarské alpské domy. Volarské alpské domy se vyznačují několika charakteristickými rysy. Přízemní patro může být částečně zděné, první patro je zcela roubené. Dřevo použité na stavbu bylo napouštěno volskou krví. Střechy stavení pak byly tvořeny štípaným šindelem. Domy jsou nařízením vlády České republiky č. 127/1995 Sb. ze dne 24. května 1995 chráněny ve vyhlášené vesnické památkové rezervaci Volary.Mezi další zajímavosti patří také například volarské menhiry. Jedná se o uskupení jedenácti prehistorických menhirů, které tvoří rondel či kromlech a sloužily částečně jako observatoř a částečně jako svatyně. Menhiry jsou původem z Krušných hor a u Volar je umístila skupina badatelů roku 2007 z důvodu jejich záchrany před úplnou zkázou při stavbě silnice skrze lokalitu jejich původního umístění.
V okolí Volar se nachází také množství přírodních zajímavostí. Patří mezi ně například tři naučné stezky. První z nich je naučná stezka vedená v trase původní Zlaté stezky. Stejně tak jako zaniklá stezka obchodní i tato naučná spojuje města Pasov, Volary a Prachatice. Další naučnou stezkou je stezka Naše rašeliniště, která vede lokalitou bývalého rašeliniště v místě Soumarského mostu. Ta je součástí projektu revitalizace celého bývalého rašeliniště, které již není využíváno k těžbě. Celá trasa měří asi dva a půl kilometru a její součástí je i sedm metrů vysoká vyhlídková věž na návrší uprostřed rašeliniště. Součástí jsou také informační tabule o fauně, flóře a způsobu těžby rašeliny. V okolí Volar vede také nejstarší naučná stezka Šumavy, Medvědí stezka. Ta byla vyznačena již roku 1967. Roku 2001 pak proběhla její úprava a aktualizace. Stezka prochází divokou přírodou Šumavy, kolem pomníku zastřelení posledního šumavského medvěda a vysvětluje i způsob plavení dřeva z hor do podhůří.Ve správním obvodu Volar se nachází několik chráněných území. Jedná se především o I. zóny národního parku Šumava Malá niva a Vltavský luh (tato I. zóna zahrnuje i dřívější Národní přírodní rezervaci Mrtvý luh) a dále o národní přírodní rezervaci Velká Niva a přírodní rezervace Milešický prales a Na soutoku. Z těchto lokalit je turisticky zpřístupněna pouze rezervace Na soutoku.
Na území správního obvodu Volar se také vypíná deset tisícovek. Polovina z nich náleží k Želnavské hornatině: dva vrcholy Doupné hory (1048 m a 1052 m), Křemenná (1085 m), Mechový vrch (1012 m) a Větrný (1051 m). Dalších pět volarských tisícovek se zvedá v Boubínské hornatině: Bobík (1264 m), Jedlová (1088 m), Malý Bobík (1037 m), Solovec (1154 m) a Větřín (1163 m). Nejblíže od centra Volar leží z těchto hor Větrný – vzdušnou čarou 3,3 km. Nejvyšší volarskou tisícovkou je Bobík, který je se svou výraznou siluetou nepřehlédnutelnou dominantou volarské kotliny. Z Volar na vrchol Bobíku vede 7 km dlouhá červená turistická stezka.
Po úpadku obchodu na středověké Zlaté stezce bylo základem volarského hospodářství především zemědělství, lesnictví, dřevozpracující řemesla, tkalcovství a v 17. a 18. století také sklářství. V roce 1910 se Volary staly železničním uzlem se spojením do českého vnitrozemí (Vimperk, Prachatice, České Budějovice) i do Bavorska a s tím souvisela hospodářská expanze města. Až do 1. světové války byly hospodářské přebytky (dobytek a masné výrobky, máslo a sýry, dřevěné zboží) exportovány na rakousko-uherský trh i do zahraničí. Za 1. republiky měly Volary svou nemocnici, lékárnu, poštu, městskou spořitelnu, pivovar, sodovkárnu, tři cihelny, sedm parních pil, pět mlýnů, továrnu na lišty a rámy, několik dílen na dřevěné předměty, kovoobráběcí podnik Knäbel (tzv. řetízkárnu), mlékárnu se sýrárnou, jatka, mandl a cementárnu.Po druhé světové válce působily ve městě pivovar, mlékárna a pila, avšak zanikly mlýny, přestala fungovat řetízkárna, byla zrušena sodovkárna. Budova bývalé zemské mistrovské školy dřevařské z roku 1904 sloužila nejprve jako výrobna kovodružstva Jihokov a poté zde byla provozovna Jitony.
Mlékárna s dlouholetou tradicí byla uzavřena v roce 1952. Volarský pivovar byl založen v roce 1875, v roce 1945 byl převeden do národní správy, od roku 1949 byl součástí Pošumavských pivovarů (pozdější Jihočeské pivovary n. p.) a v roce 1961 byl zrušen. V roce 1957 byla rekonstruována pekárna.Nejvýraznějším zásahem do ekonomického vývoje města byla výstavba dřevokombinátu Jihočeských dřevařských závodů v letech 1961 až 1966. Po rozšíření v roce 1977 se dřevokombinát rozkládal na ploše 10 ha a sestával z více než 30 objektů, hlavní činností závodu byla výroba dřevotřískových desek. Jeho hospodářský rozvoj se odrazil ve výstavbě města − v 60. a 70. letech 20. století bylo pro rodiny zaměstnanců postaveno panelové sídliště, nová škola, moderní lékárna, prodejna potravin, sportovní zařízení, také hotel a další. V roce 1989 bylo v závodě zaměstnáno 518 lidí, na počátku 90. let 20. století to bylo již jen necelých 400 lidí. V lednu 1997 došlo ke zrušení jednoho ze tří zdejších provozů – přířezovny (30 zaměstnanců), v září roku 1998 ukončila činnost i pila (56 zaměstnanců). V polovině roku 1999 podnik zaměstnával již jen 186 lidí. Dne 27. 9. 1999 vstoupily Šumavské dřevařské závody a. s. se sídlem ve Volarech do likvidace, čemuž předcházela změna majoritního vlastníka akcií, výpadky ve výrobě, nízká produktivita práce a v důsledku toho prodražování výroby a její nerentabilita. V témže roce ukončila firma Jitona a.s. se sídlem v Soběslavi činnost pracoviště ve Volarech z důvodu vysokých režijních nákladů. Objekt pracoviště, včetně všech 52 zaměstnanců přešel na základě smlouvy o prodeji podniku na novou firmu Sesazovna dýh s. r. o., jejíž jediným společníkem je město Volary.V 90. letech 20. století došlo ve Volarech k nárůstu počtu zaměstnanců v elektrotechnickém průmyslu. V roce 1993 vznikla firma Elim spol. s r.o. (montáž a opravy kancelářské a reprodukční elektroniky, výroba a montáž elektronických modulů, výrobků a zařízení spotřební elektroniky, výroba plastových výrobků). Výrobní závod a v roce 2001 novou výrobní halu ve Volarech otevřela také nadnárodní společnost Vishay Electronic spol. s r.o. Jejím nosným výrobním programem je výroba pevných vrstvových i drátových odporů, polohových snímačů, transformátorů a vícevrstvých keramických axiálních a radiálních kondenzátorů, které se kromě běžné spotřební elektroniky používají v automobilovém, železničním a kosmickém průmyslu, v letectví a v lékařství.Celkově je správní obvod obce s pověřeným obecním úřadem Volary hodnocen v rámci České republiky jako mikroregion s poměrně málo rozvinutým průmyslem a sférou služeb. Limitujícími faktory pro hospodářský rozvoj jsou příhraniční poloha, vyšší nadmořská výška, značná zalesněnost, nízká hustota obyvatel a utlumení hospodářské činnosti na území Národního parku a chráněné krajinné oblasti Šumava. Z hlediska nezaměstnanosti se jedná o nejproblémovější mikroregion okresu Prachatice − míra nezaměstnanosti se v druhé polovině 90. let 20. století a v prvních pěti letech 21. století dlouhodobě pohybovala nad 10 %. V této oblasti není v současnosti velký zaměstnavatel ani větší množství firem, které by nabízely dostatečný počet pracovních příležitostí. Přesto v období od srpna 2009 do srpna 2010 došlo na Volarsku k výraznému poklesu míry nezaměstnanosti z 7,79 % na 5,97 %. Nejvýznamnějšími zaměstnavateli ve Volarech jsou kromě Vishay Electronic spol. s r. o. a Elim spol. s r. o. dále ZEFA Volary spol. s r. o. (zemědělská výroba se zaměřením na živočišnou výrobu); stavební firmy Šumavská stavební s. r. o. Volary a Rekon Insta s. r. o.; dřevozpracující firmy Sesazovna dýh spol. s r.o. a Molda spol. s r.o. (výroba obrazových lišt a rámů); Městské lesy Volary spol. s r. o. a Pekárna Šumava. Část pracovních příležitostí poskytuje cestovní ruch.Co se týče hospodaření samotného města, roku 2009 byl rozpočet schodkový, ovšem město využilo dotací z evropských fondů, aby se rozpočet města stal vyrovnaným. Město také mohlo díky dotacím provést rozsáhlé investiční akce, které by jinak právě bez dorovnání rozpočtu penězi z dotací vedly k zadlužování města. Rozpočet města pro rok 2010 byl ke dni 30. června 2010 dokonce přebytkový. Podle uveřejněného plánu by takový měl být i na konci kalendářního roku.
Již ve středověku vedla v místě dnešních Volar jedna větev Zlaté stezky. Celkem existovalo několik větví stezky a pojem Zlatá stezka je užíván pro celou jejich soustavu. Přes Volary vedla prachatická větev. Zbylé dvě odbočky, vimperská a kašperskohorská vedly západněji. Právě díky této stezce, která v místě dnešního města přecházela v hlubokém hvozdu Volarský potok, mohly vzniknout samotné Volary. Kvůli tomu má také dodnes volarské náměstí protáhlý tvar širší ulice, jelikož první osídlení vzniklo právě přímo okolo stezky.
Původní trasa prachatické větve této významné stezky vedla z bavorského Pasova, dnešní hranici s Českou republikou překročila nedaleko za vesnicí Bischofsreut a na české straně se napojila mezi Lenorou a Volary na trasu dnešní silnice I/39. Místo, ve kterém se trasa stáčela na Volary, se dodnes nazývá Soumarský most, podle mostu, po kterém překračovala Teplou Vltavu. Nedaleko mostu pakstála opevněná bašta střežící tento strategický bod na stezce. Její pozůstatky byly roku 2008 vyhlášeny národní kulturní památkou. Dodnes se zachovalo také místní pojmenování Volarské šance. Trasu stezky lze dnes vysledovat i díky takovýmto dochovaným místním pojmenováním. Místy pak trasu stezky přímo kopírují dnešní komunikace.
Ve vrcholném období Zlaté stezky, ve 14. a později v 16. století, mělo procházet skrze Volary až tisíc soumarů týdně. Volary tak patřily mezi největší nocležiště těchto vozků. Hlavním přepravním artiklem byla především sůl. Za třicetileté války sloužila stezka i armádě, která ji využívala k přesunům velkého množství jednotek. Právě po třicetileté válce, ale stezka v důsledku mnoha změn v dovozu postupně zanikla.Dnes jsou Volary dopravním uzlem regionálního významu. Městem prochází silnice první třídy č. 39 (Lenora – České Budějovice) a krajská komunikace druhé třídy č. 141 spojující město s Prachaticemi a Vodňany, končící až v Týně nad Vltavou. Poblíž křížení obou komunikací se nachází autobusové nádraží.
Železniční síť Volary vede v severojižním směru. V okolí Volar je nejvýznamnější železnice č. 197 z Číčenic do Volar. Přímo ve Volarech se nachází železniční stanice Volary.
Jihovýchodně od města se pak tato trať kříží s dalšími dvěma tratěmi regionálního významu. Těmi jsou trať č. 194 z Českých Budějovic do křížení u Volar a trať č. 198 ze Strakonic do Volar. Obvykle však bývá za koncový bod těchto tratí označována nikoliv jejich křižovatka, ale až železniční stanice Volary, do které tedy vedou souběžně všechny tři. Stanice tak je uzlem tří tratí regionálního významu.
Skrze Volary vede také cyklistická trasa Klubu českých turistů IV. třídy číslo 1055.
Mezi kulturní činitele ve Volarech patří tamní městská knihovna. Ta vznikla roku 1946 z iniciativy zdejšího učitele Bárty. Spoluzakladatelem byl tehdejší Svaz mládeže. Knihovna pak byla finančně a materiálně podpořena Městským národním výborem Volary a fondem „Darujte knihy pohraničí“. Do konce roku 1946 získala knihovna přes 700 knih. Do roku 1989 byla knihovna pojmenována jako Středisková knihovna Volary, v devadesátých letech se ale stala Městskou knihovnou Volary. V době přejmenování čítaly sbírky knihovny již asi 20 tisíc svazků knih. Od roku 1993 je systém výpůjček v knihovně digitalizován pomocí moderního knihovnického softwaru. Od roku 2000 nabízí veřejnosti knihovna i volný přístup k internetu a to skrze dva počítače. Obsluha knihovny sestává v současné době ze dvou pracovníků.Další kulturní institucí pak je Městské muzeum Volary. To je pod správou města a sídlí v jednom z původních roubených domů. Muzeum svým návštěvníkům dává možnost vybrat si ze čtyř stálých expozic: Pochod smrti připomínající Pochod smrti do Volar skončený dne 4. května 1945, Staré Volary ve fotografii, Zlatá stezka a Kdo si hraje, nezlobí. Každý rok navíc připravuje muzeum pro návštěvníky jednu až dvě další výstavní expozice. V roce 2010 se jednalo o výstavu Babiččiny kočárky, která představovala sbírku kočárků z let 1860 až 1960. Současně s touto výstavou probíhala i expozice Podmalby na skle, která předvedla tento druh umění a to především na ukázkách s duchovní tematikou.Mezi další kulturní podniky ve městě patří volarské kino sídlící na náměstí, které promítá pravidelně několikrát v týdnu. Ve Volarech rovněž působí Dům dětí a mládeže Volary, který pravidelně pořádá akce pro děti a mládež i dlouhodobou zájmovou činnost. Jeho náplní jsou také dlouhodobější pobyty.Každoročně probíhají ve Volarech „Volarské slavnosti dřeva“. Jedná se již o tradiční kulturní akci v tomto městě. V rámci oslav se koná pochod návštěvníků obutých do dřeváků, čímž se vždy snaží pokořit světový rekord v počtu takto obutých návštěvníků. Součástí třídenních slavností jsou atrakce zaměřené na prezentaci šumavských řemesel i další akce.
Ve Volarech působí dvě mateřské, jedna základní a jedna základní umělecká škola.
ZŠ Volary je jediná základní škola ve Volarech. Škola sídlila ve dvou různých budovách, v roce 2010 byla sjednocena do budovy 2. stupně základní školy ve Volarech. Bývalý první stupeň základní školy se nachází v historické budově v centru města na ulici Pod kostelem. Společná budova prvního i druhého stupně leží v západní části města mezi silnicí I/39 a železniční tratí na ulici U nádraží. Součástí areálu druhého stupně základní školy je i nově zbudované hřiště. Stavba proběhla v létě roku 2009 a finanční prostředky byly částečně hrazeny z Evropského fondu pro regionální rozvoj. Součástí školy je i školní jídelna. Škola je zároveň spádovou pro obce či jejich místní části Lenora, Zátoň, Houžná, Vlčí Jámy, Stožec, Nová Pec, České Žleby, Želnava, Slunečná, Záhvozdí, Chlum, Pěkná a Mlynářovice a k 30. září 2006 ji navštěvovalo celkem 437 žáků.Na poli školství působí ve Volarech také Základní umělecká škola Volary. Ta funguje od 1. září 1990 a byla zřízena rozhodnutím městského zastupitelstva. Škola je tedy pod správou města Volary. Škola se rychle rozrostla a v roce 2010 ji podle oficiálních údajů navštěvuje více než 200 žáků. V téže době škola také využívá i přidružené pracoviště v Lenoře, které dlouhodobě navštěvuje v průměru asi 20 žáků. Na škole se vyučují obory hudební a výtvarný. Ústav mimo jiné své aktivity dlouhodobě spolupracuje s německou školou Gymnasium Leopolldinum Passau.Soubor škol ve Volarech doplňuje Mateřská škola Volary, která disponuje šesti třídami a navštěvuje ji přes 100 dětí.Po absolvování základní školní docházky mohou žáci navštěvovat střední školy v nedalekých Prachaticích.
Sportovní vyžití umožňuje ve Volarech několik sportovních zařízení. Celoročně je otevřen krytý plavecký bazén, jehož součástí je také sauna. Celý areál se nachází na okraji města. Bazén je rozdělen na šest plaveckých drah a je dlouhý 25 metrů, tedy standardní délkou. Hloubka dosahuje 1,5 metru. V areálu se nachází také malý dětský bazén. V průběhu celého roku nabízí bazén svým návštěvníkům i možnost věnovat se různým aktivitám, jako jsou například kurzy plavání či vodní aerobik.V první čtvrtině roku 2010 bylo možné vedle krytého bazénu využít zapůjčenou umělou ledovou plochu, používanou jako kluziště, připravenou z polymerových desek. Poblíž bazénu se rovněž nacházejí tenisové kurty.Občanům Volar celoročně slouží také posilovna a bowlingové dráhy. V okolí Volar lze v zimě také lyžovat, například v nedaleké obci České Žleby se nachází lyžařský vlek. Tento lyžařský areál je provozován Ski klubem Šumava Volary, který sídlí přímo ve Volarech.
Jeanette Baroness Lips von Lipstrill (Jeanette Schmid) (1924–2005), rakouská umělkyně
KOZÁK, Roman. Volarsko. Praha; Litomyšl: Paseka, 2006. 70 s. (Zmizelé Čechy). ISBN 80-7185-748-3. 
KOZÁK, Roman. Volary: vlídná část Šumavy. Volary: Město Volary, 2008. 47 s. ISBN 978-80-254-2714-9. 
KOZÁK, Roman. Volary 1871–2001: 130 let městem. Volary: Město Volary, 2001. 60 s. ISBN 80-239-1899-0. 
JEŘÁBEK, Vladimír. Volary – město v srdci šumavských hvozdů. Volary: Městský národní výbor Volary, 1959. 24 s. 
KREJSOVÁ, Jaroslava. Přes Volary přešla smrt − pochod smrti očima pamětníků. Volary: Krebul, 2008. 
STARÝ, Václav; ŠMAUS, Zdeněk. Volary – městečko na Šumavě. Volary: Městský národní výbor Volary, 1971. 28 s.
Územně identifikační registr ČR. Obec Volary v Územně identifikačním registru ČR [online]. Dostupné online. 

Volba izraelského prezidenta se v Knesetu konala 24. března 1993 po vypršení druhého pětiletého funkčního období dosavadního prezidenta Chajima Herzoga. Kandidáty byli Ezer Weizman, někdejší velitel Izraelského vojenského letectva, a Dov Šilansky, který dříve zastával funkci předsedy Knesetu. Kvůli chybě při sčítání hlasů se hlasování opakovalo a na základě druhého platného hlasování zvítězil Ezer Weizman, který získal 66 hlasů, proti 53, které získal Šilansky.
Ezer Weizman – bývalý velitel Izraelského vojenského letectva, poslanec a ministr obrany, architekt mírové smlouvy s Egyptem a synovec prvního prezidenta Chajima Weizmanna
Po prvním kole hlasování se zjistilo, že namísto 120 hlasů (tj. plného počtu poslanců Knesetu) bylo sečteno 124 hlasů. Předseda Knesetu Szewach Weiss se za nastalou situaci omluvil a nařídil nové kolo hlasování. To vyhrál Weizman.
V tomto článku byl použit překlad textu z článku בחירות 1993 לנשיאות ישראל‎‎ na hebrejské Wikipedii.
Volby do Evropského parlamentu 1999 v Německu se konaly 13. června 1999 a vybíralo se 99 zástupců do Evropského parlamentu.

Volejbal (z anglického volleyball: volley = volej, přímé odehrání míče, aniž by se dotkl země, ball = míč; česky též odbíjená) je týmový míčový sport, ve kterém se dvě družstva (standardně po 6 hráčích, odtud také přídomek šestkový volejbal) na obdélníkovém hřišti rozpůleném sítí snaží odehrát míč na soupeřovu polovinu tak, aby ho soupeř nezpracoval a míč se dotkl země. Volejbal pochází z USA, ale dnes je populární po celém světě. Hrají ho muži i ženy.
Volejbal vymyslel 9. února 1895 William G. Morgan z YMCA v Massachusetts (USA). Morganovým cílem bylo vytvořit bezkontaktní halový sport s minimálním rizikem zranění. Původně ho pojmenoval Mintonette, podle způsobu odehrávání míčů se sportu začalo říkat volejbal.
Mezinárodní volejbalová federace FIVB byla založena roku 1947, první mistrovství světa se pořádalo v roce 1949 v Praze. Od roku 1964 je volejbal součástí programu olympijských her. V roce 1986 přijala FIVB i jeho variantu – plážový volejbal, který se stal součástí programu olympijských her v roce 1996.
Volejbal se hraje na obdélníkovém hřišti o rozměrech 18×9 metrů, které je rozděleno na čtvercové poloviny střední čárou, nad kterou visí jeden metr vysoká síť, která je napnuta tak, že její horní hrana vede nad zemí ve výšce 2,43 m při zápasech mužů, resp. 2,24 m při zápasech žen. Okolo hřiště je volná zóna, která musí na každé straně být nejméně 3 m široká. Nad povrchem hřiště musí být nejméně 7 m volného hracího prostoru. Na každé polovině hrací plochy je 3 m od střední čáry rovnoběžně s ní vyznačena útočná čára, která vymezuje na každé polovině tzv. přední zónu. Nad postranními čárami jsou na síť svisle připevněny anténky, které vymezují povolený prostor přeletu sítě.
Volejbal se hraje s kulatým míčem z kůže či syntetické kůže. Jeho obvod je 65–67 cm (tzn. průměr cca 21 cm), váha 260–280 g.
Na každé straně sítě hraje jedno družstvo, které se skládá z šesti hráčů, v rozestavení tři vpředu a tři vzadu. Na začátku hry si kapitáni obou družstev vylosují právo na první podání či volbu strany hřiště. Poté jedno z družstev zahájí hru podáním (servisem). Ten z hráčů podávajícího družstva, který na hřišti stojí vpravo vzadu, si s míčem stoupne za koncovou čáru, nadhodí si míč a úderem ruky či paže ho pošle přes síť na soupeřovu stranu hřiště. Tím je míč ve hře.
Protější družstvo musí míči zabránit v dotyku se zemí a snaží se ho údery (hráči míč nesmějí chytat ani házet) odehrát zpět přes síť. Při tom se ovšem smí míče dotknout maximálně třikrát, přičemž se žádný hráč nesmí míče dotknout dvakrát po sobě. Pokud se družstvu podaří bez chyby odehrát míč přes síť, bude se o totéž snažit soupeř. Tato jedna rozehra pokračuje do doby, než míč spadne na zem nebo některé družstvo neučiní jinou chybu (viz níže).
To družstvo, které v rozehře nechybovalo, dostane po jejím skončení jeden bod. Pokud je tímto družstvem to družstvo, které rozehru zahajovalo podáním, podává opět stejný hráč. Pokud rozehru podávající družstvo prohrálo, bude podávat soupeřící družstvo, ovšem před zahájením hry toto družstvo postoupí o jedno postavení ve směru hodinových ručiček: původně podávající hráč se z pravé zadní pozice posune na zadní střední, hráč ze zadní střední se posune na zadní levou atd. Podávat tedy bude hráč, který v předešlé rozehře byl na pozici přední pravý.
Jakmile jedno družstvo dosáhne součtu 25 bodů a zároveň druhé družstvo má nejméně o dva body nižší skóre, družstvo vyhrálo jeden set. (Pokud obě družstva dosáhnou 24 bodů, pokračuje se tak dlouho, dokud jedno z družstev nezíská dvoubodový náskok, např. 30:28.) V následujícím setu začíná s podáním družstvo, které v předchozím setu nepodávalo jako první. Hra se hraje na 3 vítězné sety, pokud je po čtvrtém setu stále nerozhodnuto (stav 2:2 na sety), je rozhodující pátý set hrán pouze do 15 bodů (ovšem stále se vyžaduje minimálně dvoubodový rozdíl).
Rozehra končí ve chvíli, kdy jedno z mužstev udělá chybu a nepodaří se mu tedy míč správně předat soupeři. Touto chybou mohou být zejména následující situace:
Míč se dotkne země nebo nějakého předmětu mimo hřiště, popř. osoby mimo hru. Sem patří i dotyk vnější části sítě, antének na síti, popř. sloupků a provazu, které síť drží. (Rozehru prohrává mužstvo, které se před tím naposledy dotklo míče.)
Míč se dotkne hrací plochy. (Rozehru prohrává mužstvo, jehož poloviny se dotklo.)
Míč přeletí síť mimo prostor přeletu vymezený anténkami (a jejich pomyslným prodloužením). To nemusí být chyba, pokud se některému hráči podaří míč správně odehrát stejným způsobem (opět mimo prostor přeletu) zpět a jeho spoluhráči ho správně odehrají, tentokrát platným způsobem, soupeři.
Jeden hráč se dotkne míče dvakrát po sobě, popř. se míč dotkne postupně dvou částí těla hráče (nejedná se o chybu, pokud k vícenásobnému doteku došlo v rámci jedné akce při prvním odbití družstva). (*)
Hráč přesáhne pod sítí do soupeřovy poloviny, přičemž překáží ve hře soupeři, nebo nohou přešlápne tak, že se ani její částí nedotýká středové čáry.
Hráč zadní řady zasmečuje (tzn. odehraje míč přímo na soupeřovu polovinu hrací plochy, přičemž v okamžiku dotyku s míčem byl míč nad rovinou horního okraje sítě) z přední zóny (aby měl povoleno smečovat, musí se odrazit zpoza útočné čáry; dopadnout už může do přední zóny).
Hráč zadní řady uskuteční blok nebo se zúčastní dokončeného skupinového bloku (zabránění soupeřovi dostat míč přes síť odehráním míče nad rovinou horního okraje sítě).
Libero (speciálně určený bránící hráč, který hraje pouze v zadní řadě a neúčastní se podání) zasmečuje na soupeřovu polovinu (provede útočný úder nad úrovní sítě), zablokuje, zúčastní se dokončeného skupinového bloku nebo se pokusí o blok.
Hráč zasmečuje zcela nad horním okrajem sítě míč, který mu prsty přihrál libero v přední zóně.
Nahravač, který je v základním postavení v zóně 1,5 nebo 6 přehraje balón nad hranicí horní pásky na soupeřovu stranu.Případy označené (*) se netýkají bloků: Dotyky míče při blokování se nepočítají do tří povolených úderů, stejně tak se jeden hráč může dotknout míče víckrát po sobě, pokud byly první dotyky v rámci blokování. Při blokování je též povoleno dotknout se míče nad soupeřovou polovinou hrací plochy (ovšem až po soupeřově útočném úderu, který je blokován).
To, zda míč dopadl do hřiště, či mimo něj, určuje část míče, která se dotkla země: Jestliže se míč alespoň svou částí dotkl alespoň čáry vymezující hrací plochu, pak se bere, že spadl do hřiště.
Pravidla volejbalu se postupně vyvíjejí, k mnoha výrazným změnám pravidel došlo např. v letech 1998 a 2000:
Do roku 2000 se hrálo tzv. na ztráty. Pokud podávající mužstvo prohrálo rozehru, došlo ke ztrátě podání, soupeři se nepřipočítal bod, pouze získal právo podávat. Hrálo se pouze do 15 bodů. Tato změna vedla k větší predikovatelnosti doby hry, což je důležité pro televizní přenosy.
Míč, který se při podání dotkne sítě, je podle aktuálních pravidel platné podání. Do roku 2000 se jednalo o chybu při podání, která vedla ke ztrátě.
Do roku 1998 bylo chybou, pokud se míč dotkl hráče pod úrovní pasu. Dnešní pravidla umožňují hráčům hrát libovolnou částí těla, tzn. i nohou.
Několikrát se měnila pravidla týkající se doteku sítě a přešlapů: Od roku 1935 byl chybou jakýkoli dotek sítě, od roku 1997 není chybou náhodný dotyk sítě mimo hru; od roku 2008 do roku 2015 se trestal pouze dotyk horní části sítě.
V soutěžních volejbalových zápasech smí být v průběhu hry hráči střídáni. V průběhu jednoho setu smí jedno mužstvo střídat maximálně šestkrát, přičemž tímto střídáním není možné měnit pořadí na hřišti (tzn. ani pořadí na podání) – hráč se do hry smí vrátit pouze tím, že vystřídá hráče, který ho původně střídal. (Libero může být vystřídán v libovolném přerušení hry a toto střídání se do počtu střídání nezapočítává.)
V rekreačním volejbale se v případě, že se hry účastní vyšší počet hráčů, obvykle uplatňují jednodušší pravidla, nejčastějším příkladem je „točení přes střídačku“ – při získání podání nejde pravý přední hráč podávat, ale přesune se na střídačku, a podávat jde hráč ze střídačky.
Při volejbale je zakázáno míč házet či držet, dovoleny jsou jen údery (odbití). Pro údery se zpravidla používají tři techniky: Odbití spodem (neboli bagr), při kterém má hráč ruce spojené dole před tělem dlaněmi nahoru a míč odehrává plochou předloktí; tento úder se používá zejména jako obranný, pro vybrání útočných úderů soupeře (případně podání). Vrchní odbití prsty, při kterém hráč měkce odehraje míč pokrčenými prsty rukou mírně nad hlavou; to slouží zejména k přesné nahrávce. Smeč je silný úder provedený švihem jednou nataženou rukou nad a před hlavou, který slouží pro útok na polovinu soupeře.
Možné jsou i méně standardní údery (používané buď v nouzi nebo jako překvapivý útok); dovoleno je i hrát libovolnou částí těla (např. kopnutím nohou), avšak vždy musí jít o odbití, hráč nesmí míč držet, házet, táhnout nebo zvednout.
Hráči se obvykle specializují na útok (smečování), resp. bloky, na podání a na obrannou hru. V okamžiku podání však hráči musí být rozestavěni podle daného pořadí. Pravidla povolují využít jednoho specializovaného hráče nazývaného libero, který v kterémkoli přerušení hry může vystřídat libovolného hráče zadní řady (a tato výměna se nepočítá do limitu počtu střídání), a kterého pravidla omezují na čistě obranné činnosti (viz výše). Hráč označený jako libero musí mít barevně odlišený dres. Libero hraje pouze v zadní řadě, ale nikdy nepodává.
V dnešním vrcholovém volejbale sestává hrající šestice hráčů nejčastěji z jednoho nahrávače, jednoho diagonálního hráče (neboli univerzála), dvou smečařů a dvou blokařů (plus libero, které se v zadní části hřiště střídá nejčastěji s blokařem).
První dotyk je obranný, je potřeba jakýmkoli způsobem zachytit míč odehraný soupeřem a udržet ho ve hře. K tomu se nejčastěji používá úder nazývaný bagr, kdy se míč odehraje spodem, přičemž hráč má obě ruce spojené a míče se dotýká plochou předloktí.
Druhý dotyk nejčastěji hraje tzv. nahrávač, v rekreačním volejbale často přední střední hráč, jinak hráč specializovaný na tuto herní činnost. Cílem úderu je příprava na útočný úder. Nejčastěji se proto hraje vrchním odbitím, kdy se míče nad hlavou dotknou současně obě ruce mírně pokrčenými prsty.
Třetí úder je útočný, kdy nejčastěji jeden z předních hráčů využije přesnou nahrávku ke smeči, silnému úderu paží nad hlavou, provedenému ve výskoku v blízkosti sítě.Bránící se mužstvo obvykle využívá bloky, kdy buď dva nebo všichni tři přední hráči vedle sebe současně vyskočí s nataženýma rukama, čímž se soupeři snaží zabránit v přenesení míče přes síť.
Samozřejmě ne každá rozehra vypadá přesně takto, velice důležitou součástí taktiky ve volejbalu je moment překvapení, takže někdy nahrávač pouze předstírá nahrávku, čímž od sebe odpoutá blokující hráče, načež překvapivým úderem (ulitím) pošle míč těsně za síť.
Existuje několik variant volejbalu a dalších sportů, které mají s volejbalem mnohé podobné rysy:
Volejbalové debly se hrají ve dvojici na polovině běžného hřiště. Hrají se kategorie mužů, žen a zvláště oblíbené mixy. Pravidla jsou prakticky totožná s běžným volejbalem, změny jsou hlavně v následujícím:
Plážový volejbal (beach volleyball) je varianta volejbalu hraná na menším pískovém hřišti, přičemž zde mužstva sestávají pouze ze dvou hráčů na každé straně. Jemný písek umožňuje obranné zákroky, které by na tvrdém povrchu byly nebezpečné, proto je plážový volejbal divácky velice atraktivní (nemluvě o tom, že hráči a hráčky obvykle nehrají v dresech, ale v plavkách). Pro profesionály existují dvě základní organizace, CEV a FIVB, které zajišťují plážovým volejbalistům turnaje po celém světě. V dnešní době je plážový volejbal čím dál tím rozšířenější sport. Hraje se nejen za teplých letních dnů, ale nově i v krytých halách po celém světě. Pravidla jsou prakticky totožná s běžným volejbalem, změny jsou hlavně v následujícím:
Volejbalový zápas obvykle hrají pouze muži nebo pouze ženy. Existuje speciálně upravená verze pravidel pro smíšená družstva, podle kterých:
CÍSAŘ, Václav. Volejbal: technika a taktika hry, průpravná cvičení. 1. vyd. Praha: Grada, 2005, 165 s. Sport (Grada). ISBN 80-247-0502-8.
KAPLAN, Oldřich a Milan DŽAVORONOK. Plážový volejbal: průpravná cvičení, pravidla hry, herní kombinace, rekreační formy. 1. vyd. Praha: Grada, 2001, 103 s., [16] s. obr. příl. ISBN 80-247-0055-7.
VLACH, Jaroslav, Zdeněk HANÍK a Milan PINZÍK. Plážový volejbal: hra pro každého. 1. vyd. Ústí nad Labem: Ústecký volejbal o.s., 2012, 92 s. ISBN 978-80-87504-04-8.
HANÍK, Zdeněk. Volejbal: učebnice pro trenéry mládeže. 1. vyd. Praha: Mladá fronta, 2014, 503 s. Edice Českého olympijského výboru. ISBN 978-80-204-3380-0.
Web pro ty, kteří to s volejbalem myslí vážně nebo se chtějí jen zabavit (HANIKVOLLEYBALL.CZ)

Volichov (německy Wolichow) je část obce Krásná Hora asi 2 km severovýchodně od hradu Lipnice, 1,5 km západně od vesnice je rekreační oblast Ředkovec. 

Volkswagen Golf je nejdůležitějším modelem německé automobilky Volkswagen, patří k celosvětově nejprodávanějším automobilům vůbec a jedná se o nejprodávanější automobil Evropy. Jeho jméno je odvozeno z německého označení pro Golfský proud – Golf-Strom. Ve Spojených státech byla první a pátá řada prodávána pod názvem Rabbit. V Mexiku se první řada prodávala pod názvem Caribe a v Kanadě a v Jihoafrické republice pod názvem City Golf. Pod tímto názvem se v Kanadě, Brazílii a Argentině prodává i čtvrtá generace těchto automobilů. V současné době (2017) se vyrábí sedmá generace.
Golf patří do kategorie aut nižší střední třídy a v Německu se podle něj tato třída také někdy nazývá „Golf-Klasse“. Navržen byl především jako rodinný automobil, ovšem díky sportovním verzím, kabrioletům, terénním a užitkovým provedením se stal oblíbeným i mezi mladými lidmi a mezi drobnými podnikateli. Díky své pověstné kvalitě je oblíben i u starších řidičů. V roce 2007 překročil počet vyrobených Golfů hranici 25 milionů.Golf se vždy vyráběl jako třídveřový nebo pětidveřový hatchback. V třídveřovém provedení původně vznikala většina vozů. První a třetí generace byly vyráběny i jako kabriolet (čtvrtá generace vycházela z třetí, jen byla opticky sladěna se čtvrtou generací), ale i druhá generace mohla být individuálně získána v této karosářské variantě, jejíž produkci zajišťovaly malosériově tuningové firmy. Od třetí generace je součástí nabídky karosérie kombi s obchodním označením Variant. K modelu Golf tradičně patří i sportovní verze GT a GTI s benzínovým motorem a GTD s dieselovým motorem, časem se objevily i další sportovněji laděné modely jako VR6 nebo R32 s pohonem všech kol. Od roku 1972 byly tyto vozy montovány taktéž v dnešní Bosně a Hercegovině. Model páté generace s karosérií kabriolet se prodává pod názvem Eos, na rozdíl od dřívějších kabrioletů má místo plátěné pevnou skládací střechu. Od páté generace jsou odvozeny i MPV Golf Plus a SUV Volkswagen Cross Golf. Od šesté generace je opět odvozen kabriolet s plátěnou střechou. Automobilka Volkswagen plánovala vyrábět šestou generaci do konce roku 2011, kdy byla nahrazena novou generací. Současná generace by měla být nahrazena v červnu 2019 v pořadí již osmou generací.
První generace Volkswagen Golfu měla interní označení Volkswagen 17. Bylo vyrobeno kolem 6,8 milionu kusů. Poprvé byla představena v květnu roku 1974 jako nástupce slavného Brouka, jehož výroba byla v tehdejším Německu ukončena a pokračovala jen v Brazílii a Mexiku. Golf doplnil modely Passat a Scirocco s předním náhonem jako zástupce nižší střední třídy. S těmito modely měl být sjednocen i designově. Koncepce motoru vzadu a pohonu zadních kol začínala být zastaralá a Volkswagen chtěl novým vozem dohonit konkurenci. Shodou okolností ve stejné době byl zastaven vývoj Trabantu 603 a jeho plány zmizely. Podle vyjádření původních inženýrů, se objevily u Volkswagenu. Golf měl samonosnou karoserii a měl využívat novější technologie při výrobě automobilů. Měl být také pohodlnější pro zákazníky, rychlejší a bezpečnější. Pro přední náhon používal vůz komponenty z automobilů Audi. Tvary první generace navrhla společnost Ital Design designéra Giorgetta Giugiara, typickým prvkem byly kruhové světlomety a velký C-sloupek. Na rozdíl od předchůdce měl Golf velký zavazadlový prostor v zadní části, který byl snáze přístupný díky velkému vzhůru výklopnému víku. Dalším plusem pro uživatele byl snazší přístup do interiéru díky možnosti pořídit si pětidveřovou karoserii, díky které měli zákazníci snazší přístup na zadní sedadla. Golf se okamžitě stal nejprodávanějším modelem značky. Vozidlo poháněl vodou chlazený čtyřdobý řadový čtyřválec 1093 cm3, 37 kW s rozvodem OHC. Převodovka byla čtyřstupňová, pérování zajišťovaly vinuté pružiny s teleskopickými tlumiči. Maximální rychlost vozidla byla 140 km/h, spotřeba 8 l/100 km. Vozidlo se vyrábělo jako tří- a pětidveřový hatchback a kabriolet (leden 1980). Pro odvozený sedan bylo použito označení Jetta (prodávala se od října 1979) a pro pick-up jméno Caddy. Golf první generace se vyráběla až do 21. srpna 2009 v Jižní Africe jako Volkswagen Citi Golf. Tato generace obdržela titul Car of the Year 1975 australského časopisu Wheels magazine. V roce 1985 prošel model faceliftem a dostal nové světlomety, nárazníky a v interiéru přístrojovou desku. Koncepce hatchbacku s motorem vpředu a pohonem předních kol je dodnes typická pro celou nižší střední třídu. V roce 1982 se poprvé také objevil sportovní model se vznětovým motorem. Ten nesl označení Golf GTD. První generace trpěla problémy se špatnou antikorozní ochranou. Konkurenty prvního Golfu byly vozy Opel Kadett C, Ford Escort, Fiat Ritmo a Talbot Horizon.
Výroba první generace v Jihoafrické republice byla ukončena na konci října roku 2009. Vyráběl se zde pětidveřový hatchback a pick-up Caddy. 22. září 2007 oslavil Volkswagen pokračující výrobu speciální edicí Citi R. Ta měla sportovní motor o výkonu 90 kW a doplňky ve stylu GTI. Vůz patřil mezi nejoblíbenější a nejprodávanější automobily v Jihoafrické republice. Oproti původnímu Golfu byl zmodernizován, používal novější typ světlometů nebo například přístrojovou desku z vozu Škoda Fabia. K dispozici byly čtyři modely: CityRox, CitySport, TenaCity a CityStorm.
Do jara 2010 se bude doprodávat poslední edice 1000 kusů, která se vyznačuje očíslovanou plaketou před spolujezdcem.
Produkce severoamerické verze Rabbit začala v roce 1978 ve městě New Stanton v Pensylvánii. Od roku 1920 šlo o první evropský vůz vyráběný ve Spojených státech. Některé díly se vyráběly přímo v Americe. Vůz měl tak jemnější tlumiče pérování a používal levnější materiály v interiéru. Typickým prvkem byla hranatá světla, zatímco evropský Golf používal kulatá. Od roku 1983 začala automobilka Volkswagen dbát na kvalitu vyráběných vozů. Také se začalo s výrobou sportovní verze GTI a pick-upu Rabbit.[zdroj?]
Caribe se poprvé v Mexiku objevil v roce 1977 s karoserií pětidveřový hatchback a motorem o výkonu 66 koní. O rok později do prodeje přišla třídveřová verze. V roce 1981 prošel modernizací a design se více sjednotil s americkou verzí Rabbit. Od roku 1984 se prodávala sportovní verze Caribe GT, která vycházela z Golfu GTI.[zdroj?]
První generace sedanu Jetta se představila na Frankfurtském autosalonu v roce 1979. Výroba začala ještě téhož roku v německém Wolfsburgu. V Mexiku se Jetta prodávala pod názvem Volkswagen Atlantic. Na výběr byla dvou- nebo čtyřdveřová karoserie. Design byl stejně jako u hatchbacku dílem Giorgetta Giugiara. Americká verze používala odlišně hranaté světlomety, které byly využity i u hatchbacku Rabbit. Pro východní evropské trhy běžela výroba i v Bosně a Hercegovině v Sarajevu. Produkce skončila v roce 1984. Celkem bylo vyrobeno 571 030 vozů Jetta první generace.
Druhý Golf se objevil v srpnu 1983, v době kdy Volkswagenem zmítala ekonomická krize, aby automobilce z této situace pomohl. Cílem bylo zvětšit vnitřní prostor, zejména pro cestující vzadu a snížit spotřebu paliva. Klasické tvary ale měly zůstat zachovány. Rozvor se prodloužil o 75 mm, délka o 180 mm a šířka o 5 mm. Vůz byl těžší o 120 kg. Víko zavazadlového prostoru sahalo až k dolnímu okraji zadních světlometů a tím se do něj zlepšil přístup. Zvýšení prodeje ukázalo úspěšnost těchto změn. Vůz byl nabízen ve třech stupních výbavy: základní C, CL a nejvyšší GL. Druhá generace je také známá tím, že se v ní poprvé objevily přeplňované vznětové motory s turbodmychadly. Opět se vyráběla sportovní vznětová verze GTD. Čtyřdobý vznětový řadový čtyřválec měl objem 1588 cm3, výkon 40 kW při 4800 otáčkách za minutu, rozvod OHC, čtyř- nebo pětistupňovou převodovku a poháněnou přední nápravu. Vpředu nezávislé zavěšení McPherson, vzadu nápravu s proměnlivou tuhostí. Pérování zajišťovaly vinuté pružiny s teleskopickými tlumiči. Maximální rychlost 148 km/h, spotřeba 6,5 l/100 km. V srpnu 1983 se objevila verze Syncro s pohonem 4×4. Odvozený sedan byl představen v lednu 1984 a nesl opět označení Jetta. Americká verze opět používala hranaté světlomety a jiné nárazníky. Na základě rozhodnutí o globalizaci jmen automobilů ale opustila jméno Rabbit a používala také označení Golf. V roce 1989 prošel Golf faceliftem kdy získal větší nárazníky. Celkem bylo vyrobeno 6,3 milionů vozů druhé generace, přičemž v červnu 1988 byl vyroben desetimiliontý vůz typu Golf. Konkurenty druhé generace byly vozy Opel Kadett E, Ford Escort, Nissan Sunny, Mazda 323, Fiat Ritmo, Fiat Tipo, Peugeot 309 a Audi 80.
Výroba pokračovala v Pensylvánii. Od Evropské verze odlišovaly americký Golf opět hranaté světlomety. Verze GTI se stala Autem roku pro rok 1985 časopisu Motor Trand Magazine. Ve stejném roce začal v Americe prodej sedanu Jetta. Ten se stal nejprodávanějším vozem ve své kategorii. O něco slabší, než verze GTI byla verze GT. Ta používala stejné exteriérové doplňky, ale prodávala se i v pětidveřové verzi. Prodej druhé generace pokračoval o rok déle než v Evropě.
Druhá generace nahradila předchozí Caribe v roce 1987. Na výběr byly dva motory o výkonu 72 nebo 85 koní. Stupně výbavy byly shodné jako v Evropě. V roce 1988 prošla druhá generace stejnou modernizací jako v Evropě. Od roku 1989 se objevila verze GTI. Ta měla výkon 105 koní a 14 palcová kola. V roce 1992 byl mexický Golf nahrazen třetí generací.
Druhá generace odvozeného sedanu se vyráběla v rozmezí let 1984 až 1992. Za 8 let výroby bylo vyrobeno 1 708 390 kusů. Na americkém trhu, kam přišla druhá generace v roce 1985, se Jetta stala nejprodávanějším evropským automobilem. Vůz byl ve všech směrech větší a na rozdíl od předchůdce již pětimístný. Stejně jako první generace se vyráběla dvou- a čtyřdveřová varianta. V roce 1988 přišla modernizace. Ta obsahovala nové nárazníky a přední boční okna přestala být dělená. Kladně hodnoceno bylo u druhé generace řízení a kvalita interiéru. Z vozu byly odvozeny i sportovnější modely GLI nebo GTX. Ty byly prezentovány jako levnější alternativa k vozům Audi nebo BMW. Sportovní verze byly vybaveny většími koly, tvrději nastavenými tlumiči a kratšími převodovými stupni.
Volkswagen Jetta King je postaven na základě druhé generace Jetty. Jeho výroba probíhá od pátého prosince 1991 v Číně. Během výroby prošel vůz dvěma modernizacemi. První z nich přišla v říjnu 1997. Design přední části vozu byl pozměněn v duchu čtvrté generace Passatu. Druhý facelift přišel v březnu 2004 podle modelu Phaeton. Výroba probíhá v provincii Sečuan v Chengdu.
Třetí generace se vyráběla v letech 1991–1997, kombi Variant pak až do roku 1999. Tato generace získala prestižní titul Auto roku 1992. Pro odvozený sedan bylo použito jméno Vento (1992), v Americe zůstalo u jména Jetta, pro combi, které se objevilo na základě Golfu poprvé, označení Golf Variant (1993).V roce 1993 se objevila také verze Cabriolet (dostupná dokonce i s dieselovým motorem 1.9 TDI, což v té době nebylo obvyklé) a verze Syncro s pohonem 4×4. Tato generace učinila pokrok zejména po stránce bezpečnosti. Objevily se airbagy pro řidiče a spolujezdce. Zmizely také pro Golf do té doby typické kruhové světlomety, když byl jejich tvar stylisticky upraven do oválu. Mohutný C-sloupek (poznávací znamení Golfu) byl ještě zvětšen. Právě tento prvek je kritizován jako nebezpečný, protože značně omezuje výhled z vozu vzad. Zavazadlový prostor měl objem 330 l (670 l se sklopenými sedadly) a přístup do něj byl opět snazší, neboť víko sahalo až k zadnímu nárazníku. Moderněji vypadal i interiér. Základním agregátem byl motor 1,4 l (44 kW, 116 Nm při 2800 ot. /min), z dalších 1,6 (55 kW), 1,8 (55 kW) a 1,8 (66 kW). V roce 1996 přibyla ještě 1,6 (74 kW). Pro sportovnější řidiče zde byly dvoulitry v osmiventilové (85 kW) nebo šestnáctiventilové verzi (110 kW). Posledně jmenované byly dodávány s označením GTI. Špičkovou verzí byl model VR6. Technicky zajímavý šestiválec má válce do V, ale úhel, který dvě řady válců svírají má jen 15 stupňů. Dieselové motory byly 1,9 l, který byl dodáván v atmosférické verzi (47 kW) nebo s turbodmychadlem (55 kW). Převratnou novinkou byl v roce 1993 motor s přímým vstřikem nafty 1,9 TDI (66 kW). V roce 1996 byl prodán dvaceti miliontý vůz s názvem Golf. Celkem bylo vyrobeno 4,8 milionu vozů třetí generace. Kromě Wolfsburgu v Německu se třetí generace vyráběla i ve městě Puebla v Mexiku, v Bratislavě na Slovensku a v Uitenhage v Jihoafrické republice. Poprvé se také představil Golf s karoserií kombi. V té době prodával Volkswagen některé vozy Golf a Polo v takzvané edici Harlequin. Jednalo se o vozy, u nichž byly jednotlivé díly karoserie lakovány různými odstíny pastelových barev. Zajímavé na této edici bylo, že se ale nelakovaly díly jednotlivě, nýbrž se „pouze“ přehazovaly z, již smontovaných, hotových vozidel mezi sebou. Na počátku devadesátých let Volkswagen sponzoroval i několik turné rockových kapel po Evropě. V rámci toho se objevily golfy edice Pink Floyd Edition (1994), Rolling Stones Edition (1995) a Bon Jovi Edition (1996). Konkurenty třetí generace byly například vozy Opel Astra F nebo Ford Escort.
Třetí generace sedanu se vyráběla v letech 1991 až 1998. V Evropě přistoupil Volkswagen ke změně jména na Vento. Pod názvem Jetta se třetí generace prodávala jen ve Spojených státech. K dispozici už byla pouze jako čtyřdveřový sedan. Design třetí generace vytvořil Herbert Schäfer. Byly použity barvy bez příměsí těžkých kovů a plasty byly zčásti z recyklovaného materiálu.
Objevila se poprvé v roce 1997 a už o rok později se stala nejprodávanějším vozem ve své třídě. Vyrobilo se jí 4,3 miliony kusů. Oproti svému předchůdci opět povyrostla. Vnější design byl upraven ale pořád navazoval na předchozí generaci. Kompletně zmodernizován byl ale interiér. ABS, airbagy i posilovač řízení se objevily už v základní výbavě. Podvozkovou platformu vůz sdílel s koncernovými sourozenci Škoda Octavia, Audi A3, Audi TT, Volkswagen New Beetle, SEAT León a SEAT Toledo II. Nejslabším motorem byl moderní 16ventilový motor o objemu 1,4 litru a výkonu 55kW. Pak 1,6/74 kW, dále 1,8 s pětiventilovou technikou o výkonu 92 kW a stejný motor s turbem – 110kW a 2,3 V5/110kW. Z přímovstřikových dieselů byly vyráběny 3: 1,9 SDI (bez turba) – 50kW, 1,9 TDI/66 a 1,9TDI/81 kW. Všechny verze kromě 1,9 SDI a 1,8 turbo bylo možno vybavit 4-stupňovou automatickou převodovkou. Opět se objevila verze s pohonem 4x4, ale tentokrát s mezinápravovým diferenciálem Haldex (pohon 4x4 není stálý). Combi neslo označení Golf Variant a vyrábělo se od roku 1999 do roku 2006. Sedan nesl název Bora (v Americe opět Jetta). Výroby se dočkal i model Bora Variant. Konkurenty čtvrté generace jsou například vozy Opel Astra G nebo Ford Focus, ovšem měl konkurenci i ve stájích vlastního koncernu – např. Škodu Octavia první generace, Audi A3, či SEAT Leon první generace, které jsou postaveny na stejném podvozku, a všechny, až na Audi A3, byly levnější o desítky tisíc korun.
Pod názvem City Golf se tato generace prodává dodnes v Kanadě a Jižní Americe. Byl představen v roce 2006. Design vozu je zmodernizovaný. Přední část je ve stylu šesté generace typu Polo a zadní je inspirovaná pátou generací. V Kanadě probíhá prodej souběžně s pátou generací Golfu. Ta se prodávala pod názvem Rabbit. Podobně byla upravena i čtvrtá generace Jetty, která v Kanadě nese označení City Jetta.
Čtvrtá generace se vyráběla po nejkratší dobu. Pouze mezi lety 1998 až 2005. V Evropě se prodávala se jménem Bora, ve státech a v Mexiku zůstalo u označení Jetta. Kromě klasického sedanu byl od modelu Bora odvozen i vůz s karoserií kombi Bora Variant. Prakticky šlo o klasický Golf Variant s díly přední karoserie, které jsou shodné se sedanem. Kombi se představilo v lednu 2001 na autosalonu v Los Angeles. Výroba kombi pro všechny trhy ale probíhala pouze ve Wolfsburgu. Novinkami ve výbavě vozu byly dešťové senzory nebo automatická klimatizace.
V Mexiku pokračoval prodej této generace ještě v roce 2009. V nabídce jsou dva motory, benzínový dvoulitr o výkonu 85 kW a vznětový motor o objemu 1.9 litru a výkonu 74 kW. V roce 2009 se v nabídce objevila sportovní verze Jetta GLI poháněná turbodmychadlem přeplňovaným motorem o objemu 1.8 litru a výkonu 132 kW. Do výbavy sportovní verze patří přední spoiler, nástavce prahů, sportovní nárazníky a sedmnáctipalcová kola, která jsou širší než u standardních verzí. Celý automobil je na sníženém podvozku. Interiér je vybaven koženým paketem a doplňky z Golfu GTI. V přepočtu se cena pohybovala okolo 330 tisíc Kč.
Stejně jako u hatchbacku, pokračuje na některých trzích, jako například Kanada, Brazílie, Argentina, Čína nebo Mexiko, i výroba sedanu. Design vozu je inspirován pátou generací Passatu. K dispozici je vůz s jediným motorem o obsahu 2,0 l a výkonu 86 kW.
Volkswagen Golf V se vyráběl od roku 2003 až do roku 2008, kdy jej vystřídala již šestá generace. Poprvé se představil na autosalonu ve Frankfurtu v roce 2003. Město Wolfsburg, kde se Golf vyrábí, bylo v rámci oslav uvedení nové generace na jeden týden přejmenováno na Golfsburg. Oproti předchůdci je vyšší o 41 mm, širší o 24 mm a delší o 55 mm. Rozvor se prodloužil o 69 mm. Objem zavazadlového prostoru narostl o 20 l. Zvýšena byla i tuhost karoserie. Odvozený sedan se vrátil ke jménu Jetta. Z páté generace bylo odvozeno i menší MPV s názvem Golf Plus. Poprvé od druhé generace se objevilo i terénní provedení s názvem CrossGolf (odvozené z Golfu plus) navazující na Golf Country odvozený z druhé generace. Všechny motory se nyní vejdou do emisní normy Euro4. Kromě sportovní verze GTI existuje i varianta R32, která má oproti GTI pohon všech kol. Výkon verze R32 je 184 kW, nejvyšší rychlost 250 km/h a vůz zrychlí na 100 km/h za šest a půl sekundy. V roce 2004 prošel vůz nárazovými testy Euro NCAP, kde získal 5 hvězdiček. Ve Spojených státech se automobilka vrátila k názvu Rabbit použitém už u první generace.Od roku 2007 se vyrábí nová generace kombi Golf Variant výhradně v Mexiku. Na některých trzích, jako například USA nebo Kanada nese označení Jetta SportWagen. Vůz konkuruje například automobilům Opel Astra H nebo Ford Focus. Objem zavazadlového prostoru byl 560 l, popřípadě 2550 se sklopenými sedadly. V roce 2009 prošel model variant faceliftem, který ho vzhledově přiblížil šesté generaci hatchbacku. Maska již nebude bohatě chromovaná a světlomety mají ostřeji řezané rysy. Vůz byl také lépe odhlučněn a používá například akustické čelní sklo, které tlumí frekvence, na nichž vydávají hluk vznětové motory. Kompletně změněn byl interiér, když dostal shodné díly s hatchbackem šesté generace. Vůz může být vybaven automatickým parkovacím systémem, couvací kamerou nebo panoramatickou střechou. Nejvyšší výbava Exclusive vychází z výbavy Highline. Má sportovní podvozek, sedmnáctipalcová kola z lehkých slitin, vyhřívaná sedadla a kožené prvky v interiéru. V základní výbavě má vůz šest airbagů, ESP, klimatizaci, rádio na CD s možností přehrávat soubory mp3, centrální zamykání na dálkové ovládání, elektricky stahovaná okna a výškově nastavitelné sedadlo řidiče.
Pátá generace se poprvé představila pátého ledna 2005 na autosalonu V Los Angeles. Kromě předchozích lokací výroby se nově montuje například i v Indii. Je o něco menší, než model Passat. Maska chladiče má velké rozměry a je podná jako na modelu Touran nebo Eos. Ve výbavě se nově objevila duální klimatize a nové halogenové nátačecí světlomety.
Volkswagen Golf VI se vyráběl od roku 2008 do roku 2012. Prodej začal v lednu 2009. Je postaven na platformě předchozí generace. Poprvé se představil v Paříži na autosalonu. Design, který stvořil Walter de'Silva, čerpá z odkazu prvních čtyř generací a třetí generace Scirocca. Má být více aerodynamický. Výroba by měla být levnější a získat tak zákazníky. V prodeji se objevil v lednu 2009. Vývoj byl soustředěn na co nejnižší výrobní náklady. Ve Spojených státech automobilka zůstala u jména Rabbit. Poprvé se do standardní výbavy dostala klimatizace. Šestá generace prošla testem Euro NCAP v roce 2008 s výsledkem pěti hvězdiček a stejného výsledku dosáhla i v roce 2009 při použití nové metodiky při testech. V dubnu 2009 získala šestá generace Golfu titul World Car of the Year.Na základě šesté generace se také poprvé představil automobil Volkswagen s pohonem na LPG. Tento model nese název BiFuel. Nádrž je umístěna místo rezervy a hrdlo nádrže je hned vedle hrdla nádrže na benzín. Volba paliva probíhá pomocí tlačítka pod řadicí pákou. Při jízdě na plyn je výkon motoru 72 kW, což je pouze o 3 kW méně, než při pohonu na benzín. Spotřeba plynu je udávána 9,2 litru na 100 km.Na budoucí vývoj je zaměřen i model Golf Twin Drive, který kombinuje pohon turbodieselového motoru 2,0 o výkonu 87 kW a elektromotoru o výkonu 59 kW. Elektromotor pohání lithiové baterie a dojezd vozu na jedno nabití je okolo 50 km. Kombinovaný výkon je 124 kW. Finální verze hybridního Golfu by měla být představena v roce 2015.Ve Spojených státech se šestá generace představí až v roce 2010. V nabídce budou dva motory: turbodiesel 2.0 TDI o výkonu 103 kW a zážehový pětiválec o objemu 2.5 litru a výkonu 125 kW.
Volkswagen Golf VII se vyrábí od roku 2012 do současnosti. Výroba třídveřového a pětidveřového hatchbacku začala 6. srpna 2012 ve Wolfsburgu, s ročními odstupy přibyly verze Variant a Sportsvan. Oficiální představení vozu proběhlo 4. září 2012 v Berlíně. Golf sedmé generace zvítězil v České republice v soutěži Auto roku 2013.
Vzhled vozu se oproti předchozí generaci zásadně neliší, došlo pouze k drobnějším úpravám. O to větší změny však zaznamenala technika. Na rozdíl od předchozí generace je vůz postaven na nové modulární platformě MQB, kterou Volkswagen začal využívat ve vozech napříč celým koncernem. Generační obměnu zaznamenaly i motorizace, a to jak benzínové TSI (značené EA211), tak dieselové TDI (EA288).V roce 2017 prošel Golf sedmé generace faceliftem, který kromě drobných vizuálních změn na přídi vozu do nabídky přidal také nový koncernový motor 1.5 TSI Evo, disponující 96, resp. v silnější variantě 110kW.
Kromě sériového modelu je Golf v prodeji i ve verzi 4x4 - 4Motion a výkonných vezích GTI, GTI Performance, GTD a Golf R. Golf se nabízí také ve variantě karoserie kombi jako model Variant, ve variantě zvětšeného hatchbacku jako Golf Sportsvan a také v úpravě pro lehký terén jako Golf Alltrack. Elektrické verze faceliftovaného modelu e-Golf a Golf GTE by se měli objevit v průběhu roku 2017 s vylepšeným dojezdem. V nabídce dostupných motorů je i zážehový čtyřválec o objemu 1,4 litru určený pro spalování CNG. Označení motoru je TGI BlueMotion. Auto je vizuálně odlišitelné modrou linií na spodní linii předního žebrování masky motoru.
V historii se objevilo několik zajímavých modelů. Z první generace byl odvozen užitkový pick-up pod názvem Caddy. Ten se v dalších generacích již nevyráběl z Golfu, ale z jiných modelů.
Golf GTI je sportovním modelem odvozeným od klasického hatchbacku. Má výkonnější motor a sportovnější tlumiče. Zatím se vyráběl na základě každé generace hatchbacku.
Golf GTI se stal ikonou mezi sportovněji laděnými modely. První GTI bylo vyrobeno bez svolení ředitele Ernsta Fialy pod označením Sportgolf. Automobilka byla ve špatné finanční situaci a myšlenka sportovního modelu se řediteli příliš nezamlouvala. Přesto byl na Frankfurtském autosalonu představen první Golf GTI a firma začala uvažovat o malosériové výrobě původně ve pětitisícové sérii. Motor 1,6l vznikl společně s automobilkou Audi a měl výkon 110 koní. Maximální rychlost byla 182 km/h a zrychlení z 0 na 100 kilometrů v hodině za 9 sekund. Vozidlo vypadalo na první pohled nenápadně, pouze maska chladiče byla orámována červeným proužkem a v interiéru byla použita sportovní sedadla. Cena byla ale téměř dvojnásobná než u nejlevnějšího modelu – 13 850 Dm. V roce 1984 bylo představeno GTI na základě druhé generace. Mělo o 4 k menší výkon z důvodu použití katalyzátoru. V roce 1986 se ale objevil šestnáctiventilový motor, který tento neduh odstranil. V roce 1990 oslavil Golf GTI jeden milion vyrobených vozů.V roce 1991 přišla na trh třetí generace GTI. Navenek téměř neidentifikovatelná. Pouze malé štítky okolo vozu dávaly najevo, že se jedná o sportovní model. V roce 1996 se představila speciální edice tisíce automobilů k dvacátému výročí sportovního Golfu GTI. Pokud byla ale třetí generace nenápadná tak čtvrtá z roku 1996 si se sériovým provedením po exteriérové stránce nic nezadala. Pojem GTI ztrácel svůj původní význam. Teprve u páté generace, která se představila ve Frankfurtu v roce 2003, se opět bylo možné setkat s Golfem, který byl znatelně výkonnější než sériové modely. Od roku 2006 začal prodej i ve Spojených státech. Na první pohled nápadná maska chladiče s motivem včelí plástve, červeným orámováním a sportovní kola odkazují na původní myšlenku. Ve voze je motor o výkonu 147 kW a šestistupňová převodovka. Pátá generace získala titul Auto roku 2007 časopisu Automobile Magazine. Nakonec bylo vyrobeno více jak 1,5 mil. vozů GTI z původní pětitisícové série. První GTI bylo v roce 2004 oceněno jako třetí nejlepší automobil 80. let Mezinárodní komisí sportovních aut.
Šestá generace sportovního modelu GTI byla představena v roce 2009. Automobilka jí prezentovala po boku první generace GTI z druhé poloviny sedmdesátých let. Novou generaci pohání vylepšený zážehový čtyřválec 2,0 TFSI o objemu 1984 cm³ se čtyřventilovou technikou, který splňuje emisní normu Euro 5. Ten je naladěn na výkon 155 kW. Zrychlení z nuly na 100 km/h je 6,9 sekundy. Maximální rychlost automobilu je 240 km/h. Hmotnost automobilu se pohybuje mezi 1318 ař 1339 kilogramy. Automobil používá pneumatiky Michelin Pilot Exalto, které jsou nazuty na sedmnáctipalcových kolech Denver z lehkých slitin. Má zvýšený odpor posilovače řízení oproti sériovým modelům. Ve výbavě se objevilo ESP a sada několika druhů airbagů. Diferenciál má elektronickou uzávěrku XDS. Celý automobil je o 15 mm snížený a je vybavený sportovním podvozkem.
Limitovaná edice tisíce vozů k oslavě dvacetileté výroby modelu Golf GTI. Přední sedadla byla sportovní anatomická od firmy Recaro. Bezpečnostní pásy byly vyvedeny v červené barvě. Hlavice řadicí páky byla s chromovými prvky. Sportovní volant a madlo řadicí páky byly obšity kůží a červenou nití. Podlahové koberce byly taktéž s červeným olemováním. Červené doplňky odkazovaly na červený proužek, který olemovával masku chladiče na prvních dvou generacích GTI. V exteriéru na tento stylistický prvek odkazovaly červené proužky na náraznících a bočních plastových ochranných lištách. Šestnáctipalcová kola z lehkých slitin byla obuta do sportovních pneumatik BBS RX II. Design byl sjednocen s koly na modelu VR6. Automobil měl dvě koncovky výfuku z leštěné oceli. Z celé série bylo 600 vozů s osmiventilovou a 150 vozů s šestnáctiventilovou hlavou válců. Se vznětovým motorem TDI bylo vyrobeno zbývajících 250 vozů. Ty byly prodávány pouze v kontinentální Evropě.
Se stejným názvem se představilo vybavenější GTI i v roce 2003. Tehdy ale bylo postaveno na základu čtvrté generace a prodávalo se pouze na severoamerickém kontinentě. Ve Spojených státech bylo vyrobeno 4 000 vozů pro domácí trh a 200 vozů pro Kanadu. Štítky GTI byly oproti normální verzi vyvedeny v červené barvě. Nad víkem zavazadlového prostoru byl malý spojler. Vůz používal osmnáctipalcová kola OZ Aristo se sportovními pneumatikami Michelin Pilot. Nabízel se pouze ve třech barvách: žlutá Imola, modrá Jazz a černá Magic Pearl. V té byla vyrobena polovina produkce, zbylé vozy byly rovnoměrně vyrobeny v modré a žluté. V interiéru byla sportovní anatomická sedadla Recaro a kvalitní audiosystém Monsoon s osmi reproduktory.
Byla vyrobena k oslavě výročí pětadvacetileté historie Golfu GTI v roce 2001. Ve Spojených státech amerických se prodávala pod označením GTI Edition 337 od roku 2002. Vozy se dodávaly v odstínech stříbrné (Reflex Silber Metallic), černé (Black Magic Perleffect) a červené (Tornado Rot) Na rozdíl od běžné verze GTI měla tato edice řadu doplňkové výbavy. Vůz používal osmnáctipalcová kola BBS RC z lehkých slitin. V interiéru byly černo-červená sedadla Recaro a bezpečnostní pásy ve stejné kombinaci. Na karoserii byl použit sportovní bodykit. Jízdní vlastnosti byly vylepšeny šestistupňovou převodovkou a většími brzdami.
Speciální edice páté generace Golfu GTI byla vyrobena k příležitosti oslav třicetileté historie sportovního modelu GTI. Do prodeje se dostala v listopadu 2006. Na výběr bylo šest barev: červená Tornado, černá matná, černá Diamond Black Pearl, bílá Candy, stříbrná Reflex a šedá Steel. Vůz měl o 22 kW vyšší výkon než standardní GTI. Stříbrné logo Edition 30 bylo použito na několika místech v interiéru. Vůz používal sportovní osmnáctipalcová kola BBS Pescara nebo černá BBS Monza II z lehkých slitin. Maximální rychlost byla 245 km/h a zrychlení z nuly na 100 km/h bylo 6,8 sekundy.
Tento koncept vznikl u příležitosti 30 narozenin typu GTI. Většina dílů pochází z jiných vozů z koncernu VW. Pomocný rám zadní nápravy a podlaha pochází z Audi R8. Náprava a zadní brzdy jsou z Lamborghini Gallardo. Převodovka má původ ve voze Volkswagen Phaeton. Dvanáctiválec s 2 turbodmychadly je od automobilky Bentley (Edit: - Bentley jako součást koncernu VW Group tento motor převzalo od VW, který jej jako první používal právě ve zmíněném modelu Phaeton a u Audi v modelu A8 - jedná se o příbuzný motor odvozený od původního 2.8 VR6, který se později v různých proměnách objevoval jako základní VR6, W8, W12...), přední brzdy z vozu Audi RS4 a karoserie je upravená z klasického GTI. Motor má sílu 650 koní.
Golf kabriolet je odvozen od klasického hatchbacku. Momentálně se připravuje výroba třetí generace kabrioletu.
První generace Golfu Cabriolet se prodávala v letech 1980 až 1993. Technický základ převzala z první generace a zůstala ve výrobě i po nástupu druhé generace. Celou výrobu zajišťovala firma Karmann. Volkswagen dodával podvozek, motory a interiér. Plátěná střecha mohla být stahována manuálně nebo automaticky. Zadní okno bylo vyhřívané. S počtem 388 522 vozů se Golf I stal nejprodávanějším kabrioletem na světě. V roce 1993 první kabriolet nahradila druhá generace postavená ze základu třetí generace hatchbacku. Ta měla na výběr tři zážehové nebo jeden vznětový motor (což tehdy nebylo obvyklé dávat do sportovních variant vznětový motor). V roce 1999 byl design kompletně přepracován, aby se sjednotila vnější podoba se čtvrtou generací hatchbacku (až na interiér, tam putoval ze čtvrté generace pouze volant, palubní deska zůstala věrná generaci třetí), technicky však pořád vycházel ze třetí generace Golfu. Výroba tohoto typu běžela do roku 2002. Pak nebyl produkován kabriolet na základě Golfu do roku 2006. Jediným kabrioletem byl Volkswagen New Beetle. V roce 2006 začal prodej modelu Eos, který je postaven na základě páté generace hatchbacku. Oproti předchůdci má ale pevnou skládací střechu. Sám Volkswagen ovšem nepovažuje Eos za nástupce Golfu Cabrio a říká, že spíše vyplňuje mezeru mezi modely Golf a Passat. Druhá generace Eosu však má být luxusnější a postavená na základě modelu Passat. Z šesté generace Golfu tak bude opět odvozen klasický kabriolet s plátěnou střechou. Výroba by měla být zahájena v roce 2010.
Golf Syncro je klasický hatchback s pohonem všech kol. První Golf s pohonem všech kol byl odvozen ze druhé generace. Představil se v únoru 1986. Dodával se s motorem o obsahu 1,8 l a výkonu 66 kW. Později byl výkon zvýšen na 72 kW. Systém pohonu všech kol vznikl ve spolupráci s firmou Steyr-Puch. Verze Syncro byla přibližně o 30% dražší než sériový model. Celkem bylo vyrobeno 26 000 vozů verze Syncro. V roce 1993 bylo představeno Syncro postavené na základu třetí generace.
Golf Rallye je sportovní model druhé generace s mírně odlišným designem a pohonem všech kol vyvinutý pro závodní účely. Představil se v roce 1989, a byl vyroben jako homologační série kvůli účasti automobilky v rallye. Používal hranaté světlomety podobné s modelem Jetta. Oproti klasickému Golfu měl kvůli většímu rozchodu a širším kolům rozšířené blatníky. Pohon všech kol byl osvědčený již z modelu Syncro. Vůz se vyráběl v Belgii, kde nakonec vyrobili pouhých 5 000 kusů (to bylo minimum pro homologaci). Ve své době stál přibližně 50 000 marek, což byla dvojnásobná cena oproti verzi GTI. Poháněl ho příčně vpředu uložený zážehový řadový čtyřválec s rozvodem OHC a dvěma ventily na válec přeplňovaný spirálovým turbodmychadlem o objemu 1763 cc. Produkční výkon byl 118 kw.
Golf G60 byl sportovní model výkonnější než model GTI. Limitovaná edice 71 kusů postavená sportovním oddělením Volkswagenu. Používala šestnáctiventilový motor z vozu GTI. Všechny vozy byly lakovány zelené barvě Gunmetal a všechny kromě dvou měly pětidveřovou karoserii. Vůz stál na patnáctipalcových kolech BBS. Maska chladiče byla olemována modrým proužkem, uprostřed bylo černé logo VW a měla 2 kruhové světlomety Hella. Dva vozy byly vybaveny klimatizací. Vůz stál okolo 36 000 marek. Výkon vozu byl 154 kW a zrychlení na sto km/h bylo 7,2 sekund.
Golf Country byl terénním automobilem odvozeným z druhé generace hatchbacku. Jednalo se o předchůdce dnešních SUV, který byl postaven na základu druhé generace. Poprvé byl veřejnosti představen na ženevském autosalonu v roce 1990. Bylo vyrobeno 6 697 kusů. Vůz měl velmi velkou světlou výšku a byl vybaven ochrannými rámy, jako terénní automobily. rezerva umístěna na konstrukci za pátými dveřmi. K pohonu sloužil zážehový motor o objemu 1,8 l a výkonu 85 kW nebo motor z verze GTD o výkonu 56 kW. Světlá výška byla dvacet a půl centimetru, výška celého vozu tak vzrostla na 1 555 mm. Hmotnost prázdného automobilu byla 1640 kg. K dispozici byl takzvaný Crompaket, který obsahoval ochranné rámy z chromu. Verze Country byla odvozena i ze 4. generace ale pouze jako prototyp.
Golf VR6 byl další sportovní model, který byl výkonnější než model GTI. Byl nejsportovnějším a nejrychlejším modelem postaveným na základě třetí generace. Měl pohon předních kol nebo stálý pohon všech kol (syncro). Poháněl ho motor o objemu 2,8 l nebo 2,9 l (syncro) výkonu 128 kW a 140 kW (syncro) .Hmotnost byla snížena na 1285 kg. Maximální rychlost vozu byla 240 km/h.
Verze Golf CitySTROMer byly automobily s komponenty vozu Golf, kterým k pohonu sloužil elektromotor. Jejich výroba probíhala v letech 1992 až 1996. Celkem bylo vyrobeno 120 vozů. Vůz se vyráběl ve třech verzích. Nejvyšší rychlost automobilu byla 100 km/h. Ve voze bylo umístěno 6 baterií. Dojezd automobilu byl v létě kolem 70 km a v zimě kolem 40 km.
Golf R32 je označení pro sportovní model s pohonem všech kol. Je odvozen z klasického hatchbacku a vyrábí se od čtvrté generace. Jednalo se o nejrychlejší sportovní model odvozený z Golfu.
Výroba nejrychlejšího modelu postaveného na základě čtvrté generace začala v roce 2002. Poháněl ho čtyřiadvacetiventilový motor VR6 o objemu 3,2 litru a výkonu 180 kW. Měl stálý pohon všech kol 4motion. Ve výbavě byla automatická klimatizace Climatronic, sportovní sedadla König, osmnáctipalcová kola OZ Aristo, ESP, střešní okno a speciální bodykit. Na výběr byly čtyři barvy: černá Magic Pearl, stříbrná Reflex, červená Tornado a modrá Deep Blue Pearl. Vůz zrychlil z nuly na 100 km/h za 6,6 sekundy.Vůz se vyráběl i na základě páté generace, a to od roku 2005. Poháněl ho stejný motor, který byl naladěn na 184 kW. Maximální rychlost je kvůli omezovači jen 250 km/h. Zrychlení z nuly na 100 km/h je 6,5 sekundy. Oproti předchozímu R32 je o 40 kilogramů těžší kvůli lepšímu systému pohonu všech kol. Kola jsou osmnáctipalcová od značky Zolder. Brzdy jsou lakovány na modro.
Golf Plus je automobil kategorie MPV, která je postaven na podvozkové platformě hatchbacku. Vyrábí se od páté generace.
Jednalo se o první vůz kategorie MPV postavený na základě modelu Golf. Výroba začala v prosinci 2004 na základě páté generace. Golf plus je o 95 mm vyšší než klasický hatchback, ale o 150 mm kratší, než větší MPV model – Touran.Na autosalonu v Boloni 2009 byla představena druhá generace populárního MPV Golf Plus odvozeného ze šesté generace. O úspěšnosti modelu svědčí i to, že objem prodeje dosahuje čtvrtiny odbytu klasického hatchbacku. Design přebírá také od něj. Motory splňují emisní normy Euro5.Roku 2014 začala výroba nástupce Golfu Plus, tentokrát označeného Golf Sportsvan. Stojí na nové platformě MQB a znatelně narostla délka (+134 mm) i rozvor (+107 mm).
Je to automobil pro volný čas odvozený od Golfu Plus. Představil se na autosalonu v Paříži v roce 2008. Jednalo se o první SUV vytvořené na základě páté generace Golfu ve verzi Plus. CrossGolf je nástupcem Golfu Country odvozeného od druhé generace. Oproti tomu má ale pouze pohon předních kol. Pohánějí ho zážehové motory o objemech 1,6 l a přeplňovaný motor o objemu 1,4 l nebo vznětové turbodiesely o objemech 1,9 l a 2,0 l. Ve Velké Británii se tento model prodává pod názvem Golf Plus Dune.
Golf GT byl slabším sportovním modelem, který nebyl tak výkonný jako verze GTI. Objevovaly se u něj i přeplňované vznětové motory. V páté generaci měly zážehové i vznětové agregáty shodný výkon 125 kW. Vůz používal stejné brzdy jako výkonnější GTI a byl také vybaven sportovními koly. Ta byla sedmnáctipalcová s názvem ClassiXs. Sportovní dojem přidávala i dvojitá koncovka výfuku.
GTI (Gran Turismo Injection). Zkratka GTI se vžila pro označení sportovně laděných vozů. V sousedním Německu je tato zkratka pojmem, může za to legendární VW Golf, k němuž tato zkratka patří asi nejvíce. Automobilka Volkswagen představila v červnu 1976 na Frankfurtském autosalonu první VW Golf GTi.
GTD (Gran Turismo Diesel). GTD je zkratka označující sportovně laděné Volkswageny Golf s naftovým motorem. Zkratka je odvozena od staršího benzínového bratříčka GTI
GTE (Gran Turismo Electric). Zkratka GTE označuje sportovně laděné hybridní vozy automobilky Volkswagen. Jeho označení navazuje na své sportovně laděné sourozence, benzínové GTI a naftové GTD.
Volkswagen Golf R je nástupcem předchozích sportovních modelů R32. Poprvé byl představen v druhé polovině roku 2009. Pohání ho přeplňovaný čtyřválcový motor 2.0 TSI o výkonu 199 kW. Z 0 na 100 km/h zrychlí za 5,5 sekundy. Pohon všech kol zajišťuje systém Haldex. Motor vychází z páté generace GTI. Jeho blok, písty a ojnice byly zesíleny a jeho hlava je vyrobena z lehké slitiny. Posílen byl i vstřikovací systém. Podvozek je tužší a je snížený o 25 mm. Na předním nárazníku jsou větší nasávací otvory, zadní je vybaven difuzorem. Vůz je vybaven xenonovými světlomety a diodovými světlomety pro denní svícení. Zpětná zrcátka jsou lakovaná černou barvou. Zadní světla jsou diodová s kouřovými krycími skly. Vůz je vybaven osmnáctipalcovými koly, v příplatkové výbavě jsou i devatenáctipalcová. Nová sportovní sedadla jsou potažena Alcantrou s černou látkou. Cena vozu by se měla pohybovat okolo 950 tisíc Kč.
Volkswagen e-Golf je přitažlivý možná právě proto, že je to prostě Golf. Se všemi ctnostmi i nectnostmi. Nikdo se vám nebude posmívat, že řídíte létající talíř a pokud neradi vyčníváte, tak jste tu na správné adrese. Proti běžnému Golfu si ostražitý pozorovatel všimne určitě absence výfuku a chladicích otvorů v masce. Informovanému čtenáři neuniknou ani úsporné 16palcové pneumatiky s nízkým odporem a téměř plné, aerodynamiku vylepšující disky. Jinak je vše při starém jako v klasickém německém etalonu. Prostor pro cestující naprosto odpovídá parametrům nižší střední třídy a dokonce jsem se i 186 cm vysoký já coby spolujezdec bez problémů posadil za sebe jako řidiče. Kufr by pravda mohl být větší než 341 l – na týdenní dovolenou do Chorvatska doporučuji přibalit rakev na střechu, na víkend k babičce ale e-Golf poslouží s přehledem. Do zavazadlového prostoru se vejde velký cestovní kufr pro 3 lidi a ještě pár dalších tašek.
Golfy získaly mnoho úspěchů v automobilových soutěžích, když vyhrály např. i českou Rallye Bohemia v letech 1988, 1989 a 1990. Nejúspěšnějším vozem byl model Golf Rallye, speciál pro skupinu A. Později se v automobilových soutěžích objevily vozy specifikace Kit-Car na základě třetí a čtvrté generace. Tyto vozy však nikdy nevyhrály pohár konstruktérů na mezinárodní úrovni.
Třetí generace ve verzi Kit-Car se objevila poměrně později než specifikace pro skupinu A. Od specifikace A jí odlišovaly kulaté světlomety a spojler na třetích dveřích. Tovární tým Volkswagen však v rallye nepůsobil a účast vozu tak zajišťovaly jen soukromé týmy. Výkon motoru byl 206 kW. Poprvé vůz startoval na RAC Rallye 1996. Britský tým angažoval za jezdce Alistera McRae.
Čtvrtá generace Kit-Car byla nejširším vozem v této kategorii. Kit-Car se vyráběl i se vznětovým motorem TDI. Zážehový motor byl vybaven dvacetiventilovou technikou. Jednalo se o motor převzatý z okruhového speciálu Audi A4. Ani jedna sezona, které se Volkswagen s tímto vozem zúčastnil nebyla úspěšná a tak byly vozy po dvou letech rozprodány soukromníkům. Poprvé startovala na Vauxhall Rally Wales 1999. Piloty byli Mark Higgins a Raimund Baumschlager. o rok později byl angažován Tapio Laukkannen, mistr Británie z roku 1999 ale nevyhrál ani jeden závod, tak byl tým VW Sony Racing rozpuštěn. Vůz byl nejširši v kategorii Kit Car. Šestistupňová sekvenční převodovka byla od firmy Gemini. Automobil má pouze pohon předních kol. Objem nádrže je 45 litrů.
Vznětový řadový osmiventilový čtyřválec je uložený napříč a má objem 1984 cm3. Maximální výkon je až 250 koní a točivý moment 480 Nm. Vstřikovací čerpadlo je od firmy Motronic od firmy Bosch. Vůz je dlouhý 4151 mm, široký 1882 mm a vysoký 1420 mm. Rozvor je 2521 mm, rozchod předních kol je 1670 mm a vzadu 1640 mm. Hmotnost vozu je 1080 kg.
V tomto článku byl použit překlad textu z článku Volkswagen Golf na anglické Wikipedii.
DE LA RIVE, Rob. Encyklopedie osobních vozů. Praha: REBO Productions, 1999. ISBN 80-7234-071-9. S. 271–274. 
DE LA RIVE, Rob. Encyklopedie sportovních vozů. Praha: REBO Productions, 1999. ISBN 80-7234-159-6. S. 273–275. 
WERNER, Oswald. Deutsche Autos 1945-1990. 3. vyd. Stuttgart: Motorbuch Verlag, 2001. ISBN 3-613-02116-1. S. 114. (německy) 
COPPING, Richard. VW Golf: Five Generations of Fun: The Full Story of the Volkswagen Golf/Rabbit, with the Accent on the High-Performance Models. Dorchester: Veloce, 2008. ISBN 978-1-84584-020-4. (anglicky) 
COPPING, Richard; CSERVENKA, Ken. Volkswagen Golf GTI: The Essential Buyer's Guide. Dorchester: Veloce, 2009. ISBN 978-1-84584-188-1. (anglicky) 
FIALA, Jiří. Terénní automobily od A do Z. Praha: Levné Knihy, 2008. ISBN 978-80-255-0120-7. S. 293. 

Volkswagen AG nebo jen VW je německá automobilka sídlící ve Wolfsburgu. Je členem skupiny Volkswagen Group. Její název v překladu znamená lidový vůz. Byla založena v roce 1937 jako Gesellschaft zur Vorbereitung des Deutschen Volkswagens mbH a později přejmenována na Volkswagenwerk GmbH. Založení automobilky v nacistickém Německu prosazoval Adolf Hitler.
Dnešní akciová společnost Volkswagen AG (Volkswagen = německy lidový vůz) byla založena v roce 1937. Ideu „lidového vozu“ prosazoval především Adolf Hitler, který 8. března 1934 při zahájení 24. mezinárodní automobilové výstavy (Internationale Automobil-Ausstellung, IAA) uvedl, že cílem je vyrábět vozy pro široké vrstvy obyvatelstva. Mělo jít o automobil, který by při jízdě na německých dálnicích dosahoval cestovní rychlosti 100 km/h, měl mít čtyři sedadla, byl by úsporný co se týče spotřeby paliva a jeho cena měla být nižší než 1000 RM.
Konstrukcí takového automobilu pověřil Hitler rodáka z Vratislavic nad Nisou (dnes městská část Liberce) Ferdinanda Porscheho, a to také díky tomu, že ten už se takovou koncepcí několik let zabýval. Pověření k výstavbě automobilky obdržel Ferdinand Porsche již v roce 1934, ale nejasný způsob financování celý projekt pozdržel až do roku 1937, kdy byla založena Gesellschaft zur Vorbereitung des Deutschen Volkswagens mbH (Společnost pro přípravu německého lidového vozu). Ta byla v roce 1938 přejmenována na Volkswagenwerk GmbH. Podle britského historika Richarda J. Evanse, Hitler, jenž se zajímal o auta (avšak nikdy žádné neřídil), osobně navrhl charakteristický zaoblený tvar budoucího vozu, inspirovaný designem českých vozů Tatra konstruktéra Hanse Ledwinky. Tuto výraznou inspiraci vozem Tatra ovšem Volkswagen uznal až v roce 1961, kdy souhlasil s jednorázovým vyplacením odškodného československému státu.V roce 1938 bylo založeno město s názvem Stadt des KdF-Wagens bei Fallersleben (Město vozů KdF u Fallerslebenu), kde byla plánována výroba lidového vozu pod značkou KdF (Kraft durch Freude, tj. Síla skrze radost). Po začátku druhé světové války se však společnost musela přeorientovat na zbrojní výrobu. Závod přebral opravárenské práce na letadlech Junkers Ju 88 a začal vyrábět vojenské terénní a obojživelné vozy KdF 82 a KdF 166. V roce 1942 byl s přehledem největším výrobcem osobních automobilů v Německu. V této době tvořili dvě třetiny pracujících v závodě lidé na nucených pracích. Po skončení druhé světové války bylo město přejmenováno na Wolfsburg a vyráběné automobily i celá společnost dostaly nové jméno Volkswagen. Hned v roce 1945 byla obnovena výroba osobních automobilů podle původních projektů, avšak pod britským vedením. V letech 1946-1948 dosáhl objem produkce 1 000 automobilů měsíčně.
Roku 1950 zahájila automobilka výrobu jednoho ze svých nejslavnějších modelů, vozu Volkswagen Transporter. Vůz s tímto názvem vyrábí společnost dodnes.
V 50. letech 20. století zahájil Volkswagen expanzi do světa. Byla založena dceřiná společnost v Brazílii a zahájen prodej automobilů VW na všech kontinentech včetně Austrálie a Asie. V 60. letech pokračoval Volkswagen v expanzi, ale zažil i několik odbytových krizí. Rok 1965 se zapsal do historie firmy spojením s automobilkou Auto Union GmbH, ve které získal Volkswagen postupně téměř 100 % podíl. Tato společnost se v roce 1969 spojila s NSU Motorenwerke AG a přejmenovala se na Audi NSU Auto Union AG.
70. léta přinesla zásadní změny v modelové politice koncernu Volkswagen. Byla zahájena produkce dodnes vyráběných modelů Volkswagen Passat a Volkswagen Golf. Na druhé straně byla ukončena výroba modelu Volkswagen Käfer v Německu, který však byl až do roku 2003 v této podobě vyráběn v Mexiku. V 80. letech pokračoval VW v modernizaci zaváděním nových technologií (Katalyzátor, elektronické vstřikování), získal nadpoloviční většinu akcií španělské značky Seat (byla to třetí samostatná značka koncernu) a spoluprací s jinými (převážně japonskými) firmami dosáhl podílu 10% na automobilovém trhu v Evropě a 20% v Severní Americe. 
V 90. letech 20. století připojil Volkswagen do svého koncernu českou automobilku Škoda Auto včetně jejích veškerých výrobních kapacit a tradiční značky Škoda. Paradoxní je fakt, že Volkswagen je mnohem mladší značkou než Škoda. Od připojení do koncernu Volkswagen v roce 1990 však „Škodovka“ prodělala velké změny a stala se postupně moderním výrobcem automobilů s všestranně vysokou úrovní, plně konkurenceschopným na světových trzích.
V roce 1993 prodělal koncern Volkswagen velkou krizi, kterou však překonal hlavně díky úspěšným novým generacím modelů Golf a Passat, které doplnil model Polo.
Až donedávna byla značka VW jednou z mála těch, které se zatím ve větší míře vyhýbala celosvětová automobilová recese. Volkswagen vstupoval do nových segmentů trhu, jak automobilového (nákladní automobily - značka Scania), tak i například trhu lodních motorů. Model Volkswagen Golf překonal v počtu vyrobených vozů i legendárního Brouka (VW Käfer či Beetle), kterého bylo vyrobeno celkem 21 529 464 exemplářů. V továrně VW v Mexiku se stále pokračuje ve výrobě zmodernizované verze tohoto lidového vozidla.
Vedení koncernu tvoří dozorčí rada a představenstvo. Předsedou dozorčí rady byl od 16. dubna 2002 až do roku 2015 vnuk Ferdinanda Porscheho, jeden z nejdůležitějších německých podnikatelů a velkoakcionář Volkswagenu Ferdinand Piëch. Představenstvo má pět členů a jeho předsedou byl do roku 2015, tedy až do vypuknutí tzv. Dieselgate, Martin Winterkorn.
Automobilka Volkswagen (VW) má dva druhy akcií. Jen tzv. zvýhodněné akcie (Vorzugsaktien, zkráceně Vorzüge) v hodnotě 70,0 mld. Eur jsou vedeny v indexu DAX, zatímco kurzy tzv. kmenových akcií (Stammaktien, zkráceně Stämme) lze nalézt pouze v seznamu Prime Standard bez tržní kapitalizace. Je známo, že zhruba polovina všech akcií VW je přímo či nepřímo (přes Porsche Holding) držena dvěma podnikatelskými rodinami, a sice rodinami Wolfganga Porscheho a Ferdinanda Piëcha, což jsou vnuci zakladatele firem Volkswagen a Porsche, Ferdinanda Porscheho. Volkswagen je jedna z největších automobilek světa a patří jí mj. 100 % akcií Škody Auto. V roce 2014 měla celkově 592 600 zaměstnanců.
V září 2015 vydala americká Agentura pro ochranu životního prostředí (EPA) prohlášení, ve kterém zmiňuje, že firma Volkswagen manipuluje s motorovým softwarem na dieselových TDI motorech a porušuje tím emisní limity. Společnost se k tomuto skandálu postavila čelem a 22. září se ústy Michaela Horna, prezidenta americké pobočky Volkswagenu, veřejnosti omluvila. Dále uvedla že tento vadný motor obsahuje 11 miliónů aut značky Volkswagen. Akcie společnosti se po tomto strmě propadly.23. září po jednání předsednictva dozorčí rady rezignoval šéf koncernu Martin Winterkorn ačkoli ještě den před tím rezignaci odmítal. Akcie firmy za několik dní klesly o celou třetinu. 24. září 2015 německý ministr dopravy Alexander Dobrindt uvedl, že automobilka manipulovala s emisními měřeními u naftových vozů nejen v USA, ale také v Evropě. V souvislosti s kauzou čelí Volkswagen řadě hromadných žalob, a to i v České republice.
Altebauna: závod zahájil výrobu v roce 1958. Nejprve sloužil pro repasování motorů, nyní je z něj centrum výroby náhradních dílů.
Drážďany: základní kámen toho závodu byl položen v roce 1999. Jedná se o unikátní prosklenou továrnu, kde je možné sledovat průběh výroby z venku. Vyrábí se zde model Phaeton.
Emden: tento závod sloužil původně k výrobě vozů Brouk, později se zde vyráběly i model Passat ve všech jeho generacích.
Hannover: závod zahájil výrobu v roce 1950 a znamenal začátek decentralizace výroby Volkswagenu. Vyráběl se zde model Transporter. Od roku 1959 se zde vyrábějí motory i pro jiné vozy.
Salzgitter: závod byl otevřen v roce 1969 výrobou modelu K 70, který znamenal přechod k nové generaci vozů Volkswagen. Od roku 2001 se zde vyrábí lodní motory pro celou Evropu.
Wolfsburg: v roce 1950 začala v nynějším kmenovém závodě ve Wolfsburgu výroba modelu Transporter. Později v roce přišla na řadu výroba modelu Brouk, kterého v roce 1974 vystřídal Golf. Chvíli se zde vyráběly modely Polo a Passat, jejichž výroba byla později přesunuta jinam a později opět obnovena v dalších generacích. Roku 1994 byla zvětšena kapacita tohoto závodu 250 000 vozů ročně a zaměstnáno zde bylo přes 3 200 osob. V roce 1998 začala výroba malého modelu Lupo a o 4 roky později také většího rodinného Touranu. Výroba modelů Polo, Lupo, Golf, Touran zde probíhá i dnes.
Argentina: na Argentinský trh vstoupila společnost Volkswagen již v průběhu 70. let. V roce 1987 se výroba vozů koncentrovala do dvou center - San Justo a Pacheco u Buenos Aires. V Pacheco byl roku 1995 otevřen další, nový závod s kapacitou 150 000 vozidel ročně. Kromě modelů určených pro Jihoamerický trh se zde vyrábí modely Golf, Polo a od roku 1996 také další koncernové vozy jako je Audi A3 ale také Škoda Octavia.[zdroj?]
Bosna a Hercegovina: od roku 1972 spolupracoval Volkswagen se značkou TAS, kde se montovaly vozy Volkswagen od července 1998 zde začal koncern vyrábět vozy Škoda.
Brazílie: závod v brazilském městě Sao Bernardo do Campo byl otevřen již roku 1959 a Volkswagen se tím stal největším výrobcem automobilů v Brazílii. Další rozšíření přišlo až roku 1995, kdy byla otevřena nová továrna na výrobu nákladních automobilů.
Čína: v Číně byla zahájena výroba 1. září 1985 modelem Santana a stala se nejmodernější továrnou na výrobu automobilů v Číně. Modely pro čínský trh jsou většinou odvozené od starších evropských modelů a v jejich výrobě se stále pokračuje. V roce 2004 došlo k dalšímu rozšíření výrobních kapacit především na výrobu motorů pro menší vozy.
Japonsko: v Japonsku byla roku 1982 zahájena výroba modelu Santana v téměř stejné verzi jako v Číně.
Mexiko: výroba v Mexiku byla zahájena roku 1964 kvůli zhoršení dovozních podmínek na vozy z ciziny. Z tohoto důvodu byla otevřena nová továrna v Pueble. Z Mexika se v 70. letech dovážely vozy i do USA. Od roku 1974 probíhala výroba modelu Brouk už pouze zde a to až do roku 2003. Od roku 1997 se zde vyrábí model New Beetle připomínající původního Brouka. Pokračuje se zde ve výrobě zaběhnutých modelů Jetta, Passat a Golf.
Nigérie: v roce 1973 byl založen závod v Lagosu. V roce 1982 však musel být objem výroby omezen kvůli nedostatku deviz a plně obnovena byla výroba až v roce 1985.
Polsko: výroba v Polsku započala roku 1993 v Poznani modelem Transporter. V roce 2002 se přidala výroba modelu Caddy.
Portugalsko: výroba v Portugalském závodě Palmela byla zahájena roku 1995 modelem Sharan, jehož nástupce se tu vyrábí dodnes.
Slovensko: v roce 1991, kdy se Volskwagen rozhodl rozšířit své pole působnosti do tehdejší ČSFR byla v převzaté továrně od Bratislavských Automobilových Závodů rozběhnuta výroba modelu Passat. V roce 2002 zde byla také zahájena výroba terénního modelu Touareg a na stejné platformě Audi Q7 a Porsche Cayenne.
Španělsko: v roce 1982 začala Španělská automobilka SEAT vyrábět v licenci modely Volkswagen a později se stala součástí koncernu. To způsobilo přesun výroby některých modelů do Španělska. Od roku 1984 se zde vyráběly modely Passat a Polo. Tato výroba stále pokračuje.
USA: ve Spojených Státech se rozhodl Volkswagen vyrábět své vozy díky klesajícímu kurzu dolaru, který ztěžoval vývoz do USA. Proto byl roku 1978 postaven závod ve Westmorelandu v Pensylvánii, kde byla zahájena výroba modelu Golf. Také byl postaven závod v Detroitu, ale ten byl z důvodu nevytíženosti roku 1983 prodán. Stejný osud postihl i závod ve Westmorelandu v roce 1990.
KdF 82: KdF 82 byl prvním sériově vyráběným vozem nově založené automobilky. Byl to lehký vojenský terénní automobil, kterého bylo v letech 1940 - 1945 vyrobeno asi 50 000 kusů.
Brouk: tento model vznikl již ve 30. letech 20. století, ale válka nedovolila výrobě rozběhnout se až do roku 1946. Stal se základním stavebním kamenem značky v 50. letech a přispěl k poválečné motorizaci západního Německa. V Evropě skončila jeho výroba v roce 1974, v Mexiku pokračovala až do roku 2003. Vůz byl charakteristický vzadu uloženým vzduchem chlazeným motorem a subtilní karoserií typického tvaru.
Golf: Golf vystřídal ve výrobním programu značky Brouka a navázal na jeho úspěchy. V roce 2008 začala výroba už jeho šesté generace. K dispozici je v několika variantách s různými motory, které s postupem získávaly na výkonu. Spolu s výkonem rostla i hmotnost a rozměry vozu.
Passat: Passat je klasický vůz střední třídy v modelové hierarchii nad Golfem. Vyrábí se dodnes ve verzi sedan a kombi. Oproti Golfu je prostornější, luxusnější a má výkonnější motory. V devadesátých letech si vysloužil přezdívku manažerské auto.
Transporter: tento model začal Volkswagen vyrábět v roce 1950 a vyrábí ho pod tímto názvem dodnes. Stal se velmi oblíbeným vozem Hippies v 60. letech. V průběhu let dle trendů v automobilovém průmyslu narostl do všech směrů.
Koncern Volkswagen vyrábí podle potřeb a požadavků kupujících výrobky vysoké kvality, jejich odbyt a péče o ně jsou v celém světě zajišťovány sítí autorizovaných dealerů, za účelem dosažení vysoké spokojenosti zákazníků. Tito autorizovaní dealeři, kterých je v současné době v ČR 19, musí splňovat kvalitativní standardy, jako jsou jednotný design autosalónů, Corporate design, povinný počet předváděcích a skladových vozů a apod. Tímto si koncern Audi udržuje kontrolu a dohlíží na kvalitu služeb poskytovanou všem stávajícím i novým zákazníkům koncernu Audi.

Volsk (rusky Вольск) je ruské město v Saratovské oblasti. Leží na pravém břehu řeky Volhy. V roce 2010 zde žilo 66 508 obyvatel.

Ženská čtyřhra Volvo Car Open 2018 probíhala v první polovině dubna 2018. Do deblové soutěže charlestonského tenisového turnaje nastoupilo šestnáct dvojic. Obhájcem titulu byl americko-český pár Bethanie Matteková-Sandsová a Lucie Šafářová, jehož členky nestartovaly společně. Šafářová se turnaje nezúčastnila pro nemoc. Matteková-Sandsová nastoupila s Andreou Sestini Hlaváčkovou, aby ve čtvrtfinále podlehly Kudrjavcevové se Srebotnikovou
Vítězem se stal nenasazený rusko-slovinský pár Alla Kudrjavcevová a Katarina Srebotniková, který ve finále za 1.15 hodin zdolal slovinsko-španělské turnajové trojky Andreju Klepačovou s Maríou José Martínezovou Sánchezovou po dvousetovém průběhu 6–3 a 6–3. Obě šampionky si do žebříčku WTA připsaly 470 bodů a získaly premiérovou společnou trofej. Srebotniková vybojovala  třicátý osmý deblový titul na okruhu WTA Tour, respektive čtrnáctý z kategorie Premier, a pro Kudrjavcevovou to bylo deváté takové turnajové vítězství a třetí z kategorie Premier. Semifinále se pro déšť odehrála ve stejný den jako finálový duel.
V tomto článku byl použit překlad textu z článku 2018 Volvo Car Open – Doubles na anglické Wikipedii.
 Volvo Car Open 2018 – ženská čtyřhra [PDF]. WTA Tour, Inc. [cit. 2018-04-13]. Dostupné online. (anglicky)
Volyně je české město ležící v severozápadní části Jihočeského kraje, v okrese Strakonice, na řece Volyňce zhruba 10 km jižně od Strakonic a 15 km severovýchodně od Vimperka. Jeho historické jádro je od roku 1990 městskou památkovou zónou.
Místní části Zechovice a Starov jsou vesnice, které přiléhají k centrální místní části Volyně na západní straně, leží při silnici III/1706, vedoucí do Nahořan. Místní části Černětice a Račí leží jižně od vlastní Volyně a společně tvoří exklávu města, od něhož jsou odděleny obcí Nišovice.
Město má v současné době přibližně 3 000 obyvatel a během roku v něm přebývá tisícovka studentů dvou středních škol a jedné vyšší odborné (Vyšší odborná škola a Střední průmyslová škola Volyně, Střední škola a Jazyková škola s právem státní jazykové zkoušky Volyně).
Hrádek ve Volyni založen u brodu přes řeku Volyňku, na důležité obchodní stezce. První písemná zmínka je z roku 1271 – v té době byla majetkem pražské kapituly. V letech 1330–1336 bylo založeno město, obehnané hradbou se třemi branami. V téže době založen kostel, po roce 1460 zaklenutý a do roku 1509 rozšířený o jižní loď. V letech 1501-1529 postavena renesanční radnice a nově postavena i obdélná tvrz. V polovině 19. století město vyhořelo a při obnově se setřel historický ráz domů. V roce 1900 bylo ve Volyni 264 domů a 3080 českých obyvatel, němečtí 4.
Lze doložit, že první židovští jednotlivci žili ve Volyni již před rokem 1500. Po roce 1520 se Židé začali usazovat v části města Hradčany, v témže století byla založena i židovská obec. Na Hradčanech byl založen i židovský hřbitov. Hradčany byly v té době mimo obvod města, Židé totiž nesměli být přes noc ve městě spolu s křesťanskými obyvateli. Byli nuceni žít pohromadě v ohraničených místech jim vykázaných, v ghettech.
S rozrůstáním židovského osídlení ve Volyni vyvstala potřeba přemístění celého ghetta. Proto volyňští Židé koupili místo pro nové ghetto, uprostřed něhož postavili v letech 1838–1840 synagogu, která byla roku 1890 renovována. Dodnes se v těchto místech říká V židovnech. Proti synagoze jsou dva židovské domy, stavebně jen málo změněné. Vlastní synagoga je jedna z mála synagog empírového typu, stavebně velmi vzácná.
Židovské obce v Čechách vzkvétaly nejvíce v 18. a v první polovině 19. století. Židovská obec ve Volyni čítala roku 1862 158 osob. V roce 1849 byly zrušeny zákony omezující počet židovských sňatků (dříve se směl oženit jen nejstarší syn) a zákon omezující právo volného pohybu a usídlování Židů v libovolných místech. V této době, kdy se průmysl začal bouřlivě rozvíjet, hledali Židé, většinou obchodníci, uplatnění ve velkých městech. Po roce 1890 venkov opustili téměř všichni Židé produktivního věku se svými rodinami a židovské obce na venkově začaly silně upadat.
V důsledků toho docházelo na venkově ke slučování upadajících obcí. Tímto způsobem zanikly obce např. v Hošticích, Vlachově Březí nebo v Dubu u Prachatic. Majetek obcí byl většinou rozprodán s podmínkou, že pokud budou synagoga nebo hřbitov rozbořeny, na jejich půdorysu bude zřízena zahrada, aby místo nebylo nijak znesvěceno. Ve 30. letech 20. století odliv Židů do Prahy nebo zahraničí nadále pokračoval a v důsledku nacistické perzekuce se dějiny židovského osídlení v Československu staly již uzavřenou epochou.
Židovský hřbitov ve Volyni (rozloha 1357 m²) pochází z doby založení ghetta na Hradčanech, protože se tu nalézají pomníky 300 let staré. Nejstarší náhrobky jsou z bílého mramoru, barokní a je na nich patrný vliv lidového umění. Jsou zdobeny většinou poměrně velkými a neumělými rostlinnými ornamenty. Jsou zvláštním typem, který se z Volyně rozšířil na celkem asi patnáct židovských hřbitovů v širokém okolí. Náhrobky jsou na první pohled neuměle provedené, písmo je velkých rozměrů, neforemné, provedené s menším profesionálním umem. Od poloviny 19. století mají všechny náhrobky standardní řemeslnickou úroveň a jsou dílem zkušených kameníků. Písmo je kultivované, náhrobky leštěné.
V roce 1912 byla provedena důkladná oprava hřbitovní zdi i pomníků. V téže době byl postaven domek pro správce hřbitova. Oprava zdi byla znovu provedena v roce 1988.
Centrum města leží nad levým břehem Volyňky, po jejím pravém břehu (tedy východním okrajem města) prochází železniční trať 198 (Strakonice – Vimperk – Volary), na níž leží železniční stanice Volyně. U místní části Račí, ve volyňském katastrálním území Račí u Nišovic poblíž trojmezí s Černěticemi a Nišovicemi, se nachází zastávka Nišovice.
Skrze centrum města probíhá silnice I/4 (Praha – Strakonice – Strážný/Philippsreut). Z náměstí Svobody vede severovýchodním směrem jako Palackého ulice na náměstí Hrdinů a dále po mostě přes Volyňku a jako Nádražní ulice údolím Volyňky souběžně s železniční tratí na Strakonice a pak dále na Prahu, směrem jihozápadním vede jako Vimperská ulice na Vimperk. Od Nádražní ulice vede východním směrem jako Wolkerova ulice silnice II/142 (Volyně – Bavorov – Netolice).
Na jihovýchod, směrem na Nišovice a Černětice, vede jako Husova ulice silnice II/144 (Volyně – Vlachovo Březí – Husinec). Račí je se silnicí II/144 spojenou krátkou silnicí III. třídy, Černětice silnicí III/1442 vedoucí do Malenic. Z centra Volyně na severozápad ulicemi Lidickou a Školní vede silnice III/1704 směrem na Doubravici u Volyně, a z ní se na obvodě města oddělují Chomutovskou ulicí silnice III/1703 na sever do Nihošovic a západojihozápadním směrem silnice III/1706 na Zechovice, Starov a Nahořany. Za Zechovicemi se ze silnice III/1706 odděluje silnice III/17016 do Nuzína.
Páteří autobusové dopravy je silnice I/4 a nejdůležitějším uzlem zastávky na hlavním volyňském náměstí, náměstí Svobody. U železničního nádraží v dolní části města aktuálně (2013) žádná dálková ani místní autobusová linka nezastavuje (zastávka je však uvedena v jízdním řádu linek 370190 a 370560). Na hlavním náměstí zastavuje několik dálkových linek různých dopravců (PROBO BUS (137441 a 137443), ČSAD AUTOBUSY České Budějovice (370001 a 370002), Stanislav Jirásek (137444)) spojujících Prahu se Šumavou a jedna linka COMETT PLUS (390210) a jedna linka ČSAD AUTOBUSY České Budějovice (370220) z Tábora na Šumavu a jedna linka ČSAD AUTOBUSY České Budějovice (370190) ze Strakonic do Vimperka. Přes Volyni dále jedou dvě linky strakonického dopravce ČSAD STTRANS ze Strakonic, jedna z nich (380200) pokračuje pos silnici 1706 přes zastávky „Volyně, MŠ“, „Volyně, Hradčany“, „Volyně, Zechovice, ACHP“, „Volyně, Zechovice“ a „Volyně, Starov“ směrem na Vacovice a Čestice, druhá (380230) vede do Volyně přes Hoštice a z Volyně směrem po silnici 142 na Litochovice a dále na Kakovice. Regionální linka ČSAD AUTOBUSY České Budějovice 370560 rovněž vede ze Strakonic, z volyňského náměstí pak pokračuje po silnici 144 přes zastávky „Volyně, Dobřanovec“, „Nišovice“, „Volyně, Černětice, žel. st. Nišovice“ a „Volyně, Černětice“ směrem na Vlachovo Březí a Prachatice. Jednotlivé spoje linek 370190 a 380200 zajíždějí do Malenic.
Volyňská tvrz vznikla nejspíše již na konci třináctého století, ale dochovaná hlavní budova pochází ze čtrnáctého a opevnění až z počátku šestnáctého století.
Radnice s věží, ozdobným průčelím a podloubím postavena v letech 1501–1629, přestavěna po roce 1560
Kostel Všech svatých, původně sv. Václava, založen po roce 1300 (zachován jižní portálek) a přestavěn v letech 1327–1350. Klenba lodi z let 1460–1470, jižní loď přistavěna do roku 1509. Věž je z roku 1817. Nepravidelné síňové dvoulodí na obdélném půdorysu, jižní loď podstatně užší. Zařízení z 19. století, pozdně gotická kamenná křtitelnice.
Hřbitovní kostel Proměnění Páně na Malsičce, prostá renesanční stavba z let 1580-1619 s věží v průčelí z roku 1877. Barokní zařízení z 18. století, na zrušeném hřbitově cenné náhrobky.
Empírová bývalá synagoga z roku 1840, roku 1890 obnovená a později přeměněná na kino.
Josef Kaizl (1854–1901), významný český politik, ekonom a vysokoškolský pedagog, ministr financí v předlitavské vládě Franze Thun-Hohensteina (úřad vykonával od 5. března 1898 do 2. října 1899), historicky nejvýše postavený Čech v dějinách Rakousko-Uherska
Jindřich Svoboda (1884–1941), profesor základů vyšší matematiky a sférické astronomie na Českém vysokém učení technickém v Praze; v akademickém roce 1935–1936 jeho rektor
Antonín Matěj Píša (1902–1966), novinář, literární a divadelní kritik, dramaturg Národního divadla
Rudolf Haering (1915–1976), účastník Bitvy o Británii, válečný pilot v 311. československé bombardovací peruti RAF
Vladimír T. Gottwald (* 1954), herec, spisovatel, dramatik, kreslíř a publicista
POCHE, Emanuel. Umělecké památky Čech. T/Ž. Svazek IV. Praha: Academia, 1982. 640 s. Heslo Volyně, s. 261–262. 
SEDLÁČEK, August. Hrady, zámky a tvrze Království českého. Prácheňsko. Svazek XI. Praha: Jiří Čížek – ViGo agency, 2000. 283 s. Kapitola Volyně tvrz, s. 272–275.
Územně identifikační registr ČR. Obec Volyně v Územně identifikačním registru ČR [online]. Dostupné online. 

Vonná tyčinka je druh kadidla. Vonné tyčinky jsou tradičně zapalovány před asijskými náboženskými obrazy, modlami, soškami Buddhy či svatyněmi. Jsou náboženskou potřebou v Číně, Indii, Bangladéši, Vietnamu, Thajsku, Tchaj-wanu, Barmě, Kambodži, na Filipínách, v Jižní Koreji a Japonsku. Vyrábí se vonné tyčinky různých tvarů, velikostí, barev a vůní.
Z Tibetu jsou známé vonné provázky, zvané dhupaya, jedná se o specifický typ vonné tyčinky – prášek z bylin je zabalen do rýžového papíru, zamotán do spirály a poté se zapaluje a uvolňuje vůni.

Voskresenskij je impaktní kráter kruhového tvaru nacházející se v librační zóně na západním okraji přivrácené straně Měsíce. Má průměr 50 km, terasovité svahy a jeho dno je zatopeno bazaltickou lávou. Díky libracím je ze Země pozorovatelný pouze občas, při vhodném náklonu měsíčního tělesa.
Severozápadně leží valová rovina Röntgen, severně lze nalézt kráter Aston, jiho-jihozápadně pak Bartels. Východně se nalézá měsíční moře Oceanus Procellarum (Oceán bouří).
Pojmenován je podle sovětského specialisty v oboru raketové techniky Leonida Alexandroviče Voskresenského.
V okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.

Vostok 1 (Восток 1) byl první vesmírný let s lidskou posádkou z planety Země se stejnojmennou kosmickou lodí. Odstartoval 12. dubna 1961 se sovětským kosmonautem Jurijem Gagarinem.
Vostok 1 byla kosmická loď určená pro jednoho kosmonauta, vypuštěná stejnojmennou raketou z kosmodromu Bajkonur. Hmotnost byla 4725 kg, délka 5 a průměr 2,3 metru. Označení dle katalogu COSPAR dodatečně přiděleno ve tvaru 1961-012A. Před jejím letem bylo vypuštěno v letech 1960–1961 pět zkušebních exemplářů.
Vostok 1 vzlétl v 9:07 moskevského času (6:07 UTC) z kosmodromu Bajkonur. Start proběhl hladce, pouze motor 2. stupně rakety (tj. bloku A) se vypnul později, Vostok 1 proto nabral o 25 m/s vyšší rychlost, což přineslo zvýšení apogea dráhy o více než 85 km. a místo plánovaného letu ve výšce 180–230 km nad povrchem Země se dostal na dráhu s výškou 181–327 km, Gagarin obletěl jednou Zemi za 108 minut a vrátil se nezraněn poté, co se ve výšce 7 km nad zemí katapultoval z návratového modulu a sám se snesl na padáku. Přistál v 10:55 nedaleko města Engels, resp. u vesnice Smelovka v Saratovské oblasti SSSR.Řídící středisko potvrdilo dosažení oběžné dráhy až 25 minut po startu.
Kontrola výšky byla řízena automatickým systémem. Pro případ jeho selhání byla loď vybavena záložním ručním řízením. Lékaři a inženýři si nebyli jisti reakcí organismu člověka na stav beztíže a pro jistotu bylo ruční řízení zablokováno zařízením, které sestávalo ze šesti knoflíků s čísly 1 až 6. Třímístný kód pro odemčení (125) byl v zapečetěné obálce na palubě, pokud by přece jen bylo v nouzové situaci třeba ručně řídit. Šéfovi přípravy kosmonautů Marku Gallajovi to však nedalo a těsně před startem kód Gagarinovi prozradil, a dokonce napsal na psací podložku, aby ho měl stále před očima. Později vyšlo najevo, že totéž tajně udělal už předtím i hlavní konstruktér Sergej Koroljov. Lodi byl přidělen volací znak Kedr.
Vostok 1 nemohl měnit oběžnou dráhu, ale jen výšku. Automatické řízení začalo s brzdícím zážehem asi po hodině letu.
Brzdící zážeh začal v 10:25 (7:25 UTC) nad západním pobřežím Afriky poblíž Angoly, 8000 km od určeného místa přistání. Sestup byl komplikovaný. Brzdící motor nepracoval plánovanou dobu, ventil sloužící k profouknutí spalovací komory před zážehem motoru se totiž nedovřel a část paliva jím unikla. Motor proto zhasl už po 40,1 sekundách, když zpomalil loď o 132 m/s, místo aby byl vypnut po zpomalení o 136 m/s (po 41 sekundách chodu). Přítok okysličovadla do spalovací komory pokračoval ještě 4 sekundy, dokud jej automatika nevypnula, jeho nepravidelný výtok vyvolal rotaci lodi, oceněnou Gagarinem na 30° za sekundu. Protože neproběhlo řádné vypnutí motoru po 41 sekundách chodu, nenastalo ani oddělení přístrojového úseku, které mělo následovat o 10 sekund později. Přístrojový úsek byl řídícím systémem lodi odstřelen až po 10 minutách, v 10:35 (7:35 UTC).Kvůli váhovému omezení loď neměla záložní motor pro brzdicí manévr. V případě selhání motoru měla z plánované oběžné dráhy 108–230 km během 5–7 dní v důsledku odporu atmosféry samovolně sestoupit na Zem. Na lodi byly potraviny na dostatečnou dobu – 10 dní. Ovšem kvůli pozdějšímu vypnutí motoru 2. stupně nosné rakety při startu se Vostok 1 dostal na vyšší dráhu (181–327 km) ze které by samovolný sestup trval 15–20 dní.Vzhledem k výše zmíněným odchylkám v práci motorů loď nedoletěla do plánované přistávací oblasti jižně od Kujbyševa, ale přistála u vesnice Smelovka ležící nedaleko města Engels.

Votové (votsky vadjalaizõt, rusky водь) jsou ugrofinský národ žijící v severozápadním Rusku jihozápadně od Petrohradu, konkrétně ve čtyřech vesnicích: Kurovicy (Kukkuzi), Krakolje (Jõgõperä), Lužicy (Luuditsa-Liivtšülä) a Mežniki (Rajo).
Podle dochovaných písemných památek jsou Votové nejstarším národem Ingrie. První zmínky o Votech jsou z 9. století, kdy byli nazýváni jménem Čudové, podobně jako Vepsové nebo Estonci. První písemné informace o nich jsou však až v ruských kronikách z 11. století, kde jsou už označováni pod jménem водь („voď“). Ačkoliv byli Votové v této době ještě svobodní, postupně se dostávali pod nadvládu Novgorodského knížectví. V roce 1069 se pokusili osvobodit a s polockým knížetem napadli Novgorod, nicméně byli poraženi. V roce 1149 se však již na straně Novgorodu zúčastnili tažení proti Jemům, obyvatelům dnešní finské provincie Häme. Po Votech byla také pojmenována jedna ze správních území Novgorodu, Votská pětina.
Během 12. století Novgoroďané obraceli Voty z jejich původního náboženství na křesťanskou víru. Ve 13. století se pozornost katolické církve začala zaměřovat na Ingrii. V roce 1240 uspořádal Řád mečových bratří válečné tažení do Ingrie a založili zde pevnost Koporje. Další výprava proběhla v letech 1444–1447 pod velením Heidenreicha Vinke von Overberg z řádu německých rytířů a vzal s sebou votské válečné zajatce, které následně transportoval na stavbu hradu do města Bauska v Lotyšsku. Této skupině Votů se později začalo říkat Krévinci a z Lotyšska vymizeli v průběhu 19. století, kdy se asimilovali s původním obyvatelstvem.
Po pádu Novgorodu přešlo území obývané Voty do rukou Moskevského knížectví. Mnoho Votů bylo vyhoštěno a jejich území bylo postupně osídlováno Rusy, což se dělo hlavně v letech 1484–1488. Během této vlády se začal také rozšiřovat vliv pravoslavné církve. Poté, co si novgorodský arcibiskup Makarius stěžoval moskevskému velkovévodovi, že Votové ještě nadále uctívají své staré bohy, byla roku 1534 zahájena jejich další christianizace. Makarius dostal oprávnění poslat k Votům mnicha jménem Ilja, jehož úkolem bylo zničit pohanské svatyně, posvátné lesy a obětní kameny. Konverze nicméně nepřinesla očekávaný výsledek, neboť roku 1548 vyslal tehdejší novgorodský arcibiskup Feodosius za stejným úkolem kněze Nikifora. Postupně se christianizace stávala úspěšnou a Votové se stali oddanými ortodoxními křesťany.
Během 17. století, kdy byla Ingrie pod švédskou nadvládou, byly snahy převést Voty a ostatní pravoslavné obyvatelstvo Ingrie na luteránství, což se ve větší míře nesetkalo s úspěchem, avšak mělo to za následek významnou skupinu pravoslavných věřících roztroušených po Rusku. Do Ingrie se také začali stěhovat luteráni z východního Finska. Nově příchozí Finové a domorodí Votové se navzájem lišili ve svém náboženském vyznání, a proto se nebrali mezi sebou a mísili se tak většinou s Ižory nebo Rusy. Votové začali upadat do nevolnictví, které účinně zabraňovalo jejich rozvoji jakožto národu.
Na začátku 20. století byly pro votštinu sepsány mluvnice i slovníky, avšak od 30. let se už jazyk nepřenášel na další generace. Votštinou se v této době zabýval Dmitrij Cvetkov, který jako jeden z mála Votů dosáhl vysokoškolského vzdělání. Během druhé světové války byla velká část Votů spolu s ostatními baltofinskými národy Ingrie evakuována do Finska. Votům se však nepodařilo začlenit do finské společnosti tak dobře jako Ižorům a kvůli svému náboženství se setkali s rusofobií. Část evakuovaných Votů také zůstala v Estonsku. Po Stalinově smrti v roce 1953 zasílali Votové mnoho žádostí do Moskvy o vrácení se do své rodné země, což jim bylo v roce 1956 povoleno. Jejich bývalá bydliště však už byla obsazena Rusy, a tak se usidlovali v menších vesnicích poblíž velkých měst.
Vůbec první čísla zaznamenal v roce 1848 ruský geograf Peter von Köppen, podle něhož žilo ve 37 vesnicích 5 148 Votů. V prvním celoruském sčítání lidu v roce 1897 však byli Votové počítáni jako luteránští Finové, přestože vyznávali jako svou víru pravoslaví. Roku 1926 už bylo v ruském sčítání lidu možné vyplnit votskou národnost a přihlásilo se k ní 705 lidí, avšak roku 1939 byla opět zrušena. Od této doby existovaly o počtu Votů jen sporné odhady, které se např. k roku 2002 pohybovaly od 15 do 100 000 lidí podle toho, zda byly založeny na počtu mluvčích votštiny, nebo na etnickém původu obyvatelstva. Podle sčítání lidu z roku 2002 se v Rusku k votské národnosti přihlásilo 73 Votů, z nichž pouze 12 žilo v Leningradské oblasti. V roce 2010 se zde k votské národnosti přihlásilo už jen 64 lidí.
O území obývaném Voty se zmiňují už novgorodské kroniky, které jej označují pod jménem Watland nebo Watlandia. Tento název se používal i v církevních dokumentech, např. v papežských bulách. Původně Watlandia zahrnovala především území severní a západní Ingrie, ale přibližně ve 12. století se Votové rozšířili dál na východ až po řeku Ižoru. Dnes je Watlandia nazývána votsky Vaďďamaa (příp. Vađđamaa) nebo estonsky Vadjamaa a její hranice se táhne od řeky Narvy až po severovýchod Finského zálivu. Toto území spolu s Voty obývali i další dva baltofinské národy, Ižorové a Ingrijští Finové. Voty nejhustěji osídlená oblast byla okolo řeky Lugy, poblíž které se nachází i poslední čtyři vesnice obývané Voty.
Po celou svoji historii byli Votové multilingvní a kromě svého národního jazyka, votštiny, mluvili plynně rusky a ižorsky. Dnes je votština zařazena v Atlasu ohrožených jazyků UNESCO a počet jejich mluvčích je k roku 2008 odhadován na 20 lidí. Ačkoliv sami Votové používají ke komunikaci ruštinu, snaží se svůj jazyk obnovit a zabránit jeho vymření. Spolu s finštinou a ižorštinou patří mezi baltofinské jazyky a je jazykem aglutinačním. Votština nikdy nebyla kodifikována a každý mluvčí tedy mluví svým vlastním idiolektem. Z původně čtyř nářečí existuje dnes už jen jedno, západní vaipoolské, kterým se mluví ve vesnicích Lužicy a Krakolje.
O původním náboženství Votů není známo mnoho, ale předpokládá se, že bylo podobné původním náboženstvím ostatních baltofinských národů. Ke křesťanství konvertovali Votové během 12. století. Jakožto příslušníci pravoslavné církve se nebrali s jazykově příbuznými luteránskými Finy, což významně přispělo k asimilaci s Rusy. Votové měli různá posvátná místa, která souvisela s uctíváním různých svatých. Těmito místy byly například studně, stromy, ruiny kaplí a místa, kde kdysi stávaly kříže. Zvyk uctívání posvátných stromů se však ještě vyskytoval na začátku 20. století ve vesnici Babino. Kolem stromu se postavila ohrada z dřevěných kůlů, ve které se konala oslava. O jiných posvátných místech se věřilo, že mají léčivou moc. Ve vesnici Korvetino na kamenných ruinách vyrostl ořešák, před který se šlo při výskytu nemoci poklonit.
Mezi národní symboly Votů patří votský znak a vlajka, které byly vytvořeny 15. prosince 2002 ruským výtvarníkem Alexandrem Gurinovem. Vlajka i znak se skládají z dvou modrých trojúhelníků, mezi nimiž je vsunutý bílý klín s červeným křížem. Modré trojúhelníky představují Čudské jezero a Finský záliv, mezi kterými se nachází Vaďďamaa, zobrazená jako bílý klín. Červený kříž symbolizuje vícero věcí, mezi nimi je např. paměť předků Votů, kteří bránili svou zemi, nebo věčnost.Před sestavením těchto symbolů existovala i neoficiální votská vlajka navržená Ferencem Váloczym. Je založená na finské vlajce a skládá se ze zeleného kříže na modrém pozadí.
V tomto článku byl použit překlad textu z článku Vatjalaiset na finské Wikipedii.
RÄNK, Gustav. Vatjalaiset. [Helsinky?]: Suomalaisen Kirjallisuuden Seura, 1960. 153 s. (finsky) 
TALVE, Ilmar. Vatjalaista kansankulttuuria. Helsinky: Suomalais-ugrilainen seura, 1981. 142 s. (finsky)

Votština (votsky vaďďa tšeeli, psáno také jako vađđa ceeli) je ugrofinský jazyk, jímž se mluví v oblasti severozápadního Ruska, konkrétně ve dvou vesnicích, Krakolje (Jõgõperä) a Lužicy (Luuditsa). V roce 2008 žilo podle odhadů UNESCO okolo 20 mluvčích, z nichž všichni jsou starší lidé. Jazyk pomalu vymírá a je zapsán v Červené knize ohrožených jazyků jako kriticky ohrožený. Zároveň je také jedním z jazyků, které Ethnologue klasifikuje jako téměř vymřelé.Hlavními důvody úpadku jazyka byla rusifikace a také fakt, že samotní Votové nebyli nikdy početný národ. Velký vliv měl i zákaz používání votštiny po druhé světové válce a četné přesuny obyvatelstva. Většina Votů, jejichž celkový počet je okolo 80, dnes už votštinu neovládá vůbec nebo spíše pasivně a mluví hlavně rusky. Morfologie a fonetika jednotlivých mluvčích se od sebe mírně liší, protože votština nikdy nebyla kodifikována a nemá tudíž jednotná gramatická pravidla. Dodnes rovněž neexistuje ani její oficiální psaná podoba. V posledních několika letech se Votové snaží o obnovení svého jazyka.
Votština je rozdělena na čtyři hlavní nářeční skupiny: východní, západní (dělící se dále na mätši, orko a vaipooli), krévinské a kukkuzské, z nichž všechny, až na západní vaipoolské nářečí, vymřely. Celkově je z baltofinských jazyků nejvíce podobná estonštině, její slovní zásoba obsahuje i řadu slov přejatých z ruštiny a některá nářečí byla silně ovlivněna ižorštinou.
Původ názvu vaďďa není zcela jasný. Dříve se předpokládalo, že vzniklo ze slova vakja („klín“), což je přejaté slovo z baltských jazyků (srov. lotyšské vadžis, litevské vagis). Podle nejnovějších studií však tato teorie není pravděpodobná a finský lingvista Jorma Koivulehto přisoudil původ tohoto slova k názvu nějakého území. Riho Grünthal, profesor baltofinských jazyků na univerzitě v Helsinkách, jej například spojoval s různými variantami názvu jihoestonského kraje Valga, které se kdysi používaly (Waiga, Wagia a Vaia). Slovo vaďďalaizõt („Votové“), jehož základem je právě vaďďa, pak původně mohlo znamenat „lidé z Valgy“. Podle jiné teorie s názvem vaďďa souvisí také označení vuowjoš, což je jedno z několika jmen Sámů, které používali pro označení sebe samých.Pro název vaďďa tšeeli existuje ve votštině archaické synonymum maatšeeli, což je složenina slov maa („země“) a tšeeli („jazyk“) – doslova tedy „jazyk země“. Podobným způsobem označují Votové nejen jazyk, ale i sami sebe, a to jako maavätši (případně maaväci), kde slovo vätši znamená „národ, lid“. Obdobu těchto synonym lze najít také v estonštině (jazyk jako maakeel, národ jako maarahvas) a jihoestonských nářečích (maakiil), kam patří nářečí võro, seto, mulgi a tartu. Tato synonyma vždy označují národní jazyk daného etnika nebo etnikum samotné.
Přestože se votština řadí jako samostatný jazyk, někteří lingvisté tvrdí, že se jedná o dialekt estonštiny, které je z baltofinských jazyků nejvíce podobná. Podle estonského lingvisty Paula Aristeho lze však známky vlivu votštiny najít i v některých severovýchodních estonských dialektech, konkrétně v obci Vaivara a na pobřeží Čudského jezera, nebo v řadě finských dialektů v západní Ingrii.Kromě estonštiny se votština podobá také livonštině a ižorštině. Spolu s ižorštinou se oba jazyky navzájem ovlivňovaly, což je patrné jak v kukkuzském nářečí votštiny, tak i v dolnolužském nářečí ižorštiny. Kukkuzské nářečí již přímo nereflektuje charakteristické prvky votštiny a některými lingvisty bylo označeno spíše za dialekt ižorštiny. Podobně i vaipoolské nářečí nese známky silného vlivu ižorštiny a Paul Ariste jej označil za míšeninu dvou jazyků.Ve votštině je také mnoho slov původem z ruštiny, např. tšetvertti (rusky четверть, „čtvrtina“), ležia (лeжaть, „ležet“) nebo śtšetina (щетина, „štětina“). I přes dlouhodobé působení ruštiny si však dokázala zachovat charakteristické rysy ugrofinského jazyka a nebyla ovlivněna v takové míře, jako např. jí příbuzná livonština lotyštinou. Livonština patří podobně jako votština mezi kriticky ohrožené jazyky. S votštinou ji spojuje především přítomnost středních samohlásek a redukce souhlásky h (srov. finské hammas, votské ammaz a livonské āmbaz).
† Východní nářečí – vesnice Koporje (Kabrio), Icipino (Itšäpäivä), Kozlova, Podmoščje (Mahu), Klimatino (Kliimettina), Ivanovskoje (Iivanaisi).
† Mätši – vesnice Kotly (Kattila), Rannolovo (Lempola), Pumalicy (Pummala), Undovo (Untovõõ), Pilovo (Pihlaala), Kerstovo (Kõrstõva).
† Orko – vesnice Pondělovo (Pontizõõ), Velikino (Velikkä), Korvetino (Kõrvõttula), Mattija (Mati), Savikino (Savvokkala), Babino (Jarvigoiśtš).
Vaipooli – vesnice Krakolje (Jõgõperä), Lužicy (Luuditsa), Verchnije Lužicy (Risumäki), Mežniki (Rajo).
† Krévinské nářečí – v Lotyšsku v okolí města Bauska.Západní nářečí se dělí na další tři skupiny: matši (v překladu „kopec“), orko („údolí“) a vaipooli. Podle jiného rozdělení se nářečí mätši a orko zařazují do samostatné skupiny středních nářečí, zatímco vaipoolské a kukkuzské se řadí jako zastupitelé západní skupiny. Někdy se také z nářečí orko zvlášť vyčleňuje nářečí pontizõõ. Vzhledem k tomu, že jazyk nemá jednotnou formu a každý mluvčí mluví svým vlastním idiolektem, lze se setkat i s rozdělením na podskupiny nářečí, jejichž jméno je dáno podle vesnice, kde se jimi mluví, např. nářečí kattilské podle vesnice Kattila.V současnosti jsou vymřelá všechna nářečí s výjimkou západního vaipoolského nářečí, kterým se stále mluví. Jako první vymizelo krévinské nářečí, pravděpodobně někdy v polovině 19. století. Východní nářečí bylo v ohrožení již na počátku 20. století, jeho poslední známý mluvčí zemřel v roce 1960 ve vesnici Icipino. V těchto letech vymřely taktéž západní nářečí mätši a orko. Kukkuzské nářečí zaniklo v 80. letech 20. století.
Krévinskou votštinou mluvili potomci votských válečných zajatců, kteří byli v letech 1444–1447 zajati a deportováni do okolí Bausky v Lotyšsku řádem německých rytířů. Ještě v roce 1805 se odhadovalo, že v okolí Bausky žije asi 1 200 Krévinců, nicméně podle místního kněze Karla Lutzau zde o pět let později v roce 1810 zbývalo posledních 12–15 mluvčích krévinské votštiny, z nichž všichni byli starší lidé. Anders Johan Sjögren po své výzkumné cestě v roce 1846 usoudil, že už z této oblasti votština téměř vymizela. Původně se předpokládalo, že pravlastí Krévinců je Estonsko nebo ostrov Saaremaa. Příbuznost krévinštiny k votštině jako první rozpoznal až Ferdinand Johann Wiedemann v roce 1871. Samotná krévinština nebyla nikdy dobře prozkoumána a dochovalo se z ní jen okolo 600 slov. Od ostatních nářečí se liší zejména zachováním plozivy k tam, kde jinde došlo k její palatalizaci na afrikátu tš, nicméně další změny charakteristické pro votštinu se u ní zachovaly.
Votština byla „objevena“ v roce 1783 narvským pastorem F. L. Treffurtem. První votsky psaná slova byla zaznamenána ve srovnávacím slovníku Linguarum totius orbis vocabularia comparativa z roku 1789 od německého zoologa Petera Simona Pallase. Stejně jako všechny ostatní rané votské písemnosti byla i tato hesla psána ve starém ruském pravopise, jenž se používal až do konce 19. století. V roce 1856 sestavil finský lingvista August Ahlqvist první votskou gramatiku, Wotisk grammatik jemte språkprof och ordförteckning. Popisuje v ní hlavně kattilský dialekt votštiny, pro jehož zápis použil latinku obsahující diakritiku. Kromě mluvnického a fonologického popisu votštiny obsahuje kniha také slovník a mnoho ukázek votštiny jak z prózy, tak i z poezie. Významnost této gramatiky spočívá i v tom, že v ní Ahlqvist zachytil mnoho prvků, které později z votštiny vymizely.O sestavení psané podoby votštiny se pokusil až v roce 1922 votský lingvista Dmitrij Cvetkov, a to pomocí cyrilice. Z různých důvodů se však neujala. V témže roce sepsal i další gramatiku s názvem Vadja keele grammatika (Эсимейн’ ваддя чээлэ грамаатикк), jež čerpala hlavně z jõgõperského nářečí. Kvůli jeho smrti však toto dílo zůstalo nedokončené a bylo uloženo do archivu. Mimo to Cvetkov vyučoval votštinu a sbíral různé materiály týkající se Votů a jejich kultury. Přeložil do votštiny povídku Vaňka od Antona Pavloviče Čechova a sepsal slovník jõgõperského nářečí (Vatjan kielen Joenperän murteen sanasto). Ten však dlouho existoval jen v ručně psané podobě a svého vydání se dočkal až v roce 1995 díky Johanně Laakso.Během druhé světové války navštívili Ingrii estonští lingvisté, a to v letech 1942 a 1943. Mezi nimi byl také Paul Ariste, který nashromáždil doposud největší sbírku o votském jazyce a kultuře (celkem 5 269 stran). Roku 1948 vydal další votskou gramatiku pojmenovanou Vadja keele grammatika, která byla později vydána také v angličtině pod názvem A Grammar of the Votic Language. Byla založena především na dialektu votštiny z Kattily a jejího okolí, ostatním nářečím věnoval jen menší pozornost a krévinské a kukkuzské nářečí vynechal úplně. K zápisu votštiny používal uralskou fonetickou abecedu. Paul Ariste se v průběhu let ještě několikrát vrátil do Vaipooli a zkoumal dál votský jazyk a kulturu až do roku 1975. Od 70. let se výzkumem votštiny zabývá Heinike Heinsoo z Univerzity v Tartu.
Současný stav jazyka úzce souvisí s historií samotného národa. Votové se během 11. století dostali pod nadvládu Novgorodské republiky. Od této doby je postihla řada událostí, které měly vliv na pokles jejich populace a asimilaci s Rusy, počínaje hladomorem, válkami a christianizací, až po ovládnutí Moskevským knížectvím, což způsobilo přísun cizího obyvatelstva na jejich území. Následná nadvláda Švédska v 17. století znamenala kromě přílivu Finů také další snahy o konverzi Votů, tentokrát z pravoslaví na luteránství. Konverze se ve větší míře nesetkala s úspěchem, většina zůstala nadále pravoslavnými a navíc mnoho Votů odešlo ze své země do Ruska. Votové také kvůli náboženství neuzavírali sňatky s jazykově příbuznými luteránskými Finy. Po zrušení nevolnictví v roce 1861 začali Votové odcházet do měst. To však na rozdíl od českých zemí, kde zrušení nevolnictví přispělo ke vzniku národního obrození, mělo opačný výsledek a málopočetní Votové začali používat ruštinu na úkor votštiny.
Po sestavení psané podoby ižorštiny v 30. letech 20. století se votština stala posledním jazykem na území severozápadního Sovětského svazu bez své psané formy. Díky tomu se mohlo ve školách, které kromě Ižorů navštěvovali také Votové, začít vyučovat v ižorštině. Votům výuka v ižorštině nepřipadala zvláštní, neboť často sami sebe nerozlišovali od Ižorů. Mladí lidé se přestávali učit votsky a oba jazyky se začaly navzájem ovlivňovat. Dialekty, které nebyly ižorštinou vůbec dotčeny, jsou dnes již vymřelé. V těchto letech byla část votských rolníků deportována ze svého území a během druhé světové války byli téměř všichni evakuováni do Finska. Ti, kteří se později vrátili, měli zakázáno mluvit votsky. Jazyk se tedy přestal dále rozšiřovat a brzy vymřela zbylá nářečí votštiny až na vaipoolské.
Všichni současní mluvčí jsou dnes již starší lidé, přičemž nejmladší z nich se narodil v roce 1938. Mezi sebou už votštinu nepoužívají, ale mluví jí párkrát za rok, když přijedou badatelé. Jejich primárním jazykem se stala ruština. V posledních několika letech však zájem o votštinu vzrostl a snaží se zabránit jejímu úplnému vymření. Zpívají se v ní folklórní písně a připravuje se i vydání nově sestaveného votského slabikáře, neboť jeho stará verze nebyla nikdy vydána a navíc není vhodná pro výuku. Od roku 1994 se začaly v Petrohradě provozovat kurzy votštiny a později se začala vyučovat i na střední škole v Krakolji. Až do této doby se votština nikdy ve školách neučila. Roku 2000 byla Mechmetem Muslimovem vytvořena nová psaná forma jazyka, založená na latince. V roce 2005 založila Tatjana Jefimova Votskou kulturní společnost, která začala vydávat první votské noviny s názvem Maaväci („Lidé země“ neboli „Votové“). O rok později byla votština zastoupena na každoročním hudebním festivalu Liet-Lávlut v Östersundu písní Kui miä kazvõlin kanainõ od estonské folk-metalové skupiny Raud-Ants.Dne 8. listopadu 2007 byl schválen nový projekt na rozšíření přístavu Usť-Luga, který původně zahrnoval kompletní demolici vesnice Krakolje a rozprostíral se i na území vesnice Lužicy. Podle lingvistů by se přesídlení původního obyvatelstva rovnalo zániku votského jazyka. Po zveřejnění těchto plánů byl Votům v říjnu 2008 Leningradskou oblastí udělen status severského domorodého národa a votština byla následně zapsána do seznamu ohrožených jazyků UNESCO. Usť-lužské stavební konsorcium následně přislíbilo Votům pomoci a oznámilo, že na území vesnice Lužicy průmyslovou zónu nepostaví a rovněž i Krakolje nebude zdemolována.
Vůbec první číselné údaje zaznamenal v roce 1848 ruský geograf Peter von Köppen, podle něhož žilo ve 37 vesnicích 5 148 Votů. Následující statistiky však ukázaly, že během sto let od Köppenova průzkumu jejich počet klesl zhruba o 98 %. Roku 1939 byla ve sčítáních lidu vyškrtnuta votská národnost a další čísla zaznamenávali už jen badatelé. Od této doby tedy neexistuje žádné oficiální číslo o počtu mluvčích a jediným je sčítání lidu z roku 1926, kdy votsky mluvilo ještě 705 lidí. Během druhé světové války a Stalinova přesouvání národů však jejich počet značně klesl a v roce 1959 zbývalo už jen asi 50 mluvčích (z toho pouze 70 % rodilých). K roku 1989 mluvilo votsky údajně 62 lidí, nicméně jen polovina z nich ji měla jako svůj rodný jazyk.Dle sčítání lidu z roku 2002 mluvilo votsky údajně 774 lidí, avšak toto číslo je považováno za chybné. Týdeník The Economist ve svém vydání z 25. prosince 2005 napsal, že zbývá už jen přibližně 20 mluvčích. Stejného výsledku dospělo v roce 2008 i UNESCO ve svém seznamu ohrožených jazyků. Heinike Heinsoo, profesorka baltofinských jazyků na Univerzitě v Tartu, však uvádí, že skutečné číslo by mohlo být okolo 6–10 lidí, pokud by se nepočítali ti, kteří votštinu časem zapomněli nebo jí sice rozumí, ale neumí jí mluvit.V ruském sčítání lidu z roku 2010 bylo zaznamenáno 68 mluvčích votštiny. Dalších 5 lidí se k votštině jakožto mateřskému jazyku přihlásilo během sčítání lidu v Estonsku v roce 2011.
Pravopis votštiny nebyl doposud kodifikován, existuje však několik verzí sestavených různými badateli. Jsou založené buďto na latince nebo na cyrilici, ta se však příliš neujala a obvykle se k zápisu používá latinka.
Kromě výše uvedených abeced se používá i pravopis sestavený Mechmetem Muslimovem. Podobně jako u abecedy Jefimové se i zde afrikáta [tʃ] zapisuje jako c. Písmena ś, ź a ŕ jsou zde zachována, avšak písmeno ń je zapisováno pomocí vlnovky jako ñ. Vlnovka se vyskytuje (kromě písmena õ) i u písmena ũ, které označuje samohlásku ɨ, jež nemá svůj protějšek ani v jedné z předešlých dvou pravopisných variant. Odlišný zápis je také u písmene dž (zapisováno jako ĵ), které se jinak vyskytuje pouze ve východním nářečí, a dále u písmen ľ (ļ), ď (đ), š (ş), ť (ţ) a ü (y). Kromě těchto písmen existuje ve votštině trigraf śtš, který většinou není součástí abeced. Je přejatý z ruštiny (v azbuce odpovídá písmenu щ) a vyskytuje se pouze v ruských výpůjčkách.Společné pro všechny tyto tři verze zápisu jsou jen základní písmena latinky a zapisování délek pomocí zdvojení písmena. České dlouhé á by se tedy zapsalo jako aa (toto pravidlo platí jak pro samohlásky, tak i pro souhlásky). V původních votských slovech se nevyskytují písmena f, š a ž. Zápis votštiny latinkou používali v 19.–20. století také Henrik Gabriel Porthan, Elias Lönnrot, Anders Johan Sjögren aj.
Další možností zápisu votštiny je uralská fonetická abeceda, kterou používal např. Paul Ariste. Některá její písmena jsou převzata z cyrilice nebo řecké alfabety, hojně se zde používá diakritika a dlouhé samohlásky se zde zapisují pomocí makronu (české dlouhé á by se tedy zapsalo jako ā).
Votština má 10 samohlásek, z nichž většina se svou výslovností shoduje s estonskými. Výjimkou je pouze votské õ [ɤ], které je v některých subdialektech trochu vyšší než estonské, tento rozdíl je však zanedbatelný. Jistou zvláštností je i samohláska ɨ, která byla vypůjčena a vyskytuje se pouze v ruských přejatých slovech. Všechny samohlásky mohou být krátké i dlouhé, nicméně v některých nářečích byly dlouhé středové samohlásky ee, oo a öö diftongizovány na ie, uo a üö (např. slovo tee („cesta“) na tie).Votština má také velkou zásobu dvojhlásek:ai, oi, ui, õi, äi, öi, üi, ei, oa, ua, õa, ia, ao, uo, io, au, ou, õu, iu, eu, uõ, iä, öä, üä, iü, äü, öü, eü, üe.
Votská vokálová harmonie je podobná finské. Většina slov může obsahovat pouze přední (ä, ö, ü, e) nebo zadní samohlásky (a, o, u, õ), zatímco samohláska i je neutrální a může se tedy vyskytovat v každém slově. Toto pravidlo se používá hlavně při skloňování, časování, nebo jiném připojování sufixů ke kmeni slova. Existuje však mnoho výjimek, které se těmito pravidly neřídí, např. některé druhy přípon, složená a zvukomalebná slova, aj.
Skoro všechny souhlásky ve votštině mají i svoji zdvojenou formu. Zdvojené neboli dlouhé souhlásky se vyslovují stejným způsobem jako ve finštině nebo estonštině, tedy pozdržením dechu. Vyskytují se pouze uvnitř slova a dokážou měnit jeho význam. Votština má také mezi baltofinskými jazyky nejrozsáhlejší systém souhláskového stupňování, nicméně velká část změn se týká jen střídání znělých a neznělých souhlásek.
V ruských výpůjčkách se mohou vyskytovat i dvě nebo tři souhlásky jdoucí za sebou, např. ve slově strela („šíp“). Fonotaktická pravidla uralských jazyků se obecně snaží vyvarovat shluku souhlásek na začátku slova, v současných jazycích však toto pravidlo už není úplně dodržováno.
Hlavní přízvuk se nachází většinou na první slabice slova, u složenin na první slabice každého kořene. Výjimku tvoří ruská přejatá slova, která mohou mít hlavní přízvuk jinde než na první slabice, a některá votská slova vzniklá skládáním. Vedlejší přízvuk je na třetí a páté slabice. Intonace je u jakéhokoliv typu vět zpravidla klesavá.
Votština má mnoho rysů, které ji odlišují od ostatních baltofinských jazyků. V západních a východních nářečích se souhláska k před předními samohláskami změnila na palatoalveorání afrikátu [tʃ], např. ve slovech tšentšä („bota“, finsky kenkä), mätši („kopec“, finsky mäki) nebo tšeeli („jazyk“, estonsky keel, finsky kieli). Stejné změny jsou patrné také u slovanských jazyků (tzv. první palatalizace), např. v ruštině (четыре [ʨɪˈtɨɾʲɪ], srov. s litevským slovem keturi – „čtyři“), švédštině (köpa [ʧø:pa], „koupit“) nebo italštině (centro [ʧɛntro], „střed“).
redukce nazál před plozívami na nepřízvučné slabice (srov. finské suurempi a votské suurõpi – „větší“)
Z hlediska morfologické typologie je votština jazykem především aglutinačním, což znamená, že k základu slova se připojují stejně jako u flekčního typu různé předpony a přípony, které však nesou pouze jednu gramatickou kategorii. Mezi slovní druhy patří podstatná jména, přídavná jména, zájmena, číslovky, slovesa, příslovce, předložky a záložky, spojky a citoslovce. Podstatná a přídavná jména se od sebe nijak zásadně neliší a platí pro ně stejná morfologická pravidla. Podobně jako ostatní uralské jazyky má votština oproti češtině navíc záložky (neboli postpozice), které se od předložek (prepozic) liší jen svým pořadím oproti slovu, k němuž se vztahují. Votština nemá členy a jmenný rod. Zájmeno tämä tedy znamená „on“ i „ona“ a z textu se nedá rozpoznat, zda děj či činnost vykonává muž nebo žena. Mluvnická čísla jsou dva, jednotné a množné.
Votština má 16 pádů: nominativ, genitiv, partitiv, illativ, inessiv, elativ, allativ, adessiv, ablativ, translativ, essiv, komitativ, terminativ, abessiv, excessiv a instruktiv. Kromě těchto pádů se ve votštině v menší míře vyskytují i další tři pády: akuzativ, prolativ a lativ. Tvary akuzativu jsou až na výjimky u některých zájmen shodné s genitivem nebo nominativem. Zbytky prolativu a lativu se vyskytují už jen u pár slov, která se užívají jako příslovce. Někteří rodilí mluvčí nepoužívají také excessiv a jeho funkci nahrazují pomocí elativu. Ačkoliv je pádů oproti češtině větší množství, jejich jednotlivé koncovky jsou stejné pro všechna jména. Podobně jako v estonštině se všechny pády tvoří přidáním dané přípony ke genitivnímu tvaru slova, s výjimkou partitivu a illativu. Při tvoření množného čísla se u všech pádů kromě nominativu a genitivu přidává před pádovou příponu sufix -i. Zákony skloňování jsou stejné pro všechna podstatná a přídavná jména, do jisté míry i pro zájmena a číslovky, kde jsou některé tvary nepravidelné.
Slovesa mají šest časů, z nichž dva jsou základní (přítomný a minulý) a zbylé čtyři jsou složené (předpřítomný, předminulý, budoucí a předbudoucí), pro jejichž tvoření se až na budoucí čas používá příčestí. Při tvorbě budoucího času se používají pomocná slovesa liďďä („být v budoucnu“), nõisa („začít“) nebo võttaa („vzít“). Kromě toho lze však budoucnost vyjádřit i časem přítomným nebo syntakticky pomocí pádu předmětu. Existují celkem dva slovesné rody (činný a trpný), dva infinitivy, dvě příčestí (přítomné a minulé, z nichž každé se dál dělí na aktivní a pasivní) a čtyři způsoby (oznamovací, podmiňovací, rozkazovací a potenciál). Potenciál označuje pravděpodobnost děje (např. „snad se něco udělá“) a z votštiny už téměř vymizel.
Slovosled je ve votštině volný. Jeho základním typem je SVO (tedy podmět–přísudek–předmět), nicméně další typy slovosledů jsou také možné. Otázka se v psaném projevu označuje otazníkem na konci věty a je v ní možný slovosled VSO. Zápor se vyjadřuje pomocným negativním slovesem, které se v češtině nevyskytuje a ve větě stojí vždy před slovesem významovým.
Podle studie Gruzínské akademie věd je ve votštině navzdory dlouhodobému působení ruštiny velice málo vět, které jsou svojí konstrukcí podobné ruským.
Votštinu nelze studovat jako samostatný obor. Některé univerzity obvykle nabízejí pouze kurzy votštiny, které jsou zahrnuty do oborů týkajících se baltofinských jazyků. Jejich výuka je možná na následujících univerzitách:
Helsinská univerzita (Helsingin yliopisto), Filozofická fakulta, obor Baltofinské jazyky;
Jyväskylská univerzita (Jyväskylän yliopisto), Filozofická fakulta, obor Baltofinské jazyky;
Univerzita v Tartu (Tartu Ülikool), Filozofická fakulta, obor Ugrofinské jazyky.Mimo univerzity je studium možné také v kurzech v Petrohradě nebo ve škole v Krakolji, kde ji vyučovala jedna z mluvčích, Tatjana Prokopenko.
AHLQVIST, August. Wotisk grammatik jemte språkprof och ordförteckning. Helsingfors: [s.n.], 1856. Dostupné online. S. 162. (švédsky) 
ARISTE, Paul. A grammar of the Votic language. [Bloomington?]: Curzon Press, 1997. 121 s. Dostupné online. ISBN 9780700708680. (anglicky) 
ARISTE, Paul. Vadja keele grammatika. [s.l.]: Teaduslik Kirjandus, 1948. 131 s. (estonsky) 
ARISTE, Paul. Wotische Sprachproben. Tartu: Eesti keele arhiivi kirjastus, 1935. 85 s. (německy) 
ARISTE, Paul. Vadja keele lugemik eesti filoloogia üliõpilastele. Tartu: Tartu Riiklik Ülikool, 1980. 36 s. (estonsky) 
ARISTE, Paul. Vadja rahvalaulud ja nende keel. Tallinn: Valgus, 1986. (estonsky) 
CVETKOV, Dmitrij. Vadja keele grammatika. Tallinn: Eesti Keele Sihtasutus, 2008. ISBN 9789985792162. (estonsky) 
KETTUNEN, Lauri. Vatjan kielen äännehistoria. Helsinki: SKS, 1930. 170 s. (finsky) 
KETTUNEN, Lauri; POSTI, Lauri. Näytteitä vatjan kielestä. Helsinki: Suomalais-ugrilainen Seura, 1932. (finsky) 
LAUERMA, Petri. Vatjan vokaalisointu. Helsinki: Suomalais-ugrilainen seura, 1993. ISBN 951-9403-57-4. (finsky) 
VIITSO, Tiit-Rein. Vadja keele Luutsa-Liivtšülä murraku fonoloogia. Tallinn: Emakeele Seltsi, 1961. (estonsky)
ADLER, Elna; LEPPIK, Merle. Vadja keele sõnaraamat. Tallinn: Signalet, 1990. ISBN 998585120X, ISBN 9789985793046. (estonsky) 
CVETKOV, Dmitrij. Vatjan kielen Joenperän murteen sanasto. Helsinki: Suomalais-ugrilainen seura, 1995. (finsky) 
KETTUNEN, Lauri. Vatjan kielen Mahun murteen sanasto. Helsinki: Helsingin yliopisto, 1986. 181 s. ISBN 951-45-3956-7. (finsky) 
LAAKSO, Johanna. Vatjan käänteissanasto. Helsinki: Suomalais-ugrilainen seura, 1989. (finsky) 
POSTI, Lauri. Vatjan kielen Kukkosin murteen sanakirja. Helsinki: Suomalais-ugrilainen seura, 1980. (finsky)
