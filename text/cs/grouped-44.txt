
Carry trade je forma investiční strategie. Investor si při ní půjčuje prostředky v zemi s nízkým úrokem a investuje v jiné zemi s vyšší marží. Obecněji se dá carry trade charakterizovat jako půjčování aktiva, které má malý výnos a investice do jiného, které má výnos vyšší. Základní typy carry trades jsou úrokové a měnové.
Carry trades využívá rozdílu úrokové míry aktiv. Mezi investory jde o oblíbenou strategii především kvůli vysokému výnosu (využije-li se např. pákový efekt). S tím se pohybuje také velká rizikovost kvůli vysoké citlivosti na směnný kurz. Na oblibě strategii také přidává fakt, že vzhledem ke své jednoduchosti je opravdu efektivní. 
Carry označuje výnos, případně náklady spojené s držbou aktiva (náklady označujeme jako cost of carry). Např. fyzická aktiva mohou být negativní vzhledem k nákladům na úschovu a údržbu, ovšem pozitivní vzhledem k budoucímu zisku (např. uschování starožitností stojí peníze, ale v budoucnu na nich vyděláme, příp. na stokorunové bance vyděláváme úrok, na bankovce v peněžence ztrácíme kvůli inflaci). Principem strategie je vypůjčit si aktivum s nízkým carry a investovat do aktiva s carry vysokým. 
Problém s carry trades je především jejich náchylnost vůči volatilitě a kolísání trhu. Největší riziko je posílení (apreciace) měny, ve které má investor vypůjčené prostředky. Navzdory tomu patří mezi investory ke strategiím, které jsou veskrze oblíbené a výnosné. Výnosnost carry trades také závisí na brokerovi, se kterým investor spolupracuje. 
Princip úrokových carry trades spočívá v půjčení levného aktiva a dalším rozpůjčování s vysokým úrokem. Na tomto principu jsou založeny například komerční banky. Půjčují si levné peníze (např. tzv. overnight půjčky, tj. půjčky vedené přes noc) a dále je půjčují koncovým spotřebitelům, ovšem s mnohem vyšším úrokem. Banky si většinou půjčují krátkodobě, ale zápůjčky, které samy poskytují, mají charakter dlouhodobý. Hlavní podmínkou fungování je tedy samozřejmě fakt, že dlouhodobé půjčky nesou vyšší výnos, než krátkodobé. 
Dojde-li k inverzi výnosové křivky nebo růstu krátkodobých úrokových měr, banka se dostává do likvidního problému, neboť nestačí splácet svůj vlastní krátkodobý úvěr. 
V případě měnových carry trades si investor půjčuje měnu, která nabízí aktiva s nízkým úrokem, a investuje do měny, která poskytuje aktiva přinášející vysoký výnos. Aktuálně bychom mohli například mluvit o situaci, kdy si investor půjčí americké dolary a směňuje je za koruny. Dalším oblíbeným způsobem bylo půjčení prostředků v Japonsku  a investování v USA. V takovém případě, kdyby např. americký dolar ztratil vůči jenu hodnotu, by investor prodělal. Tento způsob ovšem ztratil na oblibě v roce 2008 právě kvůli prudké apreciaci japonské jenu. 

Anton ValovičVládní komisař obce 1940 - 1945:Albín MrázRychtáři obce Čáry 1945 - 1948:Fabián Mihálik
Mandelíkův mlýn - rozsáhlá mlýnská usedlost na uměle vytvořeném rameni řeky Myjavy - Čárském náhonu
Historie školy První přesné zprávy o založení školy v obci Čáry pocházejí z roku 1812. Byla to škola s jednou třídou. O prvním učiteli se zprávy nezachovaly. Protože se počet obyvatelstva v obci zvyšoval a tím i přibývalo dětí, bylo nutností vytvořit ještě jednu třídu. Stalo se tak v roce 1880. V roce 1930 obec dala postavit novou školní budovu s jednou třídou a ředitelským bytem. Celkem tedy byly v Čárech tři třídy. Učitelé se zde střídali téměř každý rokem, což bylo na velkou škodu pro žáky i majetek školy. Od roku 1946 byl ředitelem František Kubovič. Od této chvíle jsou o škole Čáry vedené dost přesné záznamy, protože se začala psát školní kronika. V roce 1960 byla slavnostně otevřena novostavba základní školy. Od té doby je Základní škola Čáry plně organizovaná škola. V tomto školním roce tedy oslaví 50. výročí svého vzniku.
Současnost školy V současnosti je zřizovatelem školy Obecní úřad Čáry. V školním roce 2009/2010 měla 115 žáků v devíti ročnících. Školu navštěvují i ​​žáci romského původu, kterých je téměř třetina. Ve škole pracuje 11 kvalifikovaných učitelů, 1 vedoucí školního klubu a 6 nepedagogických zaměstnanců (uklízečky a kuchařky v jídelně). Škola má vybavenou učebnu informatiky, učebnu s interaktivní tabulí, specializovanou učebnu fyziky a hudební výchovy, připravuje se otevření jazykové laboratoře. Velmi však chybí tělocvična. V rámci školního vzdělávacího programu se škola specializuje na environmentální výchovu. Spolupracuje s lesním pedagogem, se správou Státních lesů SR a lesní školkou. Žáci se často účastní exkurzí a pobytů v přírodě. Velkou výhodou je i blízkost lesa, nad jehož částí mají i patronát. Pravidelně jej čistí, vysazují stromky, starají se o pomníky a sochu sv. Huberta. Škola se pravidelně účastní kulturním životě obce. Učitelé a žáci připravují programy ke Dni matek, k Měsíci úcty ke starším, ke stavění májky. Organizuje se i dětský masopustní karneval, vánoční tvůrčí dílny a trhy, vánoční besídka i oslavy Mikuláše.

César-François Cassini de Thury (1714–1784), francouzský astronom a kartograf, syn J. Cassiniho
Dominique de Cassini (1748–1845), francouzský astronom, kartograf a šlechtic, syn C. F. Cassinihoostatní

Částice je velmi malá část hmoty, která se projevuje svými charakteristickými vlastnostmi (energií, hmotností, elektrickým nábojem, spinem, chemickou reaktivností, dobou života, aj.).
Studiem částic ve fyzice se zabývá především fyzika částic, která se zaměřuje především na studium elementárních částic a dále částic, které vzniknou v důsledku vazby mezi elementárními částicemi (takové částice bývají také označovány jako složené).
Fyzika částic se zabývá nejen částicemi, které byly pozorovány při experimentech, ale také hypotetickými částicemi, tedy částicemi, jejichž existence je předpovídána na základě teorií, avšak zatím nebyly pozorovány.
Mnohé částice se samovolně rozpadají na jiné částice (například radioaktivní rozpad) – takové částice se označují jako nestabilní. Částice, které se nerozpadají, bývají označovány jako stabilní částice. Částice lze dělit do různých skupin podle mnoha kritérií.
subatomární částicePro technologické účely se často používá dělení podle velikosti na
látkové – částice, které tvoří stavební součásti hmotných látek. Jejich klidová hmotnost je vždy větší než nula, tedy nemohou se pohybovat rychlostí světla. Ke každé látkové částici existuje antičástice. Elementárními částicemi této skupiny jsou fermiony, konkrétně leptony (např. elektrony, pozitrony, miony, neutrina) a kvarky. Z nich jsou složeny další látkové subatomární částice – mezony a hadrony (např. protony, antiprotony, neutrony apod.)
polní – částice, které zprostředkují jednu ze základních interakcí. Jedná se o bosony. Jejich klidová hmotnost může být nulová (například foton a gluon) i nenulová (například intermediální bosony slabé interakce W+, W−, Z0).
Elementární částice nemají vnitřní strukturu a jsou považovány za bodové. Jsou základními objekty kvantové teorie pole.
Dělí se na částice látkové a polní; vhodnou rozlišovací charakteristikou je jejich spin:
Elementární částice látky jsou vesměs fermiony, tedy částice s poločíselným spinem. Patří mezi ně leptony (např. elektron, neutrino, pozitron, mion) a kvarky. Ke každé elementární částici látky existuje odpovídající antičástice.
Elementární částice pole (neboli intermediální částice) jsou bosony, tedy částice s celočíselným spinem. Patří sem např. foton, gluon nebo Higgsův boson.Všechny elementární částice standardního modelu již byly experimentálně pozorovány.
Různé fyzikální teorie předpovídají existenci dalších elementárních částic. Jedná se především o částice předpovídané na základě supersymetrie: skvarky, sleptony (např. selektron), gluino, neutralina a chargina. Mezi hypotetické částice lze v současné chvíli řadit také graviton. Jako příklad dalších hypotetických částic lze uvést např. tachyon nebo axion.
Do subatomárních složených částic patří ze známých částic hadrony, hypoteticky se předpokládají i jiné exotické složené částice, mimo jiné leptokvarky (složené z leptonů a kvarků zároveň), kvarkovogluonové vázané stavy či gluebally (složené z gluonů).
Hranice úrovní přitom nejsou ostré (proton je současně hadronem, atomovým jádrem i iontem vodíku H+; některé molekuly jsou jednoatomové).
Hadrony jsou složené částice, které mohou obsahovat kvarky a antikvarky. Hadrony jsou částice schopné vzájemného silového působení prostřednictvím silné interakce.
mezony – hadrony s celočíselným spinem složené z 1 kvarku a 1 antikvarku (patří mezi ně např. pion, kaon)
baryony – hadrony s poločíselným spinem složené ze 3 kvarků (patří mezi ně například proton, neutron, hyperony);a exotické nově objevené složené částice:
Atomové jádro je složeno z protonů a neutronů. Každý typ jádra obsahuje určitý počet protonů a neutronů (nuklid, izotop). Jadernými reakcemi lze měnit nuklid na jiný. Na studium atomového jádra se zaměřuje jaderná fyzika.
Atomy jsou nejmenší neutrální částice, na něž lze hmotu rozdělit chemickou reakcí. Atomy jsou složeny z malého, hmotného atomového jádra, které je obklopeno relativně velkým a lehkým elektronovým obalem. Každý typ atomu odpovídá určitému chemickému prvku (viz periodická tabulka).
Nerovnováha elektrického náboje mezi atomovým jádrem a elektronovým obalem vede ke vzniku iontů (kationty a anionty). Na atomy se zaměřuje atomová fyzika a také chemie.
Molekuly jsou nejmenší částice, na které lze hmotu rozdělit se zachováním vlastností dané hmoty (molekuly jsou tedy základní částice nesoucí vlastnosti celku). Každá molekula odpovídá určité chemické sloučenině nebo prvku. Molekuly jsou složeny z jednoho nebo více atomů. Studiem molekul se zabývá chemie.
Rovnice, které popisují mnohočásticové systémy, nebo jejich řešení, jsou často svou formou velmi podobné popisu přítomnosti nějaké částice, aniž by taková samostatná částice v daném systému opravdu existovala. Jedná se o určitý druh kolektivních kvantových stavů (víceatomové elektronové stavy v látce, například excitace atomové mřížky, vícenukleonové stavy v atomovém jádře apod.), které jsou nejen výpočetním konstruktem, ale mohou mít konkrétní reálné projevy (přenos energie, hybnosti, elektrického náboje, magnetického momentu, statistické chování podle spinu apod.). Označují se kvazičástice. Kvazičástice (někdy též „kolektivní excitace“) přestavují způsob, jak zjednodušit popis mnohočásticových systémů. Příkladem jsou elektronové díry, fonony, magnony nebo plazmony. Materiálové inženýrství umožňuje jejich vlastnosti pozměňovat.
Kvazičástice mohou mít velmi exotické vlastnosti, které jsou pro normální částice vyloučené. Například v zlomkovém kvantovém Hallově jevu se vyskytují kvazičástice s elektrickým nábojem rovným zlomkové části (například pětině) elementárního náboje; ve „dvourozměrných“ kvantových strukturách (jednoatomové vrstvy a podobně) je možno realizovat kvazičástice, jejichž statistické chování je mezi fermiony a bosony (anyony). Byly též prokázány kvazičástice chovající se jako magnetický monopól či s nulovou a dokonce i zápornou efektivní hmotností.
Virtuální částice je koncept kvantové teorie pole. Tyto částice nesplňují Pythagorovu větu o energii. Virtuální částice jsou však takové částice, které existují pouze ve velmi omezeném čase a prostoru (jako například tunelový jev). Virtuální částice se v mnoha směrech chovají jako reálné částice.

Obec Časy (německy Czas, za 2. sv. války Tschas) se nachází v okrese Pardubice, kraj Pardubický. Žije zde 230 obyvatel.
Územně identifikační registr ČR. Obec Časy v Územně identifikačním registru ČR [online]. Dostupné online.
Cat Fanciers' Association, zkráceně CFA, je největší severoamerická organizace chovatelů koček (působí však i mimo Severní Ameriku) a jedna z největších organizací chovatelů koček na světě.
Organizace byla založena ve Spojených státech amerických v roce 1906.  Ještě téhož roku se pod její záštitou konaly první výstavy. Organizace měla dlouhou dobu své ústředí v New Jersey (různá místa), v roce 2010 však bylo hlavní sídlo přesunuto do Alliance v Ohiu.CFA do současnosti zaregistrovala přes 2 000 000 ušlechtilých koček.Členy organizace jsou především chovatelské kluby ze Spojených států amerických a Kanady, ovšem silné zastoupení má CFA i ve východní Asii (Japonsko, Čína) a členské kluby najdeme i v Evropě.Pod záštitou organizace se každoročně uskuteční kolem 400 výstav ušlechtilých koček. Od roku 1994 je pak jednou do roka pořádána CFA International Cat Show (zatím vždy v některém městě USA), na které jsou předváděny nejlepší kočky z celé organizace.
Hlavním cílem organizace je zajišťovat kočkám ideální podmínky pro život. Organizace se angažuje v širokém spektru záležitostí týkajících se koček, od utváření legislativy přes podporu výzkumů až po servis chovatelům a vystavovatelům.Organizace také hájí zájmy chovatelů a vystavovatelů, kteří jsou jejími členy.
(stav k 9. 8. 2015)CFA uznává celkem 42 kočičích plemen. U barmské kočky jsou evropský typ a americký typ brány jako samostatná plemena s vlastními standardy. Balinéska a jávanka jsou brány jako dvě samostatná plemena, mají však společný standard, odlišné jsou pouze požadavky na zbarvení. S výjimkou perské a exotické kočky (exotická kočka je krátkosrstou varietou kočky perské) CFA nerozlišuje u plemen dlouhosrstou a krátkosrstou varietu (toto dělení uplatňuje až uvnitř jednotlivých plemen).

Katánie (italsky Catania) je druhé největší sicilské město a správní středisko stejnojmenného metropolitního města (odpovídající úrovni italských provincií). Leží na východním pobřeží Sicílie, na úpatí sopky Etny. Je to přístav a starobylé město rozsáhlého půdorysu, založené již v 8. století př. n. l.. Bylo ve své historii několikrát poničeno zemětřeseními a výbuchy sopky. Pod městem proudí řeka Amenano, která je vidět jen v jižní části náměstí „Piazza Duomo“.
Město pod jménem Katané založili Řekové kolem roku 730 př. n. l., o vládu nad ostrovem soupeřilo po tři století se Syrakusami. Pod nadvládu Říma se prosperující obchodní centrum východního Středozemí dostalo roku 263 př. n. l., pak už byly jeho osudy stejné jako ostatních území ostrova Sicílie.
Za druhé období rozkvětu město vděčí také dynastii španělských králů Aragonských a Bourbonů. Poničeno byla několikrát přírodními vlivy, zejména zemětřesením z roku 1693.
Část historického centra figuruje společně se 7 dalšími městy na jihovýchodě Sicílie na seznamu světového kulturního dědictví UNESCO pod souhrnným názevm „Pozdně barokní města v údolí Val di Noto“. jde převážně o stavby zbudované po zemětřesení z roku 1693.
Katedrála svaté Agáty na Piazza del Duomo, trojlodní bazilika s románským normanským chórem z 11. století, přestavěná po zemětřesení z roku 1693, arch. Girolamo Pallazotto. V jižní apsidě je kaple patronky města svaté Agáty se stříbrným sarkofágem sv. Agáty, každoročně uctívaným a neseným městem v procesí, které obchází trasu vyznačenou chrámy (Santa Agata le Vetere, Santa Agata alla Fornace). Přilehlé budovy patří arcibiskupské konzistoři, protější palác arcibiskupskému (dříve jezuitskému) archivu. Vpravo od hlavního vchodu do dómu je Dómská klenotnice a muzeum. Zde byly vykopány základy římských lázní, zbytky zdiva jsou dochovány například v jihozápadním nároží dómu.
Kašna Fontana dell Elefante na Dómském náměstí; vytvořil ji sochař Giovanni Battista Vaccarini s využitím římské (antické) sochy slona z lávového kamene z Etny (roku 1736),
kostel sv. Mikuláše s klášterem benediktinů v Aréně na návrší, monumentální barokní kostel s kupolí je dominantou města; konventní budovy a knihovna jsou dnes sídlem filozofické fakulty Univerzity
Collegiata = Kolegiátní chrám Panny Marie almužnice (Santa Maria Eleumosina) - významná stavba radikálního baroka z roku 1758
Hrad Castello Ursino byzantského původu, (založen kolem ropku 800 n.l.), vypleněn Araby, přestavěn kolem roku 1239 na sídlo císaře Fridricha II. Štaufského, roku 1393 suterén a přízemí zality lávou, kámen odstraněn archeologickým průzkumem z let 1999–2005; dnes sídlo Regionálního muzea (Museo civico), sbírky lapidária a galerie, příležitostné výstavy
Římské divadlo (Teatro romano) – amfiteátr pro 7000 diváků, založen na řeckých základech z 5 století př. n. l., přiléhá k němu další menší divadlo Odeon
Museo Belliniano – muzeum zdejšího rodáka, hudebního skladatele Vincenza Belliniho
římský amfiteátr (fragmenty zachycené archeologickým výzkumem pod náměstím), s podzemnmi chodbami; byl zbudován po vzoru římského Kolosea, pro 16 000 osob.
Radnice a sídlo městské policie – na Piazza dell Duomo; v průjezdu jsou vystaveny kočáry a nosítka pro poutní slavnost svaté Agáty
Univerzita (Università degli studi di Catania) - nejstarší univerzitu na Sicílii založil král Alfons Aragonský roku 1434; v současnosti má 12 fakult; budova byla postavena v barokním slohu po zemětřesení z roku 1693
Palazzo Biscari - palác zdejší šlechtické rodiny s bohatě zdobenými rokokovými interiéry
Palazzo del Toscano, - neorenesanční stavba z roku 1870, architekt Enrico Alvino, městská rezidence velkovévodů toskánských

„Catastrofuk“ je píseň velšského hudebníka, skladatele a producenta Johna Calea.
Poprvé jí zahrál dne 26. června 2008 při koncertu v sále Carling Academy v anglickém Oxfordu. V jeho koncertních setlistech zůstala po mnoho dalších let. Původně nesla název „Catastrophic“. Její studiová verze byla vydána až v září roku 2011 na EP nazvaném Extra Playful. V říjnu téhož roku byl představen videoklip k této písni. Jeho režisérkou byla hudebníkova dcera Eden Caleová. Cale ve videu chodí ve skafandru na cizí planetě; mimo něj v něm vystupují ještě tři děti při čajovém dýchánku. Ve studiové verzi je píseň v rychlém tempu a začíná nejprve hrou na akustickou kytaru, postupně se přidává fuzz basa doplněná o krátká sóla na elektrickou kytaru, občasně se zde vyskytuje i klavír, ale hlavně různé elektronické smyčky. Pojednává o tom, že se občas různé věci vymknou kontrole. Dne 21. dubna 2012, u příležitosti Record Store Day − dne, kdy jsou vydávána raritní vinylová alba na podporu nezávislým prodejcům, vyšlo album Extra Playful: Transitions obsahující remixy několika skladeb z tohoto EP. Autorem remixu písně „Catastrofuk“ je zde německý hudebník Alva Noto.

Caudron G.6 byl francouzský dvoumotorový dvouplošník s dvou až tříčlennou osádkou, užívaný v době první světové války jako průzkumný a lehký bombardovací letoun. Vznikl spojením upravených křídel a pohonných jednotek dřívějšího rámového Caudronu G.4 s novým trupem konvenční konstrukce. Francouzské armádní letectvo v letech 1917 až 1918 užívalo přes 500 vyrobených exemplářů, zejména k průzkumu a řízení dělostřelecké palby.
DAVILLA, Dr. James J.; SOLTAN, Arthur. French Aircraft of the First World War. Mountain View, CA: Flying Machines Press, 1997. ISBN 978-1891268090. Kapitola Caudron G.6, s. 158-162. (anglicky) 
TAYLOR, Michael J.H. Jane's Encyclopedia of Aviation. London: Studio Editions, 1989. ISBN 1-85170-324-1. S. 240. (anglicky) 
 World Aircraft Information Files. London: Bright Star Publishing Kapitola File 891, s. 17. (anglicky) 

Caviramus schesaplenensis byl druh ramforynchoidního ptakoještěra, který žil v období svrchního triasu na území dnešního Švýcarska. Fosilní pozůstatky tohoto létajícího plaza (PIMUZ A/III 1225) zahrnují pouze spodní čelist s vícehrbolkatými zuby. Zachovány jsou dva zuby, z toho jeden se třemi hrbolky a druhý se čtyřmi.
Čelist je lehká a dutá. Velké otvory (foramina) na přední části spodní čelisti nasvědčují přítomnosti jakéhosi keratinového pokryvu. Zuby jsou poněkud podobné dentici rodu Eudimorphodon, celkově je však čelist odlišná. Vzhledem k vzácnosti fosilních pozůstatků triasových ptakoještěrů představuje Caviramus vzácný objev.
Fröbisch, N.B.; and Fröbisch, J. (2006). "A new basal pterosaur genus from the upper Triassic of the Northern Calcareous Alps of Switzerland". Palaeontology 49 (5): 1081–1090.

Charge-coupled device – je elektronická součástka používaná pro snímání obrazové informace.
Carbonate compensation depth, karbonátová kompenzační hloubka – hloubka, pod níž nedochází k trvalému ukládání karbonátů.
CloneCD Control File – je textový popisovač (s příponou .ccd) používaný programem CloneCD, k označení vlastností CD/DVD diskových obrazů.

Císař Čcheng-chua (čínsky pchin-jinem Chénghuà, znaky 成化; 9. prosinec 1447 – 9. září 1487) vlastním jménem Ču Ťien-šen (čínsky pchin-jinem Zhū Jiànshēn, znaky 朱見深), od roku 1457 Ču Ťien-žu (čínsky pchin-jinem Zhū Jiànrú, znaky 朱見濡) z dynastie Ming vládl v letech 1464–1487 mingské Číně. Nastoupil po svém otci, císaři Jing-cungovi. Po převzetí vlády s novým rokem vyhlásil éru „Úplné změny“, Čcheng-chua. Název éry je používán i jako jméno císaře.
Narodil se jako Ču Ťien-šen císaři Jing-cungovi roku 1447. O dva roky později byl jeho otec v bitvě u Tchu-mu zajat Mongoly, sesazen a po návratu ze zajetí novým císařem Ťing-tchajem, mladším bratrem Jing-cunga, odsunut do ústraní v domácím vězení. V době otcova zajetí byl Ču ťien-šen jmenován korunním princem, po třech letech však o postavení následníka trůnu přišel. Až po Ťing-tchajově svržení a smrti roku 1457 se Jing-cung vrátil na trůn a Ču Ťien-šen, nyní přejmenovaný na Ču Ťien-žua, se opět stal korunním princem.
Na trůn nastoupil po otci v únoru 1464 v šestnácti letech. V prvních letech vlády zavedl novou politiku zahrnující snížení daní a posílení moci státu. Nicméně po čase se kladný účinek změn vyčerpal a v posledních letech jeho panování začali v Zakázaném městě dominovat eunuchové, nechvalně známí Wang Č’ a Liang Fang. Pozitivní prvky císařovy vlády byly postupně negovány jeho tendencí ke zvýhodňování oblíbenců namísto povyšování schopných. To vedlo k rozšíření korupce a obohacování protekcionářů na úkor státní pokladny. Po celé zemi vypukly rolnické revolty, ale byly rázně potlačeny. Císař vládl více autokraticky než jeho předchůdci, když posílil tajnou policii sledující nálady v zemi.
Na císaře měla velký vliv Wan Čen-er, palácová dáma starší než on. Stala se jeho oblíbenou ženou zejména po porodu syna roku 1464; dítě brzy zemřelo, ale paní Wan si udržela moc nad císařem i nad jeho harémem – s věrnými eunuchy nutila ostatní ženy k potratům, otěhotněly-li s císařem, nevyhýbala se ani otrávení matek i dětí, pokud porodily. Až roku 1475 se císař mohl dozvědět o existenci svého pětiletého syna Ču Jou-tchanga, do té doby přežívajícího v utajení.
Čcheng-chua se považoval za velkého válečníka a věnoval armádě velkou pozornost. V boji proti Mongolům dosáhla v 70. letech 15. století reorganizovaná mingská vojska podstatných vítězství, prvních od roku 1449. Budovaly se obranné zdi v Šen-si a Šan-si, základ dochované Velké čínské zdi. Ve spojení s Koreou Číňané úspěšně válčili s džürčenskými kmeny ve východním Mandžusku.
Čcheng-chua zemřel roku 1487 po třiadvaceti letech vlády, na trůn po něm nastoupil Ču Jou-tchang jako císař Chung-č’.
Čcheng-chua se narodil 9. prosince 1447, jeho vlastní jméno bylo Ču Ťien-šen, Čcheng-chua bylo jméno jeho panovnické éry. Byl nejstarším synem císaře Jing-cunga a jedné z jeho vedlejších manželek, paní Čou.Roku 1449 byl jeho císařský otec zajat Mongoly v bitvě u Tchu-mu. Poté v čele vlády prozatímně stanul mladší bratr zajatého císaře Ču Čchi-jü a současně byl Ču Ťien-šen prohlášen následníkem trůnu. O několik dní později se Ču Čchi-jü stal císařem, znám je jako císař Ťing-tchaj. Roku 1450 Mongolové zajatého Jing-cunga vrátili Číňanům, ale Ťing-tchaj ho uvrhl do domácího vězení. Ču Ťien-šen zůstal následníkem do roku 1452, kdy byl degradován na knížete z I (沂王). Žil oddělen od rodičů ve špatných materiálních podmínkách a pod tlakem situace začal koktat. Nový následník, jediný syn Ťing-tchaje, však zemřel už roku 1453. Nástupnická otázka zůstala otevřená a pozice Ču Ťien-šena nejistá, dokud koncem roku 1456 Ťing-tchaj neonemocněl. Nejistotu využili stoupenci Jing-cunga, kteří v únoru 1457 provedli převrat a dosadili Jing-cunga zpět na trůn.Ču Ťien-šena 1. března 1457 otec jmenoval korunním princem. Současně mu změnil jméno z Ťien-šen na Ťien-žu, patrně protože původní jméno vybrané roku 1449 Ťing-tchajem bylo pro Jing-cunga nepřijatelné.Ču Ťien-šen byl malíři zobrazován jako spíše robustně stavěný, s plnými tvářemi, bystrýma očima, velkými ušními lalůčky a zastřiženým knírem a bradkou. Stejné středoasijské rysy jsou vidět na portrétech jeho předků až po prapraděda. Jeho syn a nástupce, přestože také bradatý, byl drobnější a i další císaři byli jižního gracilního typu. Jako dítě Ču Ťien-šen reagoval pomalu a navíc koktal. Jing-cung měl proto pochybnosti o jeho inteligenci a schopnosti vládnout, nicméně velcí sekretáři (především Li Sien) ho přiměli k zachování nástupnictví pro nejstaršího syna.Jing-cung zemřel 23. února 1464. Následující den byla jmenována dvanáctičlenná císařská rada, která měla projednávat vládní politiku a radit mladému císaři. V radě bylo šest úředníků: velký sekretář Li Sien, ministr státní správy Wang Ao, ministr daní Nien Fu, velký sekretář Pcheng Š’, ministr vojenství Ma Ang (1399–1476) a velký sekretář Čchen Wen (1405–1468), čtyři eunuchové: Liou Jung-čcheng, Sia Š’, Fu Kung, Niou Jü a dva vojáci: Sun Ťi-cung, markýz z Chuej-čchang, a Sun Tchang, markýz z Chuaj-ning. Na trůn Čcheng-chua usedl 28. února 1464.
Při převzetí vlády už byl pod vlivem své oblíbenkyně Wan Čen-er, původně služebné jeho babičky, císařovny Sun, a plnil jí jakákoli přání. Inteligentní a cílevědomá Wan byla zprvu jeho chůvou, později konkubínou. Při nástupu Čcheng-chuy na trůn jí bylo 34 let, dvakrát více než sedmnáctiletému císaři.
Konflikty mezi ženami uvnitř Zakázaného města se nepříznivě odrazily na císařově prestiži. První incident nastal hned v den nástupu na trůn, když vzplanula diskuze nad titulem Jing-cungovy vdovy, císařovny Čchien. Podle řádů měla dostat titul císařovna vdova (chuang-tchaj-hou), ale císařova vlastní matka paní Čou si tentýž titul nárokovala také. Byla sice jen druhořadou manželkou Jing-cunga, ale nyní matkou panujícího císaře, a proto požadovala stejný status jako excísařovna Čchien. Paní Čou argumentovala též svou věrností Jing-cungovi, za kterou zaplatila strádáním s ním v domácím vězení v letech 1450–1457.V konfliktu mezi matkou a nevlastní matkou císař nechal úředníky vyjádřit jejich mínění a tajně je k tomu povzbuzoval, otevřeně však jednal se zdánlivou neochotou. Na návrh Pcheng Š’a a Li Siena dostaly obě titul chuang-tchaj-hou, ale císařovna Čchien s přidanými před ním znaky Cch'-i (慈懿, „laskavá“). Paní Čou to vnímala jako diskriminaci a soustavně tlačila na své zrovnoprávnění. Mladý císař od hádajících se císařoven utíkal k paní Wan.Po nástupu na trůn si Čcheng-chua vzal za císařovnu paní Wu, která se však vzápětí dostala do konfliktu s paní Wan a požadovala její bičování za nezdvořilost. Měsíc po svatbě proto panovník císařovnu zavrhl a zbavil titulu. Žila pak v ústraní v Zakázaném městě ještě 45 let. Ještě téhož roku 1464 se novou císařovnou stala paní Wang, která si dávala pozor, aby paní Wan nezkřížila cestu. Zůstala bezdětná a uchránila se tak její nepřízně.Roku 1466 paní Wan porodila císařovi syna a obdržela hodnost „urozená dáma“ (kuej-fej). Jejich syn do roka zemřel a další děti neměla, ale ostře císaře střežila a ostatní ženy nutila k potratům, aby jejich případný syn neohrozil její postavení. O několik let později měl císař syna od jiné konkubíny, jmenoval ho v prosinci 1471 následníkem, ale dítě brzy zemřelo. Historikové se všeobecně domnívají, že v jeho smrti měla prsty paní Wan.
Dvůr a vláda byli hluboce znepokojeni chybějícím dědicem a vlivem paní Wan, úředníci ji v podáních císaři kritizovali, císař je však odmítal s tím, že se vměšují do jeho soukromých záležitostí. Až když si v červnu 1475 povzdechl, že v osmadvaceti letech ještě nemá dědice, přítomný eunuch ho impulsivně upozornil na existenci pětiletého syna vychovávaného excísařovnou Wu.Císař měl totiž o několik let dříve aférku s dívkou z Kuang-si příjmením Ťi, patrně jaoskou zajatkyní přivedenou do paláce kolem roku 1467. Roku 1469 se seznámila s císařem a otěhotněla. Paní Wan těhotenství odhalila, ale eunuchové nesplnili její příkaz k podání prostředku vyvolávajícího potrat a místo toho matku skryli v komnatách excísařovny Wu, kde 30. července 1470 porodila chlapce. Následujících pět let matka i dítě žili ve skrytu u paní Wu.Nadšený císař syna uznal, dal mu jméno Ču Jou-tchang a přemístil ho do bezpečí pod ochranu císařovny vdovy Čou. O měsíc později paní Ťi zemřela za podezřelých okolností. Císař se poté odstěhoval z paláce obývaného paní Wan a svého dědice před paní Wan chránil. Císařovna vdova Čou následníka dokonce varovala, aby při návštěvách paní Wan nic nejedl ani nepil.
Císař po roce 1475 evidentně žil nezávisleji na paní Wan, protože v letech 1476–1487 mu pět žen dalo jedenáct synů a šest dcer. Přestože císař s ní nadále nežil, jeho oddanost vůči ní nepolevila a snad ji podporou jejích činností chtěl kompenzovat svou nepřítomnost. V druhé polovině své vlády totiž jen zřídka omezoval její aktivity, často ilegální. Její agenti se angažovali v Jün-nanu v těžbě mědi, stříbra, zlata a drahokamů, v zahraničním obchodu, lovu perel v Kuang-tungu, výběru daní na dolním toku Jang-c’-ťiang, obchodu se solí. Roku 1483 si jeden z eunuchů při nákupu starožitností v Su-čou vedl tak arogantně, že místní úředníci a džentry skoro sáhli po zbraních. Poté, co se císař dozvěděl o jeho nepřístojnostech, nechal ho popravit. Její hlavní eunuch Liang Fang řídil císařský sklad v Pekingu, což mu dávalo možnost prodejem zboží za přemrštěné ceny zakrývat prodej úřadů organizovaný paní Wan.Přese všechny stížnosti císař paní Wan nijak nepotrestal. Naopak trestal úředníky protestující proti jejímu zneužívání moci, nepřiměřeným výdajům a korupci, takže si podržela nemalý vliv až do své smrti roku 1487.Jiným nechvalně známým eunuchem éry Čcheng-chua byl Wang Č’, původem Jao zajatý a vykastrovaný během protipovstaleckých tažení 60. let. Dostal se mezi služebníky paní Wan, měl však jen nevýznamné posty, dokud nebyl roku 1477 postaven do čela Západního křídla (Si-čchang), tajné policie doplňující již dlouho existující Východní křídlo. Záhy se dostal do sporu s velkým sekretářem Šang Luem a ministrem vojenství Siang Čungem a dosáhl jejich odvolání. Tehdy se ve funkcích drželi jen ti, kteří těsně spolupracovali s paní Wan, nebo ti co se stáhli a mlčeli. Wang Č’ terorizoval elitu metropole několik let, než byl roku 1482 odeslán z Pekingu na inspekci pohraničních vojsk. Roku 1483, poté, co důvěru císaře získala obvinění předložená jeho konkurentem z Východního křídla, ho císař přeložil do oddílu strážícího císařské hrobky v Nankingu.
Po desetiletích deprese se ve druhé polovině 15. století ekonomika Číny i okolních zemí začala vzpamatovávat. Bodem obratu byl růst těžby drahých kovů od 60. let. Těžba se zvedla mírně v Číně, jihovýchodní Asii, západní Africe a podstatně v Evropě. To vedlo k růstu dovozů východního zboží (pepře, koření, porcelánu) do střední Asie, na Blízký východ a do Evropy. V Číně se opětně rozběhly porcelánky v Ťing-te-čenu, obchod na jihovýchodním pobřeží vzkvétal. Mingská keramika se nejen vrátila na asijské a africké trhy, ale v 80. letech 15. století se dostala až do Evropy. Ťingtečenské výrobky éry Čcheng-chua patří designem i zdobením mezi nejlepší porcelán mingské éry. Zvláštní význam má rozvoj polychromie (tou-cchaj, 鬥彩, doslova „soupeření barev“), v následujícím století obdivované a napodobované.Obchod podpořilo i zrychlení dopravy, když po velkých záplavách ve střední a jižní Číně roku 1465 nastoupila vlna výstavby mostů. Rozvíjelo se hedvábnictví; v 70. a 80. letech 15. století se výroba hedvábí v Ťiang-nanu přesunula s měst na venkov, takže v okolí jezera Tchaj-chu se doslova v „každé vesnici“ tkalo hedvábí. Vzestup hospodářství přinesl hluboké změny, růst měst i obchodu, zvláště na jihu a jihovýchodě, podpořený expanzí zahraničního obchodu po roce 1470 a dovozem japonského stříbra. Hospodářský růst přinesl bezprecedentní monetizaci ekonomiky.Od uzavření mincoven ve 30. letech 15. století trval nedostatek měďáků. Příležitosti se chopili padělatelé. Občas se objevující návrhy bojovat se soukromou mincí obnovením státních ražeb byly odmítány a tak sítě ilegálních mincoven prosperovaly a jejich „nové mince“ vytlačovaly staré Jung-leho (vládl 1402–1424) měďáky i z pekingských trhů. Soukromé mince byly horší kvality, s příměsí cínu nebo železa viditelně odlišné, nicméně vzácnost starých ražeb nedávala obchodníkům na výběr a používali i tyto padělky, byť je brali za 1/2 až 1/3 nominální hodnoty. Někteří však nebrali žádné mingské mince, jiní se omezili na stříbro. Dělníci vyplácení v nekvalitních mincích na to dopláceli polovičním reálným příjmem. Mince proto mizely z oběhu a stát, podobně jako dříve se státovkami, se je snažil podpořit vyžadováním plateb v nich. Od 1465 tak bylo možno platit komerční poplatky ve státovkách i mincích. Vláda současně odmítala uvolnit mince ze státních pokladnic nebo odlévat nové.Problémy s penězi poznamenaly i zahraniční obchod. Japonské mise z let 1468, 1477 a 1483 byly poznamenány úpornou snahou Japonců o návrat ke stavu za Jung-leho, kdy měnili své zboží za měďáky ve výhodnějším kurzu než mohli dosáhnout na trhu. Naopak cílem mingských úřadů byla minimalizace plateb v mincích a jejich náhrada hedvábím a jiným zbožím; také se pokoušely přinutit Japonce akceptovat „nové mince“ v nominální hodnotě, což Japonci považovali za zlodějnu. Mince se proto do Japonska dostávaly zejména podloudným obchodem.
Přes rozvoj obchodu, řemesel a měst nebyl stav zemědělství dobrý. Počet obyvatel mingské říše byl vysoký a dále rostl, ale koncem 15. století přetrvávalo relativně chladnější klima, které rolníkům nepřálo. Důsledkem byly hladomory v různých regionech severní a střední Číny, zejména v 60. letech, a vysoké ceny potravin – začátkem 70. let stála rýže dvaapůlkrát více než ve 30. letech 15. století. Bandité se množili dokonce i v okolí metropole. Vláda se snažila obyvatelstvu pomoci, organizovala stavbu zavlažovacích kanálů, při hladomoru v pekingské metropolitní oblasti poskytla obyvatelstvu proso ze státních zásob a nabízela uprchlým rolníkům návrat do jejich domovů, případně i prozatímní ubytování, přičemž jim poskytovala setbu, hospodářská zvířata a pětileté osvobození od daní.V éře Čcheng-chua rozloha císařských statků vzrostla z nevelké velikosti na více než 80 tisíc hektarů; do začátku 16. století se zvětšily ještě šestnáckrát. Jejich výnosy byly osobním příjmem panovníka. Osobní panství panovníka se setkalo s nevolí úředníků, jistý cenzor marně namítal, proč císař konkuruje statkářům, když mu patří celá země. Rozsáhlá panství získávaly rozhodnutím panovníka i císařovny vdovy, následník trůnu, příbuzní císařoven, eunuchové a různí oblíbenci, což stejně jako v případě císařských statků poškozovalo původní vlastníky půdy, změněné na nájemce, i státní pokladnu. Nejen císař a jeho okolí, ale i bohatí statkáři zvětšovali své pozemky na úkor ruinovaných drobných rolníků. Zejména v Ťiang-nanu tento vývoj kontrastoval s raným mingským obdobím, kdy vláda tamní velké pozemkové vlastníky omezovala a držela pod přísnou kontrolou.
Císař byl známý jako schopný kaligraf; zachoval se jeho svitkový barevný obraz mytologického bojovníka s démony Čung Kchueje nazvaný Suej-čao ťia-čao (歲朝佳兆, Hodně štěstí k Novému roku) z roku 1481. Oblíbil si divadlo a hudbou a měl vlastní skupinu herců-eunuchů. Roku 1478 složil několik poém, nyní ztracených, roku 1483 napsal předmluvu k Wen-chua ta-šun (文華大訓), souboru ponaučení pro následníka. Podpoře císařského paláce se těšil buddhismus – na císařův příkaz bylo roku 1473 západně od Pekingu postaveno pět pagod v indickém stylu, patrně jediné takové v pekingské oblasti.Nicméně většina konfuciánců se k buddhismu a buddhistickým metodám kultivace osobnosti stavěla odmítavě, kupříkladu tehdejší přední neokonfuciánec Chu Ťü-žen. K významným postavám tehdejšího intelektuálního života patřil i Čchen Paj-ša, učenec z Kuang-tungu, který vychoval řadu významných učenců a úředníků.
Čcheng-chua byl osobně velkorysý, neusiloval o pomstu za ústrky svého dětství. S všeobecným souhlasem rehabilitoval nespravedlivě postižené z dřívějších dob, schvaloval opatření na pomoc oblastem postiženým hladomorem. Roku 1468 císař rozkázal zbít tři chanlinské akademiky, kteří se dostali do sporu s císařovnou vdovou Čou ohledně výzdoby při svátku lampionů. Obecně však Čcheng-chua nechával hodnostáře zbít jen zřídka, na rozdíl od ostatních císařů dynastie.Ve vojenských i civilních záležitostech dal na rady velkých sekretářů a ministrů. Cenil si přímé a schopné státníky, ale dovolil paní Wang prosazovat nevhodné muže a při celkové nerozhodnosti se ve vládních diskuzích přelétavě přidával na tu či onu stranu. Jeho smířlivost omezila frakční soupeření, když jako jediný přetrvávající rozpor zůstala rivalita mezi seveřany a jižany, císařem o něco více preferovanými. Ze tří velkých sekretářů při nástupu Čcheng-chuy na trůn byl ze severu pouze Li Sien, kdežto Čchen Wen a Pcheng Š’ pocházeli z Ťiang-si.Po roce 1464 měl nejvlivnější postavení ve vládě velký sekretář Li Sien, který dominoval i v posledních letech života Jing-cunga. Li Sien obsadil významné posty v administrativě svými kandidáty, vesměs schopnými a respektovanými muži. Jeho moc nebyla pociťována jako nepřiměřená, neboť při rozhodování vždy preferoval diskuzi. Zejména personální otázky vždy konzultoval s ministry státní správy (v případech úředníků) a vojenství (u důstojníků).Původní velké sekretáře postupně doplnili a nahradili brilantní učenci Liou Ting-č’ († 1469) a Šang Lu (odvolaný roku 1477). Císař však do sekretariátu jmenoval i oportunistické a bezprincipiální Wan Ana († 1489) a Liou Ťiho († 1493). V posledních letech Čcheng-chuovy vlády měli silné postavení nechvalně známí eunuchové Wang Č’ a Liang Fang. Též kamarila kolem paní Wan měla nelichotivou reputaci. Pod jejich vlivem se císař vzdálil úředníkům a jeho ministři roky čekali na osobní setkání s panovníkem.
V průběhu 15. století rostl počet eunuchů císařského paláce a stále více jich sloužilo v civilních i vojenských funkcích i v provinciích. Koncem 15. století bylo eunuchů ve službě přes 10 tisíc a jejich počet se prakticky vyrovnal počtu regulérních civilních úředníků. V následujícím století ho dokonce předčil.Eunuchové měli na starosti velký díl vojenských záležitostí, dohled nad nákupem koní v zahraničí a většinou (tributárního) zahraničního obchodu, výrobou zbraní, státní výrobou hedvábí, brokátu a porcelánu, obstarávání a dopravou potřeb dvora, spravování paláce, císařských hrobek. V neposlední řadě řídili i tajnou službu, jejíž činnost poskytovala nejvíce důvodů ke stížnostem. Protesty proti zvůli tajné služby, kvůli které žili úředníci, obchodníci i běžní obyvatelé metropole ve strachu ze zatčení a mučení, neměly úspěch. Naopak stály kariéru ministra Siang Čunga a sekretáře Šang Lua.Výše uvedené záležitosti spravovala eunušská byrokracie nezávisle na civilních úřadech. Za Čcheng-chuy se rozšířila a upevnila a její moc začala být i formálně uznávána – příkladem bylo jmenování eunuchů do císařské rady sestavené po smrti Jing-cunga. Příkladem růstu moci eunuchů byl systém přezkumu soudních kauz. Prováděli ho „tři soudní úřady“, totiž cenzorát, ministerstvo trestů a Velký odvolací soud (Ta-li s’). Každý podzim přezkoumávaly rozsudky smrti a potvrzovaly je, zmírňovaly či vracely k došetření. Od 40. let 15. století někdy v poradách eunuši zastupovali císaře, v éře Čcheng-chua se vliv eunuchů dále zvýšil a neváhali v těchto poradách prosazovat své mínění proti velkým sekretářům a úředníkům.
Čcheng-chua měl za svůj vzor válečnické císaře Süan-teho a Jing-cunga, svého praděda a děda. Snažil se o aktivní vojenskou politiku a neváhal s odměňováním generálů (za vojenské úspěchy jmenoval devět hrabat a jednoho markýze).V éře Čcheng-chua bylo v systému wej-suo základem mingské armády cca 500 pluků (wej) složených z praporů (suo) rozmístěných po říši. Teoreticky v nich mělo být na 3 miliony vojáků, reálný stav byl sotva poloviční. Spravovány byly pěti hlavními vojenskými komisemi. V Pekingu a okolí bylo posádkou přes 70 pluků císařských gard, které teoreticky měly mít dalších milion mužů, ale jejich skutečný početní stav byl mnohem nižší. Navíc mnoho jejich vojáků pracovalo jako dělníci, naopak byly jmenovány (a placeny) desetitisíce nadpočetných důstojníků. Císařské gardy nepodléhaly pětici hlavních vojenských komisí. Nepodléhalo jim také devět obranných oblastí podél severní hranice, které disponovaly cca 300 tisíci vojáků, lépe zásobených a cvičených než vnitrozemské oddíly.V poslední třetině 15. století už byla vojenská kvalita dědičného důstojnictva mnohem nižší a jeho sepětí s trůnem slabší než počátkem století. Namísto nekompetentní druhé či třetí generace potomků kdysi úspěšných vojevůdců tak řídili vojenské záležitosti spíše civilní úředníci a eunuši věnující se vojenské kariéře. Armády nyní vedli úředníci věnující se i vojenským záležitostem, k nejpřednějším z nich patřili Chan Jung (1422–78), Wang Jüe (1426–99), Siang Čung (1421–1502) a Ma Wen-šeng (1426–1510).
Čcheng-chua vzápětí po nástupu na trůn zavedl výběr důstojníků ve speciálních zkouškách. Více se však vojenské zkoušky rozšířily v 70. letech 15. století. Současně císař radikálně zreformoval vojenský výcvik pluků pekingské posádky. Dosud byli vojáci z provincií posíláni do tří velkých táborů, ve kterých probíhal výcvik pěchoty (v Táboru pěti armád), jízdy (v Táboru tří tisíc) a jednotek vyzbrojených střelnými zbraněmi (v Dělostřeleckém táboru). V květnu 1464 císař přikázal obnovit jednotný výcvikový sbor (existující už v letech 1449–1457) a rozdělit ho na dvanáct divizí po deseti tisících lidech. Vojáci sboru byli vybráni z více než 300 tisíc vojáků tří táborů, přespočetní se vrátili zpět do provincií.Smyslem opatření bylo ve smíšených divizích naučit taktické souhře pěchotu, jízdu a jednotky vyzbrojené střelnými zbraněmi, předtím ve třech táborech cvičených samostatně. Celkové velení nad těmito divizemi měl markýz Sun Ťi-cung, fakticky po vojenské stránce divize vedl eunuch Liou Jung-čcheng, 73letý veterán Jung-leho časů. V každé divizi byl zástupcem velitele eunuch, jehož funkce se nazývala ťien-ťiang nej-čchen, palácový dozorčí nad střelnými zbraněmi. Střelné zbraně byly totiž ostře hlídány císařovým nejdůvěryhodnějším personálem. Od poloviny 70. let byly (v důsledku vlivu Wang Č’a) divize kompletně pod velením eunuchů.Nově vycvičený pekingský sbor se účastnil úspěšných kampaní na severní hranici – porážek Mongolů roku 1471, 1473 a 1480 a Džürčenů v letech 1467 a 1479. V bojích jeho vojáci získali reputaci krutých zabijáků, což v případě povstání v západním Šen-si roku 1478 vedlo k jejich uvedení do pohotovosti, ale na radu Pcheng Š’a zůstali v Pekingu; obával se totiž o civilní obyvatelstvo v případě jejich nasazení. Nicméně malé oddíly byly použity proti povstalým kmenům Jao v Kuang-si. V pozdějších letech sbor oslabil, když byl částečně využíván jako pracovní síla pro veřejné i soukromé práce, a stal se proto předmětem kritiky; v počátcích éry Čcheng-chua však byl silný a efektivní.
Povstání Jaoů v Kuang-si v čele s kmenovým vůdcem Chou Ta-kouem nazrávalo od 50. let a vypuklo roku 1464. Současně se vzbouřili i Miaové a Čuangové. Centrum povstání bylo v horské krajině 120–160 km severozápadně od sídla prefektury Sün-čou (dnes Kuej-pching). Rebelové nepříjemně překvapili Číňany přenesením bojů z hor do hustě osídlených pobřežních oblastí Kuang-tungu. Povstání a pohyby vojsk se rozšířily i do jižního Chu-kuangu, Kuej-čou a Ťiang-si. Místní hodnostáři doufali, že Jaoy uklidní amnestií a dary. Ministr vojenství Wang Chung však rozhodl o rázné odpovědi. Jmenoval do čela expediční armády generála Čao Fua, vojsko však fakticky vedl jeho zástupce Chan Jung, nový guvernér Kuang-tungu. K dispozici měli 30 tisíc vojáků, včetně tisícovky obávaných mongolských jízdních lučištníků, a na 160 tisíc mužů místních sil. Roku 1466 Chan Jung ve dvou kolonách, které přitáhly od severu z Chu-kuangu a od západu z Kuang-tungu, zaútočil na jádro povstaleckého území a v sérii urputných bitev je dobyl. Pacifikace regionu trvala ještě několik let. Chan Jung, který zůstal na jihu do roku 1468, reorganizoval místní správu zřízením nového kraje v místě, posílením koordinace mezi úřady Kuang-tungu a Kuang-si a vtažením jaoských předáků do mingské správy.Povstání Chou Ta-koua bylo nejsilnější vzpourou menšinových národů jihozápadu konce 15. století, ne však jedinou. Miaové se bouřili společně s Jaoy i v následujících letech různě po jihozápadní Číně. Na pomezí Kuej-čou a Chu-kuangu je opakovaně porážel generál Li Čen, který šířil mezi porobenými národy strach a hrůzu; pobil se svou armádou tisíce miaoských rebelů roku 1467 a znovu v letech 1475–1476. Na pomezí Kuej-čou a S’-čchuanu proběhlo jiné povstání v letech 1466–1468, k jeho potlačení byla vyslána armáda v čele s ministrem vojenství Čcheng Sinem. I zde se povstání opakovalo, v letech 1477–1480. Další série miaoských rebelií postihla v 60. a 70. letech jižní S’-čchuan a byla zadušena silou tamním guvernérem Čang Canem, který střídavě bojoval s Miaoy na jihu provincie a Tibeťany na severozápadu.Bouřili se i Čuangové, kvůli používání otrávených střel obávaní bojovníci. V bojích s Chou Ta-kouem byli najati proti Jaoům, ale do konce 15. století se dvakrát postavili proti mingské vládě.
Ťing-siangské povstání v letech 1465–1476 bylo největším čínským povstáním v 15. století a snad i největším sociálním otřesem mingského státu mezi občanskou válkou 1399–1402 a povstáním Li Š’-čchenga v závěrečných letech mingské doby. Jméno neslo po prefekturách Ťing-čou a Siang-jang v severozápadním rohu Chu-kuangu.
V raném mingském období byly prefektury Ťing-čou a Siang-jang prakticky pusté, ale od 30. letech 15. století se začala zalidňovat ilegálními přistěhovalci. V 60. letech severní Čínu a dolní a střední tok Jang-c’-ťiang opakovaně postihovaly hladomory. Počet uprchlíků v oblasti Ťing-siang žijících nezávisle na státu proto vzrostl na necelé dva miliony. Do čela se jim postavil Liou Cchung, který sjednotil drobné lupičské bandy, prohlásil se králem z Chan a začal vytvářet vlastní administrativu a organizovat desetitisícovou armádu. Vláda odpověděla vysláním vojsk v čele s veteránem ze severních hranic Ču Jungem, hrabětem z Fu-ning, a Paj Kuejem, ministrem prací. Ti roku 1465 shromáždili vojska z několika provincií, včetně oddílů Li Čena z Chu-kuangu, a rozdrtili povstání. Sám Liou Tchung padl do zajetí v létě 1466.Problém se slabostí úřední správy zůstal, a když se do regionu roku 1470 kvůli hladomoru nahrnulo dalších 900 tisíc lidí, vypukla nová vzpoura. K potlačení povstání byl vyslán Siang Čung, tehdy hlavní cenzor. V provincii Chu-kuang sebral, s pomocí Li Čena, 250tisícovou armádu. S ní rebelii rozdrtil, přičemž nechal stovky lidí popravit, tisíce poslat do vyhnanství a 1,5 milionu navrátit do jejich domovin.Lidé se však do regionu začali vracet a v létě 1476 se opět vzbouřili. Tehdy vláda vyslala do oblasti k prozkoumání sociálních a hospodářských podmínek cenzora Jüan Ťiea a v metropoli se rozvinula živá diskuze o možnostech řešení problému. Vláda se rozhodla řešit problémy pomocí sociálních a organizačních opatření v regionu a pověřila Jüan Ťiea jejich zavedením. Jüan Ťie uznal práva přistěhovalců na jimi obdělávané pozemky a zaregistroval přes 113 tisíc rodin s 438 tisíci členy. Na jeho návrh bylo zřízeno několik nových okresů a koncem roku 1476 i nová prefektura Jün-jang. V sídle nové prefektury vzniklo obranné vojenské velitelství s kompetencí i pro přilehlé okresy sousedních provincií. Za rok práce se mu podařilo zavedením řádné správy stabilizovat situaci a uklidnit region.
Mingská přítomnost za hranicí vlastní Číny byla jen formální, omezovala se na udělování titulů, hodností a obchodních privilegií, bez zasahování do života dotčených útvarů. Státy a kmeny na sever a severozápad od mingské Číny měly zájem o styky a obchod s Mingy; početnost i frekvence tributních poselstev proto rostla. K nevoli Číňanů ale Mongolové neváhali s nájezdy, kterými si chtěli vynutit rozšíření obchodu a více železa, zrna, řemeslných výrobků a luxusního zboží. Mingské tituly mohly podpořit legitimnost vlády obdařených, přinášely právo na obchod ve formě tributních vztahů a mingská vláda se mohla cítit zavázána k diplomatické a vojenské pomoci dotyčným. Neplynula z nich však žádná úřední moc vůči poddaným, jako ve vlastní Číně. Ani Číňané neměli iluze o své moci v severních stepích, nepromeškali však žádnou příležitost k rozšíření svého vlivu a prestiže.Za Čcheng-chuy se mingské zájmy ve střední Asii omezily na pokus o získání kontroly nad Chami, městem na Hedvábné cestě v dnešním Sin-ťiangu. Jeho ujgurští vládci vyznávali islám; uznávali mingskou svrchovanost a od mingských císařů obdrželi titul wang (král). Vládce Chami byl začátkem 70. let 15. století zabit knížetem přišlým z Mongolistánu, který se prohlásil sultánem Turfanu a vzápětí se dostal do války s „pohanskými“ (tj. nemuslimskými) Ojraty. Boje probíhaly na severozápadě jeho území v údolí Ili. V Pekingu zatím ministři diskutovali, zda střety a neklid v Chami vyřešit vojensky nebo diplomaticky (přerušením styků).Roku 1473 se Mingové pokusili dosadit do Chami starou vládu. Bylo vysláno malé čínské vojsko podpořené dvěma mongolskými kmeny (největšími z mingských spojenců žijících mezi Čínou a Chami). Mongolů bylo 30 tisíc. Ale když spojenci došli k Chami, zjistili, že je nepřátelská armáda obešla, načež se Mongolové stáhli k obraně svých domovů. Osamocený čínský oddíl byl Turfanci snadno zlikvidován. Opětovně se začali Číňané do poměrů v Chami vměšovat až od začátku 90. let 15. století.
V Mandžusku tamní džürčenští kmenoví náčelníci, kterých bylo 384, drželi formální mingské tituly velitelů pluků (wej). Obnovení mingské vojenské moci Čcheng-chua využil k útokům na Džürčeny v letech 1465 a 1479. Tažení proběhla s pomocí korejských vojsk a uspěla, když oslabila ťienčouské džürčenské kmeny a zanechala je rozdělené až do počátku 17. století.Vzhledem k nejasné a proměnlivé politické situaci v Mongolsku o ní měli Číňané jen mlhavé představy. Mongolové byli v druhé polovině 15. století rozděleni na Urianchajce severně a severovýchodně od pekingské oblasti, tümedské Mongoly severně od Šan-si a ordoské Mongoly v Ordosu severně od Šen-si. Obyvatelstvo dnešního Mongolska žijící za těmito skupinami Číňané označovali za Tatary. A konečně na severozápadě podél čínsko-mogolské hranice a Hedvábné stezky se rozkládala řada malých knížectví. Ze všech mongolských skupin byli Urianchajci nejstabilnější a nejtěsněji spojeni s Mingy.Roku 1468 povstali Mongolové v Ku-jüanu, jednom z pohraničních velitelství ležícím na půl cestě mezi Si-anem a Lan-čou. Tamější Mongolové zde byli usazeni od konce 60. let 14. století a podléhali vlastním dědičným náčelníkům. V červnu 1468 z nejasných příčin povstali, opevnili se v horách severně od města a rozdrtili místní mingské oddíly. Poté vláda na místo vyslala armádu v čele se Siang Čungem a Ma Wan-šengem, tehdy hlavním cenzorem sloužícím jako guvernér Šen-si. Na podzim 1468 armáda zaútočila a během několika měsíců rebely zlikvidovala, poslední počátkem roku 1469.Incident v Ku-jüanu u části pekingských hodnostářů vzbudil obavy z Mongolů usazených na čínském území a jejich eventuálního spojení s Mongoly za hranicí a dokonce i s Tibeťany. Současně totiž (roku 1468 i 1469) útočili nájezdníci z Mongolska na Jü-lin. Velitelé reorganizované pekingské posádky zdůrazňovali nebezpečí. Toužili totiž po boji, aby mohli vyzkoušet své oddíly a získali kořist a slávu. Proti nim se postavili velcí sekretáři Pcheng Š’ a Šang Lu, kteří namítali, že rebelie je poražena.Vyřešení situace dostal za úkol Wang Jüe, nejschopnější ze stoupenců válečné strany spojených s eunuchy a dvořany, přeložený koncem roku 1469 do Jü-linu. Roku 1470 v sérii bitev porazil mongolské nájezdníky. Paj Kuej, oponent válečné strany a nyní ministr vojenství, poslal na místo Jü C’-ťüna jako guvernéra (v úřadě zůstal do roku 1477). Jü C’-ťün spolu s Wang Jüem stabilizoval situaci. Zatímco Wang porážel Mongoly v poli (v letech 1471 a 1473), Jü naplánoval výstavbu obranné zdi v Ordosu. Vláda v obavě z nákladů na stavbu váhala a dala svolení až po třech letech, roku 1474. Poté 40 tisíc vojáků během několika měsíců postavilo 1777 li (1000 km) dlouhou zeď vysokou 9 metrů a s množstvím věží a dalších podpůrných staveb. Zeď se osvědčila při velkém útoku v létě 1482.Mongolské nájezdy nicméně pokračovaly i poté. Koncem 15. století mongolskou sílu částečně obnovil Batü Möngke, od roku 1483 veliký chán Mongolů. Pod jeho vedením Mongolové obnovili útoky na čínské území a mingská vítězství ze 70. let 15. století tak přišla vniveč.
Čcheng-chua zemřel 9. září 1487. Je pohřben v mauzoleu Mao-ling (茂陵). Obdržel posmrtné jméno Čchun chuang-ti (純皇帝) a chrámové jméno Sien-cung (憲宗). Nastoupil po něm jeho nejstarší žijící syn Ču Jou-tchang, známý jako císař Chung-č’.
Ve vojenských i civilních záležitostech je císař hodnocen kladně za to, že následoval rady schopných politiků jako byli Li Sien a Pcheng Š’. Rozbroje mezi regionálními klikami úředníků nepřevýšily únosnou míru. Politicky a kulturně byla éra Čcheng-chua obdobím přechodu – dobou vzestupu dominance civilních úředníků nad vojáky, růstu vlivu jižanů, posunu kulturního centra z Ťiang-si na dolní tok Jang-c’-ťiang.Císař však nemůže být zbaven odpovědnosti za prodej úřadů klikou kolem paní Wan a eunuchů, mnoho z takto jmenovaných byli jeho oblíbenci. Císařova opatrnost a flegmatičnost sice bránila jeho úplnému ovládnutí kýmkoliv, nicméně paní Wan a někteří eunuchové zneužívali jeho přízeň k osobnímu obohacování.Přesto byla jeho vláda jedním z nejlepších období mingské historie. Excesy eunuchů byly vyváženy dlouhodobými klady, z nichž nejvýznamnějším bylo proniknutí na území kmenů Jao v Kuang-tungu a Kuang-si, což zabezpečilo údolí Západní řeky a některých jejích přítoků pro dopravu a osídlení. Podobně expedice roku 1465 proti domorodcům jižně od Lu-čou v S’-čchuanu eliminovaly hrozbu pro dopravu na Jang-c’-ťiang. Vojenské reformy posílily armádu za současného zvýšení vlivu eunuchů, kteří byli zpravidla přinejmenším druzí ve velení. V několika útocích byli oslabeni Džürčeni, kteří poté nebyli závažnou hrozbou po celé století. Vybudování 1000 km dlouhé Velké zdi v Šen-si roku 1474 zajistilo obranu proti Mongolům v ohbí Žluté řeky.
Císař Jing-cung měl celou řadu manželek, titul císařovny nosily dvě z nich z nich, po císařově smrti ho obdržely další dvě:
Císařovna Wu (吴, † 1468), roku 1464 zbavena hodnosti císařovny.Císařovna Wang (王), posmrtným jménem císařovna Siao-čen-čchun (孝貞純皇后, Siao-čen-čchun chuang-chou; † 1518), stala se císařovnou roku 1464.Císařovna Siao-mu (孝穆皇后, Siao-mu chuang-chou; † 1476), příjmením Ťi (紀). Matka císaře Chung-č’, titul císařovny obdržela posmrtně po nástupu Chung-č’a na trůn.Císařovna Siao-chuej (孝惠皇后, Siao-chuej chuang-chou; † 1522), příjmením Šao (邵). Matka Ču Jou-jüana, otce císaře Ťia-ťinga. Povýšena na císařovnu Ťia-ťingem.
V tomto článku byly použity překlady textů z článků Chenghua Emperor na anglické Wikipedii a 明宪宗 na čínské Wikipedii.
HEER, Ph. de. The Care-taker Emperor : Aspects of the Imperial Institution in Fifteenth-century China as Reflected in the Political History of the Reign of Chu Chʾi-yü. 1. vyd. Leiden: Brill, 1986. 226 s. ISBN 9004078983, ISBN 9789004078987. (anglicky) 
MOTE, Frederick W. The Ch'eng-hua and Hung-chih reigns, 1465—1505. In: MOTE, Frederick W; TWITCHETT, Denis C. The Cambridge History of China Volume 7: The Ming Dynasty, 1368–1644, Part 1. Cambridge: Cambridge University Press, 1988. ISBN 0521243327. S. 343–402. (anglicky)
British Museum. Chenghua '100 children' bowl [online].  London: British Museum [cit. 2013-08-07]. Ukázky umění éry Čcheng-chua ve sbírkách Britského muzea. Dostupné online. (anglicky) 
NILSSON, Jan-Erik. Ming dynasty, Chenghua period (1465-1487) porcelain [online].  Gothenburg, Sweden:  1998–1012 [cit. 2013-08-07]. Dostupné online. (anglicky) 
The Palace Museum. Auspicious Omen of the New Year [online].  Peking: The Palace Museum [cit. 2013-08-30]. Čcheng-chuův obraz mytologického bojovníka s démony Čung Kchueje ve sbírkách Palácového muzea v Pekingu. Dostupné v archivu pořízeném dne 2015-09-23. Dostupné také na: [1]. (anglicky, čínsky)
Čchien Ning (čínsky pchin-jinem Qián Níng, znaky zjednodušené 钱宁, tradiční 錢寧, † 25. června 1521) byl čínský generál, oblíbenec Čeng-tea, císaře čínské říše Ming.
Čchien Ning byl prostého původu. Koupil ho eunuch Čchien Neng (錢能), sloužící v Zakázaném městě, který mu dal své příjmení. Po smrti svého patrona dostal Čchien Ning místo velitele roty v palácové gardě ve vyšívaných uniformách. Mocný eunuch Liou Ťin ho představil císaři Čeng-teovi. Dovedností v lukostřelbě a vojenství získal císařovu pozornost a stal se velitelem palácové gardy. Císaři obstarával muzikanty, muslimky do harému, tibetské mnichy – odborníky na tantrický buddhismus. Roku 1507 řídil výstavbu nového císařského paláce mimo Zakázané město, takzvaného „Leopardího paláce“.Roku 1512 představil císaři Ťiang Pina, mladého důstojníka, který začal konkurovat jeho vlivu na panovníka. Ve snaze vzdálit Čeng-teho od Čchien Ninga císaře přesvědčil k cestě do severního pohraničí, kde Čeng-te strávil většinu z let 1517–1519. Čchien Ning a jeho spojenci (Čeng-teho oblíbenec herec Cang Sien a ministr Lu Wan) zatím zakrývali před císařem zrádné chování Ču Čchen-chaoa, knížete z Ning. Poté, co se v létě 1519 kníže z Ning vzbouřil, vyšetřování odhalilo jeho kontakty v Pekingu a v prosinci 1519 byli Čchieng Ning i Cang Sien zatčeni. Lu Wan a další eunuchové a důstojníci je následovali do vězení o rok později.Dne 25. června 1521 byl Čchien Ning popraven.

Čchuan-čchi (čínsky pchin-jinem chuánqí, znaky zjednodušené 传奇, tradiční 傳奇, doslova „vyprávění podivuhodností“) je čínský tradiční divadelní žánr rozvíjející se v mingské době. Vznikl koncem 14. století z jižních her nan-si, v 16. století jedna z variant her čchuan-čchi – kchun-čchü převážila nad ostatními.
Čchuan-čchi je počínaje 3. stoletím termín pro čínské povídky na nejrůznější témata, realisticky až naturalisticky zobrazující život, ale i přídavkem nadpřirozena, v hovorovém jazyce, později mísící lidový jazyk s prvky literární čínštiny. První čchuan-čchi se objevují ve třetím století, rozmach žánru nastal v 7. století v tchangském období, kdy je šířili profesionální vypravěči ve městech a současně se staly předmětem zájmu literátů.V sungské Číně se čchuan-čchi říkalo jak povídkám chua-pen v hovorovém jazyce vyprávěné profesionálními vypravěči, ale i baladám ču-kun-tiao i jižním divadelním hrám nan-si.Koncem 14. století se název čchuan-čchi začal používat pro typ her odvozený od dramat nan-si. Vedle menšinového žánru ca-ťü se rychle staly hlavní dramatickou formou, reprezentovanou tzv. čtyřmi velkými čchuan-čchi. Ve druhé třetině 15. století nastal úpadek žánru. Poté se čchuan-čchi věnoval až Čchiou Ťün (1421–1495), respektovaný úředník a vzdělanec, nicméně jeho jediná zachovaná hra je hrozná. Ovšem když se žánru čchuan-čchi věnoval tak významný učenec, osmělili se i ostatní vzdělanci. Jeho následníci byli pedantičtí literáti předvádějící svou učenost, bez kreativity nebo originality. Jen výjimečně se zrodila kvalitní díla, např. Siou-žu ťi připisovaná Sü Linovi (1462–1538), příběh mladého úředníka a prostitutky.Typická čchuan-čchi měla 30 až 50 dějství, pěvecké party měla nejen hlavní postava (jako v ca-ťü), ale více postav (jako v nan-si), náměty autoři brali jak z běžného života, tak z populárních historických příběhů.Pro čchuan-čchi se hledal vhodný hudební doprovod. Vzniklo přitom mnoho variací a stylů pojmenovaných podle regionů ve kterých se zrodily – chaj-nan, jü-jao, i-jang, kchun-šan, přičemž jižní hudba nakonec převážila nad severní. Koncem 16. století Liang Čchen-jü reformoval hudbu kchun-čchü, nová verze měla okamžitý úspěch a rychle se rozšířila. Pojmy čchuan-čchi a kchun-čchü poté prakticky splynuly.
MACKERRAS, Colin, a kol. Chinese Theater: From Its Origins to the Present Day. Honolulu: University of Hawaii Press, 1983. ISBN 0-8248-0813-4. (anglicky)
THEOBALD, Ulrich. Chinaknowledge - a universal guide for China studies [online]. Rev. 2010-9-18 [cit. 2014-11-14]. Kapitola Chinese Literature – chuanqi 傳奇 and zhiguai 志怪 short stories, tales, or novellas. Dostupné online. (anglicky)
Čech – obyvatel Česka nebo Čechjménopraotec Čech – mýtický vůdce kmene ČechůpříjmeníČech (příjmení) – více osobnostív kultuřeČech – český katolický týdeník vycházející v letech 1869–1896 a 1904–1935
Oráč z Čech – německá báseň Jana ze Žatce (14. století)v politiceČeši – politická strana

Zámek v Čechách pod Kosířem je klasicistní stavba na okraji obce v romanticky laděném parku. Je znám především častými pobyty malíře Josefa Mánesa.
Ve 14. století (1359) zde stála vodní gotická tvrz obklopená dvěma rybníky. Její majitel Lucek z Čech vlastnil polovinu tvrze a část vsi. Druhá polovina patřila pánům z Kunštátu. Koncem 14. století Velislav z Meziboře Čechy sjednotil a roku 1416 tvrz i okolí koupil Jindřich z Kravař a Plumlova. Další majitelé byli páni z Boskovic a Pernštejna. Tvrz zanikla někdy v průběhu 15. století a k roku 1512 se uvádí již jako pustá.
V roce 1550 koupil Čechy od Pernštejnů místodržící nejvyššího písařství Markrabství moravského vladyka Matyáš z Hartunkova a založil nové panství spolu se vsemi Služínem, Stařechovicemi, Lhotou a Kníničkami a učinil je středem nově založeného panství. K roku 1570 je v pramenech zmínka i o tvrzi, z čehož by bylo možné usuzovat, že vznikla nová renesanční tvrz, která stála asi na místě jižního křídla dnešního zámku. Od roku 1583 tvrz vlastnili rody Pivců z Hradčan, Haugviců z Biskupic, Podštatských z Prusinovic, Sedlnických z Choltic. Posledními majiteli z domácí šlechty byli Skrbenští z Hříště a v poslední třetině 17. století zámek přestavěli.
V letech 1707–1716 byli majiteli Lichtenštejnové, a v období 1708–1716 byla tvrz za kněžny Marie Terezie Antonie z Lichtenštejna, dcery Jana Adama I. z Lichtenštejna (1662–1712) přestavěna na barokní čtyřkřídlý zámek s průčelím obráceným na jih.
Jan Adam I. z Lichtenštejna byl iniciátorem mnoha moravských stavebních podniků. V nedalekém Plumlově stavěl podle plánů svého otce okázalý zámek asi 20 let před stavební akcí v Čechách pod Kosířem. Dalšími majiteli panství byli Antonín Dominik Winkler z Winklenberka (1716–1732), Adam Hynek hrabě Berchtold (1732–1753), Jiří Antonín šlechtic Grechtler (1753–1768). V roce 1768 české panství kupuje císařský tajný rada hrabě Emanuel Silva-Tarouca, reprezentant rakouské větve původního velmi starého portugalského rodu, který z panství tímto zřizuje rodinný fideikomis a zakládá tak rakouskou (moravskou) linii rodu.
Hrabě Ervín Vilém Silva-Tarouca (1815–1846) zámek v letech 1839–1843 přestavěl v pozdně klasicistním slohu podle plánů J. E. Zernecka. Tehdy byla také původně barokní zahrada rozšířena a přeměněna v přírodně krajinářský park (21,5 ha), navazující na zalesněné svahy Kosíře a oživený romantickými stavbami – novogotickou rozhlednou a skleníkem, zahradním altánem, který později sloužil Josefu Mánesovi jako ateliér. (V roce 1958 orgány památkové péče realizovaly návrh Bohuslava Fuchse na uvedení tohoto letního Mánesova ateliéru do původního stavu z doby malířových pobytů v těchto místech.)
Častým hostem rodiny hrabat Silva-Tarouca býval Josef Mánes. Hrabě Bedřich Silva-Tarouca totiž v letech 1835–1838 studoval v krajinářské škole profesora Antonína Mánesa na pražské Akademii; od této doby lze datovat přátelství Mánesovy rodiny s hrabaty Silva-Tarouca, které život a tvorbu Josefa Mánesa významně ovlivnilo.
Třebaže se poslední majitel panství František Arnošt hlásil vždy k české národnosti, byl po jeho smrti zámek v pozůstalostním řízení v letech 1945–1949 vyvlastněn československým státem.
V současnosti probíhá na zámku V. etapa oprav - rekonstrukce střechy, dokončeno bude v roce 2019. Celkem bylo opraveno přízemí a celé jižní a západní křídlo zámku v 1. patře. Pamětní síň Josefa Mánesa která zde byla od roku 1957 měla dvě místnosti. Slavnostní otevření pro veřejnost proběhlo 2. dubna 2016. Počátky snah o její zřízení se datují již do 2. poloviny 19. století, neboť Silva-Taroucové vzhledem ke svým vztahům s Josefem Mánesem a díky svému pohostinství vlastnili množství větších i drobnějších jeho děl; zájem o Mánesovo dílo pak rostl především od počátku 20. století. Pamětní síň byla nicméně otevřena až 14. července 1957 a ukončena v září 2011 s připravovanou rekonstrukcí zámku, která začala na podzim tohoto roku. Od roku 2008 je majitelem Olomoucký kraj a je pod správou Vlastivědného muzea Olomouc.
Dne 2. dubna 2016 se na zámku otevřelo Muzeum filmů Zdeňka a Jana Svěrákových.Celý komplex zámku a parku je kulturní památkou.
HOŠEK, Emil. Mé vzpomínky na hraběcí rod Silva–Tarouca. Střední Morava: kulturně historická revue, 1998, č. 6, s. 98–103.
VALÁŠKOVÁ, Jana. Čechy pod Kosířem – historie rodu Silva Tarouca. In Průhonice dříve a nyní. Hrdějovice: Agentura Bonus, 2005, s. 49–59.

Čechy (německy Böhmen, latinsky Bohemia) jsou region na západě území České republiky a jedna ze tří jejích historických zemí. Kořen slova Čech pravděpodobně odpovídá významu člověk. Latinský ekvivalent Bohemia, původně Boiohaemum (doslova „země Bojů“), jenž časem ovlivnil i názvy v jiných jazycích, je odvozen od keltského kmene Bójů, kteří na tomto území žili od 4. do 1. století př. n. l. Čechy na západě hraničí s Německem, na jihu s Rakouskem, na východě s Moravou a na severu s Polskem. Geograficky jsou ze severu, západu i jihu ohraničeny řetězem hor, z nichž nejvyšší jsou Krkonoše, v nichž se nalézá i nejvyšší hora Čech Sněžka. Nejdůležitější řeky jsou Labe a Vltava, přičemž kolem Labe se rozprostírá úrodná Polabská nížina. Hlavní a největší město Čech je Praha, k dalším důležitým městům patří například Plzeň, Karlovy Vary, Ústí nad Labem, Liberec, Hradec Králové, Pardubice a České Budějovice, zčásti na historickém území Čech leží také Jihlava. 
Čechy se staly po zániku Velkomoravské říše (~907) politickým centrem česko-moravsko-slezského prostoru. Po roce 1019 (či 1029) byly natrvalo spojeny s Moravou, poté přibylo Slezsko, obojí Lužice a později i Česká Falc a Braniborsko. Karel IV. scelil 7. dubna 1348 tato území do útvaru nové kvality: zemí Koruny české. Tím vliv i územní rozsah Čech zmenšil, protože ostatní území nebyla už pouhými částmi Českého království, ale částečně autonomními členy Koruny. Čechám však bylo vyhrazeno ústřední postavení „hlavy“. Od správních reforem Marie Terezie z roku 1749 však Koruna česká přestala prakticky existovat a vazby mezi jejími zeměmi byly oslabovány posilováním vlivu vídeňského centra Habsburské říše.
Se zánikem Rakousko-Uherska zaniklo i České království, ale Čechy do roku 1948 zůstaly jako země Česká i nadále správním celkem v rámci nově vzniklého Československa. Pak se území Československa rozdělilo na kraje a Čechy jako správní jednotka zanikly. Dodnes jsou však vnímány jako svébytný kulturní celek. Po poválečném vysídlení Čechů německé národnosti, kteří do roku 1945 v některých regionech převažovali, zde žije obyvatelstvo většinově mluvící českými nářečími a hlásící se k české národnosti.
Od roku 2000 jsou Čechy rozděleny mezi kraje Jihočeský (většina území kraje), Karlovarský (celé území kraje), Královéhradecký (s výjimkou pozemků patřících původně k polské části Slezska v katastru města Pec pod Sněžkou, celé území kraje), Liberecký (s výjimkou pozemků patřících původně k polské části Slezska v katastru města Harrachova a obce Kořenova, celé území kraje), Pardubický (většina území kraje), Plzeňský (celé území kraje), Středočeský (celé území kraje), Ústecký (celé území kraje), Hlavní město Prahu, Vysočinu (necelá polovina území kraje), a Jihomoravský (pouze Jobova Lhota).
Historické území Čech na severozápadě sousedí s německou spolkovou zemí Svobodným státem Sasko (zabírajícím i většinu Horní Lužice); na severu se Slezskem (resp. s tou jeho částí, která dnes patří Polsku, do roku 1945 Prusku, tedy Německu a do vlády Marie Terezie Rakousku resp. Česku (tehdy země Koruny české), na východě s Moravou, na jihu s rakouskými spolkovými zeměmi Dolní a Horní Rakousy, na jihozápadě s německou spolkovou zemí Svobodný stát Bavorsko.
Do r. 1742 k Čechám patřící Kladsko, hraničící na severovýchodě, je dnes také součást Polska. Kladsko bylo až do 70. let 20. století součástí Arcidiecése pražské.
Většinu území tvoří pahorkatiny, v severní polovině pak úrodná nížina kolem Labe, nad níž se vypíná pro Čechy významná, byť nijak zvlášť vysoká hora Říp (456 m). Přirozené hranice pak ze všech stran vytyčuje věnec hor: (od jihovýchodu po směru hodinových ručiček) Novohradské hory, Šumava, Český les, Krušné hory, Lužické hory, Jizerské hory, Krkonoše s nejvyšší horou Sněžkou (1603 m), Orlické hory a na východě rozsáhlá oblast Českomoravské vrchoviny. Geomorfologicky patří celé území k Českému masívu v soustavě Hercynských pohoří.
Víceméně celé území Čech spadá do povodí Labe a úmoří Severního moře. Nejdelší českou řekou nicméně není Labe, ale Vltava (430 km; Labe má na českém území 364 km, z toho od pramene k soutoku s Vltavou 255 km). K dalším důležitým řekám patří Berounka, Otava, Malše, Lužnice, Sázava (částečně na Moravě), Úpa, Orlice, Jizera a Ohře (částečně v Německu, resp. Bavorsku).
Od 3. století př. n. l. žili v Čechách Keltové (kmen Bójů), od 1. století n. l. Germáni (kmen Markomanů). Slované přicházeli ze severovýchodu od 5. století. Podle tradiční historiografie se na území Čech usídlily kmeny Čechů (levý břeh Vltavy ve středních Čechách), Doudlebi (jižní Čechy), Chebané (Chebsko nebo odvození od hradiště Chbany na Lounsku), Sedlčané v horním Poohří, Lučané (Žatecko), na severu Čech Děčané (možná okolí Děčína, ale spíš odvození od hradiště Děčany v Českém středohoří), Milčané, Litoměřici, Pšované a Lemúzi, na severovýchodě Charváti, na východě Zličané. V 7. století se Čechy staly součástí Sámovy říše. Roku 890 se Čechy staly součástí Velkomoravské říše.
Roku 895 se Čechy odtrhly od Velkomoravské říše, která byla rozvrácena Maďary. V 9. století si v Čechách knížata z dynastie Přemyslovců podrobila většinu ostatních českých kmenových knížat pod svou svrchovanou moc. Tento proces byl dokončen v roce 995, kdy byl vyvražděn rod Slavníkovců.
Morava (pravděpodobně jen její severní část) byla k Čechám poprvé připojena Boleslavem I. kolem roku 965; do té doby byla ve sféře vlivu Maďarů. Po rozpadu říše Boleslavů koncem 10. století připadla pod svrchovanost nově vzniklého polského státu. Nakonec byla připojena k Čechám v roce 1019 (či 1029) Oldřichem. Obě země se dále vyvíjely společně a až do konce 12. stol. byly chápány (a nazývány) jako jedno panství (terra Bohemiae, regnum Bohemiae). V roce 1002 připadly pod svrchovanost Říše římské (později nazývané „Svatá“); v jejím rámci si ale uchovaly mimořádné postavení.
Přes velké úsilí se nezdařilo až do r. 1198 získat pro Čechy královský titul (dva panovníci, Vratislav II. a Vladislav II., jej obdrželi od císařů Říše jen pro svou osobu); zřízení arcibiskupství (jeden ze znaků středověké státnosti) se dokonce povedlo až r. 1344.
Za panování Karla IV. se Čechy roku 1348 staly centrem („hlavou“) nově ustaveného soustátí Koruny české. V 15. století Čechy zachvátily husitské války, jež měly dopad i na ostatní korunní celky. Po jejich skončení zůstala země (spolu s Moravou a Opavskem) nábožensky rozdělena na utrakvistickou/protestantskou a katolickou část obyvatel (poměr cca 85:15 %). Politicky byla izolována (evropská reformace začala až o století později) a hospodářsky zchudla. Po dlouhém bezvládí (1419–1453; s krátkými epizodami vlády Zikmunda Lucemburského a Albrechta Habsburského) nastoupila konečně etapa zklidnění a hospodářského rozmachu za éry Jiřího z Poděbrad, nejprve jako zemského správce, později krále. Jeho snaha o stmelení uvolněných vazeb mezi zeměmi Koruny a posílení mezinárodního významu českého státu však nedošla trvalého úspěchu, kvůli neustálému tlaku papežství a následným válkám s jeho bývalým zetěm, uherským králem Matyášem Korvínem. Jiří nestačil boj se samozvaným vzdorokrálem završit a na jeho doporučení zvolený syn polského krále a zároveň synovec Ladislava Pohrobka Vladislav II. Jagellonský se ukázal být neschopným panovníkem. Kvality (po)husitských válečníků zachránily zemi od porážky, ale na vytlačení Korvínových perfektně cvičených vojsk z ostatních zemí Koruny to nestačilo. Nakonec si vládu rozdělili Olomouckým mírem, který stvrdil patovou situaci a roztržení českých zemí (Morava v letech 1469/71–1490 spadala, spolu se Slezskem a obojí Lužicí, pod vládu Uher).
Za dynastie Habsburků se Čechy staly jednou z autonomních korunních zemí rozsáhlé Habsburské monarchie. Morava a Slezsko byly mezi habsburskými zeměmi sice vyjmenovávány samostatně, ale byly vedlejšími zeměmi České koruny. Panovník byl markrabětem moravským a vévodou slezským z titulu českého krále. (Habsburkové v době vlády v Čechách používali současně titulu císař, tím se však myslel císař Svaté říše římské, později císař rakouský). V 19. století docházelo na území Čech k národnostním rozepřím mezi Čechy a Němci, které se projevovaly také v Českém zemském sněmu, jehož akceschopnost vážně narušovaly. V důsledku těchto rozepří proto roku 1913 císař František Josef I. Anenskými patenty volený zemský sněm a jeho výkonný orgán, zemský výbor, rozpustil a nahradil je jím jmenovanou zemskou správní komisí, což fakticky znamenalo konec politické autonomie Čech.
Na konci první světové války se 28. října 1918 Čechy jako země Česká staly součástí nově vzniklého Československa. 31. července 1920 pak byly k Čechám připojeny i do té doby dolnorakouské České Velenice s okolím, Západní Vitorazsko (dnes nazývané Vitorazsko). Vládním nařízením č. 315/1924 z 23. prosince 1924 byla k 1. lednu 1925 k Čechám připojena do té doby moravská osada Nedvězíčko. Za první republiky byla v roce 1927 opuštěna myšlenka rozdělit historické země na župy. Od 1. prosince 1928 bylo do čela země České postaveno volené zemské zastupitelstvo. Čechy byly jednou ze čtyř zemí, na které se území republiky dělilo (země Česká, země Moravskoslezská, země Slovenská a země Podkarpatoruská. Roku 1938 bylo po podpisu Mnichovské dohody Československo nuceno odstoupit nacistickému Německu i pohraniční území Čech. Zbytek Čech pak byl německými vojsky obsazen 15. března 1939 a následující den se stal součástí Protektorátu Čechy a Morava. Nařízením protektorátní vlády č. 388/1940 "O některých změnách obvodů zemských úřadů v Praze a v Brně" z 26. září 1940 byly k 1. listopadu 1940 východní a jihovýchodní části Čech v okolí Polné, Přibyslavi, Štoků, Svojanova a Jindřichova Hradce připojeny k zemi Moravskoslezské. Důvodem pro tyto změny byl především tlak obyvatelstva německého ostrůvku na Jihlavsku. S koncem druhé světové války se Čechy ve svých původních hranicích staly opět zemí obnoveného Československa.
Po únoru 1948 byla v Československu schválena radikální správní reforma a k 1. lednu 1949 přestaly Čechy existovat jako územně správní celek. Území Čech bylo rozděleno mezi nově vytvořené centralisticky spravované kraje, které již nerespektovaly původní zemské hranice s Moravou. Tento stav byl konzervován i ve správní reformě zavedené od 1. července 1960 a v roce 2000.
Na konci 14. století se začaly rodit zárodky pozdějších krajů. Nejprve vzniklo 12 berních obvodů, které se po polovině 15. století přeměnily na stálé kraje. V čele krajů stáli tzv. poprávci (iudices provinciales) a dva krajští hejtmani. Jména krajů:
prácheňský (písecký) – v Písku sídlil kmet; byl spojen s vltavským děkanátem a podbrdskou cúdou
Kladsko – od roku 1459 hrabstvíZvláštní správní jednotkou bylo také (až do 18. století) Chebsko, s Čechami svázané pouze personální unií.
slánský kraj zanikl připojením k rakovnickému kraji a do Slaného bylo přeloženo sídelní město,
k boleslavskému kraji byla připojena část brandýského panství a celé mělnické panství.V roce 1751 bechyňský kraj rozdělen na podíl táborský a budějovický, plzeňský na podíl plzeňský a klatovský, žatecký na podíl žatecký a loketský a hradecký na podíl hradecký a bydžovský.
V roce 1849 byla provedena radikální reforma, kdy zůstalo pouze 7 krajů (krajských vlád) a 13 zemských (tj. krajských) soudů. V roce 1854 byla provedena nová reforma: bylo zřízeno 13 krajů a 15 krajských soudů. V roce 1862 bylo krajské zřízení zrušeno.
Roku 1920 byl přijat zákon o župním členění Československa, který byl však realizován pouze na Slovensku a Podkarpatské Rusi. V Čechách, na Moravě a ve Slezsku se však proti němu zvedla vlna nevole, a tak v těchto zemích nevstoupil v platnost. Na jeho základě měly být Čechy rozděleny na 9 žup a území Prahy, přičemž měla být i nadále důsledně respektována historická zemská hranice Čech a Moravy, ovšem země by jako správní celky byly zrušeny.
1. ledna 1949 bylo zavedeno členění na kraje, které však již nemělo s historickými kraji nic společného rozsahem krajů, ani jejich postavením či pravomocemi. K 1. červenci 1960 pak vstoupila v platnost další správní reforma, kterou byly hranice krajů i počet krajů změněny. V roce 1990 byly zrušeny krajské národní výbory, které byly obecnými správními úřady, avšak kraje jako takové zrušeny nebyly. V nové podobě byly kraje vytvořeny roku 2000 na základě zákona z roku 1997, přičemž se nové kraje do určité míry kryjí s kraji existujícími v letech 1949–1960. Členění na kraje z roku 1960 dodnes existuje ve vymezení územních obvodů soudů a správních obvodů pro zvláštní státní správu (např. daňovou).
Podobně jako v rozloze, i v počtu obyvatel představují Čechy přibližně 2/3 dnešního Česka. Etnicky jsou Čechy poměrně jednolité, ale do roku 1945 tomu bylo jinak. Od 11. století se datuje židovské osídlení (zpočátku výlučně v Praze, v dalších staletích rozrostlé i do jiných měst a vesnic). Již od 2. čtvrtiny 13. století byly neobydlené pohraniční hvozdy na pozvání českých panovníků kolonizovány německým obyvatelstvem. Před 2. světovou válkou tvořili velmi významnou menšinu, po válce však byla většina z nich odsunuta. Pohraničí osiřelo, místo Němců tam částečně zaujali např. Slováci, slovenští a maďarští Romové, Maďaři, repatriovaní Volyňští Češi, Rumuni, Řekové a další obyvatelé Východní Evropy. Stovky měst a obcí byly úplně zbořeny, nebo zůstaly opuštěnými místy a spolu s rozsáhlými polnostmi, loukami a rekreačními centry zarostly lesem. U hranic se západním Německem a s Rakouskem bylo vytvořeno nepřístupné pohraniční pásmo.
Stejně jako celá Česká republika, patří Čechy k evropským regionům vykazujícím nejmenší procento obyvatelstva hlásící se k náboženskému vyznání. Nejpočetnější církví v Čechách s úplnou farní organisací je církev římskokatolická, ke které se hlásí asi 10 % obyvatelstva, druhou nejpočetnější církví je pak na většině míst v Čechách církev československá (husitská), někde českobratrská církev evangelická, přičemž v Plzeňském kraji je druhou nejsilnější církví pravoslavná církev[zdroj?]. Religiosnější jsou obecně oblasti na jih a jihovýchod od Prahy, především západní část kraje Vysočina, část Pardubického kraje, ve středních Čechách okres Benešov a část jižních Čech, především na jih a jihozápad od Českých Budějovic. Za nejméně religiosní oblasti se považují okresy především na severozápad od Prahy a obecně tzv. Sudety (Karlovarský, Ústecký či Liberecký kraj). V nejreligiosnějších oblastech je podíl věřících okolo 25–30 %, v nejméně náboženských krajích pak pod 10 %.
V římskokatolické církvi patří celé Čechy (jako historická zem) do české církevní provincie a dělí se na arcidiecési pražskou, diecési českobudějovickou, královéhradeckou, plzeňskou a litoměřickou. Dříve též existovala diecése litomyšlská. Hlavou katolické církve v Čechách (primasem českým) je J.Em. Dominik kardinál Duka, arcibiskup pražský.
Znakem Českého knížectví a později království byla od poslední čtvrtiny 12. století černá orlice se zlatou zbrojí položená na stříbrný štít; později obdařená „plaménky“ (nejasného heraldického původu) – odtud označení „plaménková orlice“. Jakožto osobní znamení panovníka se orlice objevovala na štítě hlavního dynastického patrona sv. Václava (zobrazovaného na pečetích a mincích) a proto dostala také název svatováclavská orlice. Postupně se však erb Přemyslovců stával znakem celé země, reprezentované čeledí sv. Václava, tj. vysokou šlechtou. V souvislosti s politickými boji posledních Přemyslovců se zemskou obcí se královský rod začal od užívání plaménkové orlice odklánět a hledat erb nový.
Poprvé se znamení lva (či lvice) objevilo na pečeti moravského markraběte Vladislava Jindřicha z r. 1213. Roku 1247 přijal Přemysl Otakar II. ve stejné funkci tento znak znovu, když se stal králem erb si ponechal. Po jeho smrti si dvouocasého lva přivlastnila česká zemská šlechtická obec. Později se nový symbol státu prosadil definitivně. Od roku 1918 se český lev stal hlavním znakem Československa (v malé, střední i velké verzi), což bylo z právního hlediska výslovně potvrzeno zákonem č. 252/1920 Sb.
Stříbrný český lev je dnes součástí velkého státního znaku České republiky, jakož i znaků krajů Jihočeského, Plzeňského, Karlovarského, Ústeckého, Libereckého, Královéhradeckého, Pardubického, Vysočiny a Středočeského (ten má ve svém znaku i starší znak Čech, plaménkovou orlici umístěnou ve 2. poli). Dvouocasý lev je zobrazen v městských znacích mnoha českých a také několika moravských (Slavkov u Brna, Jihlava, Rousínov, Tišnov, Rožnov pod Radhoštěm) měst. Objevuje se i ve znacích řady jiných měst v sousedních státech, které kdysi náležely pod moc českých králů (např. Žitava, Zhořelec, Kamenec v Německu; Kladsko, Vratislav, Hlubčice v Polsku).
Vlajka Čech byla obdélníkového tvaru s poměry délky a šířky 3:2 s dvěma stejně širokými vodorovnými pruhy. Horní pruh byl bílý a dolní červený. Na rozdíl od moravské a slezské je podstatně starobylejší – praporec těchto barev byl používán už v polovině 12. století, za dob krále Vladislava II.; možná ještě dříve (to ale nejspíše v celočerveném provedení). Používala se do konce 1. sv. války. Československá republika vlajku Čech používala jako provizorní státní vlajku do r. 1920; k této vlajce se v rámci ČSFR na krátkou dobu vrátila Česká republika (1990–92). Převratné události a neklidný politický vývoj závěrečné fáze federace však způsobil, že vlajka se téměř neužívala a řada občanů ani nevěděla že bíločervená vlajka je nyní symbolem České republiky.
Vlajka Čech je barvami, uspořádáním (ale nikoli poměrem stran) totožná s nynější vlajkou Polské republiky. Také je velmi podobná vlajce slovenské Bratislavy.
K. Adamová – P. Mates, České dějiny v datech, 1945–1999. Praha: Linde, 2000 – 107 s. ISBN 80-7201-216-9
Z. Beneš – J. Petráň, České dějiny 1. Praha: SPL – Práce, 2001 – 239 s. : obr., mapky. ISBN 80-86287-36-X
KLANICA, Zdeněk. Počátky slovanského osídlení našich zemí. Praha: Academia, 1986. 259 s. 
R. Kvaček, České dějiny 2. Praha: Albra, 2002 – 243 s. : mapky, obr. ISBN 80-86287-48-3
České dějiny. Praha: Laichter 1912–1948. (V. Novotný, J. Šusta, R. Urbánek aj.)
F. A. Šubert – F. A. Borovský (red.), Čechy. Ilustrovaná encyklopedie I.-XII. Praha: Otto 1890–1908. Reprint prvních tří dílů Praha: Tok 2000. ISBN 80-86177-10-6
R. Turek, Čechy na úsvitě dějin. Praha: Academia, 2000 – 335 s.: obr. ISBN 80-200-0709-1
Dušan Třeštík: Počátky Přemyslovců. NLN, Praha 1999, 660 pp., ISBN 80-7106-138-7
 Encyklopedické heslo Čechy v 11. vydání Encyclopædia Britannica ve Wikizdrojích
http://www.libri.cz/databaze/dejiny – F. Čapka: Dějiny zemí Koruny české v datech, encyklopedická databáze na serveru nakladatelství Libri
Cecílie kroužkovaná, známá také jako červor kroužkovaný, červoř brazilský a červoř kroužkovaný (Siphonops annulatus), je červor náležící do čeledi cecíliovití (Caeciliidae) a rodu Siphonops. Taxonomie druhu ale není zcela vyjasněna; existuje možnost, že některé cecílie, v současnosti považované za cecílie kroužkované, mohou být samostatnými druhy. Vyskytuje se v Jižní Americe na území o největší rozloze mezi všemi cecíliemi. Žije pod zemí, kde loví žížaly a další živočichy, na povrch vyleze zřídka. 
Jedná se červora dosahujícího délky těla 28,6 až 45 cm. Hlava je delší než širší o podobné šířce jako konec těla. Ocas chybí, tělo končí rovnou kloakou. Táhnou se přes něj prstencovité drážky. Zbarvení je na rozdíl od jiných červorů výrazné. Tělo je modrošedé, okolo prstenců bílé, což vytváří proužkování. Žlázami v kůži mohou jedinci tohoto druhu vylučovat toxický sekret, který je chrání před některými predátory, i tak se však mohou stát kořistí například hada vinejše červeného (Anilius scytale). Samice klade mezi pěti až šestnácti vajíčky, která ochraňuje, stejně jako vyklubaná mláďata. Mláďata se krmí tak, že pomocí svých hákovitých zubů odtrhávají matce pokožku s lipidy, která se do tří dnů zregeneruje. Podobný způsob krmení byl zaznamenán u jiného druhu červora, cecílie horské. Mláďata požívají také tekutinu z matčiny kloaky, která může sloužit jako krmivo nebo mít i jiný účel. 
Mezinárodní svaz ochrany přírody hodnotí cecílii kroužkovanou jako druh málo dotčený.
Cecílie kroužkovaná je červor náležící do čeledi cecíliovití (Caeciliidae) a rodu Siphonops. Taxonomie cecílie kroužkované nicméně ještě není zcela vyjasněna; existuje možnost, že některé cecílie, v současnosti (k lednu 2017) považované za cecílie kroužkované, ve skutečnosti náleží do samostatného druhu. V tomto směru bude třeba taxonomii cecílie kroužkované ještě přezkoumat, do té doby však budou všechny potenciálně odlišné druhy zařazeny pod tento druh.Cecílii kroužkovanou popsal česko-rakouský vědec Johann Christian Mikan v roce 1820 a přiřadil jí jméno Siphonops annulatus. Určil potom také vědecké synonymum Caecilia annulata. Dalšími vědeckými synonymy jsou Caecilia interrupta od Georgese Cuviera, Dermophis crassus, které určil Edward Drinker Cope nebo Siphonops annulatus marmoratus (určil Sawaya, 1937). Českými názvy jsou potom červor kroužkovaný, červoř brazilský a červoř kroužkovaný.
Cecílie kroužkovaná obývá Jižní Ameriku, vyskytuje se na území o největším rozsahu mezi všemi cecíliemi. Osídlila rozsáhlé území cis−andské oblasti, a sice na severu státu Kolumbie (lze ji najít například ve Villavicenciu), dále ve Venezuele (kupříkladu ve státě Barinas), Peru a dalších zemích. Červor žije i v Bolívii (La Paz, Pando a jiné lokality) a severní Argentině, kde jej lze najít například v jedné ze zdejších provincií Misiones. Areál výskytu zahrnuje Brazílii, kterou osídlila téměř celou. Roku 2013 zde potom byla cecílie znovuobjevena ve státě Pará, kde se naposledy vyskytla roku 1876.  Nepotvrzený výskyt je v Paraguayi, avšak cecílie kroužkovaná pravděpodobně osídlila i tuto zemi. Naopak možný výskyt v Surinamu byl vyvrácen expedicemi z roku 2011, které zde červora neobjevily.Druh žije pod zemí, na povrch vylézá málokdy, například pokud jej ze zemního úkrytu vypudí voda. Může se přizpůsobit různým přirozeným prostředím, od amazonských lesů až po sušší oblasti. Hojně žije v humusu v hloubce okolo dvaceti centimetrů. Výskyt byl potvrzen také v lidmi osídlených oblastech: cecílii lze najít na zahradách či plantážích; preferuje kakaovníkové. Způsob jejich tradičního pěstování nazývaný cabruca totiž spočívá ve vysazování kakaovníků pod velké původní stromy a poskytuje dobré podmínky pro život červorů. Zemědělci považují výskyt cecílií kroužkovaných jako ukazatel úrodnosti půdy, přestože fakt, že by toto činil, nebyl prozkoumán. Cecílie kroužkovaná se vyskytuje do nadmořské výšky 800 metrů.
Cecílie kroužkovaná je červor válcovitého těla s hladkou kůží, který měří v dospělosti 28,6 až 45 cm. Hlava tohoto červora je užší než tělo a její šířka dosahuje menší velikosti než její délka. Oči červorů překrývá kůže a zakrněly, tento druh s nimi rozpozná pouze světlo. Ocas cecílie kroužkovaná nemá, tělo končí rovnou vývodem kloaky. Šířka konce těla je zhruba stejná jako u hlavy. Tělo je téměř celé pokryto prstencovitými drážkami, může jich 78 až 98. Okolo prstenců je kůže zabarvena bíle, tělo je celkově modrošedé, tento vzorek vytváří kroužkování. Zbarvení cecílie kroužkované je na rozdíl od řady ostatních druhů červorů výrazné. Samci i samice jsou si podobní.
Cecílie kroužkovaná může mít až 122 zubů, které jsou uloženy v jedné (dolní čelist, na kterou je poté pevně napojen krátký jazyk) a dvou (horní čelist) řadách. Trávicí soustavu tvoří jícen o průměrů 5 mm, který se v blízkosti srdce napojuje na žaludek větší šířky. Podél žaludku se táhnou játra. Žaludek následně pokračuje tenkým střevem tvarovaným do smyček (u první z nich leží slezina společně se slinivkou břišní), které se napojuje na střevo tlusté, jenž se u tohoto druhu vyvinulo do velké šířky. Vývod trávicí soustavy ústí do kloaky. Ledviny se u cecílií kroužkovaných vyvinuly ve formě dlouhých pásků. Ve výšce tenkého střeva se nacházejí párové pohlavní žlázy. Močový měchýř tvoří u červorů dva laloky, z nichž je jeden kratší než druhý. Může se široce roztáhnout a je také napojen na kloaku. U obou pohlaví je její stavba jednoduchá, samci postrádají slepé vaky. Dýchací soustavu tvoří průdušnice o průměru 1 mm, která se rozvětvuje do dvou plic; dochází k tomu u srdce. U cecílie kroužkované je ovšem vyvinuta pouze pravá plíce, druhá je nefunkční. V těle červorů jsou potom hojně umístěny tukové útvary.
V kůži cecílie kroužkované jsou uloženy takzvané granulární žlázy, pomocí nichž může červor produkovat jedovatý sekret sloužící jako ochrana před nepřáteli. V roce 1940 byla provedena studie, při které byl injekčně podán jed cecílií kroužkovaných různým obratlovcům. Toxin byl toxický například pro ropuchy obrovské (Rhinella marina), hvízdalky bolivíjské (Leptodactylus bolivianus), které byly na jed nejvíce vnímavé, potkany (Rattus norvegicus), ale i pro červory samotné; ti však byli vůči jedu nejvíce rezistentní. Tento toxin způsobuje ochrnutí, které začíná od zadních končetin, dále též třes, dyspnoe a mydriázu. I člověka tento sekret může dráždit, například pokud se dostane na sliznice nebo do otevřených ran, jeho zápach pak někdy vyvolává kýchání. Na druhou stranu, jeho některé složky lze využít při výrobě antiparazitik.
Cecílie kroužkovaná konzumuje bezobratlé živočichy, přičemž jídelníček tvoří pouze ti, co žijí pod zemí (žížaly, které loví nejčastěji, termiti nebo hlemýžďovití). V místech, kde žije, je jich velké množství. Cecílii kroužkovanou před některými predátory, jako například zmíněnými hvízdalkami, ochrání jedovaté látky, které vylučuje kůží. I přes tuto obranu však bývají uloveny některými savci a hady náležícími k druhům vinejš červený (Anilius scytale) a musarana černá (Clelia clelia). Hrozbu představují také mravencovití.
O rozmnožování cecílií bylo získáno málo informací; reprodukční biologie byla prozkoumána pouze u červorovce zploštělého (Typhlonectes compressicauda) a cecílie mexické (Dermophis mexicanus), a i u těchto druhů není plně objasněna. Studium rozmnožování cecílie kroužkované navíc komplikuje fakt, že si jsou samci i samice velmi podobní. Ví se, že klade mezi pěti až šestnácti vajíčky a do vylíhnutí je chrání vlastním tělem. Zůstává následně i s vylíhnutými mláďaty. Malí červoři dosahují velikosti asi 4 cm a jejich tělo je úzké se širokou hlavou. Jsou bezbarví a s matkou mohou komunikovat pomocí chemických signálů. Rostou velice rychle, za jeden den přiberou 5 až 47 mg a vyrostou o 0,1 až 0,9 mm; za týden se jejich velikost může i zdesetinásobit. Potravu mladých červorů tvoří kůže jejich matky. Po vylíhnutí z vajíček matčina pokožka oteče a začnou se v ní tvořit lipidy. Tyto samice lze od ostatních rozeznat podle světlejší barvy kůže. Při krmení se všechna mláďata začnou dohromady svíjet na těle své matky a svými hákovitými zuby odtrhávají pokožku, přičemž se u toho otáčejí kolem své osy. Matka je během krmení mladých červorů tímto způsobem klidná a během tří dnů se její kůže zregeneruje. Stejná strategie, tedy krmení potomků kůží, se vyvinula také u cecílie horské (Boulengerula taitana) žijící ve státu Keňa. Oba dva druhy se rozrůznily z jednoho společného předka před více než 100 miliony lety a byly následně odděleny rozpadem Jižní Ameriky a Afriky. Navzájem jsou si od sebe příbuzensky dosti vzdálené. To přináší teorii, že podobnou vlastnost péče o mláďata využívají současně i jiné druhy červorů. Možností je také to, že se cecílie kroužkovaná a cecílie horská vyvinuly konvergentně, tedy pod podobnými selekčními tlaky, kvůli čemuž jsou si podobné.Mláďata také požívají tekutinu neznámého složení z matčiny kloaky (může být buď vodnatější nebo je spíše viskózní). Jedná se o jediného obojživelníka, u kterého bylo toto chování zaznamenáno. Samice nastaví mláďatům svou kloakou, na kterou se mláďata přimačkávají a začnou pohybovat tlamou. Možná se jedná o krmení, ale existuje možnost, že tekutina má některou jinou funkci a slouží například ke komunikaci.
Mezinárodní svaz ochrany přírody považuje cecílii kroužkovanou za málo dotčený druh. Důvodem je to, že červor obývá velký areál rozšíření včetně chráněných areálů (Reserva Biológica de Duas Bocas a jiné), přičemž může žít v řadě biotopů, a jeho populace je pravděpodobně velká a stabilní. Velké hrozby, které by tohoto červora potenciálně ohrožovaly, nebyly zaznamenány, avšak i přes to, že může žít i v narušených oblastech, je možným nebezpečím menší míra pěstování kakaovníků metodou cabruca, v jejichž blízkosti cecílie žijí.
MATTISON, Chris. Nature Guide: Snakes and Other Reptiles and Amphibians. New York: DK Publishing, 2014. 352 s. ISBN 978-1-4654-2103-6. S. 250. (anglicky) 
WILKINSON, Mark; KUPFER, Alexander; MARQUES-PORTO, Rafael. One hundred million years of skin feeding? Extended parental care in a Neotropical caecilian (Amphibia: Gymnophiona). Biology Letters. 2008-08-23, roč. 4, čís. 4, s. 358–361. PMID: 18547909. Dostupné online [cit. 2017-07-11]. ISSN 1744-9561. DOI:10.1098/rsbl.2008.0217. PMID 18547909. (anglicky) 
 Structure of the caecilian Siphonops annulatus (Amphibia, Gymnophiona): general aspects of the body, disposition of the organs and the structure of the mouth, oesophagus and stomach. Acta Zoologica. 1999-01-01, roč. 80, čís. 1, s. 75–84. Dostupné online [cit. 2017-07-10]. ISSN 1463-6395. DOI:10.1046/j.1463-6395.1999.20009.x. (anglicky)
CHOW, N.; WHITTAKER, K. AmphibiaWeb - Siphonops annulatus. amphibiaweb.org [online]. University of Berkeley [cit. 2017-06-27]. Dostupné online.
ATTENBOROUGH, David. Life in Cold Blood [online]. BBC, 2008. Kapitola Land Invaders. (anglicky)
Cecíliovití (Caeciliidae) je čeleď obojživelníků řádu červoři (Gymnophiona). Obývají Střední a Jižní Ameriku, rovníkovou Afriku, Indii a Seychely. Žijí ve vlhkých půdách. 
Cecíliovití mají prstencovitou segmentaci těla. Mohou vzhledem připomínat hady nebo bezobratlé kroužkovce (žížaly). Měří obyčejně mezi 30 a 50 cm, avšak např. cecílie Thompsonova (Caecilia thompsoni)  může dorůst délky až 1,5 m. Naopak cecílie Russelova (Idiocranium russeli) může dosahovat délky méně než 10 cm. Nevyvinul se u nich pravý ocas. Lebka je tvořena jen několika kostmi srostlými v jakési „beranidlo”, jež jim usnadňuje pohyb v půdě. Ústní otvor leží pod čenichem, oči se u některých zástupců vyvinuly pod kůží, takže je lze spatřit, jiné druhy je mají ukryté pod kostmi. 
Cecíliovití mohou být vejcorodí i živorodí. Část vejcorodých druhů klade vajíčka na vlhkou půdu, kde se z nich vylíhnou  larvy, které se vyvíjejí dál; vývoj části vejcorodých je přímý. U některých druhů je známa péče o potomstvo.
V tomto článku byl použit překlad textu z článku Caeciliidae na anglické Wikipedii.
VITT CALDWELL, L. J.; CALDWELL, J. Herpetology - An Introductory Biology of Amphibians and Reptiles. 3. vyd. [s.l.]: Academic Press ISBN 978-0-12-374346-6. S. 414-415. (anglicky)
María Torres-Sánchez, et al. (2018). Multi-tissue transcriptomes of caecilian amphibians highlight incomplete knowledge of vertebrate gene families. DNA Research, dsy034. doi: https://doi.org/10.1093/dnares/dsy034

Čedičová hornina vhodná pro výrobu vláken obsahuje zpravidla olivín a nefelín. Používají se kyselé čediče s obsahem nejméně 46 % oxidu křemičitého (SiO2) 
První pokusy se zvlákňováním čediče se konaly na začátku 20. století, k rozvoji výroby došlo teprve po 2. světové válce.Výrobní technologie se zakládá na tavném zvlákňování při teplotě 1500-1700 °C. Při dostatečně rychlém schlazení vzniká sklovitá hmota, při pomalejším chlazení se tvoří krystaly ze směsi minerálů. Pro některé účely se vláknina dlouží při teplotě cca 1300 °C. 
Výrobní linka produkuje (v závislosti na jemnosti vlákna) cca 15-35 kg/h. Důležití výrobci čedičových textilií jsou v současné době např. v Rusku, na Ukrajině a v Číně. Celosvětová roční produkce se v roce 2008 odhadovala na 3000-5000 tun. Od roku 2009 měla v Číně produkovat nová výrobní linka s roční kapacitou 2000 tun filamentů o jemnosti 5,7 μm. 
Čedičová vlákna jsou podobná skleněným vláknům typu S, jsou však až o 40 % levnější, mají specifickou hmotnost 2,8 g/cm³, tažnou pevnost až 4,7 GPa, rozsah praktického použití v teplotách od –260 do +820 °C (skleněná vlákna = od –60 do 600 °C). Ve vývoji jsou vlákna o jemnosti 1-3 μm.
Filamenty s jemností vláken 7-9 μm a jemností příze 45-68 tex, jednoduché a skané, škrobené (aby se povrch příze přizpůsobil jiným materiálům, zejména pryskyřicím v kompozitech)Monofilamenty s jemností 110 tex
Použití: tkaniny v plátnové a keprové vazbě,  vpichované plsti na ochranné oděvy proti ohni a chemikáliím a provaznické výrobky  Na vedlejším snímku je vpravo tkanina z čedičových filamentů a vlevo (mnohem dražší) uhlíková tkanina
Rovingy (svazky filamentů) s jemností vláken 10-17 μm a s tloušťkou 68-680 tex, škrobenéPoužití: paralelně ložené prepregy na vyztužení kompozitů 
Použití kompozitů: stavební díly mostů, radarových zařízení, stěny obrněných vozidel, vodní lyže, prkna na surfing
Sekaná vlákna s jemností 13-22 μm a délkou 6-70 mm, škrobenáVkládají se nespředená jako výztuž do termoplastických a cementových kompozitů a vyrábí se z nich vpichované plsti na ochranné oděvy
Hybridní příze jednoduché  a skané s použitím na technické tkaniny, osnovní pleteniny a splétané výrobky

Cejlon je ostrov v Indickém oceánu při jižním cípu Přední Indie. Vlastní ostrov tvoří hlavní území Srí Lanky.
Cejlon je z východu omýván vodami Bengálského zálivu a ze západu vodami Lakadivského moře. Od poloostrova Přední Indie je oddělen Mannárským zálivem, mělkým Palkovým průlivem a skupinou ostrůvků a mělčin Adamova mostu. 
Centrální část ostrova je hornatá. Nejvyšší bod ostrova Pidurutalagala dosahuje nadmořské výšky 2 524 metrů.
Celá čísla se skládají z přirozených čísel (1, 2, 3, …), nuly (0) a záporných celých čísel (-1, -2, -3, …). Množina celých čísel se v matematice většinou označuje Z, nebo 
  , podle Zahlen (německy čísla). Podobně jako přirozená čísla, tvoří celá čísla nekonečnou spočetnou množinu. Studiem celých čísel se zabývá teorie čísel.
Množina celých čísel Z je uzavřená na operaci sčítání a násobení, to znamená, že součet i součin dvou celých čísel je opět celé číslo. Navíc oproti přirozeným číslům je uzavřená i pro odčítání. Není však uzavřena pro dělení, neboť podíl dvou celých čísel už nemusí být celé číslo (např. 1/2).
Následující tabulka ukazuje základní vlastnosti násobení a sčítaní pro jakákoliv celá čísla a, b, c.
V algebře tvoří Z s prvními pěti vlastnostmi uvedenými výše na operaci sčítání Abelovskou grupu. Grupa Z s operací sčítaní je cyklická, protože každý nenulový prvek může být vyjádřen konečným součtem (např 1 + 1 + … + 1 nebo (−1) + (−1) + … + (−1)). Říkáme tedy, že grupa Z s operací sčítání je nekonečná cyklická grupa a tedy každá nekonečná cyklická grupa je isomorfní Z.
První čtyři vlastnosti uvedené výše s operací násobení říkají, že Z s touto operací je komutativní monoid. Ale ne každý prvek ze Z má inverzní prvek (ve smyslu násobení), prostě neexistuje takové celé číslo x, které by vyhovovalo rovnici 2x = 1. To znamená, že Z netvoří spolu s operací násobení grupu.
Všechny vlastnosti z tabulky, kromě poslední, dohromady s operacemi sčítání a násobení na Z tvoří komutativní okruh s jednotkou. Přidáním poslední vlastnosti získáme obor integrity nad Z.
Neexistence inverzních prvků vzhledem k násobení, neboli že Z není uzavřena na dělení, znamená, že Z není těleso. Nejmenším tělesem obsahujícím celá čísla je tedy těleso racionálních čísel. Podobně se dá definovat i podílové těleso jakéhokoliv oboru integrity.
Přestože běžné děleni není na Z definováno, neznamená to, že nemůžeme používat algoritmus dělení, ten říká: mějme dvě celá čísla a a b, kde b ≠ 0, pak existují právě dvě celá čísla q a r taková, že a = q × b + r a 0 ≤ r < |b|, kde |b| značí absolutní hodnotu b. Celé číslo q se nazývá kvocient a r se nazývá zbytek po dělení čísla a číslem b. To tvoří základ pro Eukleidův algoritmus k výpočtu největšího společného dělitele.
Celá čísla mohou být zkonstruována z přirozených čísel definováním tříd ekvivalence dvojic čísel N×N s relací ekvivalence, „~“, kde
  Kdybychom brali 0 jako přirozené číslo, pak přirozená čísla můžeme považovat za čísla celá vnořením, které přirozenému číslu n přiřadí [(n,0)], kde [(a,b)] značí třídu ekvivalence, která obsahuje (a,b).
  Dá se lehce ověřit, že výsledek je nezávislý na volbě reprezentantů třídy ekvivalence.
    {\displaystyle {\begin{cases}n,&{\mbox{if }}a\geq b\\-n,&{\mbox{if }}a<b,\end{cases}}}
  Jestliže přirozená čísla přiřadíme k odpovídajícím celým číslům (použitím výše uvedeného vnoření), pak toto přiřazení je jednoznačné.
    {\displaystyle {\begin{aligned}0&=[(0,0)]&=[(1,1)]&=\cdots &&=[(k,k)]\\1&=[(1,0)]&=[(2,1)]&=\cdots &&=[(k+1,k)]\\-1&=[(0,1)]&=[(1,2)]&=\cdots &&=[(k,k+1)]\\2&=[(2,0)]&=[(3,1)]&=\cdots &&=[(k+2,k)]\\-2&=[(0,2)]&=[(1,3)]&=\cdots &&=[(k,k+2)]\end{aligned}}}
V tomto článku byl použit překlad textu z článku Integer na anglické Wikipedii.

Celebration (album, Madonna) – album americké zpěvačky Madonny z roku 1990 (znovuvydáno 2009)
Celebration (píseň, Kool & The Gang) – píseň z roku 1979 od skupiny Kool & The Gang

Čeleď (latinsky familia) je základní taxonomická kategorie hierarchické klasifikace organismů tvořená příbuznými rody.

Celestia je open source, 3D astronomický program pro operační systém Windows, Mac OS X, a Linux vytvořený Chrisem Laurelem. Program je uvolněn pod GNU GPL licencí. Poslední verze 1.6.1 je z 10. června 2011. Program je založený na katalogu Hipparcos.
Program umožňuje zobrazení objektů ve velikosti od umělých satelitů po celé galaxie ve třech rozměrech pomocí OpenGL. Na rozdíl od většiny softwarových planetárií je uživateli umožněno volně cestovat vesmírem. Více než 10 GB dodatečného obsahu, který je výsledkem práce malé komunity, doplňuje základní program.
Program Celestia však není součástí programu Celestia 2000, vlastního programu ESA.
Podobným softwarem jsou open source programy Stellarium a KStars, a dále proprietární Orbiter, XEphem (oba jsou freeware) či komerční Starry Night.

Čelist (plurál čelisti) je jedna ze dvou protistojných struktur, které jsou součástí úst nebo se blízko nich nachází. Slouží zejména k získávání a drcení (kousání, žvýkání) potravy.
Čelist se vyvinula nejen u některých obratlovců (a to u skupiny čelistnatí, Gnathostomata), ale nezávisle i u členovců.
Čelistnatci je velká skupina obratlovců, kteří mají čelisti. První obratlovci s čelistmi vznikli zřejmě na počátku siluru. Sesterskou skupinou čelistnatců jsou bezčelistnatci, tedy zejména kruhoústí, kteří čelisti nemají. K čelistnatým obratlovcům patří paryby, ryby, všichni čtyřnožci (tedy plazi, obojživelníci, ptáci, savci) a některé další skupiny vyhynulých rybovitých obratlovců. Naopak k obratlovcům bez čelistí patří sliznatky a mihule, tedy zástupci kruhoústých.U členovců došlo, samozřejmě nezávisle, také k vývoji čelistí, a to přeměnou končetin.
Čelisti obratlovců se skládají z horní (maxila) a dolní (mandibula) čelisti. Spodní čelist je obecně pohyblivá, horní fixovaná v lebce. Obě většinou obsahují zuby, které tvoří chrup.
Čelisti se vyvinuly ze žaberních oblouků; dokazuje to studium kostí horní čelisti (tzv. palatoquadratum) a dolní čelisti (mandibulare či Meckelův element). Největší měrou se na jejich stavbě podílí třetí žaberní oblouk. Současně s čelistmi vznikly i zuby, které jsou uloženy buď v dermálních kostech (na maxile, premaxile, dentale a coronoidu), případně u ryb přímo na palatoquadratu a mandibulare (dermální kosti nemají).
Žaberní oblouky – arci branchiales jsou podkladem pro stavbu lidského splanchnokrania – obličejové části lebky. 1. žaberní oblouk se nazývá čelistním, jeho přední část tvoří lidskou praemaxillu (přední část horního alveolárního (čelistního) výběžku, od špičáku po špičák), maxillu (zadní část alveolárního výběžku), os zygomaticum (lícní kost), os pallatum (patrovou kost) a incus (kovadlinku – ušní kůstka), zadní část 1. žaberního oblouku tvoří mandibulu (dolní čelist) a malleus (kladívko). 2. žaberní oblouk se nazývá hyoidní – jazylkový, tvoří stapes (třmínek), processus styloideus ossis temporalis (bodcovitý výběžek kosti spánkové), liggamentum stylohyoideum (vaz mezi bodcovitým výběžkem a jazylkou), cornu minus (malý roh jazylky) a částečně corpis ossis hyoidei (tělo jazylky). 3. žaberní oblouk, nenese zvláštní název, tvoří cornu majus (velký roh jazylky) a zbývající část těla jazylky corpus ossis hyoidei. 4. a 5. žaberní oblouk se oba podílejí na stavbě chrupavek hrtanu – štítné – cartilago thyroidea a prstenčité – cartilago cricoidea.
Temporomandibulární neboli čelistní kloub (articulatio temporomandibularis) je jedním z nejvytíženějších kloubů těla. Jeho hlavice (caput mandibulae) zapadají do jamek kostí spánkových pod jařmovým obloukem. Základními pohyby kloubu jsou otevírání úst (deprese mandibuly) a uzavírání úst (elevace mandibuly). Pro potřebu rozmělňování stravy je v kloubu možný i kluz mandibuly do stran, dopředu a dozadu. Kloub je párový, obě strany jsou tedy citlivé na symetrii skusu. Pokud vlivem jednostranného žvýkání, poškození chrupu či jiných (i psychogenních) vlivů dochází k přetěžování svalů jedné strany, rozdílné napětí žvýkacího svalstva (m. masseter, m. buccinator, mm. pterygoidei) může vést až k projevům cervikokraniálního syndromu, t.j. k pseudoneuralgickým bolestem hlavy, závratím aj. Charakteristická bývají tuhá místa ve svalech "trigger-pointy" a palpační bolest kloubní hlavičky před ušním boltcem. Docházet může ke stranovým deviacím čelisti při otevírání úst a ústa se neotevírají dostatečně (na tři pokrčené prsty). Jinou poruchou čelistního kloubu může být změna polohy kloubní destičky, která je fixována vazy uvnitř kloubu. Za normálního stavu destička klouže mezi kloubní hlavicí a jamkou, při dislokaci je však vychýlena dopředu a při otevírání úst “lupe”. U neléčeného kloubu se pak destička přestane vracet a stává se překážkou při otevírání úst. Dislokace disku zhoršuje stav chrupavky kostí a může docházet k artróze kloubu.
U různých živočichů s čelistmi lze naměřit různě velkou sílu čelistního stisku, což je kvalita, mající vliv na lovecké schopnosti, schopnosti mechanicky zpracovávat potravu apod. Člověk má na svoji velikost poměrně silný čelistní stisk, ještě podstatně větší však mají například hyeny a krokodýli. Mezi tvory s nejsilnějším čelistním stiskem patřil zřejmě obří pravěký žralok Carcharocles megalodon nebo dravý dinosaurus Tyrannosaurus rex.

Čelisti (technika) – technická součást různých strojních zařízení – např. brzd, svěráků, sklíčidel.
Cell Mates je druhé studiové album kapely Bowling for Soup. Tohoto alba bylo vydáno jen 2100 kopií a v současné době už se nedá koupit.
V tomto článku byl použit překlad textu z článku Cell Mates na anglické Wikipedii.
Čemeřice nachová (Helleborus purpurascens) je druh rostliny z čeledi pryskyřníkovité (Ranunculaceae).
Jedná se asi 15–30 cm vysokou vytrvalou bylinu se silným podzemním oddenkem. Na bázi jsou většinou dva přízemní listy, které jsou dlouze řapíkaté, s řapíky asi 20–30 cm dlouhými, listy jsou nepřezimující. Čepel je dlanitě členěná, úkrojky jsou kopinaté, členěné, na okraji hrubě pilovité, pouze na bázi celokrajné. Květy jsou velké, rostliny kvetou brzy na jaře, v březnu až v dubnu. Kališních lístků je 5, jsou pataloidní, tedy napodobují korunu a jsou někdy interpretovány jako okvětí. Jsou nápadně zbarvené, červenofialové. Korunní lístky jsou přeměněny na nektária, kterých je 15–20. Tyčinek je mnoho, 50 nebo i více. Plodem je měchýřek, měchýřky jsou asi 2–2,5 cm dlouhé, kýlnaté a jsou uspořádány do souplodí. Počet chromozómů je 2n=32.
Čemeřice nachová je původní ve východní Evropě, je udávána jako původní ze Slovenska, Ukrajiny, Maďarska, Rumunska a býv. Jugoslávie. V České republice je jen pěstovaná na zahrádkách jako okrasná jarní bylina. Ve volné přírodě ji můžeme potkat na východním Slovensku, udávána např. z Čergova, Ondavské vrchoviny, Bukovských vrchů nebo Vihorlatu.

Cena lidských práv Alice Garrigue Masarykové je udělována velvyslanectvím USA od roku 2004.  Oceňuje rozvoj lidských práv, podporou sociální spravedlnosti a obranou demokratických svobod přispívající k otevřené občanské společnosti v České republice.
Cena byla pojmenována po Alici Masarykové, nejstarší dceři T. G. Masaryka, jako výraz uznání za její prosazování lidských práv a boj proti sociální nespravedlnosti. 

Čeněk Procházka (16. května 1923 - ???) byl český a československý politik Komunistické strany Československa a poúnorový poslanec Národního shromáždění ČSSR, Sněmovny lidu Federálního shromáždění a České národní rady.
Od roku 1947 zastával řadu politických a odborářských funkcí. Od roku 1965 byl členem Krajského výboru Komunistické strany Československa v Brně. Bylo mu uděleno vyznamenání Za vynikající práci a vyznamenání Nejlepší pracovník ministerstva těžkého průmyslu. K roku 1968 se zmiňuje coby ředitel Elektrotechnických závodů Julia Fučíka v Brně z obvodu Brno II.Po volbách roku 1964 byl zvolen za KSČ do Národního shromáždění ČSSR za Jihomoravský kraj. Mandát nabyl až dodatečně v dubnu 1967 po doplňovacích volbách vypsaných poté, co rezignoval poslanec Čestmír Císař. V Národním shromáždění zasedal až do konce volebního období parlamentu v roce 1968.Po federalizaci Československa usedl roku 1969 do Sněmovny lidu Federálního shromáždění (volební obvod Brno II), kde setrval do července 1971, kdy rezignoval na svůj post. Ve stejném období zasedal i v České národní radě.

Čeng Che (čínsky pchin-jinem Zhèng Hé, znaky zjednodušené 郑和, tradiční 鄭和; 1371–1433/1435), byl čínský muslimský cestovatel, admirál a diplomat. Na dvoře Jung-leho, císaře říše Ming, se vypracoval mezi nejpřednější eunuchy. V letech 1405 až 1433 vedl z pověření císařů Jung-leho a Süan-teho sedm rozsáhlých diplomaticko-obchodních námořních expedic vypravených ke státům jihovýchodní Asie, Indie, Arabského poloostrova a východní Afriky.
Čínské soukromé obchodní lodě se pohybovaly mezi jižní Čínou a jihovýchodní Asií prakticky nepřetržitě od dob dynastie Sung, a za mongolské dynastie Jüan probíhaly i vojensko-diplomatické expedice do zemí jihovýchodní Asie a dokonce na Cejlon. Ovšem rozměry Čeng Cheova loďstva i význam přikládaný císařem Jung-lem Čeng Cheovým plavbám byly bezprecedentní. Tyto výpravy, byť formálně a na krátkou dobu několika desetiletí, uvedly mnoho států Malajského poloostrova, Indonésie, Cejlonu a jižní Indie do závislého postavení vůči mingské Číně a přinesly do Číny nové informace o národech sídlících na březích Indického oceánu. Osudy Malajského poloostrova, Sumatry a Jávy výpravy ovlivnily dlouhodobě, oživení styků Číny s jihovýchodní Asií přispělo k emigraci Číňanů do těchto regionů a posílení vlivu čínské kultury v nich.
Dokonce i za vlády hlavního zastánce výprav, císaře Jung-le, byly expedice ostře kritizovány mnohými konfuciánskými vzdělanci a úředníky, považujícími je za nepotřebný a drahý císařský rozmar. Po smrti Čeng Chea a císaře Süan-te (vnuka Jung-leho) tyto izolacionistické názory převládly na všech úrovních vlády mingské Číny. Výsledkem bylo přerušení státních námořních výprav. Většina informací o loďstvu Čeng Chea a výsledcích plaveb byla zničena nebo ztracena. Oficiální Dějiny Mingů, zkompilované v 17. až 18. století za vlády následující dynastie Čching, se postavily k výpravám kriticky, ale pro mnoho lidí v Číně a zvláště v čínských koloniích vzniklých v jihovýchodní Asii zůstal admirál-eunuch národním hrdinou.
Začátkem 20. století, v souvislosti s rozmachem hnutí za osvobození Číny od závislosti na cizincích, dosažené i pomocí námořní síly, obraz Čeng Chea stojícího v čele mocného loďstva získal novou popularitu. V současné Čínské lidové republice je Čeng Che považován za jednu z vynikajících osobností čínské historie a jeho plavby, obvykle vnímané jako ukázka mírové zahraniční politiky Číny, jsou kladeny do kontrastu k dobyvačným expedicím evropských kolonizátorů 16. až 19. století.
Při narození dostal budoucí mořeplavec jméno Ma Che (čínsky pchin-jinem Mǎ Hé, znaky 馬和). Narodil se ve vesnici Che-taj v okresu Kchun-jang Okres Kchun-jang ležel ve střední části čínské provincie Jün-nan u jižního břehu jezera Tien-čch’. V blízkosti severního konce jezera se nalézá jünnanské hlavní město Kchun-ming.
Rodina Ma pocházela z takzvaných Se-mu – původně obyvatel střední Asie, kteří přišli do Číny za vlády mongolské dynastie Jüan, aby zaujali různá místa v jüanské státní správě. Většina Se-muů, včetně předků Čeng-chea, byli muslimové. I samo příjmení Ma je považováno za čínskou zkrácenou verzi jména Muhammad. Po vyhnání jüanské vlády z Číny a ustavení říše Ming se potomci Se-muů v čínském prostředí asimilovali, především mezi čínskojazyčné muslimy – Chueje.O rodičích Ma Chea není mnoho známo; téměř vše, co o nich víme, vyvozujeme z textu na stéle, vztyčené k jejich poctě roku 1405 na příkaz samotného admirála. Otec budoucího mořeplavce byl známý jako hadži Ma (1345–1381/82), na počest jím uskutečněného hadždže, poutě do Mekky; jeho manželka nosila příjmení Wen (温). Měli šest dětí: čtyři dcery a dva syny – starší se jmenoval Ma Wen-ming, mladší Ma Che.Není jisté, jakými cestami se předkové Čeng Chea dostali do Číny. Podle rodinné tradice otec hadžiho Ma (tj. děd budoucího admirála), také známý jako hadži Ma, byl vnukem bucharského rodáka Sajída Adžalla Šams al-Dín Omara, jednoho z vojevůdců chána Chubilaje, který v chánových službách dobyl Jün-nan a byl pověřen jeho správou. Toto podání nelze nezávisle potvrdit, nicméně je pravděpodobné, že předkové rodiny Ma skutečně přišli do Jün-nanu s Mongoly.Čeng Che stejně jako jeho předkové vyznával islám a, podle některých názorů, se přimlouval za své souvěrce. V počátcích vlády mingské dynastie totiž úřady k muslimům přistupovaly podezřívavě. Důvodem bylo, že za mongolské vlády Se-muové obsazovali úřednické posty ve státní správě, mnohdy výběrčích daní. Při vší své věrnosti islámu se Čeng Che choval uctivě k jiným vírám. A to jak k taoismu, tak k buddhismu. Měl dokonce buddhistickou přezdívku San-pao („Tři drahokamy“) a v případě potřeby se účastnil buddhistických obřadů. Jeho muslimská víra hrála pravděpodobně roli v rozhodnutí jmenovat ho admirálem „Zlatého loďstva“, protože měl mimo jiné za úkol návštěvu muslimských zemí v Arábii a Africe.
Roku 1368 byla čínskými protimongolskými povstalci ustavena říše Ming a mongolská vláda nad Čínou svržena. Horská provincie Jün-nan na dalekém jihozápadě Číny ale zůstala ještě několik let pod mongolskou vládou. Není známo, zda hadži Ma bojoval na straně promongolských loajalistů během dobývání Jün-nanu Číňany, nicméně během bojů, roku 1382, zemřel. Jeho mladší syn Ma Che padl do zajetí a byl poslán do služby v domácnosti Ču Tiho, čtvrtého syna mingského císaře Chung-wua (vládl 1368–1398).O tři roky později, roku 1385, mladíka vykastrovali a stal se jedním z eunuchů v pekingském paláci Ču Tiho, tehdy knížete z Jen. Mladý eunuch dostal jméno San-pao (Sānbǎo, 三保, doslova „tři drahokamy“, to jest tři zvolání pronášená při buddhistických obřadech) a stal se pak všeobecně známým jako San-pao tchaj-ťien, tj. „Eunuch se třemi poklady“. V pekingském paláci měl San-pao možnost získat lepší vzdělání, než by získal v Nankingu na císařském dvoře. Císař Chung-wu totiž k eunuchům cítil silnou nedůvěru, proto se snažil maximálně omezit jejich vzdělání a pokud možno ani je neučit čtení a psaní.Ču Ti ze svého pekingského sídla velel silným vojenským jednotkám a vedl boj s Mongoly na severovýchodní hranici Číny. Bojů, mimo jiné i velkého tažení proti mongolskému vůdci Nagačuovi v letech 1386–1387, se zúčastnil i San-pao. V taženích 90. let se ukázal v dobrém světle.První mingský císař Chung-wu jmenoval korunním princem svého nejstaršího syna Ču Piaa, ale ten zemřel ještě za života svého otce. Císař poté vybral za následníka trůnu Ču Piaova mladého syna Ču Jün-wena, třebaže tím opominul Ču Piaovy mladší bratry, z nich Ču Ti se pokládal za vhodnějšího nástupce Chung-wua. Ču Jün-wen po nástupu na trůn roku 1398, v obavě z moci svých strýců, je začal postupně zbavovat moci. Brzy se mezi mladým císařem v Nankingu a jeho strýcem v Pekingu rozhořela občanská válka (kampaň ťing-nan). Vzhledem k tomu, že nový císař zakazoval eunuchům účastnit se řízení země, mnozí z nich v občanské válce podpořili Ču Tiho. Ten naopak oceňoval jejich služby, dovolil jim účastnit se řešení politických problémů a umožnil jim vzestup k nejvyšším politickým postům, což bylo výhodné i pro San-paoa. Mladý eunuch se vyznamenal jak při obraně Pekingu roku 1399, tak při dobytí Nankingu roku 1402, kdy byl jedním z velitelů stojících v čele útočících vojsk. Po porážce svého synovce se Ču Ti 17. července 1402 stal císařem a od nového roku vyhlásil éru Jung-le. Ma Che v novém režimu postoupil mezi nejvýznamnější eunuchy, když převzal zodpovědnost za stavební práce v nankingském Zakázaném městě i císařských mauzoleích, a také za dodávky dřeva, kovů a nářadí pro potřeby císařského dvora.Na čínský nový rok 1404 císař ocenil věrnou službu Ma Chea udělením nového příjmení Čeng. Přímení připomínalo událost prvních dnů povstání, kdy byl Ma Cheův kůň zabit v městečku Čeng-lun-pa nedaleko Pekingu.Na jaře roku 1404 právě přejmenovaný Čeng Che řídil výstavbu loďstva určeného pro boj s japonskými piráty. Poté velel úspěšným protipirátským námořním operacím, přičemž dokonce navštívil Japonsko kvůli rozhovorům s představiteli ašikagského šógunátu o společném boji s piráty.
Poté, co Čeng Che za svoje zásluhy získal nejvyšší eunušskou hodnost tchaj-ťien (太监, volně „velký ředitel“), odpovídající 4. hodnosti úřednické hierarchie, císař Jung-le rozhodl, že se lépe než ostatní hodí na roli admirála loďstva a postavil ho do čela téměř všech námořních výprav do jihovýchodní Asie a Indického oceánu uskutečněných v letech 1405–1433; současně ho povýšil do 3. hodnosti. Loďstvo Čeng Chea sestávalo zřejmě z asi dvou set padesáti lodí obsluhovaných okolo 27 tisíci mužů posádky. Největší z jeho lodí byly, lze-li věřit oficiálním Dějinám Mingů, největšími kdy existujícími dřevěnými plachetními loděmi. Takzvané „lodě pokladů“ (pao-čchüan, 宝船) údajně měřily kolem 130 m na délku, více než 50 metrů na šířku, nesly devět stěžňů a jejich výtlak je odhadován na nejméně 19 tisíc tun.Plavby sloužily především diplomatickým účelům – totiž posílení prestiže mingských císařů ve světě, který podle čínských představ alespoň teoreticky celý císařově autoritě podléhal, a jako důkaz mingské moci. Loďstvo vedené Čeng Cheem navštívilo více než 56 zemí a významných měst jihovýchodní Asie a pobřeží Indického oceánu. Čínské koráby dopluly ke břehům Arábie a východní Afriky.
První plavba Čeng Chea proběhla v letech 1405–1407 na trase Nanking – břehy Čampy – Jáva – severozápadní Sumatra – Malacký průliv – Cejlon. Potom loďstvo obeplulo jižní cíp Indického poloostrova a doplulo do obchodních měst malabárského pobřeží, včetně Kalikatu, nejdůležitějšího přístavu jihoindického pobřeží. Víceméně stejné byly trasy druhé (1407–1409) a třetí (1409–1411) výpravy. Čtvrtá (1413–1415), pátá (1417–1419), šestá (1421–1422) a sedmá (1431–1433) výprava dorazily do Hormuzu, k africkým břehům v oblasti dnešního Somálska a do Rudého moře.
Mořeplavci vedli podrobné a přesné zápisy o viděném a sestavovali mapy. V nich zaznamenávali místa zastávek a dobu pobytu, rozložení útesů a mělčin. Sestavili popisy zámořských zemí a měst, jejich politických poměrů, podnebí, místních obyčejů a legend. Čeng Che předával místním vládám pozdravy císaře, přesvědčoval je k uznání čínské svrchovanosti, zaslání tributu čínskému císaři a obchodoval.
V zájmu dosažení určených cílů neváhali Číňané sáhnout k ozbrojené síle. Například po příjezdu na ostrov Cejlon během první expedice roku 1405 Čeng Che požadoval, z rozkazu císaře, vydání svatých buddhistických relikvií – Buddhových zubů, vlasů a misky pro almužnu, které byly důležitými relikviemi a atributy moci sinhálských panovníků ostrova. Byl odmítnut, ale roku 1411 se vrátil, s oddílem 3000 mužů vpadl do hlavního města, zajal panovníka Vira Alakešvaru i s příbuznými a odvezl je do Číny. Během návštěvy sultanátu Samudera Pasai na severu Sumatry, zřejmě na zpáteční cestě z Hormuzu do Číny během čtvrté plavby, se Čeng Che zapletl do boje o moc mezi tamním vladařem Zajn al-Abidínem, uznaným Čínou, a jeho soupeřem Sekanderem. Čínské loďstvo přivezlo jménem císaře dary Zajn al-Abidínovi, ale ne Sekanderovi, který s hněvem Číňany napadl. Čeng Che dokázal obrátit situaci ve svůj prospěch, rozbil Sekanderovo vojsko, jeho samotného zajal a odvezl do Číny.Po smrti císaře Jung-le byly mezi lety 1424 a 1431 námořní expedice pozastaveny, Čeng Che tehdy sloužil jako velitel nankingské posádky. Během poslední, sedmé, výpravy bylo Čeng Cheovi 60 let. Nenavštívil osobně všechny země, do kterých dopluly čínské koráby a vrátil se do Číny už roku 1433, následující rok samostatné eskadry vedené jeho pomocníky ještě navštívily Mekku, Sumatru a Jávu.Expedice Čeng Chea přispěly ke kulturním stykům afrických a asijských zemí s Čínou a podpořily obchod mezi nimi. Čeng Cheovi pomocníci, Ma Chuan, Fej Sin a Kung Čen, sestavili podrobné popisy navštívených zemí a měst. Také vznikly podrobné Mapy námořních cest Čeng Chea (Čeng Che chang–chaj–tchu).Na základě materiálů a zpráv sebraných účastníky námořních expedic Čeng Chea roku 1597 Luo Mao-teng napsal román Plavby Čeng Chea do Západního oceánu (San-pao tchaj-ťien sia-si-jang, 三保太監下西洋). Román obsahuje mnoho fantastického, nicméně v některých popisech autor využíval díla Čeng Cheových spolupracovníků.V Dějinách Mingů jsou námořní expedice Čeng Chea vysoce hodnoceny: V letopisech je psáno, že plavby eunucha San-pao do západních moří byly nejvýznamnější událostí počátků říše Ming.
Podle tradice rodiny Čeng Chea admirál zemřel během sedmé expedice na zpáteční cestě do Číny, tedy roku 1433, a byl pochován do moře. Boty a pramen vlasů admirála (podle jiné verze oděv a pokrývka hlavy) byly dopraveny do Nankingu a pochovány blízko buddhistického chrámu.V dochovaných historických zápisech nejsou žádné informace o činnosti Čeng Chea po sedmé výpravě, a tak většina historiků má tendenci souhlasit s verzí jeho příbuzných. Nicméně čínský historik Sü Jü-chu (徐玉虎) ve své biografii Čeng Chea vyslovil předpoklad, vycházející z analýzy kádrových pohybů ve státním aparátu říše Ming, že se admirál v pořádku vrátil do Nankingu, strávil na postu vojenského velitele Nankingu a velitele loďstva ještě dva roky a zemřel až v roce 1435. Podobného náhledu se přidržel i ruský historik Bokščanin.Na jižních svazích pahorku Niou-šou u Nankingu byl pro admirála postaven muslimský náhrobek. Ale, podle vyprávění místních obyvatel, když roku 1962 hledači pokladů rozkopali mohylu při hledání cenností, nenašli ani ostatky, ani nic jiného. Roku 1985, k 580. výročí první výpravy, byl náhrobek obnoven.Během stavebních prací na sousedním pahorku Cu-tchang-šan (祖堂山) byla 18. června 2010 objevena ještě jedna raně mingská mohyla, také prohlášená za mohylu Čeng Chea. Ale po několika dnech, po pročtení zbytků epitafu, nankingští archeologové usoudili, že mohyla patřila dalšímu eunuchovi – admirálu Chung Paovi, který velel samostatné eskadře během sedmé Čeng Cheovy výpravy.
Čeng Che byl od dětství eunuch, a proto neměl vlastní děti. Nicméně adoptoval jednoho ze svých příbuzných jménem Čeng Chao-čao, který, i když neměl možnost zdědit tituly svého adoptivního otce, alespoň zachoval jeho majetek. Proto do nynější doby existují lidé, považující se za „potomky“ Čeng Chea.
Pro Číňany jsou plavby Čeng Chea jednou z epizod hrdinské minulosti země, demonstrující jak bývalou velikost Číny a její rané technologické úspěchy, tak i víceméně mírovou zahraniční politiku státu, kontrastující s kolonizátorskou politikou Evropanů. K šestistému výročí první plavby čínská televize CCTV natočila čtyřicetidílný seriál Čeng Che sia-si-jang o Čeng Cheovi a jeho plavbách.
Mnohé čínské obce Malajsie a Indonésie vidí v Čeng Cheovi a jeho blízkém spolupracovníkovi Wang Ťing-chungovi postavy otců-zakladatelů, prakticky svatých ochránců. K jejich poctě vystavěli chrámy a památníky.Pro svůj rozsah, výjimečnost v čínské historii a vnější shodu s plavbami, které o několik desetiletí později započaly evropskou dobu velkých objevů, se výpravy Čeng Chea staly i za hranicemi Číny jednou z nejznámějších epizod čínské historie. Například roku 1997 časopis Life v seznamu sta lidí, kteří měli největší vliv na dějiny posledního tisíciletí, umístil Čeng Chea na 14. místo (dalšími Číňany v seznamu byli Mao Ce-tung, Ču Si a Cchao Süe-čchin).
Britský autor Gavin Menzies v knize 1421: The Year the Chinese Discovered the World (2002; česky 2004 jako 1421: Rok, kdy Číňané objevili svět) představuje teorii, podle níž měli Čeng Cheovi podřízení na svých cestách doplout do Ameriky desítky let před Kolumbem, navštívili břehy Austrálie, obepluli Evropu a Asii severní mořskou cestou. Roku 2008 rozvinul svá tvrzení v díle 1434: The Year a Magnificent Chinese Fleet Sailed to Italy and Ignited the Renaissance (doslova 1434: Rok, kdy velkolepé čínské loďstvo připlulo do Itálie a podnítilo renesanci), jehož obsah je zřejmý z názvu. Historikové odmítají brát Menziesovy knihy vážně a kritizují jeho neprofesionální interpretaci pramenů i vyloženě fantastická tvrzení. Skupina historiků v čele s Geoffem Wadem z Národní univerzity v Singapuru (National University of Singapore), znepokojená šířením Menziesových tvrzení, založila web vyvracející tyto teorie.
ZákladníDREYER, Edward L. Zheng He: China and the Oceans in the Early Ming Dynasty, 1405-1433. New York: Pearson Longman, 2007. 238 s. (Library of World Biography Series). ISBN 0321084438. (anglicky) 
LEVATHES, Louise. When China ruled the seas: the treasure fleet of the Dragon Throne, 1405-1433. 1. vyd. New York: Simon & Schuster, 1994. 252 s. ISBN 0671701584. (anglicky) 
ROZARIO, Paul. Zheng He and the Treasure Fleet 1405-1433 : A Modern Day Traveller's Guide from Antiquity to the Present. Singapore: SNP Editions, 2005. 160 s. ISBN 9812480900, 9789812480903. (anglicky) 
Information office of the People’s Government of Fujian Province. Zheng He's voyages down the western seas. Beijing: China Intercontinental Press, 2005. 109 s. ISBN 7508507088. (anglicky) DoplňkováБОКЩАНИН, А. А. Китай и страны южных морей в XIV-XVI вв.. Москва: Наука. Главная редакция восточной литературы, 1968. 212 s. (rusky) 
FU, Chunjiang; FOO, Choo Yen; SIEW, Yaw Hoong. The great explorer Cheng Ho : ambassador of peace. Singapore: Asiapac, 2005. 153 s. (Asiapac culture). ISBN 9812294104. (anglicky) 
CHAN, Hok-Lam. The Chien-wen, Yung-lo, Hung-hsi, and Hsüan-te reigns. In: MOTE, Frederick W.; TWITCHETT, Denis C. The Cambridge History of China Volume 7: The Ming Dynasty, 1368–1644, Part 1. Cambridge: Cambridge University Press, 1988. ISBN 0521243327. S. 182–304. (anglicky)
LANGLOIS, John D. The Hung-wu reign, 1368–1398. In: MOTE, Frederick W.; TWITCHETT, Denis C. The Cambridge History of China Volume 7: The Ming Dynasty, 1368–1644, Part 1. Cambridge: Cambridge University Press, 1988. ISBN 0521243327. S. 107–181. (anglicky)
LIŠČÁK, Vladimír. Čína - Dobrodružství hedvábné cesty : Po stopách styků Východ - Západ. 1. vyd. Praha: Set Out, 2000. 368 s. ISBN 80-86277-11-9. Kapitola Čeng Cheovy expedice, s. 160–164. 
LIŠČÁK, Vladimír. Po stopách admirála Čeng Chea. Nový Orient. 1992, roč. 47, čís. 6, s. 164–166. ISSN 0029-5302. 
NEEDHAM, J. Science and civilisation in China: Physics and physical technology. Volume 4. Cambridge: Cambridge University Press, 1971. 990 s. ISBN 0521070600. Kapitola 29. Nautical technology, s. 477–484. 
СВЕТ, Яков. За кормой сто тысяч ли. Москва: Ломоносов, 2011. 192 s. ISBN 978-5-91678-102-1. (rusky) První vydání Москва : Географгиз, 1960. 
TSAI, Shih-Shan Henry. Perpetual Happiness: The Ming Emperor Yongle. Seattle, Wash.; Chesham: University of Washington Press; Combined Academic, 2002. 286 s. ISBN 0295981245. (anglicky) 
TSAI, Shih-shan Henry. Eunuchs in the Ming Dynasty. New York: State University of New York Press, 1996. 290 s. (SUNY series in Chinese local studies). ISBN 0791426874. (anglicky)
 Shipping news: Zheng He's sexcentenary. China Heritage Newsletter [online]. Červen 2005 [cit. 2011-6-14]. Čís. 2. Dostupné online. ISSN 1833-8461. (anglicky) 
 Zheng He – the Chinese Muslim Admiral [online]. MuslimHeritage.com (web Foundation for Science, Technology and Civilisation), 2001-12-1 [cit. 2012-05-22]. Dostupné online. (anglicky) 
 Zheng He 600th Anniversary [online]. China Radio International [cit. 2012-05-22]. Dostupné online. (anglicky) 
HADINGHAM, Evan. Ancient Chinese Explorers [online]. PBS Online, 2001-1-16 [cit. 2012-05-22]. Dostupné online. (anglicky)
Císař Čeng-te (čínsky pchin-jinem Zhèngdé, znaky 正德; 26. října 1491 – 20. dubna 1521) vlastním jménem Ču Chou-čao (čínsky pchin-jinem Zhū Hòuzhào, znaky 朱厚照) z dynastie Ming vládl v letech 1505–1521 čínské říši Ming. Nastoupil po svém otci, císaři Chung-č’. Po převzetí vlády s novým rokem vyhlásil éru „Pravé ctnosti“/„Nápravy ctností“, Čeng-te. Název éry je používán i jako jméno císaře.
Čeng-te byl starší (a jediný přeživší) syn Chung-č’a. Jako korunní princ byl vzděláván v konfuciánském duchu, při studiu se jevil jako inteligentní mladík. Záhy po převzetí moci se však ukázalo, že má, v ostrém kontrastu s otcem, ke konfuciánsky orientované byrokracii odpor a jí vyžadované rituály a povinnosti odmítá. Ve stálých sporech s ministry a velkými sekretáři se opíral o eunuchy, zejména o tzv. „osm tygrů“, s nimiž vyrůstal. V letech 1506–1510 tak v čele vlády fakticky stál eunuch Liou Ťin, který ministerstva a důležité úřady obsadil svými spojenci a podporovateli. Císař se odstěhoval ze Zakázaného města do nedalekého nově postaveného „Leopardího paláce“, kde se obklopil svými eunuchy a důstojníky. Po pádu Liou Ťina zaujali přední místa mezi císařovými oblíbenci herec Cang Sien a důstojníci Čchien Ning a Ťiang Pin, běžnou administrativu řídil velký sekretář Jang Tching-che.
Daňový tlak Liou Ťinovy administrativy a oslabení autority vlády vedly k několika rozsáhlým povstáním: povstání knížete z An-chua, povstání v severní Číně počínající rokem 1510, povstání knížete z Ning. Poslední vzpouru rozdrtil Wang Jang-ming, přední neokonfuciánský filozof.
Zájem císaře a eunuchů o zdroje příjmů vyústil v uvolnění zákazu soukromého zahraničního obchodu, současně do jižní Číny připluli portugalští mořeplavci a začali obchodovat s čínskými partnery.
Od roku 1517 císař trávil většinu času na čínsko-mongolské hranici severozápadně od Pekingu, především v posádkovém městě Ta-tchungu. Zde mimo jiné koncem roku 1517 odrazil velký mongolský nájezd Dajan-chána. Roku 1519 se vydal do Nankingu, kde strávil většinu roku 1520. Na zpáteční cestě opilý spadl do vody, onemocněl a po několika měsících zemřel.
Čeng-te byl bezdětný, Jang Tching-che proto s podporou matky zemřelého, císařovny vdovy Čang, prosadil na trůn jeho nejbližšího mužského příbuzného Ču Chou-cchunga, třináctiletého syna Chung-č’ova bratra.
Čeng-te se narodil 14. listopadu 1491, jeho vlastní jméno bylo Ču Chou-čao, Čeng-te bylo jméno jeho panovnické éry a pod tímto jménem je znám. Byl nejstarším synem Chung-č’a, jenž od roku 1487 vládl jako devátý císař čínské říši Ming, a Chung-č’ovy jediné manželky císařovny Čang. Roku 1492 ho Chung-č’ jmenoval korunním princem. Otec se v synovi viděl, při cestách ho bral s sebou, podporoval jeho zálibu v jízdě a lukostřelbě, rozmazloval ho. Korunní princ byl výborný student, své povinnosti plnil s pečlivostí a zdvořilostí.Císař Chung-č’ zemřel 8. června 1505. Na smrtelné posteli vyzval své nejbližší pomocníky, velké sekretáře Liou Ťiena, Li Tung-janga a Sie Čchiena k věrné službě synovi. Toho zhodnotil jako inteligentního mladíka, který si ale oblíbil pohodlí a radovánky; proto je žádal, aby ho drželi na správné cestě.Ču Chou-čao nastoupil na trůn 19. června 1505 jako desátý mingský císař. S platností od nového roku vyhlásil éru Čeng-te. Slovní spojení čeng-te pochází z citátu z Knihy dokumentů, jeho významem je „náprava (čeng) ctností (te)“ lidu.
Po nástupu Čeng-te stanul před třemi zděděnými problémy, kterými byly nedostatečné příjmy státu, vojenská slabost na severozápadní hranici s Mongoly a spory eunuchů s úředníky na způsobu řešení problémů, přičemž císař stranil eunuchům. Rady velkých sekretářů naopak ignoroval. Neshoda mezi panovníkem a úředníky byla částečně i generačním problémem – zatímco Čeng-te byl mladý, nejmladšímu z velkých sekretářů bylo šestapadesát let.V kontrastu s otcem, využívajícím císařské pravomoci umírněně, schopným delegovat moc a pozorně plnícím své povinnosti, Čeng-te se o státní záležitosti nestaral. Jeho neklidný duch se vzpouzel oficiální ortodoxii, vzpíral se puntičkářsky předepsaným ceremoniálním a rituálním povinnostem císaře. Námitky a požadavky úředníků v něm vzbuzovaly odpor, naproti tomu plnil prosby a žádosti eunuchů. Jako císař se v prvních letech vlády snažil uniknout z oficiálních audiencí a diskuzí na konfuciánská témata. Pro konfuciánsky myslící úřednictvo byl panovník chovající se v souladu se všemi obřady, precedenty a povinnostmi základem státu a nejdůležitějším předpokladem jeho funkčnosti. Čeng-te měl ale řadu jiných zájmů: jízdu, lukostřelbu, lov, hudbu – miloval skládání písní a zpěv a pozvedl hudbu na celém dvoře. Rád si se svými eunuchy hrál na obchodování, a tak se objevilo množství císařských obchodů založených a řízených eunuchy. Podporoval všechny způsoby zábavy: zápas, akrobacii, magii, ohňostroje… Ze zábav se těšil s eunuchy, přestal studovat, celé dny se opíjel, odmítal se věnovat státním záležitostem. Ke zděšení úředníků se při hledání zábavy inkognito vydával na toulky po Pekingu.Rok po nástupu si vzal dceru z důstojnické rodiny příjmením Sia a učinil ji císařovnou, dvě další dívky pojal za vedlejší manželky. Brzy však přestal s císařovnou žít. Náhradou, na návrh Jü Junga, důstojníka gardy ve vyšívaných uniformách původem ze střední Asie, k sobě povolal ujgurské tanečnice. Svým nevázaným chováním pravidelně šokoval konfuciánské moralisty, naopak v lidovém folklóru se ze stejného důvodu stal slavným.Podobně jako jeho děd, císař Čcheng-chua, byl i Čeng-te přitahován lámaismem. Pro tibetské mnichy postavil nový chrám v Zakázaném městě, uděloval jim vysoké tituly i odměny. Učil se jejich písmo, účastnil se, oblečen v tibetském oděvu, jejich obřadů, zapojil je do rituálů při pohřbu císařovny Wang (manželky jeho děda, císaře Čcheng-cchuy) roku 1518.O úřednících měl nízké mínění; považoval je za zkorumpované a neschopné. Státní záležitosti proto svěřoval eunuchům, které od počátku své vlády jmenoval do vojenských i finančních funkcí. Úředníkům se snažil maximálně se vyhnout a záležitosti vyřizovat prostřednictvím eunuchů, kteří jeho příkazy nikdy nekritizovali. Na eunuchy spoléhal i kvůli jejich zpravodajským službám. Působili jako dohlížitelé u armád na hranicích i bojujících s rebely uvnitř země, dozírali na agentury řídící výrobu hedvábného a porcelánového zboží, ale i na regionální úřady. Za jejich služby je císař ochotně odměňoval, řada jejich příbuzných získala aristokratické tituly.Už tak špatný stav státních financí ještě zhoršovala císařova finanční nezodpovědnost: zatímco příjmy ministerstva daní ve stříbře dosahovaly teoreticky částky 1,5 milionu liangů (cca 56 tun, reálně ale byly kvůli odpouštění daní a daňovým nedoplatkům mnohem nižší), jen na darech a odměnách císař první rok své vlády rozdal 1,4 milionu liangů. Na rozdíl od konzervativních úředníků naléhajících na úspory, byli eunuchové kreativní ve vymýšlení nových příjmů (např. vnitřní cla, daně z pastvin a pustin, odvody z císařských panství), což přispívalo k císařově podpoře eunuchů.
Znepokojená povahou císaře a opatřeními, ke kterým ho eunuchové ponoukali, skupina vysokých úředníků v čele s velkými sekretáři Liou Ťienem a Sie Čchienem se spojila s předními eunuchy a obvinila z nepřístojného chování eunuchy z jeho bezprostředního okolí, zvláště tzv. „osm tygrů“ (Liou Ťin a sedm dalších) sloužících císaři ještě jako následníku a roku 1505 povýšených. Požadovali Liou Ťinovu popravu a potrestání ostatních. Vysoce postavení eunuchové se totiž cítili ohroženi vzestupem „osmi tygrů“, i když by před popravou Liou Ťina dali přednost pouze jeho přeložení na jih. Nad rámec dohody však 27. října 1506 ministr daní Chan Wen předložil petici žádající popravu celé osmičky. To císař odmítl, ale byl svolný s jejich potrestáním. Na poslední chvíli se však k němu osmička dostala a přesvědčila ho o tom, že se jejich kritici spikli a chtějí získat nekontrolovanou moc. Rozzuřený císař okamžitě eunušské spojence skupiny Liou–Sie poslal do exilu a členy osmičky povýšil, Liou a Sie s dalšími byli donuceni k odstoupení. Ve velkém sekretariátu zůstal pouze Li Tung-jang, kterého doplnil Ťiao Fang (1436–1517, spojenec Liou Ťina, kterého informoval o akci proti němu) a další spojenci osmičky.
Poté, od října 1506 do září 1510, dominovala dvoru eunušsko-úřednická aliance v čele s Liou Ťinem. Během prvních měsíců své vlády Liou Ťin očistil pekingské úřady od svých odpůrců – v prosinci 1506 byl po obvinění ze zneužití pravomocí odvolán Chan Wen, v únoru 1507 jednadvacet úředníků, kteří protestovali proti rezignaci velkých sekretářů; řada dalších úředníků byla bita, mučena a odvolána. Od léta 1507 Liou Ťin zcela ovládal vládu a bez jeho souhlasu nebyl schválen žádný významný dokument.Císař zatím utrácel bez omezení, v září 1507 jen za lampióny na svátek lampiónů zaplatil 350 tisíc liangů (13 tun) stříbra, přestavovaly se budovy v císařském parku jižně od Pekingu, stavěl „Leopardí palác“ (Pao-fang) severozápadně od Zakázaného města. Liou Ťin se proto soustředil na zvýšení císařových příjmů. Pod hrozbou vysokých pokut nutil úředníky odpovědné za finance a daně odvádět je do Pekingu přesně ve vyměřené výši. Ve vládních kruzích zavládlo zděšení, když požadoval po úřednících odvody a dodávky na severní hranici a do Pekingu, které ožebračovaly jejich rodiny. Jeho agenti vymáhali dodatečné platby stříbra z dolů ve Fu-ťienu a S’-čchuanu, organizovali prodej soli nad rámec kvót (a když je úředníci zatkli, byli sami zatčeni).Vliv eunuchů rostl: od března 1507 byli eunušští intendanti v provinciích postaveni na roveň vedoucím provinčním úředníkům a získali právo šetřit jakékoli administrativní či právní záležitosti. Liou Ťin se snažil reorganizovat správu říše na principu rovnosti nebo dokonce podřízenosti civilních a vojenských hodnostářů eunuchům. Reformy vyvolaly ostrou opozici úředníků, jejich poslušnost si vynucoval brutálním terorem. Potýkal se i s nepřátelstvím ostatních eunuchů, včetně zbylých sedmi „tygrů“, k vyšetřování odporu mezi eunuchy proto založil novou agenturu.Zatímco se Liou Ťin staral o stát, císař hledal vzrušení v radovánkách v novém „Leopardím paláci“ obklopen pochlebnickými eunuchy, důstojníky, hudebníky, lámy a kráskami. Zvláštními oblíbenci mladého císaře byli Čchien Ning, důstojník „gardy ve vyšívaných uniformách“ vynikající silou a uměním lukostřelby, a herec Cang Sien (臧賢), pro svůj muzikální talent jmenovaný zástupcem ředitele Hudebního úřadu. Jim zase podlézali mnozí úředníci a čekatelé na úřady.
Zvyšování státních příjmů vyšším zdaněním vojenských domácností vyvolalo všeobecnou nespokojenost v pohraničí. V Liao-tungu vypukla vzpoura, utišená rozdělením 2500 liangů stříbra mezi nespokojence. Nespokojenost využil i Ču Č’-fan, kníže z An-chua, při rebelii v květnu 1510. Ču Č’-fan žil v Ning-sia, důležitém pevnostním městě v severozápadní provincii Šen-si u mongolsko-čínské hranice, sídle velitelství jedné z devíti pohraničních vojenských oblastí. Považoval se za kandidáta na trůn a shromáždil kolem sebe skupinu věrných, vesměs důstojníků ningsiaské posádky, ale i členů místní džentry. Na jaře 1510 přetáhl na svou stranu další důstojníky, 12. května ovládl město Ning-sia s bezprostředním okolím a vyhlásil tažení proti Liou Ťinovi. Vzpoura se však nerozšířila, když se velitelé východnějších posádek v Ling-čou a Jen-suej postavili proti rebelům. Už 30. května knížete zajal provládní generál, který se naoko přidal k povstání. Vzpoura se poté zhroutila a během několika dní byli všichni rebelové pochytáni.
Mezitím císař po konzultacích se sekretáři a ministry přijal komplexní soubor protipovstaleckých opatření. Na místo vyslal Šen Jinga, hraběte z Ťing-jang, a ředitele kontrolního úřadu Jang I-čchinga. Oba z předchozí služby dobře znali poměry v Ning-sia; měli proto předpoklady k úspěšnému zvládnutí situace. Dále povýšil řadu důstojníků ningsiaské posádky, vyhlásil amnestii pro řadové vzbouřence, slíbil odměnu každému rebelovi, který se vrátí na stranu vlády, a vydělil na to značnou částku. Preventivně amnestoval méně závažné přečiny všech knížat. Také poslal do Ning-sia eunucha Čang Junga (jednoho z „osmi tygrů“) v čele 30 tisíc vojáků pekingské posádky. Bylo to poprvé v historii říše Ming, kdy měl eunuch samostatné velení. Současně velitelé vojsk v Süan-fu, Ta-tchungu, a Jen-suej dostali milion liangů stříbra na úhradu nákladů spojených s pohyby vojsk.Během tažení Jang I-čching přesvědčil Čang Junga k vystoupení proti Liou Ťinovi – namluvil mu, že je ve smrtelném nebezpečí, protože Liou Ťin připravuje další převrat. Po návratu do Pekingu se Čang Jung spojil s ostatními šesti „tygry“ a 13. září 1510 obvinili Liou Ťina z přípravy spiknutí proti císaři. Liou Ťin údajně zamýšlel zavraždit císaře a instalovat svého vlastního prasynovce na trůn. Císař nechtěl věřit, ale přesvědčili ho. Následující den byl Liou Ťin přeložen do Nankingu a jeho majetek zkonfiskován; když císař uviděl zbraně a ohromné poklady, které Liou nahromadil, přikázal ho popravit, přestože Liou trval na své nevině. Dne 16. září byl Liou Ťin zatčen a 27. září zahájena jeho třídenní poprava.Liouovi spojenci byli odstraněni, a jeho reformy zrušeny. Zničeny byly i dokumenty o reformách, takže jediný podstatný pokus o změnu administrativního uspořádání říše Ming a rozšíření císařovy přímé kontroly skrze eunušské pověřence skončil v nicotě.
Severní provincie říše Ming byly relativně chudé a přes přítomnost hlavního města byla chudá i metropolitní oblast Pej č’-li. Mnoho chudáků z okolí Pekingu se nechávalo kastrovat v naději, že se jako císařovi eunuchové domohou bohatství a vlivu. V éře Čeng-te tak o zaměstnání v Zakázaném městě žádalo přes 3500 kastrátů. Jen malá část jich uspěla, většina se protloukala na okraji společnosti anebo zamířila mezi bandity. Problémy severu země zhoršovala i přítomnost císařských statků, panství členů císařského rodu a aristokracie, která podle moderních odhadů zahrnovala 15–40 % rozlohy Pej č’-li. Vesměs se (po daňové stránce) vymykala kontrole místních úřadů – úředníci požadovali, aby oni sami vybírali daně a odvody ve výši cca třetiny úrody a odevzdávali je vlastníkovi, naopak vlastníci dávali přednost vlastní přímé správě typicky vedené eunuchy a jimi najatými správci. Správci svůj personál rekrutovali z lidí nezapsaných v úředních registrech obyvatel včetně dezertérů, místních raubířů apod.V létě 1509 se zhoršila bezpečnostní situace jižně od Pekingu, když Liou Ťinovy pokusy o zvýšení odvodů vojenských domácností vedly k dezertérství a dezertéři seskupení do band olupovali venkov. Roku 1510 se jich velké množství zorganizovalo do jednotného uskupení se sídlem v Wen-anu (130 km jižně od Pekingu) a začali plánovat povstání. Jejich vůdce byl chycen, ale povstání přesto vzplanulo. V únoru 1511 povstalci disponovali několika tisíci jezdců a útočili na města. Vládní armáda vyslaná proti nim byla neúčinná – úředníci v čele vojsk preferovali jednání a vojáci se vyhýbali boji. V srpnu 1511 povstalci dokonce obléhali Wen-an. Povolány byly posily z pohraničí a vyměněno velení, ale úspěch se nedostavil a naopak při jednom přepadu bandité spálili na tisíc lodí dovážejících obilí do metropole po Velkém kanále. V listopadu 1511 bylo opět vyměněno velení vládních vojsk, bez většího efektu, a v lednu 1512 povstalci zaútočili na Pa-čou 100 km jižně od Pekingu. Armáda byla opět posílena vojsky z pohraničí – Süan-fu, Ta-tchungu a Liao-tungu – a v létě 1512 se konečně podařilo povstalce rozbít. Část jich ustoupila na jih přes řeku Jang-c’-ťiang do provincie Ťiang-si, část na východ do provincie Šan-tung, a zbytek na jihozápad k městu Wu-čchang na Jang-c’-ťiangu. Odtud (v síle 800 mužů) pluli po proudu a loupili, než je 28. srpna poničil tajfun u Tchung-čou a 7. září 1512 pobilo vládní vojsko u Lang-šan, nedaleko ústí Jang-c’-ťiang do moře, což bylo uznáno za formální konec tažení.Hrozba pro bezpečnost a zásobování metropole padla, ale v Ťiang-si, Che-nanu a centrálním S’-čchuanu banditismus zůstal problémem. V S’-čchuanu propukly potíže s povstalci poprvé roku 1508. Roku 1509 se jejich jednotlivé skupiny spojily s rebely ze Šen-si v jedinou sílu se 100 tisíci muži, která ohrožovala bezpečnost i v provincii Chu-kuang. Vůdci povstalců  se prohlásili králi (wang) a začali vytvářet základy vlastní administrativy. Další skupina rebelů působila v jižním S’-čchuanu,  a podnikala nájezdy na jih do Kuej-čou i do severního S’-čchuanu. Vláda proti rebelům využívala oddíly neverbované u nečínských kmenů, nicméně k jihosečuánským povstalcům se naopak připojily kmeny Miao. Vládní síly vzpoury v S’-čchuanu postupně zatlačily a do roku 1514 zlikvidovaly.Roku 1511 se rebelové v několika skupinách objevili i v horách provincie Ťiang-si; do roku 1513 byli zlikvidováni s pomocí najatých vojáků z nečínských kmenů ze sousedních provincií. Roku 1517 vypuklo povstání na jihu Ťiang-si; na místo byl vyslán ve funkci koordinátora sün-fu Wang Jang-ming, který roku 1518 nastolil pořádek.
I po pádu Liou Ťina císař potřeboval peníze a protože úředníci odmítali měnit zaběhnuté pořádky, nadále spoléhal na mimořádné akvizice prováděné eunuchy. Úředníci, kteří se tomu protivili, byli tvrdě trestáni. Mezi eunuchy zaujal vedoucí pozici Wej Pin, který převzal vedení ředitelství obřadů. Problémy s bandity v okolí metropole obrátily císařovu mysl k vojenství a k důstojníkům. Mezi důstojníky byl jeho předním oblíbencem Čchien Ning, velitel palácové gardy. Císařovu pozornost získal dovedností v lukostřelbě a vojenství, později tím, že hověl císařovým choutkám – obstarával mu muzikanty, muslimky do harému, tibetské mnichy – odborníky na tantrický buddhismus.Roku 1512 se novým favoritem císaře stal dvacetiletý Ťiang Pin, důstojník posádky v Süan-fu, který se roku 1511 vyznamenal v bitvě s povstalci, když pokračoval v boji zasažen třemi šípy, jedním z nich do ucha. Ťiang Pin navrhl zavést rotaci jednotek: protože posádka metropole byla neschopná bojovat s rebely kvůli nedostatku bojových zkušeností, navrhl povolat do Pekingu zkušené oddíly z pohraničí a vojáky z metropole naopak poslat na hranice. Velký sekretář Li Tung-jang proti nápadu ostře protestoval; namítal, že pekingští vojáci nejsou schopni držet službu na hranici a naopak hraničáři se budou těžce potýkat s řádem hlavního města. Odmítl sepsat edikt a v únoru 1513 na protest rezignoval. Císař však prosadil svou a od února 1513 v Pekingu sloužili první vojáci ze Süan-fu.Hraničáři byli umístěni do čtyř táborů v areálu Císařského města; Čeng-te je měl za svou osobní armádu a cítil se být jejich generálem. Zvláště si oblíbil čtyři důstojníky – Ťiang Pina, Sü Tchaje, Šen Čoua a Liou Chueje. Prvním dvěma svěřil velení posádce Pekingu včetně nově příchozích oddílů. Postupně našel potěšení ve vojenské parádě a uniformách, osobně cvičil ve vojenských dovednostech skupinu eunuchů. Císař se s oblibou věnoval kromě vojenského výcviku i lovu. V září 1514 ho při něm zranil tygr, takže byl měsíc upoután na lůžko. Ani poté se nedal od svých potěšení odvrátit a úředníky radící mu opatrnější chování překládal mimo Peking.Čeng-te miloval lampiony. Začátkem roku 1514 mu jeho vzdálený příbuzný Ču Čchen-chao, kníže z Ning, k oslavám nového roku daroval několik set lampionů nového vzhledu a odborníky, kteří je měli instalovat. Císař však kvůli vojenským cvičením nechal před paláci postavit jurty, přičemž v některých skladoval střelný prach. Při oslavách (10. února 1514) nešťastnou náhodou prach od lampionů explodoval a vyvolal velký požár paláců Zakázaného města. Čeng-te náhradou nechal pro sebe v Zakázaném městě postavit komplex 162 jurt. Obnova shořelých paláců trvala do roku 1521, pracovalo na ní 30 tisíc vojáků pekingské posádky a stála přes 1 milion liangů stříbra.
Začátkem roku 1516 se Čeng-te, otrávený proudem úřednické kritiky, začal přiklánět k myšlence odjezdu do Süan-fu. Ťiang Pin se tak snažil Čeng-tea vzdálit od Čchien Ninga; přesvědčoval císaře, že v Süan-fu jsou lepší hudebníci i ženy a že v pohraničí zažije skutečné šarvátky s Mongoly namísto simulovaných bitev v Pekingu. Do Süan-fu se císař vydal v polovině srpna 1517. Po pěti dnech dorazil k průsmyku Ťü-jung 50 km severozápadně od Pekingu. Cenzor odpovědný za průsmyk císaři oznámil, že mu neotevře bránu a nepustí ho dál bez ediktu podepsaného císařem i císařovnou vdovou. Bezmocný císař se vrátil. Za měsíc vyrazil znova; průsmykem projel v nepřítomnosti dotyčného cenzora a zanechal v něm spolehlivého eunucha (Ku Ta-junga) s příkazem nepustit skrz žádného úředníka. V polovině září 1517 dosáhl Süan-fu.Unesený novou zkušeností se zde usadil a s velkými náklady začal budovat honosné sídlo. Přestal používat císařskou pečeť – pečetil a tituloval se jako generál. Velcí sekretáři protestovali, ignoroval je. Přikázal jim zaslat mu milion liangů (37 tun) stříbra – odmítli s tím, že včetně rezerv nemá ministerstvo daní víc než 350 tisíc liangů. Po delším dohadování ministr daní souhlasil se zasláním 500 tisíc. Čeng-te v lednu 1518 reagoval příkazem strážím pekingských bran nepouštět úředníky z města.Mezitím v říjnu 1517 mongolský Dajan-chán podnikl s 50 tisíci jezdci nájezd na čínské území. Císař toužící po boji vyslal proti Mongolům armádu a po několika malých srážkách začala 18. října velká bitva u Jing-čou, 65 km jižně od Ta-tchungu. Následující den přijel císař s posilami a 20. října řídil celodenní boj. Mongolové byli poraženi a ustoupili za hranice. Byl to jediný případ za celé 16. století, kdy mingská armáda porazila velký mongolský nájezd. Za odměnu Čeng-te vyznamenal velké množství důstojníků a vojáků; Ťiang Pin a Sü Tchaj se stali hrabaty.V polovině února 1518 přijel císař zpět do Pekingu, na dvacet dnů, v březnu opět odjel do Süan-fu. Vrátil se 22. března 1518 kvůli zorganizování pohřbu císařovny vdovy Wang, vdovy po císaři Čcheng-chuovi, dědovi Čeng-teho. V květnu odjel na inspekci císařských hrobek a pak posádky v Mi-jün, 65 km severovýchodně od Pekingu. Vrátil se na pohřeb excísařovny Wang, který začal 22. července. V srpnu 1518 přinutil velké sekretáře napsat edikt, který ho pod jménem Ču Šou (což znamená Ču „dlouho žijící“) jmenoval generálem a, za úspěchy v boji s Mongoly, vévodou. V září 1518 se vrátil domů do Süan-fu; poté se vydal do Ta-tchungu a Jen-suej, v lednu-únoru 1519 přes Tchaj-jüan zamířil do Pekingu, kam přijel v březnu 1519.Po návratu Čeng-te oznámil že si přeje vykonat cestu do provincie Šan-tung a na jih. Velcí sekretáři, ministr obřadů, tajemníci a cenzoři protestovali. Protesty neutišilo ani masové zatýkání a bití, po němž dvanáct (či čtrnáct) z nich zemřelo. Důvodem protestů tentokrát nebyl sám fakt cesty, ale i obava z intrik knížete z Ning, obava, aby kníže císaře na cestě nezavraždil. Pod vlivem masového vzdoru úředníků panovník cestu odložil.
Ču Čchen-chao, kníže z Ning, byl členem jedné z vedlejších větví dynastie Ming, sídlil v Nan-čchangu, hlavním městě jihočínské provincie Ťiang-si. Veden ambicemi a touhou po velikosti se snažil o získání moci a vlivu. Za tímto účelem zprvu uplácel Liou Ťina, po jeho pádu byli jeho hlavní přímluvci ve vládě Cang Sien, Čchien Ning a Lu Wan (1513–1515 ministr vojenství, pak státní správy). Jejich prostřednictvím získal povolení ke zřízení osobní gardy a pravomoc nad místními vojenskými posádkami a členy císařského rodu.Budoval si vlastní ozbrojenou moc z místních „silných mužů“. Z Ťiang-si se linul proud stížností na chování knížete – zabírání půdy, vymáhání daní, zastrašování úředníků. Přestože jinak byla knížata přísně trestána i za malichernosti, jeho chování bylo přehlíženo. Zkoušel nenásilnou cestu získání moci: chtěl využít císařovy bezdětnosti a tak na jaře 1516 uplatil Čchien Ninga a další, aby povolali jeho nejstaršího syna do Pekingu jako kandidáta na korunního prince. Iniciativa neměla úspěch.Čeng-te si problém s knížetem z Ning začal uvědomovat až v létě 1519, kdy ho Ťiang Pin a Čang Jung přesvědčili o nekalém chování knížete a Čchien Ninga. Knížete jeho pekingští špehové informovali o nepříznivém vývoji v Pekingu a tak se 10. července 1419 v Nan-čchangu otevřeně vzbouřil. Prohlásil, že Čeng-te je podvrženec nepocházející z císařského rodu a že císařovna přikázala zbavit ho trůnu. Jeho předvoj vyrazil z Nan-čchangu na sever, 13. července obsadil Ťiou-ťiang na Jang-c’-ťiang a 23. července začal obléhání An-čchingu (sídla prefektury na Jang-c’-ťiang, 240 km od Nankingu). Zatím se 14. července Wang Jang-ming, guvernér jižního Ťiang-si, dozvěděl o povstání a okamžitě začal shromažďovat armádu. Současně podsouval knížeti falešné zprávy o pohybech vládních vojsk a zradě jeho nejbližších důvěrníků. Ovlivněn falešnými informacemi, kníže z opatrnosti vytáhl na An-čching s hlavními silami (měl 60–70 000 vojáků) až 26. července. Pokus o dobytí An-čchingu selhal a přinesl jen velké ztráty. Mezitím Wang Jang-ming shromáždil armádu a 14. srpna obsadil Nan-čchang. Kníže se s hlavními silami vrátil na jih, ale v třídenní říční bitvě na jezeře Pcho-jang Wang Jang-mingova armáda jeho síly rozdrtila a knížete zajala.
Rebelie knížete z Ning poskytla Čeng-temu nenapadnutelný důvod k jižní cestě. Odjel z Pekingu 15. září 1519. Do Nankingu dorazil v lednu 1520 a zůstal zde osm měsíců. Vesměs se jen bavil. Pití bylo relativně neškodné, avšak krátce před příjezdem do Nankingu vydaný výnos o zákazu chovu a zabíjení vepřů vzbudil pobouření obyvatelstva. Zdůvodněný byl nečistotou zvířat a roznášením chorob, což bylo přesvědčení muslimů (vlivných v císařově okolí), vydání zákazu snad ovlivnilo i negativní vnímání slovního spojení „zabít prase“ v císařově okolí. Totiž prase (ču, 豬) mělo stejnou výslovnost jako příjmení císařského rodu (Ču, 朱). Nevraživost poddaných vyvolával i císařův zvyk zabírání žen. Některé skončily v harému, některé se podařilo rodinám vykoupit či uplatit pověřence vymáhající ženy z jejich domácností, mnoho jich však skončilo v císařských prádelnách v Pekingu. Zde se jich nahromadilo tolik, že pro ně nestačilo místo ani finance a objevily se případy podvýživy, ba i smrti hladem. Rovněž provozování lovu s početným doprovodem v hustě zalidněném jihu, bez ohledu na pole, vyvolávalo hlubokou nepopularitu panovníka.Vojáky ze severu ze svého doprovodu poslal císař pod velením Ťiang Pina a eunucha Čang Čunga do Ťiang-si. Ve snaze upřít vítězství Wang Jan-mingovi chtěli Ťiang a Čang zorganizovat předstíranou bitvu, ve které by knížete „jako“ zajal císař. Wang Jang-ming však na tom odmítl spolupracovat a škody způsobené přítomností vojáků v Ťiang-si se snažil omezit na minimum, za což si vysloužil všeobecný respekt.V procesu s knížetem byli obviněni všichni, kdo s ním byli ve styku, ale Wang Jang-ming předvídavě zničil téměř celý knížecí archív (dokumentující styky knížete s většinou místních elit) a tak mohli být obviněni pouze hlavní spiklenci. Cang Sien a Čchien Ning byli zatčeni už v prosinci 1519, v prosinci 1520 ministr Lu Wan a s ním rovněž i skupina eunuchů a důstojníků císařské gardy. Všichni byli popraveni.
V Nankingu Čeng-te zůstal do 23. září 1520, kdy vyrazil na sever. Prakticky stálá opilost na zpáteční cestě se mu vymstila 25. října, kdy se při rybaření v Čching-ťiang-pchu (v dnešním Chuaj-jinu) jeho člun převrátil. Pomocníci ho sice z vody vytáhli, nicméně už i tak měl mizerné zdraví, kvůli alkoholismu, a nyní vážně onemocněl. Když byl schopen cesty, bez zastávek se v prosinci 1520 vrátil až do Tchung-čou nedaleko na východ od Pekingu.Císař byl vážně nemocen a očekávala se jeho brzká smrt. Ťiang Pin proto vyzýval k přejezdu do Süan-fu, kde by měl pod kontrolou rozhodování o nástupnictví, když by císař byl vzdálen od úředníků. Ale císař byl příliš sláb. Lékař ho alespoň přemluvil k cestě do Pekingu, aby se v pohodlí zotavil před další cestou. Do Pekingu slavnostně vjel 18. ledna 1521. O tři dny později se při obětování na oltáři Nebes zhroutil a musel být odnesen do paláce. Žil ještě tři měsíce; zemřel v Leopardím paláci 20. dubna 1521. Obdržel chrámové jméno Wu-cung, posmrtné jméno I chuang-ti, pohřben byl v mauzoleu Kchang-ling. Zemřel bez dědice.
Ťiang Pin se hodlal zmocnit císařského města a instalovat na trůn vzdáleného císařova příbuzného Ču Ťün-čanga, knížete z Taj sídlícího v Ta-tchungu. Potřeboval být s císařem v okamžiku smrti, aby mohl tvrdit, že jedná na jeho příkaz. Jako první krok 15. dubna padělal dekret podřizující mu pohraniční vojska umístěná v Pekingu. Neuspěl, protože u Čeng-teho, když zemřel, nebyl přítomen on, ale dva eunuchové, kteří zaznamenali císařova údajná poslední slova, podle nichž měla říši řídit jeho matka císařovna vdova Čang a velcí sekretáři.Iniciativu získal velký sekretář Jang Tching-che, který měl také plán: instalovat na trůn císařova nejbližšího bratrance Ču Chou-cchunga, třináctiletého syna nedávno (roku 1519) zemřelého Ču Jou-jüana, knížete ze Sing. V poledne 20. dubna už měl souhlas paní Čang a věc byla pevná. Pouze ministr státní správy Wang Čchiung (1459–1532) požadoval svolání širokého shromáždění k diskuzi o novém císaři.Ťiang Pin disponoval vojskem a byl proto hrozbou. Do Zakázaného města se vrátil 22. dubna, kdy ho Jang Tching-che seznámil s dekretem o návratu pohraničních oddílů z Pekingu na hranice, čímž ho zbavil hlavní opory. Ťiangovi spojenci ho přesvědčovali k akci, on však váhal, dokud nebyl 24. dubna zatčen. Souhlas s jeho zatčením získal Jang Tching-che od eunuchů-vedoucích Ředitelství obřadů (Wej Pina a Čang Žueje) výměnou za beztrestnost ostatních eunuchů – s Ťiang Pinem byli zatčeni pouze jeho spojenci mezi důstojníky. Pak bylo nástupnictví v bezpečí a Jang Tching-che prakticky neomezeně vládl říši – odvolal eunušské inspektory z pohraničních posádek, pohraniční oddíly v Pekingu vrátil na hranice, zahraniční vyslance poslal domů, mnichy v Leopardím paláci taky, domů poslal i řemeslníky, baviče a ženy shromážděné císařem v Pekingu; vše formálně jako vykonavatel císařovy (fakticky neexistující) závěti. Téměř všichni Čeng-teovi oblíbenci byli odvoláni a podrobeni trestům, degradaci anebo posláni do exilu. Zkonfiskováno bylo jmění Ťiang Pina: 70 truhel zlata, 2200 truhlic stříbra a další cennosti.
Roku 1503 vláda po sedmdesáti letech obnovila výrobu mincí. Snažila se je podpořit výnosem, který snížil na polovinu hodnotu mincí předešlých dynastií, a opakováním zákazu používání mincí odlitých soukromníky. Roku 1507 už bylo jasné, že nové mince zvláštní úspěch nemají a vládě nezbylo než akceptovat staré mince v nominální hodnotě. Soukromé mincovnictví nadále vzkvétalo, není divu při výnosech pětinásobně převyšujících náklady. Stát nakonec roku 1509 mincovny opět uzavřel.Soukromé mince zvítězily, mince z raných let dynastie nebyly vůbec v oběhu, Chung-wuovy už od posledních dekád 15. století. Úředníci o tchangských a sungských mincích mluvili jako o „starých mincích“ (ku-čchien, ťiou-čchien), na trhu byly označovány za „dobré mince“ (chao-čchien); „novým mincím“ z první dekády 16. století obchodníci říkali „falešné mince“ (tao-chao) a ocenili je na polovinu nominální hodnoty, v éře Čeng-te už jen třetinou až čtvrtinou nominálu.Obecně po roce 1510 obchodníci dávali přednost starým mincím, mingské ražby brali za polovinu nominální hodnoty, soukromé lehké mince pak za čtvrtinu, právě ty však na trhu převládaly. V Ťiang-nanu začátkem 20. let 16. století vymizely z oběhu dobré mince dosud obíhající společně s novými a zůstaly jen nové, lehké, jejichž hodnota do roku 1527 poklesla na pětinu či šestinu nominálu.
V érách Chung-č’ a Čeng-te se vláda nezajímala o jihovýchodní Asii, v ostrém kontrastu s první třetinou 15. století, kdy v ní energicky vynucovala „pax Ming“. Ani agrese Portugalců vůči Malakce a žádost tamního sultána o pomoc neprobudila pekingské politiky z letargie. Naproti tomu zahraniční obchod s jihovýchodní Asií se utěšeně rozvíjel. Roku 1510 místní úřady uznaly oddělení námořního obchodu a tributních vztahů a začali obchodní lodě připlouvající ze zahraničí danit, od roku 1517 byla dovozní daň stanovena na 20 % z hodnoty lodního nákladu. Faktická legalizace zahraničního obchodu vedla k jeho rozmachu, zbohatnutí kupců a růstu státních příjmů, ale doprovodná nekontrolovatelná mobilita obchodníků, nezřídka ozbrojených, vyvolala znepokojení některých úředníků volajících po omezení obchodu a nastolení řádu. Po smrti Čeng-teho a nástupu nové vlády Ťia-ťinga získaly jejich hlasy převahu, což roku 1524 vyústilo v protiobchodní nařízení.Roku 1513 do Číny dorazil první Portugalec, Jorge Alvares, roku 1516 připlul portugalský kapitán Rafael Perestrello se svou lodí (s malajskou posádkou) do Kantonu a zahájil tak obchodní výměnu mezi Čínou a Evropou. Následující rok vyplula z Malakky do Číny eskadra Fernãa Pirese de Andrade, jejímž cílem bylo oficiální navázání obchodních a diplomatických styků. Přivezla vyslance Tomé Pirese s dopisem portugalského krále Manuela I. pro čínského císaře. Vyslanec se zdržoval v Kantonu do začátku roku 1520, kdy se konečně mohl vydat na cestu ke dvoru. Přes pomoc Ťiang Pina se mu nepodařilo dosáhnout audience u Čeng-teho ani v létě 1520 v Nankingu, kde tehdy císař pobýval, ani později v Pekingu. Po smrti Čeng-teho v dubnu 1521 ho nová vláda odmítla přijmout a poslala zpět do Kantonu.Mezitím Fernãův bratr Simão de Andrade vzbudil v Číňanech averzi svým násilnickým chováním a nakupováním dětí, včetně unesených potomků majetných rodin. V Kantonu se rozšířily fámy, že Portugalci jsou kanibalové a ony děti pojídají (prodali je do otroctví, některé byly později objeveny v indickém Díu). Portugalské nerespektování mingských úřadů vyústilo v ozbrojené srážky a roku 1521 mingská flotila porazila Portugalce v bitvě u Tchun-men. Poté byli Portugalci z Číny vyhnáni. Tomé Pirese po návratu na jih kantonské úřady vinily z násilného chování jeho soudruhů a uvěznily. Roku 1524 ve vězení zemřel.
Čeng-te miloval skládání písní a zpěv a pozvedl dvorskou hudbu, a dbal na financovaní umění. Za jeho vlády byl vyráběn porcelán vysoké kvality různých druhů (modrý a bílý, polychromní, monochromní, emailový), na vývoz i s nápisy v sanskrtu, perštině a arabštině. Nově byla vyráběna tzv. isingská keramika podle místa západně od jezera Tchaj, Portugalci označovaná za „boccaro“.Nové pojetí neokonfuciánské filozofie rozpracovával Wang Jang-ming, nejvýznamnější myslitel tří staletí mingské doby. V kontrastu k Ču Siho soustředění na li (princip) svou filozofii postavil kolem pojmu sin (srdce/mysl) a vypracoval teorii o jednotě poznání a jednání.Od éry Čeng-teho děda Čcheng-chuy začali nakladatelé vydávat sbírky písní v hovorovém jazyce. Za vlády Čeng-teho množství publikovaných sbírek ohromně vzrostlo, snad i díky jeho oblibě zpěvu a všech druhů písní. Současně rostla i popularita divadla. Na literaturu měl největší vliv velký sekretář Li Tung-jang, který psal poémy v kabinetním stylu, vyzdvihoval učence se širokými encyklopedickými znalostmi (za vzor měl sungského Ou-jang Sioua) a vychovával mladší generaci spisovatelů a básníků. Nejpřednější kaligrafové, malíři a básníci působili v Ťiang-nanu; patřil mezi ně Wen Čeng-ming (1470–1559), který zvládl rovnoměrně básnictví, kaligrafii i malbu. Maloval jednobarevné nebo lehce barevné krajiny ve stylu Šen Čoua i „zelenomodré krajiny“ v tchangském stylu. Jako kaligraf vynikal zejména v malém vzorovém i pečetním písmu. Kaligraf, malíř a básník Ču Jün-ming si největší obdiv získal svým bláznivým konceptním písmem. Uznáváno bylo i kurzivní písmo, krajiny a figurální malba Tchang Jina.
Klasičtí historici ostře kritizovali Liouovu skupinu, nicméně ta se snažila zefektivnit správu, zastavit pokles autority centra a bránit úředníkům sloužit především svým osobním zájmům (předcházejíce tak analogické snažení Čang Ťü-čenga). To, že reformy iniciovali eunuši, postačilo k jejich odmítání konzervativní částí úřednictva, která tak měla další důvod ke kritice Liouovy kliky.Povolání, byť jen na krátkou dobu, frontových jednotek do Pekingu rozložilo tradiční organizaci armády, poškodilo výcvik oddílů a vedlo k neposlušnosti některých jednotek; zvláště oddíly z Ta-tchungu se několikrát vzbouřily.Kvůli jeho odmítání vládních povinností se reálná moc přesunula zprvu k eunuchovi Liou Ťinovi obeznámenému s tradicí vlády, později však vliv získali císařovi oblíbenci z řad důstojníků, výsledkem čehož byl chaos, který velcí sekretáři a ministři jen s námahou napravovali. Nakonec se výkonná moc přesunula od císaře (kterému asistovali eunuši) k velkému sekretariátu, zvláště jeho hlavě. Roku 1521 si tak Jang Tching-che mohl přisvojit téměř císařské pravomoci, v kontrastu k jeho předchůdci, pokornému Li Tung-jangovi, poslednímu ze sekretářů starého typu. Oslabení císařské moci bylo doprovázeno vzestupem sociálního statusu vzdělaných úředníků v jejich komunitách. S výhodou osvobození od daní zvětšovali své pozemkové vlastnictví, přesouvajíce daňovou zátěž na prostý lid. Tento trend přes pokusy o zastavení pokračoval do konce dynastie.Soukromý život císaře Čeng-te měl po jeho smrti dalekosáhlé dopady, když nástup bratrance přinesl spor o status rodičů nového císaře.Ostře negativní postoj čínských klasických historiků (počínající už v 16. století) je přejímán i na Západě, například v hesle Čeng-te v Dictionary of Ming Biography, 1368–1644 (s. 307–315, 1976). Nejrozsáhlejší západní prací o Čeng-tem byla – k roku 2001 – kapitola „The Cheng-te reign, 1506–1521“, s. 403–439, v The Cambridge History of China: Volume 7, The Ming Dynasty, 1368–1644, Part 1 (1988) Jamese Geisse.
GEISS, James. The Leopard Quarter during the Cheng-te Reign. Ming Studies. 1987, čís. 24, s. 1–38. ISSN 0147-037X. (anglicky) 
GEISS, James. The Cheng-te reign, 1506-1521. In: TWITCHETT, Denis; FAIRBANK, John K. The Cambridge History of China: Volume 7, The Ming Dynasty, 1368-1644, Part 1. Cambridge: Cambridge University Press, 1988. ISBN 0521243327. S. 403–439. (anglicky)
GOODRICH, L. Carington; FANG, Chaoying, a kol. Dictionary of Ming Biography, 1368-1644. Svazek 1., A–L. New York: Columbia University Press, 1976. xxi + 1751 s. ISBN 0-231-03801-1. Heslo Chu Hou-chao, s. 307–315. (anglicky) 
ISRAEL, George Lawrence. On the Margins of the Grand Unity: Empire, Violence, and Ethnicity in the Virtue Ethics and Political Practice of Wang Yangming (1472-1529). Ann Arbor, MI: ProQuest, 2009. 406 s. ISBN 054991031X, ISBN 9780549910312. (anglicky) 
ROBINSON, David M. Bandits, Eunuchs, and the Son of Heaven: Rebellion and the Economy of Violence in Mid-Ming China. Honolulu: University of Hawaii Press, 2001. 283 s. ISBN 0824823915, ISBN 9780824823917. (anglicky) 
ROBINSON, David M. Princes in the Polity: The Anhua Prince's Uprising of 1510. Ming Studies. Květen 2012, čís. 65, s. 13–56. Dostupné online. ISSN 0147-037X. (anglicky)
British Museum. Arabic Script: Mightier than the Sword : Porcelain incense burner [online]. British Museum [cit. 2014-02-14]. Porcelánové vykuřovadlo éry Čeng-te ve sbírkách Britského muzea. Dostupné online. (anglicky) 
CHIANG HAN HUA, Jennifer. Crossing Culture in the Blue-and-White with Arabic or Persian inscriptions under Emperor Zhengde (r. 1506-21) [online]. The University of Hong Kong, 2007-4-28 [cit. 2014-02-14]. Dostupné v archivu pořízeném dne 2014-03-08. (anglicky) 
THEOBALD, Ulrich. Chinaknowledge - a universal guide for China studies [online]. Rev. 2014-1-17 [cit. 2016-10-22]. Kapitola Persons in Chinese History - Ming Wuzong 明武宗, the Zhengde Emperor 正德. Dostupné online. (anglicky)
Nachází se v katastrálním území obce Mužla v okrese Nové Zámky v Nitranském kraji. Území bylo vyhlášeno v roce 1951 a novelizováno v roce 1993 na rozloze 3,57 ha. Ochranné pásmo nebylo stanoveno.

Cenoman je nejstarší geochronologická jednotka svrchní křídy. Tato časová jednotka je datována do rozmezí před 99,6 ± 0,9 až 93,5 ± 0,8 Ma (milionů let). Období pozdního cenomanu zaznamenalo nejvyšší hladinu světových oceánů za posledních 600 milionů let, asi o 150 metrů vyšší než dnes. Podnebí bylo větrné a vodní eroze u pobřeží výrazná. V této době žil v dnešní ČR jediný popsaný a pojmenovaný druh dinosaura Burianosaurus augustai. Období bylo pojmenováno podle starověkého keltského kmene Cenomanů. Cenomanu předcházel alb na konci spodní křídy a následoval ho turon.

Centrální Srbsko nebo též Střední Srbsko (srbsky Centralna Srbija / Централна Србија) je regionem Srbska mimo obě srbské autonomní oblasti Kosovo a Vojvodinu.
V době existence SFRJ se region označoval jako Užší Srbsko (srbsky Uža Srbija / Ужа Србија). Největším městem regionu a jeho faktickou metropolí je Bělehrad, rozkládající se na jeho samém severním okraji.
Centrální Srbsko nemá postavení samosprávného celku, jedná se pouze o zbytkové území státu bez Vojvodiny a Kosova. Naproti tomu Kosovo a Vojvodina tvoří autonomní celky a těší se v rámci Srbska jistému stupni autonomie. Kosovo však 17. února 2008 jednostranně vyhlásilo nezávislost, kterou Srbsko, Rusko, Řecko a několik dalších členských států OSN neuznaly a nadále je považují za součást srbského státu.
Největšími městy regionu jsou Bělehrad (1 280 600 obyvatel), Niš (173 400 obyvatel) a Kragujevac (146 000 obyvatel).

Cena Emmy (anglicky Emmy Award) představuje každoročně udělované americké televizní ocenění, televizní obdoba filmových Oscarů.
Jsou vedeny ve více odvětvích amerického televizního průmyslu a jsou předávány na rozdílných každoročních ceremoniích během celého roku. Nejznámějšími předáváními jsou Primetime Emmys a Daytime Emmys, které hodnotí výjimečnou práci v americkém zábavném programu v průběhu dne a večera. Mezi další známé ceremonie cen Emmy patří ty, které hodnotí sportovní vysílání, národní televizní zprávy a dokumentární pořady, národní pracovní a finanční zprávy a technologické a inženýrské úspěchy v televizi.
Tři podobné, ale oddělené organizace organizují cen Emmy: akademie televizního umění a věd (ATAS), národní akademie televizního umění a věd (NATAS) a mezinárodní akademie televizního umění a věd (IATAS). Každá z organizací je zodpovědná za vytváření specifické složky na předávání cen.
První cena Emmy byla udělena 25. ledna 1949 při premiérovém slavnostním ceremoniálu v Hollywood Athletic Club Shirley Dinsdaleové v kategorii nejlepší televizní osobnost.
Primetime Emmys – oceňují herce, režiséry, scenáristy a pořady v hlavním čase amerického vysílání. Ceremonie se většinou koná v měsíci září.
Daytime Emmys – oceňují pořady, herce, moderátory, scenáristy, režiséry a španělské programy, vysílané od 2:00 do 18:00 hodin.
Sports Emmys – oceňují sportovní pořady, dokumenty, studiové show, sportovní akce, střih, kameru, studiové týmy, osobnosti sportovního dění (reportéry, moderátory…)
News & Documentary Emmys – oceňují noviny, novináře, historické programy, informativní programy, ekonomické reportáže, umění, vědu, dokumenty
Technology & Engineering Emmys – oceňují vývoj v technologie, individuálně nebo za společnost
International Emmys – oceňují programy vysílané mimo Spojené státy: programy, herce, seriály, dokumenty, telenovely, TV filmy, minisérie…
Regional Emmys – tzv. Regionální cena Emmy oceňuje místní vysílané show a místní noviny.
V tomto článku byl použit překlad textu z článku Emmy Award na anglické Wikipedii.

Cena Grammy (anglicky Grammy Award) je každoroční ocenění udělované Národní akademií hudebního umění a věd ve Spojených státech amerických za výjimečné úspěchy v hudebním průmyslu. Původně se nazývalo Gramophone Awards. Ocenění je udělováno od roku 1958, v současnosti ve sto deseti kategoriích napříč hudebními žánry. Právem proto patří mezi nejvýznamnější hudební ocenění na světě. Je považováno za hudební ekvivalent cen Academy Awards (Oskar). Na slavnostním večeru udělování cen Grammy vystupují přední umělci.
Grammy Award má svůj původ v 50. letech 20. století. Tvůrci se rozhodli vytvořit ceny, které se budou oceňovat v jednotlivých odvětvích: Oscar a Emmy (filmy) a Grammy (hudba). To byl začátek Národní akademie hudebního umění a věd. Po vytvoření ceny se přemýšlelo nad tím, jak cenu nazvat: jeden s potenciálních názvů byl Eddie award, k ocenění tvůrce fonografu Thomase Edisona. Nakonec se rozhodlo pro použití jména tvůrce gramofonů Emile Berlinera. První cena byla předána v 4. května 1959, a z toho se vyvinula každoroční záležitost.
Předává se zlatý gramofon na černé podkladové desce. Ceny se vyrábí ručně v Billing Artworks v Ridgway v Coloradu.
Ceny se jménem nejsou zveřejněny do doby, než se na oficiálním ceremoniálu oznámí jméno vítěze.
Nejlepší nový umělecDalší ceny jsou předávány za vystoupení, produkci v jednotlivých žánrech (pop, rock, taneční hudba, r&b, country..), a hudební video. Speciální ceny jsou předávány za dlouholetý úspěch v hudebním průmyslu
Kvůli velkému počtu kategorií (78 v roce 2012, 81 v roce 2013, 82 v roce 2014) se na ceremoniálu předávají hlavní čtyři ceny v jednotlivých žánrech. Ostatní ceny se předávají odpoledne před hlavním ceremoniálem.
Nahrávací společnosti a individuální osoby mohou navrhnout nominaci. Nominace jsou prováděny online a kopie práce je posílána Národní akademii hudebního průmyslu a věd. Jak je práce poslána, je zkoumána přes více jak 150 experty a ti rozhodují, zda nahrávku připustit do dané kategorie pro oficiální nominace.
Výsledný list je předložen členům Národní akademie, kteří mohou hlasovat a nominovat do kategorii (Nahrávka roku, Album roku, Písnička roku a Nejlepší nový umělec). Pět nahrávek, které získají nejvíce hlasů v jednotlivé kategorii se stanou nominací. Může jich být více jak pět, pokud dvě nahrávky získají stejný počet hlasů.
Poté jsou odeslány členům Recording Academy, kteří hlasují. Vítězové jsou ohlášeni na ceremoniálu Grammy Award a ti, kteří nezískají zlatý gramofon, získávají medaile za nominace.
V obou kolech je po členech Akademie požadováno, aby hlasovali sami na základě kvality nahrávky a neměli by být ovlivněni prodejem, umístěním v žebříčcích, osobním přátelstvím, loajalitě ke společnosti. Je zakázáno přijímat dary.
Do roku 1971 se ceremoniály konaly v různých lokalitách ve stejný den. Původně byly hostujícími městy New York a Los Angeles. Chicago se připojilo v roce 1962 a poté se Nashville stal čtvrtou lokalitou v roce 1965.
V roce 1971 se ceremoniál konal v Hollywood Palladium v Los Angeles. Ceremoniál se poté přesunul na Madison Squere Garden v New York City a na následující dva roky do Tennessee Theatre v Nashville. Od roku 1974 do roku 2013 se ceremoniály konaly na různých místech v New Yorku ( např. Radio City Music Hall) a v Los Angeles (např. Shrine Auditiorium, Staples Center, Hollywood Palladium)
V roce 2004 se Staples Center stal stálým místem pro pořádání ceremoniálů. The Grammy Museum bylo postaveno naproti Staples Center.
První ceremoniál se konal 29. listopadu 1959 a vysílala ho stanice NBC. Stanice CBS odkoupila práva na vysílání v roce 1973.
57. udílení cen Grammy se konalo 8. února v Staples Center v Los Angeles. Britský umělec Sam Smith získal čtyři ocenění v kategoriích: Objev roku, Nahrávka roku, Písnička roku a Nejlepší popové album. Beckovo album Morning Phase bylo jmenováno Albem roku. Pharell Williams a Beyoncé si odnesli tři ocenění. Životní ocenění získali Bee Gees, George Harrison, Pierre Boulez, Buddy Guy a Flaco Jiménez.
56. udílení cen proběhlo dne 26. ledna 2014. Jako náhravka roku byla oceněna "Get Lucky" (Daft Punk, Pharrell Williams a Nile Rodgers), jako píseň roku "Royals" zpěvačky Lorde a jako album roku Random Access Memories skupiny Daft Punk. Nejvíce cen (pět) získali Daft Punk, nejvíce nominací pak Jay-Z (devět).
55. udílení cen proběhlo dne 10. 2. 2013. Jako nahrávka roku byla oceněna "Somebody That I Used To Know" (Gotye a Kimbra) z alba Making Mirrors, jako píseň roku "We Are Young" (skupina fun.) a jako album roku Babel skupiny Mumford & Sons. Nejvíce cen (čtyři) získal Dan Auerbach (z toho tři jako člen skupiny The Black Keys) a to z rekordních šesti nominací; dvě neproměněné byly právě nominace na nahrávku roku a album roku. Tři ceny získali (kromě The Black Keys) také Jay-Z, Skrillex a Kanye West. V kategorii nejlepší muzikálové album zvítězil záznam z muzikálu Once (na motivy stejnojmenného filmu), když autory textu a hudby k tomuto muzikálu jsou Glen Hansard a Markéta Irglová.
54. udílení cen opět proběhlo v Staples Center, dne 12. 2. 2012. Počet udělovaných cen byl snížen ze 109 na 78, když některé kategorie byly sloučeny a některé zrušeny úplně. Nejvíce cen (šest) si odnesla britská zpěvačka Adele a to včetně nejprestižnějších cen za nahrávku a píseň roku (za "Rolling in the Deep") a album roku (za 21). Pět cen získali Foo Fighters, čtyři ceny pak z rekordních sedmi nominací získal Kanye West. Jiří Bělohlávek nominovaný s BBC Symphony Orchestra v kategorii nejlepší orchestrální výkon za uvedení 6. symfonie Bohuslava Martinů svou nominaci neproměnil.
53. udílení cen Grammy proběhlo 13. února 2011 opět v losangeleském Staples Center. Nejvíce cen - čtyři - získali Lady Antebellum, včetně cen za nahrávku a píseň roku pro jejich skladbu "Need You Now". Tři ceny získali Lady Gaga a Jay-Z. Eminem z rekordních 10 nominací proměnil pouze dvě. Cenu za album roku získali Arcade Fire za The Suburbs.
52. udílení cen Grammy proběhlo 31. ledna 2010 opět v losangeleském Staples Center. V přímém přenosu bylo uděleno pouze 10 cen, ostatních 99 bylo uděleno ve veřejně nevysílané části ceremoniálu. Beyoncé získala deset cen, včetně ceny za nejlepší píseň pro skladbu "Single Ladies". Taylor Swift získala čtyři ceny, včetně ceny za album roku za její Fearless. Čtyři ceny získali také The Black Eyed Peas, po třech pak Jay-Z a Kings of Leon (ti získali za skladbu "Use Somebody" cenu za nejlepší nahrávku roku). Poprvé v kariéře cenu získali také veteráni Iron Maiden Judas Priest a AC/DC.
51. udílení cen Grammy proběhlo 8. února 2009 v losangeleském Staples Center. Nejvíce zlatých gramofonů si odnesla dvojice Alison Krauss a Robert Plant, když zvítězili hned v pěti kategoriích. Podle akademiků bylo za uplynulý rok nejlepší jejich album Raising Sand a také nahrávka „Please Read the Letter“. Úspěšní byli i Coldplay se třemi oceněními, mj. za nejlepší rockové album (Viva La Vida Or Death And All His Friends) a píseň roku „Viva La Vida“. Objevem roku se stala dvacetiletá Adele, která triumfovala i v kategorii Ženský pěvecký výkon („Chasing Pavements“). Tha Carter III od Lil Waynea bylo vyhlášeno nejlepším rapovým albem, v kategorii Nejlepší R&B album zvítězila Jennifer Hudson se stejnojmennou nahrávkou.
Vyhlásit jednotlivé vítěze přišli mj. Morgan Freeman, Samuel L. Jackson, Green Day či Blink 182, kteří při té příležitosti oznámili návrat na koncertní pódia. Během slavnostního ceremoniálu vystoupilo i velké množství umělců, např. Coldplay, Adele, Katy Perry, Estelle, Kanye West a především Radiohead, kteří podobná vystoupení už řadu let odmítají. Výborné bylo rovněž spojení Paula McCartneyho a Davida Grohla, jenž společně zahráli „I Saw Her Standing There“, jednu z prvních písní Beatles z roku 1963.
Výroční 50. ceny Grammy se udělovaly 10. února 2008 v Staples Center v Los Angeles. Pět ze šesti nominací proměnila britská zpěvačka Amy Winehouse. Do USA však nepřiletěla, jelikož jí úřady kvůli drogovým skandálům odmítly udělit víza. Winehouse se tak stala historicky pátou sólovou zpěvačkou, které se podařilo získat za jeden večer pět zlatých gramofonů. Před ní to dokázaly jen Lauryn Hill, Norah Jones, Alicia Keys a Beyoncé. O jednu cenu méně obdržel Kanye West, jehož deska Graduation byla zvolena nejlepší rapovou nahrávkou, West vyhrál i kategorii Raper roku.
Albem roku se stalo River: The Joni Letters jazzového muzikanta Herbie Hancocka. V kategorii Pop dominovala Amy Winehouse se dvěma cenami (Nejlepší album, Nejlepší ženský výkon), dále mj. Justin Timberlake s písní „What Goes Around...Comes Around“ a Maroon 5 se singlem „Makes Me Wonder“. Za Nejlepší mužský rockový výkon byl oceněn Bruce Springsteen („Radio Nowhere“), jenž bral cenu i za Nejlepší instrumentální výkon („Once Upon a Time in the West“) a Nejlepší rockovou píseň („Radio Nowhere“). Foo Fighters si odnesli cenu za Nejlepší rockové album (Echoes, Silence, Patience & Grace) a také píseň „The Pretender“. Nejlepším tanečním albem bylo zvoleno We Are the Night od Chemical Brothers, nejlepším albem na poli nezávislé hudby se stalo Icky Thump od The White Stripes.
49. ročník se konal v Staples Center v Los Angeles. Skupina Dixie Chicks získala ten večer pět ocenění a to v kategoriích: Nahrávka roku, Písnička roku a Nejlepší country vystoupení dua nebo skupiny s písničkou "Not Ready to Make Nice", Album roku a Nejlepší country album Taking the Long Way. Objevem roku se stala Carrie Underwood. Mary J. Blige získala nejvíce nominací (osm). Don Henley byl oceněn cenou MusiCares Osobnost roku.
48. ročník se konal v Staples Center v Los Angeles. Irská rocková skupina U2 získala pět ocenění, včetně ocenění za Album roku. Písnička skupiny Green Day "Boulevard of Broken Dreams" se stala Nahrávkou roku. Objevem roku se stal John Legend. Kelly Clarkson získala dvě ceny a stala se tak první ze soutěžích americké soutěže American Idol, kdo získal Grammy. Cenu MusiCares Osobnost roku získal James Taylor.
47. ročník se konal v Staples Center v Los Angeles. Nahrávkou roku se stala písnička "Here We Go Again" od Raye Charlese a Norah Jones. Album roku se stalo album Raye Charlese Genius Loves Company. Písničkou roku byla oceněna "Daughters" od Johna Mayera. Objev roku se stala skupina Maroon 5.
46. ročník se konal ve Staples Center v Los Angeles. Nahrávkou roku byla oceněna písnička "Clocks" od Coldplay. Albem roku se stalo Speakerboxxx/The Love Below od OutKast. Písničkou roku se stala "Dance with My Father" od Luthera Vanrdrosse. Umělcem roku se stala Evanescence.
Nejlepší skladba: Alan Jackson - Where Were You (When The World Stopped Turning)
