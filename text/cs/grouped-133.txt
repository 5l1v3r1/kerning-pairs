
Michail Andrejevič Miloradovič rusky Михаи́л Андре́евич Милора́дович (12. říjnagreg. 1771 Petrohrad – 27. prosincegreg. 1825 tamtéž) byl ruský generál srbského původu, jeden z velitelů ve Vlastenecké válce 1812, vojenský velitel Petrohradu a člen Státní rady (1818).
Do vojenské služby vstoupil na prahu rusko-švédské války a jeho kariéra za panování Pavla I. strmě stoupala. Pod velením Suvorova se zúčastnil italského tažení v roce 1799. Válčil proti Francii a Turecku, vyznamenal se v bitvě u Amstettenu, při dobytí Bukurešti, v bitvách u Tarutina a Vjazmy. Velel zálohám v bitvě u Chlumce, u Lipska a v bitvě o Paříž. Dosáhl hodnosti generála pěchoty (1809), v roce 1813 byl povýšen do hraběcího stavu. Předcházela jej pověst odvážného velitele (přezdívaného „ruský Murat“ či „ruský Bayard“) což vyvolávalo hořkou závist a osobní nepřátelství generála Bagrationa. Také měl pověst dítěte štěstěny, chvástal se, že v padesáti bitvách neutrpěl ani škrábnutí.Když se Miloradovič stal v roce 1818 generálním guvernérem Sankt Peterburgu, byl po smrti či odchodu ze služby služebně starších generálů nejvíce vyznamenaným důstojníkem ruské armády. Obdržel Řád sv. Jiří 2. třídy, Řád sv. Ondřeje, Řád sv. Vladimíra 1. třídy, Řád sv. Anny 1. třídy, Řád sv. Jana Jeruzalémského a Řád sv. Alexandra Něvského s brilianty.
Narodil se v rodině srbských exulantů z Hercegoviny. Otec (srbsky Михаило Милорадовић, Mihailo Miloradović) pocházel ze tří bratrů, které Petr Veliký naverboval mezi srbskou aristokracií pro pomoc v protitureckém povstání. V roce 1715 opustil Hercegovinu a vstoupil do carských služeb v hodnosti plukovníka. Velel kozáckému regimentu. Na konci Petrovy vlády byl uvězněn v souvislosti s případem Pavla Polutoboka, jen Petrova smrt jej nejspíše uchránila tragických konců.
Během rusko-švédské války se nijak zvlášť nevyznamenal, avšak v mírových dobách postupoval hodnostně strmě vzhůru. Kapitánem gardy se stal v roce 1796, kdy si jej oblíbil Pavel I. a povýšil jej v roce 1797 na plukovníka a o rok později na generálmajora a velitele Apšeronského pluku. V témže roce byl odeslán k Suvorovovým oddílům v Itálii. Zde si zprvu získal Suvorovovu bezpodmínečnou důvěru, když v předvečer bitvy bitvy o Cassano dobyl Lecco, a v září 1799 velel zadnímu voji při přechodu Gotthardského průsmyku. Pavel I. vyznamenal Miloradoviče Řádem svaté Anny prvního stupně, Řádem svatého Jana Jeruzalémského a Řádem sv. Alexandra Něvského. Suvorov později pro porušení vojenského kodexu převelel Miloradoviče z funkce polního velitele do svého štábu coby generála s čekaným; car později tento fakt využil jako záminku Suvorovova odvolání.
Po uzavření smlouvy z Fontainebleau jmenoval Alexandr Miloradoviče velitelem Imperátorské gardy, v roce 1818 se stal guvernérem, velel vojenským a policejním složkám a řídil administrativu Petrohradu.
Alexandr I. vydal v létě 1823 tajný manifest, kterým vyloučil bratra Konstantina z nástupnictví a nástupcem na trůně určil jiného bratra,  Mikuláše. Není jasné, nakolik byl Miloradovič o Alexandrově rozhodnutí informován. Pouze tři lidé znali celý obsah a souvislosti manifestu – Alexej Arakčejev, Alexandr Golicyn a metropolita Filaret; ani Mikuláš ani Konstantin neznali vše.
O osmé hodině večerní 25. prosince se Mikuláš prohlásil imperátorem; v sedm hodin ráno následujícího dne, v přítomnosti vedoucích státníků, přislíbil Miloradovič carovi poslušnost.Miloradovičovo chování během bezvládí bylo velice sporné a povzbudilo několik konspirativních teorií, podle kterých snad měl patřit k vůdcům povstání děkabristů. Jde však o fámu, neboť při odjezdu z vyjednávání s nimi na Senátním náměstí během jejich vzpoury byl smrtelně postřelen do zad děkabristou Kachovským, na což nazítří zemřel.
V tomto článku byly použity překlady textů z článků Милорадович, Михаил Андреевич na ruské Wikipedii a Mikhail Miloradovich na anglické Wikipedii.
Andreeva, T. V. (1998, rusky). Imperator Nikolai Pavlovich i graf M. A. Miloradovich (Император Николай Павлович и граф М. А. Милорадович). СПБ: Философский век, выпуск 6 (The Philosophical Age. Almanac 6. Russia at the Time of Nicholas I: Science, Politics, Enlightenment. Ed. by T. Khartanovich, M. Mikeshin. St. Petersburg, 1998. 304 p.).
Schnitzler, Johann (1847). Secret history of the court and government of Russia under the emperors Alexander and Nicholas. London: Richard Bentley.
Schultz, C. C. (2004). A Russian Bayard na Internet Archive (archivováno 12. 1. 2006). Taleon Club Magazine, 2004 no. 8. Retrieved 2011-07-16. Archived from the original on 2006-01-12.
Treasure, Geoffrey (1985). The making of modern Europe, 1648-1780. Routledge. ISBN 0-415-05136-3, ISBN 978-0-415-05136-1.

Michal Jurajda (15. srpna 1812 Rožnov pod Radhoštěm – 11. června 1874 Rožnov pod Radhoštěm), byl rakouský politik české národnosti z Moravy; poslanec Moravského zemského sněmu a starosta Rožnova.
Byl příslušníkem bohatého tkalcovského rodu z Rožnova pod Radhoštěm. Navštěvoval školu v rodném městě a pak německou měšťanskou školu v Novém Jičíně. Vyučil se na tkalce. Roku 1830 převzal vedení rodinné firmy. Z odkazu svého zemřelého otce tehdy nechal postavit nad Záhumním kamenný kříž. Jeho manželkou byla Rozálie Kramolišová. Po jejím úmrtí se jeho druhou manželkou stala Veronika Janíková. Měli pět dětí. Byl činný v komunální politice. 25. července 1850 byl zvolen na post starosty Rožnova pod Radhoštěm coby první volení starosta po zavedení obecní samosprávy. Zasloužil se o rozvoj města a místního lázeňství. V 50. letech byl politicky pronásledován kvůli rozšiřování Epištol kutnohorských od Karla Havlíčka Borovského. V roce 1853 byl proto sesazen z funkce starosty a octil se pod policejním dohledem. Znovu se do starostenského úřadu vrátil roku 1858. V roce 1867 ho v starostenské funkci nahradil jeho švagr Vincenc Janík (též uváděn jako Čeněk Janík).Zapojil se i do vysoké politiky. Už během revolučního roku 1848 byl v zemských volbách roku 1848 zvolen na Moravský zemský sněm, kde zastupoval kurii venkovských obcí, obvod Valašské Meziříčí, Rožnov. Na sněmu se výrazněji neprojevoval.Do politiky se vrátil po obnovení ústavního systému vlády. V zemských volbách 1861 se opět stal poslancem Moravského zemského sněmu, za kurii venkovských obcí, obvod Valašské Meziříčí, Rožnov, Vsetín. Mandát zde obhájil v zemských volbách v lednu 1867, zemských volbách v březnu 1867, zemských volbách 1870 a zemských volbách v září 1871. V krátce poté konaných zemských volbách v prosinci 1871 se již mezi zvolenými poslanci nezmiňoval. Na sněmu podpořil návrh na posílení samosprávy obcí a odevzdání kontribučních fondů do správy obcí. Podpořil rovněž regulaci řek na Moravě a přijetí zákona o užívání vod. Působení na zemském sněmu ukončil roku 1871 ze zdravotních důvodů. Byl uvědomělým českým vlastencem (Národní strana, staročeská). Poslanecký slib skládal v únoru 1867 v češtině.Zemřel v červnu 1874 ve věku 62 let, po dlouhé a bolestivé nemoci na ochrnutí plic.

Michal Kašpárek (* 16. ledna 1984) je český publicista a překladatel, šéfredaktor magazínu a časopisu Finmag.
Absolvoval obory Teorie a dějiny filmu a audiovizuální kultury, Mediální studia a žurnalistika na Masarykově univerzitě v Brně (2003–2007). Píše články pro česká i zahraniční média – MF DNES, Computer, Wizz aj. Píše články a recenze pro server Finmag, na začátku roku 2017 se stal jeho šéfredaktorem. Knihy recenzuje také na vlastním webu Kašpárkova knižní poradna. Přeložil knihu Kraď jako umělec a dvě knihy o myšlenkových mapách Tonyho Buzana. Je autorem průvodců Poznej Brno a Brno Now. V roce 2018 mu vyšla novela Hry bez hranic.
V roce 2011 stál u zrodu satirické skupiny Žít Brno, kterou opustil po jejím přerodu v politické hnutí v roce 2014.
BOUŠKA, Petr. „Nechci do politiky, chci víc času na čtení,“ říká nový šéfredaktor Finmagu Michal Kašpárek. Radio Wave [online]. 2017-01-19 [cit. 2017-01-21]. Dostupné online.
Michal Vitanovský (* 3. května 1946 Klatovy) je český medailér a sochař a publicista zaměřený na problematiku numismatiky a kachlů.
Od roku 1961 studoval na Střední odborné škole výtvarné v Praze. Po dokončení studoval v letech 1965-1971 na Vysoké škole uměleckoprůmyslové v Praze v ateliéru Jana Kavana, obor užitá plastika.
Od roku 1990 je členem Asociace umělců medailérů, od r. 1992 Umělecké besedy a společně s Miladou Othovou a Jiřím Vlachem tvoří uměleckou skupinu Trojkolka. V současné době žije a tvoří v Praze. Náleží k předním českým medailérům.
Během studií pracoval s mnoha různými materiály, jako například dřevo, kovy, keramika, kámen i plasty. Již během let jeho studia je možné vidět v jeho práci inspiraci v dílech mnoha moderních sochařů, jako je například Pablo Picasso, Alexander Calder, Henry Moore nebo například Jacques Lipchitz. Závěr vysokoškolského studia se dějově protíná s nástupem normalizace, což se také projevilo v jeho závěrečné práci – do plastiky Prométhea vtělil všechny své pocity z dusné atmosféry oné doby.Po absolutoriu se Vitanovský věnoval převážně tvorbě medailí a soch jako umělec ve svobodném povolání. Inspirací mu byla žena díky fyzickým proměnám a vnitřní život. Během 80. let se mimo litých medailí věnuje také medailím raženým. Celkem jich zrealizoval již přes osm set.Je autorem návrhu československého Řádu T. G. Masaryka (1990) a českého Řádu Bílého lva (1994, pomníku zimního krále Fridricha Falckého v Pyšelích-Nové Vsi /2010), pamětní desky Josefa Hlávky ve Vídni(2016) a bronzové desky Hlávkovy na Zemské porodnici v Praze(2016). Celoživotní tvorba autora byla představena v monografii Michal Vitanovský, Regulus, Praha 2011 (ISBN 978-80-86279-99-2).
Osobnost krále Vratislava I. (1061-1092) na mincích. K oficiálnímu vyobrazení prvního čekého krále a k české panovnické distinkci, Sborník Národního muzea v Praze A 38, 1984, s. 169-218
Příspěvek k výrobě pozdně gotických kachlových matric - otázky výtvarné formy a technologie, Archeologia historica, 20, 1995, s. 539-550 (se Z. Hazlbauerem)
Kavanova škola v současné české medaili, Numismatické listy 50, 1995, s. 115-117
Svět české mince a medaile, kat. expozice ve Vlašském dvoře, Kutná Hora 1996 (s H. Štroblovou)
Encyklopedie kachlů v Čechách, na Moravě a ve Slezsku. Ikonografický atlas reliéfů na kachlích gotiky a renesance, Praha 2004 (s Č. Pavlíkem)
Krása, která hřeje. Výběrový katalog gotických a renesančních kachlů Moravy a Slezska, Uherské Hradiště 2008 (et al.)
1995 Medaille d'argent de l'ordre PRO MELITO MELITENSE. Suverénní řád Maltézských rytířů
2000 Medaile Jiřího z Poděbrad. Nadace Jiřího z Poděbrad pro evropskou spolupráci
Lubomír Slavíček (ed.), Slovník historiků umění, výtvarných kritiků, teoretiků a publicistů v českých zemích a jejich spolupracovníků z příbuzných oborů (asi 1800-2008), Sv. 2, s. 1611, Academia Praha 2016, ISBN 978-80-200-2094-9
J. Boublíková-Jahnová, Michal Vitanovský - A Retrospect, The Medal 35, 1999, s. 79-86
Seznam děl v Souborném katalogu ČR, jejichž autorem nebo tématem je Michal Vitanovský

Michala Mrůzková (* 19. října 1979 Praha), rozená Strnadová, je bývalá česká kajakářka, jež úspěšně závodila jak ve sjezdu na divoké vodě, tak v závodech klasické rychlostní kanoistiky. Jedná se o několikanásobnou mistryni světa ve sjezdu na divoké vodě. Společně s Janou Blahovou se kvalifikovala na deblkajaku na Letní olympijské hry 2008 v Pekingu, kde jejich loď v závodě na 500 m skončila osmá. V květnu 2011 ukončila kvůli těhotenství sportovní kariéru.
2006 Mistrovství světa, Segedín (Maďarsko), rychlostní kanoistika, K2 – 500 m, 2. místo, K1 – 1000m – 3. místo
2007 Mistrovství Evropy, Bosna a Herzegovina, sjezd divoká voda, Klasik – 1. místo, sprint – 1. místo
2008 Letní olympijské hry 2008, Peking (Čína), rychlostní kanoistika, K2 – 500m – finále A, 8. místo

Michalka, též Michalova jeskyně, zvaná také Michálka, leží v Hrádském žlebu v Moravském krasu na katastrálním území obce Lipovec.
Původně nesla název Ovčí jeskyně. V třicátých letech 19. století zde měl sídlo obávaný lupič Michal Meluzín z Lipovce a podle nějž dostala tato jeskyně svůj současný název. Jeskyni chodili vytěžovat „kosťaři“ – sběrači kostí diluviálních zvířat pro továrnu na spódium v Boskovicích. V polovině třicátých let 20. století, kdy v Německu získal moc Adolf Hitler, převzala jeskyni Československá armáda, která nechala Michalku vybetonovat a hermeticky utěsnit, poněvadž zde měl vzniknout zodolněný sklad munice. Stavební práce v jeskyni uskutečnila v roce 1937 firma Konstruktiva. Po jejich provedení bylo však od původního záměru upuštěno, vznikl zde sklad bojových plynů, byl zde umístěn yperit. Za německé okupace jeskyni převzala německá okupační správa. V roce 1943 bylo rozhodnuto, že se zde budou vyrábět součástky do leteckých motorů. V květnu 1944 byly dokončeny stavební úpravy a začala zde výroba, která trvala až do konce 2. světové války.
Novodobá historie začala roku 1960, kdy se v mlékárně v Otinovsi začalo uvažovat o zavedení výroby plísňového sýru NIVA. Jako zrací sklep byla vytipována právě jeskyně Michalka, která byla nevyužita. Od roku 1963 započala výroba, která trvala až do roku 2003, kdy Mlékárna Otinoves zbudovala podle směrnic Evropské unie nový zrací sklep v Otinovsi a výroba v jeskyni byla opuštěna. V roce 2004 Michalku získala základní organizace České speleologické společnosti 6 - 20 Moravský kras a Michalku využívá až do dnešních dnů jako svou základnu.

Verónica Michelle Bachelet Jeria  /βeˈɾonika miˈʃɛl baʃˈle ˈçeɾja/ (* 29. září 1951) je chilská levostředová politička, prezidentka země v letech 2006–2010 a 2014–2018. Poprvé byla zvolena roku 2006 jako první žena v historii Chile. a jako druhá v Jižní Americe po Isabel Martínez de Perónové. Od září 2018 zastává funkci  Vysoké komisařky OSN pro lidská práva.
Její matka Ángela Jeria byla archeoložkou a otec Alberto Bachelet důstojníkem u letectva. V 11 letech v roce 1962 se spolu s rodiči dostala do USA, když byl její otec přidělen k vojenské misi při chilské ambasádě. V roce 1969 již maturovala zpět v Chile a začala studovat medicínu. Otec byl povýšen na generála a byl pověřen vládou Salvadora Allendeho organizováním přídělového systému potravin. Po převratu Augusta Pinocheta v září 1973 odmítl opustit zemi a byl uvězněn a obviněn ze zrady. Po měsících mučení zemřel v březnu 1974.
V lednu 1975 byla společně se svou matkou zadržena agenty tajné policie a odvezena do Villa Grimaldi, vězení pro politické vězně. Tam byla od matky oddělena a krátce vyslýchána a mučena. Později bylo oběma dovoleno odejít do Austrálie, kde žil matčin starší bratr. V květnu 1975 se přesunuly do NDR, kde jim byl nabídnut azyl. Bacheletová žila v Postupimi, kde se od října 1976 v místní nemocnici připravovala na pokračování studií medicíny. Také se seznámila s chilským architektem Jorgem Dávalosem (také politickým uprchlíkem), kterého si v roce 1977 vzala. Od ledna 1978 studovala němčinu v Lipsku, kde se jí také v témže roce narodil syn Sebastián Dávalos. V říjnu 1978 se vrátila do Postupimi a začala studovat medicínu na Humboldtově univerzitě. Po půl roce studia obdržela povolení vrátit se zpět do vlasti.
Po návratu pokračovala ve studiích medicíny, které úspěšně završila v roce 1982. Specializovala se na veřejnou zdravotní péči a pediatrii. Poté pracovala jako lékařka. V roce 1984 se jí narodila dcera Francisca Dávalos Bachelet, nedlouho poté se se svým manželem rozvedla. V letech 1985–1987 měla vztah s mluvčím Vlastenecké fronty Manuela Rodrígueze, ozbrojené složky Komunistické strany Chile. Po znovunastolení demokracie v roce 1990 pracovala pro chilské ministerstvo zdravotnictví. V práci se seznámila s lékařem Aníbalem Henríquezem, stoupencem Augusta Pinocheta, se kterým měla v roce 1992 dceru Sofíu Henríquez Bacheletovou. Jejich vztah po několika letech skončil. V roce 1996 začala studovat vojenskou strategii, krátce i jako stipendistka v USA. Po úspěšném zakončení studia začala pracovat na chilském ministerstvu obrany.
Od začátku svých univerzitních studií je členkou Chilské socialistické strany. Politicky aktivní je od druhé poloviny 80. let. 20. století. V roce 1996 kandidovala na starostku Las Condes, bohatého předměstí Santiaga de Chile. Skončila čtvrtá a získala jen 2,35 % hlasů voličů. V roce 1999 pracovala pro Ricarda Lagose při prezidentských primárkách, Ricardo Lagos pak byl v roce 2000 zvolen prezidentem (v chilském prezidentském systému tedy i předsedou vlády).
V březnu 2000 ji jako neznámou političku jmenoval ministryní zdravotnictví. V lednu 2002 se stala ministryní obrany. Koncem roku 2004 byla stranou oslovena jako potenciální kandidátka na prezidenta. Kandidaturu přijala a odstoupila z vládní funkce, aby se mohla naplno věnovat volební kampani. V červenci 2005 se stala jediným kandidátem širší Koalice stran pro demokracii, když jediný protikandidát křesťanský demokrat z voleb odstoupil.
V prvním kole prezidentských voleb v prosinci 2005 většinu nezískala, ale jako nejúspěšnější kandidátka se 46 % hlasů postoupila do druhého kola voleb, spolu s pravostředovým kandidátem Sebastiánem Piñerou, politikem a miliardářem. V druhém kole v lednu 2006 se 53,3% zvítězila, stala se tak vůbec první prezidentkou v historii země a sestavila vládu z členů Koalice stran pro demokracii, se stejným počtem mužských a ženských ministrů. V roce 2006 ji časopis Forbes označil jako dvacátou sedmou nejvlivnější ženu světa.
Protože nemohla na základě ústavy kandidovat podruhé, zopakovala svůj volební úspěch až v roce 2013, kdy ve volbách se ziskem 62 % hlasů porazila Evelyn Mattheiovou, kandidátku vládnoucích konzervativců. Úřadu se ujala v březnu 2014.
V tomto článku byl použit překlad textu z článku Michelle Bachelet na anglické Wikipedii.

Mick Ronson, přezdívaný Ronno (26. května 1946 – 29. dubna 1993), byl anglický zpěvák, kytarista, hudební producent a skladatel. Přestože byla jeho hlavním nástrojem kytara, byl Ronson multiinstrumentalistou – příležitostně hrál například na baskytaru, různé klávesové nástroje, foukací harmoniku, zobcovou flétnu a perkuse. Do širšího povědomí se dostal počátkem sedmdesátých let jako člen doprovodné skupiny zpěváka Davida Bowieho, která byla označována názvem The Spiders from Mars. Později dlouhodobě spolupracoval se zpěvákem Ianem Hunterem, mimo jiné krátce jako člen kapely Mott the Hoople.
Během své kariéry spolupracoval s desítkami dalších hudebníků, mezi něž patří například Bob Dylan, Lou Reed a John Mellencamp. Jako producent se podílel například na albech Rogera McGuinna, Davida Johansena nebo Morrisseye. Zároveň se věnoval sólové kariéře. Své první album s názvem Slaughter on 10th Avenue vydal roku 1974, později následovala další dvě. Zemřel na rakovinu jater v šestačtyřiceti letech. Americký časopis Rolling Stone jej zařadil do svého žebříčku sta nejlepších kytaristů všech dob.
Michael Ronson se narodil 26. května roku 1946 ve městě Kingston upon Hull v severovýchodní Anglii. Jeho otec George Ronson pracoval v chemické laboratoři. S Ronsonovou matkou, tehdy patnáctiletou Minnie Morgan, se seznámil jako devatenáctiletý ještě před začátkem druhé světové války. Georgeův odchod do armády je rozdělil, navzdory fyzickému odloučení zůstali v kontaktu. Svatbu měli v lednu 1944. Později měli ještě dva potomky – dceru Margaret (Maggi; 1957) a syna Davida (1962).Zájem o hudbu Michael projevil již jako malé dítě. Jeho vůbec prvním nástrojem byl starý akordeon. Když mu bylo pět, začal hrát na klavír. První učitel, kterého jeho matka kontaktovala, odmítl s tím, že je Michael příliš mladý. Nakonec však uspěla u jiné učitelky – tou byla babička pozdějšího Ronsonova spoluhráče, baskytaristy Trevora Boldera. Během studia na Maybury Junior School začal Ronson hrát na housle. Školu opustil ve čtrnácti letech a začal pracovat v dodávce, která rozvážela zboží po okolí. V té době již kromě klavíru a houslí ovládal také hru na zobcovou flétnu, krátce též hrál na violoncello a v sedmnácti přešel ke kytaře. Vzory mu byli například Duane Eddy, ale také kapela The Yardbirds.
Do první kapely, která nesla název The Mariners a hrála coververze různých bluesových a rockových písní, přišel Ronson v roce 1963. Počátkem roku 1964 kapela dělala předskokana skupině The Rolling Stones. Působení ve skupině jej však neuspokojovalo a začal hrát s The Buccaneers. Ani ta nevydržela příliš dlouho. Později, stále v roce 1964, vystupoval například s kapelami The King Bees a The Crestas. Právě The Crestas byla první skupinou, v níž Ronson kromě hry na kytaru také občasně zpíval. Skupinu, která stejně jako všechny předchozí vystupovala pouze lokálně, následně opustil a počátkem roku 1966 odešel za účelem rozvíjení své kariéry do Londýna. Zde zanedlouho nahradil Millera Andersona na pozici sólového kytaristy skupině The Voice, jejímž manažerem byl Mickie Most, jenž v té době zastupoval úspěšné kapely jako Herman's Hermits a The Animals. V té době si Ronson stále vydělával nehudební prací, například v autoopravně, a zároveň občasně vystupoval s kapelou The Wanted. Zpět domů se vrátil v září 1966.Po návratu do Hullu se Ronson stal členem skupiny The Rats. Ta za sebou měla již dva singly pro velké vydavatelství (EMI Columbia) a měla lokální úspěch. Jelikož se však nedokázala prosadit mimo Hull, ztratila smlouvu na další nahrávky a polovina členů z ní odešla. Ronson byl první volbou na pozici nového kytaristy. V dubnu 1967, kdy za sebou nová sestava měla řadu lokálních vystoupení, byla kapela oslovena s nabídkou účasti na konkurzu v Londýně. Při vítězství by kapela odjela do Paříže, kde by čtyři týdny koncertovala. Kapela The Rats konkurzem prošla a odjela tedy na angažmá do Paříže. Později se vrátila domů a opět vystupovala převážně lokálně.
Roku 1969 sháněl písničkář Michael Chapman kytaristu pro své druhé album, které nakonec vyšlo následujícího roku pod názvem Fully Qualified Survivor. Zeptal se tedy Ricka Kempa, který hrál na jeho předchozí desce na baskytaru, jestli o někom neví. Ten okamžitě doporučil Micka Ronsona, s nímž v minulosti působil v kapele The Mariners. Pro Ronsona šlo o vůbec první studiovou práci, z níž vzešlo album. V říjnu 1969 dokončoval v Londýně své druhé eponymní album zpěvák David Bowie. Nahrávání se účastnil též Benny Marshall z The Rats, který zde hrál na foukací harmoniku. Na přebalu alba je uveden jako „Benny Marshall and friends“ (tedy „Benny Marshall a přátelé“), což vyvolalo dohady, jestli jedním z hostů není právě Ronson. Tony Visconti, producent alba, později potvrdil, že je to pravda. Šlo tedy o vůbec první spolupráci Micka Ronsona s Davidem Bowiem.
Ronson se brzy stal stálým členem Bowieho tehdy nově vzniklé doprovodné kapely The Hype, s níž poprvé vystupoval dne 5. února 1970 v hodinovém rozhlasovém pořadu Johna Peela na stanici BBC Radio 1. První koncert se odehrál 22. února v londýnském sále Roundhouse, kde vystupovali jako předkapela pro Fat Mattress. Následovala řada dalších koncertů, včetně jednoho, který se odehrál v Ronsonově domovském Hullu. Počátkem dubna Ronson absolvoval první oficiální nahrávání s Davidem Bowiem. Nahráli novou verzi Bowieho již dříve vydané písně „Memory of a Free Festival“. Tato nová verze vyšla v červnu 1970 jako singl. Po jejím nahrání Ronson absolvoval další studiovou práci s Bowiem. V období od dubna do května nahráli písně pro album The Man Who Sold the World, které následně vyšlo v listopadu.Ve stejné době dostal Ronson nabídku hrát na desce Tumbleweed Connection zpěváka Eltona Johna (hrál v alternativní verzi písně „Madman Across the Water“, která na původním vydání alba nevyšla). Skupina The Hype v té době podepsala nahrávací smlouvu se společností Vertigo Records, avšak již bez Bowieho jako zpěváka (náhradou byl Benny Marshall z The Rats). Skupina se zanedlouho přejmenovala na Ronno (podle Ronsonovy přezdívky) a začala pracovat na svém prvním albu. To však nebylo nikdy dokončeno, vydán byl pouze jediný singl – „4th Hour of My Sleep“ (na druhé straně byla píseň „Powers of Darkness“), který vyšel v lednu 1971.Od června 1971 Bowie opět pracoval na nové desce, znovu s Ronsonem na pozici kytaristy. Album vyšlo v prosinci pod názvem Hunky Dory. Již v září, tedy před vydáním předchozího alba, začali nahrávat desku The Rise and Fall of Ziggy Stardust and the Spiders from Mars, která vyšla v červnu 1972. Dne 14. října 1971 se Ronsonovi a jeho přítelkyni Denise Irvin narodil syn Nicholas. Již od února 1972 byla Bowieho doprovodná kapela, nyní označovaná jako The Spiders from Mars, na turné. Ještě před vydáním Bowie s Ronsonem nahráli (Bowie jako producent) desku All the Young Dudes skupiny Mott the Hoople. V srpnu šla dvojice Bowie–Ronson opět do studia. Tentokrát oba jako producenti i instrumentalisté nahráli desku Transformer – druhou sólovou desku amerického zpěváka Lou Reeda. Až do konce roku pokračovaly koncerty The Spiders from Mars, hudebníci poprvé zahráli i ve Spojených státech amerických. Ještě v roce 1972 se Ronson podílel na albu Bustin' Out americké countryrockové kapely Pure Prairie League.V dubnu 1973 vyšlo další Bowieho album, vzešlé ze spolupráce s Ronsonem – Aladdin Sane. Jeho nahrávání bylo dokončeno koncem ledna a následně se hudebníci vydali na další americké turné. Od května byla kapela opět na turné po britských ostrovech. To trvalo až do počátku července. Několik dnů po posledním koncertu začal Bowie nahrávat své sedmé album Pin Ups, opět s Ronsonem na pozici kytaristy. Během nahrávání se ve studiu zastavila zpěvačka Lulu, se kterou nahráli nové aranžmá pro Bowieho starší píseň „The Man Who Sold the World“, kterou Bowie s Ronsonem napsali.
Po dokončení práce na Bowieho albu Pin Ups Ronson zůstal ve Francii, kde album vznikalo, a začal pracovat na svém prvním sólovém albu. Na albu, které nakonec vyšlo pod názvem Slaughter on 10th Avenue v únoru 1974, hráli vedle jiných také Ronsonovi spoluhráči z Bowieho kapely – baskytarista Trevor Bolder a bubeník Aynsley Dunbar. Až na dvě výjimky deska obsahuje písně jiných autorů. Značný vliv na vznik desky mělo album I'm the One (1972) americké zpěvačky Annette Peacock. Na třech písních se autorsky podílel také David Bowie. V listopadu 1973, když byla jeho sólová deska již hotova, šel Ronson opět do studia s Bowiem, avšak projekt nakonec nebyl úspěšný. Následně na dlouhá léta dvojice téměř ztratila kontakt. V únoru 1974 odehrál Ronson své vůbec první sólové koncerty, opět s Bolderem na pozici baskytaristy. Dále hrál na albu Weren't Born a Man zpěvačky Dany Gillespie. Rovněž se podílel na desce First Starring Role od Boba Sargeanta. V červenci 1974 začal pracovat na svém druhém sólovém albu. Deska opět obsahuje převážně coververze a vyšla v únoru 1975 pod názvem Play Don't Worry.
Ještě v roce 1974 Ronson krátce vystupoval jako člen kapely Mott the Hoople. Po několika měsících však spolu s jejím zpěvákem Ianem Hunterem odešel. Již v lednu 1975 začal Ronson pracovat s Hunterem na jeho prvním sólovém albu. Ronson na něm nejen hrál na různé nástroje, ale rovněž jej spolu s Hunterem produkoval. Album Ian Hunter vyšlo 28. března toho roku. Ronson s Hunterem rovněž v té době odehráli společné turné.Léto 1975 Ronson strávil v New Yorku, kde se seznámil s písničkářem Bobem Neuwirthem. Díky němu se setkal s dalším písničkářem, a sice Bobem Dylanem. Ten mu nabídl, aby se stal členem jeho kapely a odehrál s ním turné. Od konce října do začátku prosince tak Ronson odehrál v rámci Dylanova turné Rolling Thunder Revue tři desítky vystoupení po severovýchodě USA a Kanadě. Od dubna do května 1976 následovalo dalších sedmadvacet koncertů v jižní částech USA. V mezidobí si Ronson našel čas na nahrávání alba Cardiff Rose zpěváka Rogera McGuinna. Ronson jej produkoval a nahrál pro něj řadu různých nástrojů. V roce 1976 dále hrál na kytaru na desce Lasso from El Paso písničkáře Kinkyho Friedmana, stejně jako na albu Getting It in the Street od Davida Cassidyho. Rovněž hostoval na albu The Man Who Hated Mornings Michaela Chapmana a přispěl na první album zpěváka Johnnyho Cougara nazvané Chestnut Street Incident.V červnu 1976 odehrál Ronson sólový koncert v New Yorku se svou vlastní kapelou, později jammoval se členy skupiny New York Dolls a dalších zdejších kapel a vystoupil rovněž jako host při dvou vystoupeních velšského hudebníka a producenta Johna Calea. Tou dobou také produkoval a hrál na nahrávkách bratrského dua Sparks, které však zůstaly nevydané. Toho roku se Ronson natrvalo usadil ve Spojených státech, konkrétně v newyorském městě Woodstock, a v nedalekém studiu Bearsville Studios pracoval na různých projektech, včetně nových sólových demonahrávek. Woodstock zůstával Ronsonovým domovem, přestože občas odjel kvůli práci do Londýna. Tam hrál například na albu One of the Boys zpěváka Rogera Daltreyho. Dne 23. března 1977 se Ronson oženil se svou dlouholetou přítelkyní Suzanne (Suzy) Fussey. V srpnu 1977 se jim narodila dcera Lisa.V letech 1978 až 1980 hrál na řadě alb, mezi něž patří Thank God for Girls (Benny Mardones), …and I Mean It! (Genya Ravan), X-Dreams (Annette Peacock) a Some People (The Johnny Average Band). Jako producent se podílel na deskách Storm the Reality Studios (Dead Fingers Talk), Ghosts of Princes in Towers (Rich Kids), In Style (David Johansen) a Have a Good Time but Get Out Alive! (Iron City Houserockers). Roku 1978 rovněž nahrál několik písní s Ianem Hunterem, Corkym Laingem a Felixem Pappalardim v rámci práce na Laingově sólovém albu. Ronson se však na výsledném albu neobjevil. Následně se vrátil ke spolupráci s Hunterem – koprodukoval jeho album You're Never Alone with a Schizophrenic, na němž zároveň hrál. Přibližně ve stejné době nahrál několik písní ve spolupráci s Hunterem, Laingem a Johnem Calem, které však nikdy nevyšly. Duo Hunter–Ronson rovněž produkovalo debutové album zpěvačky Ellen Foley s názvem Night Out. Od června do listopadu odehrál Ronson turné jako člen Hunterovy kapely. S ním koncertoval i během první poloviny následujícího roku a opustil jej v červenci (1980). Po několika měsících se s ním opět sešel a spolu s Mickem Jonesem produkoval jeho páté sólové album Short Back 'n' Sides. Poté sestavil skupinu The New York Yanquis, která se však po vzniku několika demonahrávek a přibližně dvaceti koncertech rozpadla.
V roce 1981 začal pracovat na soundtracku k filmu Indian Summer, který však nakonec nebyl natočen. Později toho roku, v říjnu, onemocněl klávesista Hunterovy kapely, Tommy Mandel. Jelikož Hunter neměl příliš času, zamyslel se, kdo zná jeho písně a byl by schopný Mandela nahradit. Volba padla na Ronsona, který tak vůbec poprvé hrál při koncertech na klávesy. Roku 1981 také hrál na albu Dead Ringer zpěváka Meat Loafa. Na přelomu let 1982 a 1983 Ronson hrál na nové Hunterově desce All of the Good Ones Are Taken, ale pouze v jedné písni. Dále produkoval dvě alba kapely The Payolas – No Stranger to Danger (1982) a Hammer on a Drum (1983). V říjnu 1983, během nahrávání alba Whomanfoursays kanadské zpěvačky Dalbello, hrál v Torontu, kde deska vznikala, David Bowie. Ronson s ním jako host při koncertu vystoupil. Ronson nadále občasně spolupracoval s Hunterem – roku 1985 spolu produkovali Cast the First Stone od Urgent. V roce 1988 spolu po mnoha letech začali koncertovat. Roku 1989 spolu šli do studia a nahráli desku YUI Orta. Následovalo turné, čítající více než sedmdesát koncertů.V osmdesátých letech dále produkoval či hrál na albech American Fool (John Cougar, 1982), Internal Exile (Los Illegals, 1983), Perfect Affair (Perfect Affair, 1983), Proof Through the Night (T-Bone Burnett, 1983), Riders on Dark Horses (Ian Thomas, 1984), Some Strange Fashion (One the Juggler, 1985), Love and Danger (Arco Valley, 1986), Kiss and Tell (Kiss That, 1986), Hard Times on Easy Street (David Lynn Jones, 1987), Canto Pagano (Moda, 1987), Johnny D. Is Back! (Fatal Flowers, 1988), Love and Danger (Andi Sex Gang, 1988) a The Price of Progression (The Toll, 1988). V následující dekádě to pak byly desky Pleasure Ground (Fatal Flowers, 1990), Strange Afternoon (Secret Mission, 1991), Nun Permanent (The Leather Nun, 1991), The Wonderful World of D. Finn (Dag Finn, 1991), Earth vs the Wildhearts (The Wildhearts, 1993) a The Vital Spark (Randy VanWarmer, 1994).
V roce 1990 začal žít se Švédkou jménem Carola Westerlund, s níž měl syna Kyma. Koncem dubna 1991 mu byla diagnostikována rakovina jater a lékaři mu sdělili, že mu nezbývá příliš času. Později toho roku se, navzdory pokročilému stádiu nemoci, nadále věnoval koncertování a počátkem roku 1992 šel do studia se zpěvákem Morrisseyem a produkoval jeho desku Your Arsenal. Desce se dostalo enormního úspěchu a různými periodiky byla označována za jedno z nejlepších alb roku. Dne 20. dubna 1992 se Ronson účastnil koncertu k poctě Freddieho Mercuryho, který v listopadu předchozího roku zemřel. Ještě toho roku Bowie, s nímž se Ronson opět sešel na pódiu při koncertu k Mercuryho poctě, pracoval na nové desce Black Tie White Noise. Ronson nahrál kytaru pro píseň „I Feel Free“, což byla coververze od skupiny Cream. Tou dobou rovněž Ronson pracoval na své třetí sólové desce. Coby hostující zpěváci se na ní podíleli John Mellencamp, Ian Hunter, David Bowie, Joe Elliott, Chrissie Hynde a další. Mick Ronson zemřel 29. dubna 1993 v Londýně ve věku 46 let. Pohřeb se konal 6. května v Londýně a Ronson byl následujícího dne pochován v rodném Hullu. Album Heaven and Hull, na němž ke konci života pracoval, bylo dokončeno až po jeho smrti a vydáno roku 1994.
Dne 29. května 1994, na den přesně rok po Ronsonově smrti, proběhl v londýnské hale Hammersmith Odeon koncert k jeho poctě. Koncertu se účastnila řada hudebníků, kteří s Ronsonem spolupracovali či jej obdivovali, včetně členů kapely The Rats, Tonyho Viscontiho, Dany Gillespie, kapely Big Audio Dynamite, Garyho Brookera, Joea Elliotta, Rogera Taylora a na konci též Iana Huntera. Dne 15. května toho roku následoval další tributní koncert, tentokrát v Tokiu (účastnili se jej místní hudebníci). Další podobný koncert proběhl v létě 1997 s Ronsonově rodném Hullu a opět se jej účastnila řada hudebníků.
Americký časopis Rolling Stone jej zařadil do svého žebříčku sta nejlepších kytaristů všech dob. Ve verzi z roku 2003 se umístil na 64. příčce, zatímco v o devět let novější verzi na 41. Roku 2013 vydala Ronsonova sestra Maggi, která již za jeho života zpívala doprovodné vokály na jeho nahrávkách, album Sweet Dreamer, které obsahuje mj. její verze Ronsonových písní. Hudebník Steve Harley začal v roce 2015 shánět finance na výstavbu Ronsonova památníku. V Hullu se sice již nacházel altán věnovaný Ronsonovi, ten však fanoušci příliš v oblibě neměli. V červnu 2017 byla odhalena 2,4  metru vysoká socha kytary na Ronsonovu počest. Její autorkou je místní osmnáctiletá studentka Janis Skodins. Téhož roku byl režisérem Jonem Brewerem o Ronsonovi natočen dokumentární film s názvem Beside Bowie: The Mick Ronson Story.

Microraptor („malý lupič“) byl velmi drobný dromaeosauridní teropodní dinosaurus, který žil před asi 125 až 120 miliony let (Druhohory, spodní křída) na území provincie Liao-ning. Mikroraptora objevil proslulý čínský paleontolog Tsu-tsing (Xu Xing). Jeho první objevená fosílie byla součástí padělku tzv. archaeoraptora, zkameněliny poskládané z několika různých druhů. Oba dosud objevené druhy (Microraptor zhaoianus a Microraptor gui) vykazují přítomnost velmi dobře vyvinutých per (patří mezi tzv. opeřené dinosaury).
Microraptor s průměrnou délkou těla pouhých 70 až 90 cm, rozpětím křídel asi 75 cm a hmotností 0,6 kg patřil mezi vůbec nejmenší známé neptačí dinosaury. Hmotnost druhu M. zhaoianus je odhadována také na 434 gramů a jde tak o nejmenšího známého prokazatelně dospělého jedince druhohorního dinosaura (mimo ptáků). V roce 2012 byl popsán třetí druh, M. hanqingi. Ten je s délkou kolem 1 metru a hmotností až 1,5 kilogramu největším ze všech tří druhů.
Studie z března roku 2012 prokazuje, že mikroraptor byl zbarven černě opalizujícím odleskem peří. Bylo to zjištěno pomocí náročných mikroskopických výzkumů. [2]
Microraptor byl predátor, ovšem nelovil dinosaury velkých rozměrů. Jeho kořistí se mohli stát spíše drobní plazi, savci či hmyz. Je možné, že byl spíše arboreálním druhem a sídlil tedy ve větvích stromů (jak dokládá tvar jeho prstních kůstek na distální části nohou). Výzkum, publikovaný v létě roku 2019, nicméně dokládá, že mikroraptor se živil i masitou stravou hbité a mrštné kořisti. V prostoru někdejší břišní dutiny jednoho fosilního exempláře byly objeveny fosilie malého ještěra, pojmenovaného Indrasaurus wangi.
Zajímavostí je, že tento teropod měl dva páry křídel na předních i zadních končetinách. Pravděpodobně mu to pomáhalo v klouzavém letu ze stromů. Přestože nebyl přímým předkem ptáků (ti vznikli již o asi 20 milionů let dříve), představuje Microraptor důležitý důkaz pro příbuznost těchto dvou skupin obratlovců. Mnoho paleontologů dnes soudí, že pod rod Microraptor patří i blízce příbuzný dinosaurus rodu Cryptovolans.
Microraptor se těšil oblibě už brzy po svém objevení, v roce 2006 se totiž objevil v proslulém seriálu stanice ITV Prehistorický park. Byl vyobrazen také v první části dvoudílného dokumentárního filmu Tarbosaurus - Nejmocnější z dinosaurů a naučného dokumentu Čtyřkřídlý dinosaurus.
Byl vyobrazen také v britském dokumentu Planet Dinosaur, objevil se v jeho druhém díle. Je zde vyobrazen ve správném čase i místě, jen se špatnou barvou, protože o té se tehdy ještě nevědělo.
Ve všech uvedených pořadech je Microraptor vyobrazen s jiným zbarvením, než jaké ve skutečnosti měl, neboť všechny tyto programy vznikly ještě před rokem 2012, kdy bylo pravé zbarvení zjištěno.
Senter, P., Barsold, R., Britt, B. B., and Burnham, D. A. (2004). "Systematics and evolution of Dromaeosauridae (Dinosauria, Theropoda)." Bulletin of the Gunma Museum of Natural History, 8: 1–20.
Chatterjee, S., and Templin, R. J. (2007). "Biplane wing platform and flight performance of the feathered dinosaur Microraptor gui." Proceedings of the National Academy of Sciences, 104(5): 1576–1580.
Hwang, S. H., Norell, M. A., Ji, Q., and Gao, K. (2002). "New Specimens of Microraptor zhaoianus (Theropoda: Dromaeosauridae) from Northeastern China." American Museum Novitates
Xu, X., Zhou, Z., Wang, X., Kuang, X., Zhang, F. and Du, X. (2003). "Four-winged dinosaurs from China." Nature, 421(6921): 335–340, 23 Jan 2003.
Xu, X., Zhou, Z., and Wang, X. (2000). "The smallest known non-avian theropod dinosaur." Nature, 408: 705–708.
SOCHA, Vladimír. Mikroraptor je nejmenším známým dinosaurem. OSEL.cz [online]. 24. srpna 2018. Dostupné online.

Microraptor („malý lupič“) byl velmi drobný dromaeosauridní teropodní dinosaurus, který žil před asi 125 až 120 miliony let (Druhohory, spodní křída) na území provincie Liao-ning. Mikroraptora objevil proslulý čínský paleontolog Tsu-tsing (Xu Xing). Jeho první objevená fosílie byla součástí padělku tzv. archaeoraptora, zkameněliny poskládané z několika různých druhů. Oba dosud objevené druhy (Microraptor zhaoianus a Microraptor gui) vykazují přítomnost velmi dobře vyvinutých per (patří mezi tzv. opeřené dinosaury).
Microraptor s průměrnou délkou těla pouhých 70 až 90 cm, rozpětím křídel asi 75 cm a hmotností 0,6 kg patřil mezi vůbec nejmenší známé neptačí dinosaury. Hmotnost druhu M. zhaoianus je odhadována také na 434 gramů a jde tak o nejmenšího známého prokazatelně dospělého jedince druhohorního dinosaura (mimo ptáků). V roce 2012 byl popsán třetí druh, M. hanqingi. Ten je s délkou kolem 1 metru a hmotností až 1,5 kilogramu největším ze všech tří druhů.
Studie z března roku 2012 prokazuje, že mikroraptor byl zbarven černě opalizujícím odleskem peří. Bylo to zjištěno pomocí náročných mikroskopických výzkumů. [2]
Microraptor byl predátor, ovšem nelovil dinosaury velkých rozměrů. Jeho kořistí se mohli stát spíše drobní plazi, savci či hmyz. Je možné, že byl spíše arboreálním druhem a sídlil tedy ve větvích stromů (jak dokládá tvar jeho prstních kůstek na distální části nohou). Výzkum, publikovaný v létě roku 2019, nicméně dokládá, že mikroraptor se živil i masitou stravou hbité a mrštné kořisti. V prostoru někdejší břišní dutiny jednoho fosilního exempláře byly objeveny fosilie malého ještěra, pojmenovaného Indrasaurus wangi.
Zajímavostí je, že tento teropod měl dva páry křídel na předních i zadních končetinách. Pravděpodobně mu to pomáhalo v klouzavém letu ze stromů. Přestože nebyl přímým předkem ptáků (ti vznikli již o asi 20 milionů let dříve), představuje Microraptor důležitý důkaz pro příbuznost těchto dvou skupin obratlovců. Mnoho paleontologů dnes soudí, že pod rod Microraptor patří i blízce příbuzný dinosaurus rodu Cryptovolans.
Microraptor se těšil oblibě už brzy po svém objevení, v roce 2006 se totiž objevil v proslulém seriálu stanice ITV Prehistorický park. Byl vyobrazen také v první části dvoudílného dokumentárního filmu Tarbosaurus - Nejmocnější z dinosaurů a naučného dokumentu Čtyřkřídlý dinosaurus.
Byl vyobrazen také v britském dokumentu Planet Dinosaur, objevil se v jeho druhém díle. Je zde vyobrazen ve správném čase i místě, jen se špatnou barvou, protože o té se tehdy ještě nevědělo.
Ve všech uvedených pořadech je Microraptor vyobrazen s jiným zbarvením, než jaké ve skutečnosti měl, neboť všechny tyto programy vznikly ještě před rokem 2012, kdy bylo pravé zbarvení zjištěno.
Senter, P., Barsold, R., Britt, B. B., and Burnham, D. A. (2004). "Systematics and evolution of Dromaeosauridae (Dinosauria, Theropoda)." Bulletin of the Gunma Museum of Natural History, 8: 1–20.
Chatterjee, S., and Templin, R. J. (2007). "Biplane wing platform and flight performance of the feathered dinosaur Microraptor gui." Proceedings of the National Academy of Sciences, 104(5): 1576–1580.
Hwang, S. H., Norell, M. A., Ji, Q., and Gao, K. (2002). "New Specimens of Microraptor zhaoianus (Theropoda: Dromaeosauridae) from Northeastern China." American Museum Novitates
Xu, X., Zhou, Z., Wang, X., Kuang, X., Zhang, F. and Du, X. (2003). "Four-winged dinosaurs from China." Nature, 421(6921): 335–340, 23 Jan 2003.
Xu, X., Zhou, Z., and Wang, X. (2000). "The smallest known non-avian theropod dinosaur." Nature, 408: 705–708.
SOCHA, Vladimír. Mikroraptor je nejmenším známým dinosaurem. OSEL.cz [online]. 24. srpna 2018. Dostupné online.

Microsoft Corporation je americká akciová nadnárodní společnost se sídlem v Redmondu ve státě Washington. Zabývá se vývojem, výrobou, licencováním a podporou široké škály produktů a služeb, které jsou spjaté především s počítači. Byla založena 4. dubna 1975 za účelem vývoje a prodeje interpretů BASIC pro Altair 8800, poté ale začala v polovině osmdesátých let dominovat trhu s operačními systémy pro domácí počítače se systémem MS-DOS, který následovala série operačních systému Microsoft Windows. Časem Microsoft převzal i vedení na trhu s kancelářskými programy, kde mu k tomu pomohl Microsoft Office. Společnost se v posledních letech zaměřila také na herní průmysl, kde jsou jejími nejvýznamnějšími produkty Xbox, Xbox 360 a Xbox One, Xbox One S, Xbox One X; na spotřební elektroniku a digitální služby se Zune, MSN a Windows Phone. Následující vzrůst akcií z initial public offeringu udělal ze čtyř zaměstnanců Microsoftu miliardáře a asi z dvanácti tisíc milionáře. V květnu 2011 Microsoft zakoupil za 8,5 miliardy dolarů společnost Skype Communications.
Především v devadesátých letech byla společnost kritizována za užívání monopolistických obchodních postupů a proti-konkurenčních strategií, jako je skupinový bojkot, vázání produktů, neodůvodněné omezování užívání softwaru nebo používání klamných marketingových taktik. Jak Ministerstvo spravedlnosti Spojených států amerických, tak Evropská komise shledaly společnost vinnou z porušení antimonopolních zákonů.
Paul Allen a Bill Gates, přátelé z dětství s vášní pro programování, hledali v sedmdesátých letech příležitost k založení úspěšného podniku, ve kterém by využili své společné dovednosti.[zdroj?] Časopis Popular Electronics ve vydání z ledna 1975 obsahovalo recenzi na mikropočítač Altair 8800 od společnosti MITS. Allen zamýšlel, že by mohli pro mikropočítač naprogramovat interpreter, navrhli to této společnosti a MITS si vyžádala ukázku. Protože žádnou ukázku ještě neměli, Allen začal pracovat na simulátoru pro Altair, zatímco Gates vyvíjel interpreter. Přestože poté, v březnu 1975 v Albuquerque, ukázali zástupcům společnosti MITS ukázku pouze na simulátoru,[zdroj?] interpreter pracoval bezchybně, a proto se MITS rozhodla distribuovat ho a pod názvem Altair BASIC. Microsoft byl oficiálně založen 4. dubna 1975 s Billem Gatesem jako ředitelem, tj. CEO. Podle článku časopisu Fortune z roku 1995 jméno Micro-Soft vymyslel Allen. V srpnu 1977 společnost uzavřela dohodu s japonským časopisem ASCII, kterou založila první mezinárodní pobočku, nazvanou ASCII Microsoft. V lednu 1979 se společnost Microsoft přestěhovala do washingtonského Bellevue.
V roce 1980 Microsoft vstoupil na trh operačních systémů se svou vlastní verzí Unixu, zvanou Xenix, ale byl to až systém DOS, který dostal společnost do čela softwarového trhu. V listopadu 1980 IBM, poté, co musela skousnout neúspěšné vyjednávání se společností Digital Research, nabídla Microsoftu smlouvu na operační systém CP/M, který chtěla použít na jejím počítači IBM Personal Computer. Poté Microsoft koupil od společnosti Seattle Computer Products klon systému CP/M, 86-DOS, který přejmenoval na MS-DOS a IBM ho později přejmenovala na PC DOS. Po uvedení počítače IBM PC v srpnu 1981 na trh si Microsoft ponechal vlastnictví systému MS-DOS a následně se Microsoft stal vůdcem obchodu s počítačovými operačními systémy. V roce 1983 rozšířila společnost svůj vliv dál díky uvedení na trh počítačové myši Microsoft Mouse a založení nakladatelské divize Microsoft Press. V únoru 1983 Allen od společnosti odešel, poté, co zjistil, že má Hodgkinovu nemoc.
Při společném vývoji nového operačního systému OS/2 s IBM, Microsoft vydal Microsoft Windows, grafickou extenzi pro MS-DOS, v listopadu 1985.
V únoru 1986 společnost přemístila své sídlo do nedalekého Redmondu, kde se v březnu téhož roku stala akciovou společností. Následující vzrůst akcií z uvedení akcií na burzu (initial public offering) udělal ze čtyř zaměstnanců Microsoftu miliardáře a asi z dvanácti tisíc zaměstnanců milionáře, protože byli odměňováni částečně akciemi firmy. Kvůli partnerství s IBM se v roce 1990 začala Federální obchodní komise zaměřovat na Microsoft kvůli možné tajné dohodě. Tím začalo více než deset let právních sporů s americkou vládou. V dubnu 1987 Microsoft vydal systém OS/2 OEM výrobcům, zatímco pokračoval v práci na 32bitovém systému Windows NT (New Technology), který použil některé funkce z OS/2 a na trh se dostal v létě 1993 s novým modulárním jádrem (kernelem) a s uživatelským rozhraním Windows API, což pomohlo převézt programy z 16bitových systémů na 32bitové. Poté, co Microsoft informoval IBM o novém systému, partnerství mezi firmami začalo upadat.
V roce 1990 uvedl na trh Microsoft svůj kancelářský balík programů, zvaný Microsoft Office, do kterého patřily programy pro několik různých kancelářských aktivit, například Microsoft Word nebo Microsoft Excel. V květnu 1990 Microsoft spustil rozhraní Windows 3.0 s aerodynamickou grafikou uživatelského rozhraní a větší schopností chráněného režimu pro procesory Intel 80386. Jak Office, tak Windows ovládly trh. Konkurent v oblasti Wordu, Novell, podal později žádost k soudu, ve které si stěžoval na to, že Microsoft nechal část API nezdokumentovanou, aby získal konkurenční výhodu a zneužil tak svou dominanci.
V květnu 1995 Microsoft začal měnit své nabídky a rozšiřovat působení svých produktů do oblastí počítačových sítí a internetu (World Wide Webu). V srpnu 1995 vydala společnost operační systém Windows 95 s preemptivním multitaskingem, kompletně novým uživatelským rozhraním s nabídkou Start MSN a pro OEM výrobce také s prohlížečem Internet Explorer. V prodejních krabicích se prohlížeč nenacházel, protože když se dostaly do oběhu, tak prohlížeč ještě nebyl hotov, a tak byl zahrnut až v balíčcích Windows 95 Plus!. V roce 1996 se Microsoft rozšířil ještě do dalších odvětví, když se společností NBC Universal vytvořil zpravodajskou televizní stanici MSNBC. Ještě ve stejném roce společnost vydala operační systém Windows CE, který byl určen pro zařízení s nízkou pamětí, například PDA. V roce 1997 zažalovalo Ministerstvo spravedlnosti USA Microsoft u federálního soudu pro porušení prohlášení z roku 1994 s tím, že Microsoft prodával Internet Explorer pouze v balíčku s operačním systémem Windows.
V roce 2000 se Bill Gates vzdal své funkce CEO, kterou předal svému příteli z vysoké školy Stevu Ballmerovi, který pracoval pro Microsoft už od roku 1980. Gates pro sebe vytvořil novou pozici, když se stal hlavním softwarovým architektem. V roce 1999 se společnost přidala k alianci Trusted Computer Group, která se zaměřila na zlepšení bezpečnosti a zabezpečení duševního vlastnictví identifikováním změn v hardwaru a softwaru. To se nelíbí kritikům, kteří Microsoftu vytýkají, že to poškozuje konkurenci a diskriminuje zákazníky. V dubnu 2000 bylo ukončeno soudní řízení mezi Spojenými státy a společností Microsoft, jehož finální verdikt zněl, že Microsoft je nezákonným monopolem, a celá záležitost byla s Ministerstvem spravedlnosti vyřešena v roce 2004.
V říjnu 2001 vydala společnost operační systém Windows XP a později téhož roku také herní konzoli Xbox, čímž vstoupila na nový trh, jemuž dosud dominovaly společnosti Sony a Nintendo. V březnu 2004 začala Evropská komise antimonopolní soudní řízení proti společnosti s tím, že zneužila svého postavení na trhu s operačními systémy, což vyústilo v pokutu o výši 613 milionů dolarů a zákaz vydání balíčku Windows XP s programem Windows Media Player.
Rok 2007- 2016 – Vista, Windows 7, Nokia a cloud computing, Windows 8 a 8.1, Windows 10
V lednu 2007 byl vydán operační systém Windows Vista s novými funkcemi, lepší bezpečností a novým stylem uživatelského rozhraní, nazvaným Windows Aero. Microsoft Office 2007, který byl vydán ve stejnou dobu, zase obsahoval nový styl charakteristický pásem ovládacích karet Ribbon, který jej význačně odlišil od jeho předchůdců. Relativně velké prodeje obou produktů pomohly společnosti zaznamenat rekordní profit v roce 2007. Evropská unie pak požadovala od společnosti další pokutu, tentokrát 1,4 miliardy dolarů za to, že od svých rivalů požadovala nemyslitelné částky výměnou za klíčové informace o síťovém operačním systému Microsoft SQL Server a také o systému BackOffice Server.
V červnu 2008 Gates odešel z funkce hlavního softwarového architekta, ale ponechal si všechny své ostatní funkce a stal se poradcem klíčových projektů společnosti. V říjnu 2008 vstoupila společnost do cloud computingu s platformou Windows Azure. V říjnu 2009 se společnost rozhodla expandovat založením vlastního řetězce maloobchodů zvaných Microsoft Store, jehož první pobočka, v arizonském Scottsdale, byla otevřena v den vydání nového operačního systému Windows 7. Při vývoji nového operačního systému se soustředil především na odstranění chyb Visty a zrychlení práce systému místo celkového předělávání OS Windows.
V březnu 2011 se Microsoft stal zakládajícím členem organizace Open Networking Foundation, společně se společnostmi jako jsou Google, Yahoo nebo Verizon. Organizace se zabývá podporou nového způsobu cloud computingu, který je nazván Software-Defined Networking. Snaží se o urychlení inovací spojených se softwarovými změnami telekomunikačních a bezdrátových sítí, datových center a dalších networkingových oblastí.
V roce 2012 byl vydán operační systém Windows 8 bez nabídky start, s novým stylem uživatelského rozhraní, nazývaným Metro a novými moderními aplikacemi. Na podzim 2013 byla vydána opravná verze s názvem Windows 8.1 s opravenými chybami.
V září 2013 koupil Microsoft telefonní divizi (Nokia Devices & Services) společnosti Nokia za 7 miliard dolarů. Dne 15. září 2014 Microsoft oficiálně oznámil odkoupení společnosti Mojang, která stojí za vývojem a distribucí hry Minecraft, za 2,5 miliardy dolarů. Mojang tak nyní spadá pod Microsoft Studios.
Na podzim roku 2014 Microsoft představil Windows 10, který byl vydán 29. července 2015. V listopadu pak byl vydán první balíček vylepšení s názvem November Update. 24. února 2016 koupil Microsoft firmu Xamarin, která stojí za vývojem .NET/C# pro jiné platformy (Mac OS, iOS, Android) a v jejímž čele stojí známý open-source vývojář Miguel de Icaza.
Ve fiskálním roce 2010 měla společnost hned pět produkčních divizí: Windows & Windows Live Division, Server and Tools, Online Services Division, Microsoft Business Division a Entertainment and Devices Division.
Divize Windows a Windows Live vyrábí vlajkové operační systémy, jako například Windows 7, dále také poskytuje služby Windows Live. Divize serverů a nástrojů vyrábí serverové verze Windowsu, jako například Windows Server 2008 R2, stejně tak i sadu vývojových nástrojů Microsoft Visual Studio, Microsoft Silverlight, struktury webových aplikací a System Center Configuration Manager, který poskytuje dálkové ovládání, správu patchů, distribuci softwaru nebo inventuru softwaru a hardwaru. Mezi další serverové výrobky patří Microsoft SQL Server, který spravuje relační databázi, Microsoft Exchange Server pro obchodní e-maily a kalendáře, Windows Small Business Server pro komunikaci a další malé obchodní funkce a Microsoft BizTalk Server pro procesní řízení.
Microsoft také poskytuje IT poradnu a vyrábí sadu certifikačních programů Microsoft Certified Professional od divize Server and Tools pro jedince, kteří jsou jen málo zdatní ve specifické roli – jedná se o vývojáře, systémové nebo síťové analytiky, instruktory a administrátory. Divize serverů a nástrojů také spravuje knižní nakladatelství Microsoft Press. Divize online služeb má na starosti službu MSN a vyhledávač Bing. V prosinci 2009 společnost také měla 18procentní vlastnictví zpravodajské TV stanice MSNBC, ze které divize online služeb spravuje, společně se spoluvlastníkem stanice, firmou NBC Universal, pouze webovou stránku msnbc.com.
Obchodní divize Microsoftu vyrábí kancelářské programy Microsoft Office, kam patří textový editor Microsoft Word, program relační databáze Microsoft Access, tabulkový procesor Microsoft Excel, groupware Microsoft Outlook, často používaný společně s Microsoft Exchange Serverem, prezentační software Microsoft PowerPoint a program na desktop publishing Microsoft Publisher. S vydáním verze z roku 2003 přibyly také Microsoft Visio, Microsoft Project, Microsoft OneNote, Microsoft MapPoint a Microsoft InfoPath. Divize dále nabízí enterprise resource planning pod značkou Microsoft Dynamics. Zájem o tyto programy mají společností různých typů a z různých zemí, ale musí mít méně než 7 500 zaměstnanců. Pod značkou Dynamics se také skrývá program na řízení vztahů se zákazníky, který je částí Windows Azure Platform.
Divize zábavy a zařízení vyrábí operační systém Windows CE pro vestavěné systémy a Windows Phone 7 pro smartphony. Na trh mobilních telefonů se Microsoft dostal vydáním Windowsu CE pro mobilní zařízení, z čehož se časem vyvinuly operační systémy Windows Mobile a Windows Phone 7. Windows CE je určen zařízením, kde operační systém není pro uživatele přímo viditelný, jako např. ve spotřebičích nebo automobilech. Divize také vyrábí počítačové hry pro počítače s Windowsem, jako například Age of Empires nebo Microsoft Flight Simulator, dále sdílí střechu s obchodní divizí MacIntoshe, která vyrábí programy pro Mac OS, například Microsoft Office 2008 for Mac. Divize dále navrhuje, vyrábí a prodává spotřební elektroniku, včetně herní konzole Xbox 360, kapesního přehrávače Zune a televizní internetové služby MSN TV. Také prodává myši, klávesnice a různé herní ovladače, např. joysticky nebo gamepady.
Divize společnosti Nokia odkoupená společností Microsoft Corporation za 7 miliard dolarů. Microsoft tímto nákupem získal několik stovek patentů a další jiné služby již rozpůlené společnosti Nokia. Nokia (jejím zástupcem je dceřiná společnost společnosti Microsoft Corporation – Microsoft Mobile Oy) se tedy rozdělila na dvě části. Jedna (Nokia Devices & Services) je ve vlastnictví společnosti Microsoft Corporation, druhá část jsou zbylé služby společnosti Nokia, jako jsou mapové služby HERE. Název Nokia z telefonů, produkovaných společností Microsoft, nadobro zmizel – nyní je to jen a pouze Lumia (například ve Windows Phone Store se změnila kategorie Nokia collection na Lumia collection).
Technické manuály pro vývojáře a články různých časopisů Microsoftu, jako např. Microsoft Systems Journal, jsou přístupny přes síť MSDN, která také nabízí předplatné pro společnosti nebo osoby, z nichž ty dražší nabízí také přístup k nevydaným betaverzím softwaru od Microsoftu. V dubnu 2004 spustil Microsoft komunitní stránku pro vývojáře a uživatele, zvanou Channel 9, která obsahuje wiki a internetovou diskusi. Další komunitní stránka, která poskytuje každodenní videocasty a další služby, zvaná On10.net, byla spuštěna v březnu 2006. Technická podpora zdarma je tradičně dostupná přes Usenetové skupiny, které monitorují zaměstnanci Microsoftu. Na každý produkt se může vztahovat několik takových skupin. Nejvíce pomáhající lidé pak mohou být oceněni zaměstnanci Microsoftu statusem Microsoft Most Valuable Professional, což jim kromě speciálního sociálního postavení dává také možnost výhry ocenění a další výhody.
Microsoft je také známý svým interním lexikonem. Výraz eating our own dog food znamená, že společnost se před vydáním snaží otestovat programy "na vlastní kůži", ve vlastní firmě a v opravdových situacích. Dalším příkladem firemního slangu je zkratka FYIFV, znamenající Fuck You, I'm (Fully) Vested, což vyjadřuje finanční nezávislost zaměstnance, a také to, že si může do práce chodit, jak chce. Společnost je také známá originálním přístupem k přijímání nových zaměstnanců, který jiné společnosti napodobují, a který je zvaný Microsoft interview a obsahuje například i (zdánlivě) nepodstatné otázky, jako např. „Proč jsou poklopy od kanálů (a podobných děr) kulaté?“
Microsoft je upřímným odpůrcem limitů amerického víza H-1B, které omezuje společnosti v najímání určitých pracovníků ze zahraničí. Bill Gates tvrdí, že limit ztěžuje společnostem najmout cizí zaměstnance, a že by se ho zbavil už v roce 2005. Obhájci víza H-1B mu ale oponují, že zahraniční pracovníci berou práci americkým občanům ve prospěch levné zahraniční pracovní síly.
Společnost řídí představenstvo většinově z nečlenů, což je u akciových společností obvyklé. K červnu 2010 tam patří Steve Ballmer, Bill Gates, Dina Dublon a Raymond Gilmartin z Harvardovy univerzity, bostonský podnikatel Reed Hastings, Maria Klawe z Harvey Mudd College, zakladatel firmy August Capital David Marquardt, CFO Bank of America Charles Noski a bývalý prezident BMW Helmut Panke. Členové představenstva jsou voleni každý rok na setkání akcionářů. V představenstvu je pět komisařů, kteří dohlíží na specifické záležitosti – kontrolní komisař, dohlížející na účetní záležitosti a jejich hlášení, kompenzační komisař, který schvaluje výplaty zaměstnancům, finanční komisař, který se stará o finanční záležitosti, jako sloučení nebo koupě, dozorčí a nominovací komisař, který kromě jiného má na práci nominaci do představenstva, a antimonopolní komisař, který se snaží zabránit společnosti v porušování antimonopolních zákonů.
Když se v roce 1986 Microsoft stal akciovou společností a spustil svůj initial public offering (IPO), počáteční cena akcií byla 21 dolarů, ale skončila na 27,75 dolarech. K červenci 2010 by kvůli devíti dělením stála jedna akci z IPO devět centů. Cena akcií dosáhla svého vrcholu v roce 1999 na 119 dolarech. V lednu 2003 začala společnost nabízet dividenda, jehož hodnota stále stoupá, ale cena akcií zůstává stálá.
Jednou z obchodních strategií Microsoftu je tzv. emabrace, extend and extinguish, která se nejprve soustředí na vývoj produktu, poté ho vydá na veřejnost s tím, že se mohou vyskytnout problémy s kompatibilitou, které tak vyřadí ostatní konkurenci, která nepoužívá, nebo nemůže používat nejnovější verzi od Microsoftu. Různé společnosti nebo také vlády Microsoft za tuto taktiku žalují, čemuž se Microsoft brání tím, že se nejedná o anti-konkurenční taktiku, ale o způsob doručování zákazníkům přesně to, co potřebují.
Žebříčky společností Standard & Poor's a Moody's oba zařadily Microsoft s hodnocením AAA mezi nejstabilnější a nejspolehlivější společnosti. Majetek Microsoftu byl přitom odhadnut na 41 miliard dolarů, zatímco jeho nekryté dluhy pouze 8,5 miliardy dolarů. Následně, v únoru 2011, vydala společnost dluhopis s hodnotou až 2,5 milionu dolarů s relativně nízkými úroky v porovnání se státními dluhopisy.
V prvním čtvrtletí roku 2011 poprvé po dvaceti letech překonal Apple Microsoft jak v profitech, tak v obratu, díky snížení poptávky o počítače a velkým ztrátám divize online služeb, která provozuje také vyhledávač Bing. Zatímco profit Microsoftu dosahoval 5,2 miliard dolarů a obrat 14,5 miliard, profit Applu byl 6 miliard dolarů a obrat 24,7 miliard.
Divize online služeb je prodělečná už od roku 2006 a v prvním čtvrtletí roku 2011 prodělala hned 726 milionů dolarů. Za celý rok 2010 toto číslo činilo 2,5 miliardy dolarů.
Organizace Greenpeace umístila Microsoft na sedmnácté místo při porovnávání osmnácti výrobců elektroniky s ohledem na přístup k toxickým chemikáliím, recyklaci a globálnímu oteplování. Microsoft plánuje vyřadit bromované zpomalovače hoření (BFR) a ftaláty v roce 2012, ale ještě neví, kdy vyřadí polyvynilchlorid, který, společně s BFR obsahuje každý jeho výrobek.
Hlavní americký kampus Microsoftu dostal v roce 2008 stříbrné ocenění od programu LEED. Dále instaloval na svém kampusu v Silikonovém údolí dva tisíce solárních panelů, které vygenerují až 15 procent elektřiny pro všechna zázemí společnosti.
Společnost využívá alternativních zdrojů v dopravě, kde vytvořila jeden z největších soukromých autobusových systémů, zvaný Connector, pro dopravu na kampusech pak využívá Shuttle Connect, velkou flotilu hybridních automobilů. Za účelem motivace Microsoft podporuje také regionální veřejnou dopravu. V únoru 2010 ale společnost zaujala negativní postoj vůči přidání pruhů pro veřejnou dopravu a dopravní prostředky s velkým počtem míst na most spojující Redmond a Seattle, který brzo nahradí Evergreen Point Floating Bridge, jelikož nechce dále zdržovat konstrukci mostu.
V roce 2004 Microsoft pověřil výzkumné firmy, aby provedly nezávislé studie porovnávající celkové náklady na pořízení a držení (TCO) systémů Windows Server 2003 a Linux. Firmy zjistily, že Windows je snadněji spravovatelný než Linux, takže ti, používající Windows mohou spravovat rychleji, což vyústí v nižší ceny pro jejich společnost, např. nižší TCO. Tato studie začala vlnu podobných výzkumů, Yankee Group například zjistila, že přepnutí ze starší verze Windows Serveru na novější stojí pouze zlomek ceny přepnutí z Windows Serveru na Linux, přestože zúčastněné společnosti zajímala větší bezpečnost a spolehlivost Linux serverů a obávaly nutnosti používat pouze výrobky od Microsoftu. Další studie, kterou provedla organizace OSDL, tvrdila, že studie Microsoftu byla už prošlá a jednostranná, a že Linux má nižší TCO, jelikož administrátoři na něm spravují průměrně více serverů apod.
Jako část kampaně Get the Facts společnost upozornila, že obchodovací platforma .NET byla vyvinuta ve spolupráci s Accenture pro London Stock Exchange, a tvrdila že platforma nabízí vysokou spolehlivost. Po dlouhém prostoji a nespolehlivosti v roce 2009 londýnská burza oznámila, že se další rok přepne z Microsoftu na Linux.
V roce 1987 Microsoft převzal tzv. Pac-Manovské logo, které vytvořil Scott Baker, který prohlašoval, že řez mezi písmeny o a s zvýrazňuje část jména soft a vyjadřuje pohyb a rychlost. Dave Norris poté zahájil interní kampaň, ve které chtěl obhájit staré logo a nabízel jeho zelenou podobu s pestrým písmenem o, která ale byla zrušena. Další logo, se sloganem Váš potenciál, naše vášeň, je založeno na sloganu, který společnost používala v roce 2008. Logo ale spustila v USA už v roce 2002, společně s novou reklamní kampaní, kde nový slogan nahradil hlášku Kam chcete dnes? Při soukromé konferenci v roce 2010 společnost odhalila nový slogan Buď co je příští a oznámil, že do budoucna plánuje nové.
Microsoft nabízí velmi širokou škálu programového vybavení, které je ve světě široce používáno:
Microsoft Windows – klíčovým produktem jsou graficky orientované operační systémy, které jsou dodávány pod značkou Microsoft Windows. Z mnoha existujících verzí byl do nedávna nejrozšířenější Windows XP. Na přelomu let 2006/2007 byla vydána verze Windows Vista (multilicenční anglická verze pro velké zákazníky vyšla koncem roku 2006, „krabicová“ verze byla oficiálně vydána 30. ledna 2007; česká pak 1. března). Dále byla vydána Windows 7 v edicích starter (neprodává se, je jen na nových počítačích), Home basic, Home premium, Business, Ultimate, Windows 7 byla oficiálně vydána 22. října 2009.
Microsoft Windows Server – serverová řada Windows založená Windows NT 3.5, která dnes existuje jako samostatná řada operačních systémů pod označením Windows Server. V současné době jsou nejrozšířenější Windows Server 2003 a postupně je nahrazuje nový systém Windows Server 2008.
Microsoft Windows Mobile – speciální upravená verze Windows pro přenosná zařízení většinou s procesorem ARM koncipovaná jako chytrý telefon (Smartphone) nebo PDA. Windows Mobile bývají nasazovány zejména do zařízení malých rozměrů o velikosti dlaně lidské ruky (kapesní přístroj).
Windows CE – systém pro středně výkonný HW pro ovládání zařízení nebo do přístrojů pro sběr dat.
Windows XP Embedded / Windows 2000 Embedded – speciální řada Windows upravena do modulární podoby s možností výběru komponent a ovladačů.
Microsoft Office je sada aplikací, určených pro kancelářskou práci. Sada Microsoft Office obsahuje:
Dále Microsoft nabízí 1 TB na svém cloudovém úložišti OneDrive a 60 minut volání na mobilní telefony přes službu Skype.
Microsoft Works – jednodušší varianta sady Office pro domácnosti, prodává se prakticky jen v OEM podobě s novými PC a notebooky.
Windows Internet Explorer – webový prohlížeč, původně známý pod názvem Microsoft Internet Explorer.
Microsoft Windows Mail – jednoduchý poštovní klient, původně známý jako Outlook Express. Od Windows 98 je součástí systému Windows, nebo v podobě upgrade s prohlížečem Internet Explorer.
Microsoft FrontPage – aplikace pro vytváření webových stránek v HTML (verze Office 2007 ji již neobsahuje a je nahrazena aplikací Microsoft SharePoint Designer nebo Microsoft Expression Web)
Microsoft Expression Web – program, pro vývojáře a webdesignery webových aplikací
Microsoft Visual Studio – sada vývojových nástrojů, která slouží k vytváření aplikací. Aktuální verze těchto nástrojů je nabízena pod názvem Visual Studio 2008.
Microsoft Dynamics – řada integrovaných podnikových řešení, které jsou od roku 2008 také on-line hostované
Microsoft Flow – online nástroj pro automatické propojování různých služeb třetích stran pomocí API
Původní sada binárních formátů Microsoft Office zahrnuje formátované textové dokumenty .DOC otevírané v aplikaci Word, tabulky XLS aplikace Excel a celoobrazovkové prezentace aplikace PowerPoint.
Sada formátů Office Open XML (zkráceně OOXML, roku 2008 schválen jako ISO/IEC 29500:2008) má název podobný standardu OpenDocument (ODF) z dílny organizace OASIS (roku 2006 schválen jako ISO/IEC 26300:2006). Zatímco OOXML je dominantní na poli programů Microsoftu (výchozí formát od roku 2007), ODF je výchozím formátem konkurenčních kancelářských balíků OpenOffice.org, Koffice a dalších.
OOXML zahrnuje mimo jiné formáty textového dokumentu DOCX, tabulkového sešitu XSLX a počítačové prezentace PPTX.
Přestože počítačové hry nejsou hlavní stránkou Microsoftu, neznamená to, že se jimi nezabývá. Microsoft vydal několik her, mezi které patří například:
MinecraftMicrosoft tyto hry nevyvinul. Většinou figuruje jako jejich vydavatel a v případě úspěchu často vývojáře hry koupí.
V červnu 2011 na FDS (Fusion Developer Summit) oznámil Microsoft započatý vývoj na vlastní GPGPU API pojmenovaném C++ AMP (C++ Accelerated Massive Parallelism), které bude součástí další verze Visual Studia. Nové API vzniklo, aby se zjednodušilo programování pro GPGPU a začalo se používat i u programů s menším počtem vývojářů. K akceleraci bude využívat API DirectX.
Přestože je Microsoft především softwarovou společností, nabízí rovněž řadu produktů z kategorie hardware. Produkuje vlastní příslušenství k počítačům, řadu tabletů Surface, odkoupil výrobu telefonů od společnosti Nokia a v nedávné době představil vlastní chytrý náramek: Microsoft Band.
Microsoft Surface je značka tabletů od společnosti Microsoft. V současné době se vyrábí Surface 2 s 10’’ displejem a Windows RT, Surface 2 Pro, taktéž s 10’’ displejem, ale s Windows 8.1 a Surface 3 Pro s 12’’ displejem a rovněž s Windows 8.1. Jedná se o dražší zařízení, například u Surfacu 3 Pro ale Microsoft tvrdí, že jde o plnohodnotnou náhradu přenosného počítače.
Divizi Devices and Services odkoupil Microsoft od společnosti Nokia v roce 2013. Staví na základech kdysi největšího výrobce telefonů, u základních modelů si dokonce ponechává jeho značku, telefony Lumia ale ponesou logo společnosti Microsoft. Ve výrobě nadále zůstávají klasické tlačítkové telefony, telefony Asha s platformou Series 40 a telefony Lumia s operačním systémem Windows Phone.
Chytrý náramek Microsoft Band, postavený na cloudové platformě Microsoft Health, byl představen 30. října 2014. Jedná se převážně o zařízení určené ke sledování zdravotních funkcí ve sportu nebo ke sledování polohy, náramek ale také umí zobrazovat upozornění z telefonu, odpovídat na textové zprávy nebo odmítat příchozí hovory. Lze jej také ovládat pomocí hlasové asistentky Cortana.
Jeho velkou výhodou je jeho multiplatformnost. Spolupracuje se systémy Windows Phone, iOS i Android. Platforma Health navíc umí spolupracovat s ostatními hodinkami, jako například Apple Watch nebo FitBit.
Tato herní konzole vznikla jako reakce na PlayStation 2, i když opravdovým konkurentem pro společnost Sony je až nejnovější generace výrobku, Xbox One.
Dalším hardwarem firmy je například hudební přehrávač Zune. Společnost také vyrábí klávesnice, myši nebo webové kamery.
V současnosti mají stěžejní produkty Microsoftu – Microsoft Windows a Microsoft Office – výrazně většinový podíl na trhu. Propojováním dalších svých aplikací k těmto produktům se Microsoft někdy dopouští chování, které poškozuje konkurenční prostředí. Za to byl několikrát žalován a v některých případech shledán vinným. Příkladem je propojení multimediálního přehrávače Microsoft Windows Media Player s operačním systémem Microsoft Windows, díky čemuž získal Microsoft konkurenční výhodu při prosazování vlastních video a audio formátů (WMA, WMV). Evropská unie ho za to pokutovala a Microsoft musel upravit své produkty, případně prodávat v EU jiné verze.
Některá tvrzení o poškozování trhu se opírají o tzv. „Halloween documents“ – sérii interních dokumentů Microsoftu, jak čelit sílící konkurenci ze strany svobodného softwaru.
Na přelomu let 2006/2007 byly na trh uváděny Windows Vista v sedmi verzích. Největší novinkou tohoto operačního systému je nové grafické rozhraní Aero, které nabízí průhledná a 3D okna a další grafické efekty. Dále je zlepšena bezpečnost a mnoho dalších funkcí včetně vyhledávání, organizace souborů aj.Microsoft také vydal nový operační systém Windows 7
Prakticky současně byla vydána i nová verze kancelářského balíku Microsoft Office 2007.
Windows Server 2008 – nová verze serverového operačního systému s podporou virtualizace Hyper-V
Služby Windows Live – služby pro komunikaci a sdílení informací napříč platformami
Microsoft Dynamics – podnikový informační systém a nástroje pro řízení zákaznických vztahů (CRP a ERP)V současnosti (5.2018) aktuální hlavní software je :
V tomto článku byl použit překlad textu z článku Microsoft na anglické Wikipedii.
Microsoft TechNet Blog CZ/SK – Technický blog, na který přispívají lidé z českého Microsoftu a certifikovaní odborníci (Microsoft Valuable Professionals)
Czech MSDN Blog – blog pro vývojáře udržovaný zaměstnanci společnosti Microsoft ze skupiny Developer & Platform Evangelism (DPE)

Mig 21 & LELEK Orchestra – Naživo (2009) je album hudební skupiny Mig 21. Obsahuje celkem čtrnáct skladem, přičemž v první („Overtura“) se objevují hudební motivy ze tří předchozích skladeb skupiny, a sice z „Snadné je žít“, „V dnešním světě kompjůtrů“ a „Twist“.

Mikojan-Gurevič MiG-21 (V kódu NATO "Fishbed") je sovětská nadzvuková víceúčelová stíhačka používaná od začátku 60. let dodnes. Byla používána letectvy více než 30 zemí a v několika z nich je stále ve službě. Bylo jich vyrobeno přes 10 000 ks, což z ní činí nejvíce a nejdéle vyráběný nadzvukový letoun. Zúčastnila se mnoha ozbrojených konfliktů, mimo jiné v arabsko-izraelských válkách či válce ve Vietnamu.
Sériová výroba byla zahájena roku 1959, ale zavedením do výroby vývoj letounu neskončil. Další změny konstrukce byly mj. ověřeny na stroji Je-66.
Letouny MiG-21 byly zařazeny do výzbroje armád více než padesáti států, v letech 1961–2005 byly i ve výzbroji Československé lidové armády a poté Armády České republiky. Licenčně se vyráběly v průběhu let 1963-1972 ve firmě Aero Vodochody.
MiG-21 navazuje na konstrukci experimentálních strojů Je-2, Je-4, Je-2A a Je-5 odvozených od MiGu-19. První let prototypu Je-4, s pilotem Sedovem se uskutečnil 16. června 1955. Konstruktéři během vývoje aplikovali trojúhelníkové delta křídlo, které zapadalo do koncepce a bylo výhodné při stoupání. Se zkušeným pilotem a vhodnou výzbrojí mohl být MiG-21 nebezpečný pro jakoukoliv moderní stíhačku. Při vývoji byl vytvořen i prototyp Je-6; ten byl sice v průběhu zkoušek zničený při havárii, při které zahynul i zkušební pilot Vladimir Nefedov, ale položil základy ke vzniku nového Je-66, na kterém bylo dosaženo dost rekordů potvrzených mezinárodní organizací FAI. Sériová výroba letounů, které byly během výroby upravovány a modernizovány pro aktuální potřeby začala v roce 1959. MiGy-21 se v SSSR vyráběly v Moskvě, Gorkém (dnes Nižnij Novgorod) a v Tbilisi.
Nový sovětský stíhací stroj, porovnatelný s americkým F-104 Starfighter, či francouzskou Dassault Mirage III, byl první sovětskou konstrukcí, která skloubila vlastnosti klasického se záchytným stíhačem. První verze MiGu-21 mohly nést řízené střely Vympel K-13, které byly kopií amerických AIM-9 Sidewinder. Celkově však nové MiGy nebyly zprvu příliš úspěšné. Rakety K-13 se ukázaly být lehce vymanévrovatelné v boji, což se ukázalo hlavně během bojů na blízkém východě a ve Vietnamu. Navíc první sériová verze MiG-21F-13 neměla zabudovaný radar, což umožňovalo lety jen během dne a za dobrého počasí. Proto také docházelo k modernizacím.
Podobně jako jiná letadla konstruovaná jako záchytné stíhače i MiG-21 měl krátký dolet. Stroj měl navíc zprvu vestavěnou konstrukční chybu, která způsobovala, že po vyčerpaní 2/3 paliva, se těžiště letadla posunulo dozadu, což snižovalo jeho ovládatelnost a mělo i negativní vliv na výdrž ve vzduchu, která za dobrých podmínek nepřesáhla 45 minut. Delta křídlo, které sice zlepšovalo stoupavost, mělo za následek menší manévrovací schopnosti, až později byl tento problém odstraněn s použitím SPS (sduva pograničnovo sloja), což je vlastně ofukování klapek pro zvýšení vztlaku křídla v době, kdy pomalý pohyb vpřed nevytváří dostatečný vztlak. To má za následek dobrou ovládatelnost stroje i při nižších rychlostech.
V rámci snahy vyrobit MiG-21 druhé generace, speciálně určený k vybojování vzdušné nadvlády za dobrého počasí, byly zkonstruovány dva nové prototypy: Je-7/1 a Je-7/2, které se do vzduchu poprvé vznesly 10. srpna 1958 a 18. ledna 1960. Byly přímými pokračovateli stroje Je-6T a také je poháněl motor Tumanskij R-11F-300, přičemž se lišily větším zádovým hřebenem a delším, o 16 cm širší trupem, kde byl instalován nový radar TSD-30T (RP -21M Safír). Pitotova trubice se přesunula ze spodní na vrchní část trupu. Aby mohla stíhačka vzlétat i z travnatých ploch, byla vybavena většími koly a upevňovacími body pro pomocné raketové motory, které usnadňovaly vzlet a po startu byly odhazovány. Tyto stroje neměly instalovány žádné palubní zbraně, přičemž Je-7 mohl nést 2 rakety K-13 (AA-2 Atoll) a osazen optickým zaměřovačem umožňoval použití neřízených raket.
Po sérii zkoušek, které byly ukončeny v květnu 1960, bylo rozhodnuto začít sériovou výrobu této verze pod názvem MiG-21P (Fishbed-D). MiG-21P byl vyráběn v továrně v Gorkém a stal se prvním představitelem MiGu-21 druhé generace.
MiG-21PF (Fishbed-D) se do výroby dostal v roce 1962. Zahrnoval zlepšení v oblasti kapacity palivové nádrže, mohl nést širší paletu zbraní a vylepšenou avioniku. MiG-21PF byl vyráběn ve velkých množstvích v letech 1962–1968 v závodech v Gorkém a Moskvě. Různá vylepšení se promítla do výroby verze MiG-21PFM (Fishbed-F). Směrové kormidlo bylo při tomto modelu zvětšeno ve snaze zvýšit podélnou stabilitu letadla. Bylo přepracováno umístění brzdícího padáku, který byl následně umístěn v kořeni směrového kormidla. Nejvýraznější úpravou bylo přidání systému SPS (sduva pograničnovo sloje - ofukování mezní vrstvy vzduchem odebíraným od kompresoru motoru). Pohonná jednotka byla stejná jako u MiGu-21PF. Přepracován byl i překryt kabiny, který byl nyní dvoudílný a otvíral se do pravé strany. Tato změna byla provedena v důsledku instalace nového vystřelovacího sedadla KM-1. Kromě obvyklé výzbroje sestávající z dvojice raket, mohly být na podtrupové závěsníky upevněné kontejnery s kanónem GS-23, ráže 23 mm a se zásobou 200 nábojů. MiGy-21PFM se vyráběly v Gorkém av Moskvě v letech 1964-8. Produkce byla směrována pro sovětské letectvo ale i na export. V Československu se tato verze vyráběla v licenci.
MiG-21FL byla verze vyráběna v licenci indickou společností HAL v letech 1966–1974. Prakticky šlo o MiG-21PFM s méně výkonným radarem R-2L. Tyto stroje mohly používat i rakety západní výroby jako např. francouzská "Matra". Další zlepšení vyústila do modelu MiG-21PFMA (Fishbed-J), jehož hlavním zlepšením byl nový radar RP-22 a vystřelovací sedačka s charakteristikami 0-0 (možnost opustit letadlo v nulové výši při nulové rychlosti). Zásoba neseného paliva byla menší, ale mohla nést přídavné nádrže, Pitotova trubice se přesunula mírně doprava. Výzbroj se skládala z raket R-3 a na podtrupové závěsníky mohl být instalován kanón místo přídavné nádrže. Průzkumná verze MiG-21R (Fishbed-H) vycházela z MiGu-21PF a své průzkumné vybavení nesla v kontejneru umístěném na podtrupovém závěsníku. K vlastní obraně nesl MiG-21R pár raket a měl instalovanou zvětšenou palivovou nádrž a dodatečnou avioniku v zádové oblasti, která se táhla od zadní části kabiny až po začátek směrového kormidla. Pod křídla byly přidány další 2 pylony, kde mohly být umístěny přídavné palivové nádrže. Výbava průzkumného kontejneru závisela na dané misi, na kterou byl MiG-21R nasazený. Mohla obsahovat fotografické nebo elektronické sledovací zařízení více typů. MiG-21R byl v letech 1965–1971 vyráběn ve velkých množstvích v továrně v Gorkém.
Třetí generace, vyráběná od roku 1968 začala produkcí verze MiG-21s. Modely třetí generace, počínaje od verze MiG-21s, přebraly většinu zlepšení, která byla zavedena na předešlých verzích. Šlo o instalaci palivové nádrže za kabinou (s kapacitou 340 l), překryt kabiny otevírající se do strany, čtyři pylony pod křídly, určenými k instalaci dvou 490 l odhazovatelných nádrží a dvou protiletadlových raket. Byla instalována nová pohonná jednotka - motor R-11F2S se systémem SPS a autopilot AP-155. Navíc byl instalován nový radar RP-22S Safír, spolu s optickým zaměřovačem ASP-PF, který nahradil starší PKI-1. Následoval MiG-21SM (M-modernizovaný), který byl poháněn motorem Tumanskij R-13-300 a vybaven palubním kanónem GŠ-23L, který byl uložen v trupu, na rozdíl od předešlých verzí, které ho měly uložené ve výstupku pod trupem. Tato verze vznikla především na základě zkušeností získaných během bojů na blízkém východě, kde se MiGy-21 vybavené pouze raketovými střelami neosvědčily. Byl instalován nový zaměřovač ASP-PDF, se zrcadlem zabudovaným do krytu kabiny. Výzbroj se skládala z raket R-3T nebo R-3R, bomb a neřízených raket. Zásoba paliva byla snížena. MiG-21SM byl vyráběn pro sovětské letectvo v továrně v Gorkém od roku 1968 do 1974 a to ve velkých množstvích.
MiG-21M byl verzí odvozenou od MiGu-21SM, ale se slabším radarem RP-21MA, méně výkonnými motory R-11F2S-300. Kanón byl stejně tak zabudován do trupu a tak mohla být pod trupem nesena přídavná nádrž. MiG-21M byl vyráběn jen v závodě "Znamja Trudy" v letech 1968–1971. V roce 1971 získala Indie licenci na výrobu, přičemž první sériový stroj dodali indickém letectvu v roce 1973. Výroba ve firmě HAL trvala do roku 1981. Model MiG-21MF (Fishbed-J) byla v podstatě verze MiG-21M s novým motorem Tumanskij R-13-300 a radarem R-22 Safír 21. Množství neseného paliva bylo omezeno, ale mohl nést přídavné nádrže, které prodloužily dolet. Výzbroj se skládala z integrovaného kanónu GS-23L a různých typů bomb, neřízených a řízených raket a raketových bloků, které byly převáženy na čtyřech pylonech po křídly. MiG-21MF se vyráběl v letech 1970–1974 hlavně k exportu v závodě v Moskvě a v roce 1975 závodě v Gorkém. Verze MiG-21MF sloužila ve velkých počtech i v Československu a byla sériově vyráběna v Indii firmou HAL. MiG-21MT byl upravenou verzí MiGu-21M, od které se odlišoval větší zásobou neseného paliva v nádrži za pilotní kabinou. V Moskevském závodě bylo v roce 1971 celkem vyrobeno jen 15 MiGů-21MT. Byl považován za přechodnou verzi.
Až později byl typ nahrazován novými stroji MiG-23 a MiG-27, které byly univerzálnější. Ale až příchod typu MiG-29 znamenal kvalitní náhradu manévrovatelné stíhačky za MiG-21, která se mohla porovnávat s americkými typy.
MiG-21SMT (Fishbed-K) byl první verzí této generace. Ve skutečnosti šlo o křížence modelů MiG-21M a MiG-21MT. Z MiGu-21M byl použit trup a výzbroj, z MiGu-21MT motor R-13F-300 a identická kapacita palivových nádrží. Jelikož rozměrná palivová nádrž za kabinou způsobovala nestabilitu, byl její objem zmenšen na 300 l, čímž se snížil i dolet. Tato verze byla lehčí díky použití titanových součástí, ale byla považována za přechodnou verzi dokud nebude dostupný motor Tumanskij R-25-300. Vyráběl se v závodě v Gorkém v letech 1971-2. Po ukončení bojů na středním Východě bylo jasné, že se všechny vzdušné boje odehrály v malých výškách. Byla tedy zapotřebí silná, obratná a dobře vyzbrojená stíhačka s velkou zásobou neseného paliva. Tyto požadavky vyústily do nové verze MiGu-21 určené k boji v malých výškách ve velké rychlosti. MiG-21 bis (Fishbed-L) byl vybaven novým motorem R-25-300. Změny se dotkly i avioniky, přičemž byl nainstalován nový radar, čímž letadlo získalo schopnost působit i za nepříznivého počasí. Výzbroj se skládala z kanónu GŠ-23L, raket R-55 (AA-1 Alkali) a R-60M (AA-8 Aphid), která měla dvojnásobný dolet ve srovnání s dříve používanou R-3S. MiG-21bis se vyráběl v závodě Gorkém v počtu 2 030 ks a do služby začal být zařazováním v roce 1972. V roce 1974 začala jeho sériová výroba v Indii firmou HAL a trvala až do roku 1987, přičemž bylo vyrobeno 200 ks. Existovala i upravená verze MiGu-21bis s označením "Fishbed-N", která měla zabudovaný motor R-25 s nižší spotřebou a vylepšenou avionikou. Novým byl i palubní systém přistávání podle přístrojů (ILS) "Poljot".
MiG-21 se radikálně odlišoval od všech předešlých dlouho používaných strojů v SSSR. Proto vznikla silná potřeba vyvinout dvousedadlovou verzi pro výcvik nových pilotů. V listopadu 1959 byl jeden ze sériových MiGů-21F-13 upraven přidáním druhého sedadla. Kokpit nového letadla byl chráněn celistvým překrytem kabiny, který se otevíral do pravé strany. Tato první dvousedadlový verze, označovaná jako MiG-21U (Mongol-A), byla poháněna motorem R-11F-300, ale neměla žádný radar ani pevnou výzbroj. Také ale existovala možnost umístit pod trup závěsníky s kulometem ráže 12,7 mm.
Prototyp této verze poprvé vzlétl 17. října 1960 a následně se vyráběl ve velkých množstvích v závodě v Tbilisi v letech 1962-66. Stroje pro export byly vyráběny v závodě v Moskvě v letech 1964-68. Stejně jako v případě jednosedadlových MiGů-21, byl i dvousedadlový MiG-21 postupně upravován, aby si piloti zvykli na rostoucí výkony letadla. Tak se zrodila druhá generace dvoumístných MiGů-21, která se lišila ve dvou zásadních ohledech: bylo zvětšeno směrové kormidlo, což znamenalo přesunutí brzdícího padáku do kořene směrového kormidla a byl instalován nový motor R-112S-300, který měl instalovaný systém SPS. Stejně jako předtím nebyl instalován žádný radar. Tento model byl označen jako MiG-21US (Mongol-B) a oproti svému předchůdci také nesl větší zásobu paliva a měl nové vystřelovací sedačky KM-1. Na vrchu kabiny byl sklopný periskop, umožňující učiteli kontrolovat činnost žáka. MiG-21US se vyráběl pro SSSR ale i na export v závodě v Tbilisi v letech 1966–1970.
Posledním modelem dvoumístných strojů byl MiG-21UM, který byl zvenčí v podstatě totožný se svými předchůdci. Změny se dotkly vybavení a avioniky (nový autopilot a palebný systém). Pod křídla byly instalovány 4 závěsníky. Vyráběl se v Tbilisi od roku 1971, kde ve výrobě nahradil předešlou dvoumístnou verzi.
MiGy-21 jsou i přes své stáří stále všestrannými letadly, omezení jejich použití v moderním leteckém boji je způsobeno zejména zastaráním jejich palubní elektroniky. Dodnes se používá okolo 3 300 kusů těchto letadel, které existují asi ve 30 variantách. Několik zemí, které je vlastní se proto pokoušejí o jejich modernizaci.
MiG-21-93: tato verze byla navržena v rámci Ruska. Rozdíl spočívá v instalaci stejného dopplerovského radaru jako má MiG-29. Díky novému radaru a nové avioniky mohou být neseny moderní zbraně a rakety. Novinkou je i instalace inovovaného řízení, head-up displeje a přilbového zaměřovače.
MiG-21-97: má stejné vlastnosti jako předešlá verze, navíc má instalovaný motor Klimov RD-33 se zlepšenými vlastnostmi.
MiG-21 LanceR: byl navržen rumunskou společností Aerostar ve spolupráci s izraelskou firmou Elbit Systems. Tato verze je navržena speciálně pro útoky na pozemní cíle s použitím naváděných raket a jiné řízené munice. Existuje v dalších dvou verzích, a to: k vybojování vzdušné nadvlády (MiG-21 LanceR C) nebo v cvičně-bojové verzi (MiG-21 LanceR B). Hlavní změnou je nový radar Elta EL/M-2032, přilbový zaměřovač Elbit DASH, a možnost nesení střel Rafael Python III a Mica II.
MiG-21-2000: byl navržen společností IAI (Israel Aerospace Industries), s použitím skleněného kokpitu, nové avioniky a výzbroje, díky kterým nezaostává za západními typy stíhaček.
MiG-21 Bison: je nejvyšší verzí modernizace MiGu-21. Je vybaven radarem "Kopyo" od společnosti Fazotron, který umožňuje sledovat 8 cílů současně. Podle informací z prostředí výrobce této verze - společnosti "Sokol" z Ruska - je MiG-21 Bison srovnatelný s prvními modely amerických stíhaček F-16A.
Stíhačka MiG-21 se do výzbroje československého letectva dostala na základě plánu vývoje vzdušných sil do roku 1960. Na konci 50. let 20. století byl tento typ vybrán jako protiváha stíhačky F-104 Starfighter, kterou německá Luftwaffe začátkem 60. let 20. století plánovala zavést do služby. Po oboustranné dohodě se Sovětským svazem začala sériová výroba verze MiG-21F-13 v továrně Aero Vodochody. V rámci dohody byly ze SSSR dodány 4 ks MiG-21F-13 v rozebraném stavu a jeden vzorový kus v celku. Tyto stroje měly sloužit k získání potřebných zkušeností spojených s výrobními postupy a údržbou. První československý sériový kus měl výrobní číslo 360101 a byl vyroben v roce 1963. Letadlo bylo přiděleno na letiště Mladá u Milovic na podzim 1963. Výroba byla ve Vodochodech ukončena 17. června 1972, kdy byl zalétán poslední stroj s výrobním číslem 261114. Za dobu sériové výroby podnik vyrobil 195 letadel.
Výrobcem a hlavním uživatelem MiGů-21 byl Sovětský svaz a jeho nástupnické státy. SSSR nasadil MiGy-21 do boje jen během intervence v Afghánistánu.
Jednou z prvních zemí, do které byly nové MiGy-21 vyvezeny, byl roku 1966 Severní Vietnam. Válka ve Vietnamu znamenala pro SSSR první možnost skutečného otestování MiGu-21 v boji, a i když je tento fakt dosud zamlžovaný, tak z důvodu utajení létali sovětští piloti na strojích s vietnamskými výsostnými znaky. Nad vietnamským územím byla vedená nejintenzivnější letecká válka od druhé světové. Vietnamci pilotované MiGy tu sice proti americké přesile a technické nadřazenosti měly jen omezené možnosti nasazení, ale zaznamenaly i úspěchy, jak proti svazům amerických těžkých bombardérů B-52, tak i proti stíhacím bombardérům F-105 Thunderchief, které Američané často nechávali letět bez krytí, navíc plně zatížené municí. Vietnamský letec Nguyen Van Coc zaznamenal na MiGu-21PF 9 sestřelů. Během války se ukázaly výhody i slabosti MiGů. Kromě zlepšování avioniky či doletu se Sověti rozhodli opět na letadlo namontovat organickou výzbroj - nejprve 30 a později 23 mm dvouhlavňový kanón GŠ-23. Američané později v důsledku střetu s vietnamským letectvem, kterému ve velké míře Sověti pomáhali, zřídili leteckou školu vzdušného boje známou jako „Top Gun“.
Na začátku šestidenní války 5. června 1967 měl Egypt k dispozici stovku stíhaček MiG-21. Většina egyptských MiGů-21 byla zničena na zemi. Ve vzdušných soubojích izraelští piloti sestřelili 11 ks egyptských, 10 ks syrských a 1 iráckou stíhačku MiG-21. Izraelcům před vypuknutím šestidenní války významně pomohlo, že se jim dostal do rukou irácký MiG-21, s nímž do Izraele přeletěl pilot Munír Rúfá.
Dne 8. února 1970 se nad nilskou deltou rozpoutal letecký souboj egyptských MiGů-21 proti izraelským F-4 Phantom II, během kterého byly sestřeleny 2 stíhačky MiG-21 a jeden F-4 Phantom II. Další den MiG-21 sestřelil stíhačku Mirage III. Boje pokračovaly i během dalších dnů, přičemž byly zaznamenány ztráty MiGů-21.
Když 6. října 1973 vypukla jomkipurská válka, byly MiGy-21 vyslány jako ochrana stíhacích bombardérů před izraelskými útoky. Po úvodních arabských útocích bylo MiGům-21 nařízeno chránit egyptská letiště v očekávání protiútoku. Ke konci prvního dne přišel Egypt o 5 ks MiG-21. Na další den zachytila formace 60 stíhaček MiG-21 izraelskou formaci složenou z několik set letadel nad nilskou deltou a 5 z nich sestřelili, přičemž přišli o 7 MiGů. Když byla 26. října 1973 podepsána mírová smlouva, ztratil Egypt 73 stíhaček MiG-21 a zničil 27 izraelských stíhaček ve vzdušných soubojích.
Použití MiGů-21 v ostatních konfliktech už tak úspěšné nebylo, za což může hlavně nedostatečný výcvik jejich pilotů. MiGy-21 byly použity jednak v bojích arabských zemí s Izraelem, kde však nedokázaly čelit vynikajícím izraelským letcům a od 80. let ani nové technice - strojům F-15 a F-16. Trochu úspěšnější bylo použití egyptských MiGů-21 proti libyjským MiGům-23. V indicko-pákistánské válce v roce 1971 znamenala účast indických MiGů porážku pákistánského letectva. Stroje se uplatnily i při pozdějších konfliktech.
Během války v Jugoslávii byly místní MiGy použity k útokům na pozemní cíle; s nepřítelem ve vzduchu se střetly jen během intervence NATO, kdy bylo 24 chorvatských a bosenských strojů zničeno.
Během studené války byly MiGy-21 vyváženy i do afrických zemí. Zúčastnily se angolské občanské války v rámci angolského i kubánského letectva.
Nejkurióznější nasazení zaznamenaly americké úřady, které objevily, že některé zločinecké organizace pašující narkotika do USA, použily upravené MiGy-21 na jednorázový převoz velkého množství drog přes hranice. Použité MiGy byly zakoupeny v různých oblastech světa, včetně střední Evropy. Byly z nich vymontovány všechny zbraně a zbytečná elektronika, letadla následně naplnila drogami a letem ve vysoké rychlosti těsně nad hladinou moře se vyhnula zpozorování pohraniční stráží.
MiG-21F-13: v ČSLA od roku 1961, nebyla vybavena radiolokátorem, jeden pár podvěsníků, vyráběná i v ČSSR, zpočátku pod označením Z-159
MiG-21PF: modernizovaný typ, vybavený radiolokátorem, bez hlavňové výzbroje určený pro protivzdušnou obranu, po odpálení raket ztratil prakticky bojeschopnost (měl proto přezdívku "Holubice míru")
MiG-21PFM: vylepšená verze, významné snížení přistávací rychlosti z 340 na 300 km/h
MiG-21R: průzkumná verze, větší nádrže, 2 páry podvěsníků pod křídly (mohou nést kromě bojových i různé průzkumné prostředky a přídavné nádrže)
MiG-21MF: Nejmodernější verze, sloužící v ČSLA a AČR, později upravená pro součinnost s vojsky NATO na verzi označovanou jako MiG-21MFN
MiG-21US: Dvoumístná verze, obdobná typu PFM, vybavená periskopem pro instruktora
Celkem existuje vice než dvě desítky variant, často předurčené pro konkrétní zemi
MiG-21P - Vznikl vylepšením MiGu-21F-13 a měl zabudovaný radar TSD-30 "Spin scan", později i radar RP-21.
MiG-21PFM - Vznikl zlepšením předchozích verzí, zejména v oblasti nesené výzbroje. Jako první měl také dvoudílný překryt kokpitu.
MiG-21R - Speciální verze určená na taktický průzkum. Mohla nést výzbroj, včetně řízených raket pro vlastní obranu.
MiG-21I - Experimentální letoun, na kterém se ověřoval tvar křídla pro Tu-144, přistávací rychlost cca 220 km/h, vyrobeny 2ks
Tento seznam neobsahuje provozovatele čínských kopií MiGu-21 - licenčně vyráběné verze Chengdu J-7. Informace založeny na Mig-21 (2008).
Angola AngolaAngola získala první MiGy-21MF v roce 1976 z Kuby. O několik měsíců dodal SSSR 8 ks MiG-21F-13 a 2 cvičné MiG-21US. V roce 1980 bylo dodáno 12 ks MiG-21MF a 2 ks MiG-21US. Další dodávka z roku 1983 zahrnovala 15 ks MiG-21bis a MiG-21US, následovaná 30 ks MiG-21bis v letech 1985 - 6. Prvních bojů se angolské MiGy-21 zúčastnily v roce 1976 proti rebelům z oraganizace UNITA. Během bojů s jihoafrickými stíhačkami Mirage F1 bylo zničeno nejméně 5 MiGů-21.Ázerbájdžán ÁzerbájdžánÁzerbájdžánské letectvo provozuje pět MiGů-21.Egypt EgyptEgyptské letectvo získalo v roce 1962 několik stíhaček MiG-21F-13, následovaných 40 ks MiG-21U a stejným množstvím MiGů-21PF v roce 1964. Na začátku šestidenní války disponoval Egypt 230 ks MiGů-21, přičemž 75 z nich bylo ve verzi MiG-21PFM. V roce 1972 skončila Egyptu vojenská pomoc SSSR, tak bylo dokoupeno 80 ks čínských kopií MiGu-21 - stíhaček F-7B. V roce 2007 měl Egypt k dispozici 3 eskadry MiGů-21 a 2 eskadry F-7B.Guinea GuineaGuinejské letectvo v roce 1986 získalo 8 ks MiGů-21MF a 1 dvoumístný MiG-21U. V roce 2000 bylo 5 strojů MiG-21 uvedených do letuschopného stavu ruskými techniky. 16. dubna 2007 se guinejský MiG-21U zřítil na budovu televizní stanice.Chorvatsko ChorvatskoChorvatské letectvo a protivzdušná obrana po získání samostatnosti v roce 1991 vlastnilo několik jednomístných MiG-21bis a dvoumístných MiG-21UM. V roce 1995 bylo Chorvatsku umožněno zakoupit přes 40 ks MiG-21bis a MiG-21UM na Ukrajině. Mezi nimi bylo 16 ks MiG-21bis a 4 ks MiG-21UM, které byly navráceny do letuschopného stavu a zbytek strojů byl uložen. Po roce 2003 bylo 8 ks Mig-21bis a 4 ks dvoumístných MiG-21UM modernizováno v Rumunsku a byly zakoupeny další 4 ks MiG-21UM. Dnes mají tato letadla základny na letištích Pula a Záhřeb.Indie Indie
Indické letectvo bylo v 60. a 70. letech 20. století největším zahraničním uživatelem MiGu-21 všech verzí. Prvních 10 ks MiGu-21F-13 dorazilo v roce 1963, následovaných dalšími 4 ks v polovině roku 1964. Zúčastnily se první indo-pákistánské války v roce 1965. Ale pilotní výcvik nebyl dostatečný k tomu, aby piloti na MiGu-21 mohl provádět bojové mise, kvůli čemuž nehráli v tomto konfliktu velkou roli. Koncem roku 1964 byly dodány 2 ks MiGu-21PF, ale 6. září 1965 byly zničeny na zemi pákistánskými F-86 Sabre. V roce 1965 bylo dodáno 40 ks dvoumístných MiG-21U. Původně se uvažovalo o sériové výrobě druhé generace MiGu-21 v Indii, ale značné zpoždění tohoto programu znamenalo, že velké množství modelu MiG-21FL muselo být od roku 1965 dovezeno z SSSR, přičemž MiGy-21FL domácí produkce byly dodávány od roku 1967. Bylo dodáno 205 ks MiGu-21FL, přičemž vyřazen ze služby byl v roce 2005. V prosinci 1971 během třetí indo-pákistánské války už byli indičtí piloti kvalitně vycvičeni a zapojili se do bojů proti pákistánským F-104, přičemž zničili nejméně 3 tyto stroje. Indická výroba modelu MiG-21M se stejně opozdila a tak bylo opět nutné dodávat potřebný počet z SSSR. V roce 1973 takto Indie obstarala několik MiGů-21MF, kterými byly vyzbrojeny 2 eskadry. Následně dodával další MiGy-21MF už indický průmysl a to až do roku 1981. Z SSSR bylo také dodáno několik MiGů-21bis, přičemž domácí průmysl vyráběl tyto stroje mezi lety 1977 - 1984. V 90. letech 20. století bylo zakoupeno 70 ks dvoumístných MiG-21UM, přičemž dalších 21 ks bylo dodáno různými zeměmi východního bloku. V roce 1996 začal program modernizace více než stovky MiGů-21bis ruskými a západními firmami, který měl zajistit jejich provoz až do roku 2017. První prototyp modernizovaného MiGu-21bis poprvé vzlétl 6. října 1998 a první sériové stroje byly dodány v srpnu 2001. Do ledna 2006 modernizoval indický letecký průmysl 94 ks. Tyto stroje byly označeny zpočátku jako MiG-21UPG a později MiG-21 Bison.Jemen JemenJemenské letectvo vzniklo sjednocením Severního a Jižního Jemenu v roce 1990. Tak se do výzbroje dostaly i MiGy-21, které sloužily v letectvu obou států. Celkem bylo po sjednocení zavedeno do výzbroje nového letectva 47 ks MiGu-21MF a 8 ks dvoumístných MiGů-21UM. V roce 2001 byly dodány stroje F-7M z některé z arabských zemí. V současnosti je počet letuschopných MiGů-21 neznámý. Severní Jemen získal první MiGy-21PF ze SSSR v roce 1968. Následující rok vypukl ozbrojený konflikt se sousedním Jižním Jemenem. SSSR v té době vyzbrojoval obě země a do Severního Jemenu dodal celkem 45 ks MiGů-21MF a MiGů-21UM v letech 1979 - 1980. Jižního Jemen získal své první MiGy-21F-13 z SSSR a dalších východních zemí v roce 1971. Další stroje byly dodány v průběhu následujících let. Tři čtvrtiny z celkového počtu dodaných strojů byly zničeny během občanské války mezi Severním a Jižním Jemenem.Kuba Kuba
Kubánské revoluční letectvo a protivzdušná obrana si po skončení kubánské krize ponechalo 46 ks MiG-21F-13 a 2 dvoumístné MiGy-21U. V letech 1964 získala Kuba několik modelů MiG-21PF, následovaných 30 ks MiGu-21PFM v letech 1966 - 7. Ty byly nahrazeny v roce 1968 modelem MiG-21MF. Ve stejném roce dorazilo 12 ks průzkumných MiG-21R. Celkem bylo mezi lety 1972 - 1974 doručeno 60 ks MiGu-21MF. V roce 1975 vyslala Kuba 2 eskadry vybavené stroji MiG-21MF do Angoly, kde se zúčastnily občanské války. V roce 1981 byly dodány první MiGy-21bis. Z celkem 270 ks MiG-21, které sloužily ve vzdušných silách jsou dnes v provozu 2 ks MiG-21UM a 12 ks MiG-21bis.Libye LibyeLibyjské letectvo nakoupilo v 70. a 80. letech velké množství sovětské a francouzské techniky, mimo jiné i MiGy-21. V roce 1975 dodal SSSR několik MiGů-21UM a později kolem 50 ks MiGu-21MF. Pro nahrazení ztrát, které Sýrie utrpěla během války s Izraelem, předala Libye 30 ks MiGu-21MF syrskému letectvu. Během pohraničního konfliktu s Egyptem v roce 1977 byly oběma stranami nasazeny MiGy-21MF. Před vypuknutím povstání v roce 2011 měly vzdušné síly v provozu jednu eskadru MiGů-21bis a MiG-21UM.Mali MaliMali v roce 1974 získalo 12 ks MiGu-21bis z SSSR a v roce 2005 další 2 ks MiGu-21MF a 1 ks MiGu-21UM z Česka. Všechny MiGy-21 vzdušných sil Mali se od roku 2007 nacházejí na základně Bamako.Mosambik MosambikMosambik získal v roce 1982 z Kuby 48 ks MiG-21bis spolu s kubánskými piloty a personálem. V roce 1990 se tento počet smrskl na 18 strojů a i ty byly bez náležité údržby postupně vyřazovány. Mosambik získal dalších 6 MiGů-21bis + 2 MiGy-21UM z Rumuska v červnu 2014, firma Aerostar.Rumunsko Rumunsko
Rumunské letectvo mezi lety 1962 - 1963 dostalo 24 ks MiGu-21F-13, které sloužily až do roku 1976. V roce 1965 bylo dodáno dalších 38 ks MiGu-21PF, které sloužily až do počátku 90. let. První dvoumístné MiGy-21U se do Rumunska dostaly v roce 1965 v počtu 4 ks. V roce 1966 bylo pořízeno 29 ks MiGu-21PFM se schopností nést nukleární zbraně. Vyřazeny byly v roce 1990 na základě smlouvy o počtech konvenčních zbraní v Evropě. V letech 1968 - 1969 bylo dodáno 11 ks MiGu-21R a 60 ks MiGu-21M, které byly vyřazeny v roce 1998. V roce 1969 byly také dodány další MiGy-21U a MiGy-21US v počtu 3 ks a 14 ks respektive. Mezi lety 1972 - 1980 bylo dodáno 31 ks dvoumístných MiGů-21UM, z nichž 14 ks bylo v roce 1996 modernizovaných na verzi MiG-21 Lancer-B. V 90. letech bylo rozhodnuto, že letecká technika bude modernizována tak, aby byla kompatibilní s technikou NATO, protože se Rumunsko usilovalo o členství v této organizaci, ale na nové stroje nebyly finance. Rozhodnutí podrobit se modernizaci padlo na MiGy-21M a MiGy-21MF. Ve spolupráci s izraelskou firmou Elbit upravila společnost Aerostar přes 100 ks MiGů-21 osazením západní avioniky. První dodávky těchto letadel se uskutečnily v roce 1997. MiGy-21M byly nově označeny na MiG-21 Lancer-A, přičemž byly uzpůsobeny na roli stíhacího bombardéru; z MiGu-21MF se staly MiGy-21 Lancer-C, uzpůsobené ke stíhání. V současnosti jsou všechny tři verze MiGu-21 Lancer ve službě.Severní Korea Severní KoreaSeverkorejské letectvo mělo v roce 1963 k dispozici 14 ks MiGu-21F-13, přičemž v rozmezí let 1966 - 1967 bylo dodáno dalších 80 ks MiGu-21F-13. V říjnu 1969 disponovalo letectvo 96 ks MiGu-21, z nichž 46 ks bylo ve verzi MiG-21PF a MiG-21PFM. Sovětský svaz přestal s dodávkami v roce 1974, ale od roku 1983 v nich pokračoval, takže do roku 1985 bylo dodáno 150 ks MiGů-21MF a MiG-21PFM. Z Číny bylo v letech 1989 - 1991 dodáno 30 ks modelu F-7B. Poslední dodávky se uskutečnily v roce 1999 z Kazachstánu, kdy bylo pořízeno 38 ks. Špatná ekonomická situace se však podepsala na jejich letuschopnosti a jsou provozovány v omezeném režimu.Srbsko Srbsko
Srbské letectvo a protivzdušná obrana získalo po rozpadu Jugoslávie v roce 1992 většinu techniky z výzbroje bývalé lidové armády. Velká část MiGů-21 časných verzí byla vyřazena a ve službě zůstaly jen MiGy-21R, MiGy-21bis a MiGy-21UM. V bojích nad západním Slovinskem a nad srbskou Krajinou bylo sestřeleno několik strojů, ale když v roce 1999 zasáhlo do konfliktu NATO, stále bylo ve výzbroji dostatečné množství MiGů-21. V současnosti má podle dostupných údajů Srbsko k dispozici přibližně 30 ks jednomístných a dvoumístných MiGů-21.Súdán SúdánSúdán získal v roce 1971 z SSSR 18 ks MiGu-21M a 4 ks dvoumístných MiG-21UM. V roce 1992 bylo ve výzbroji už jen 7 ks MiGu-21M a 2 ks MiGu-21UM, přičemž letuschopná byla jen polovina z nich. Po skončení podpory ze strany SSSR zakoupil Súdán s podporou Íránu 15 ks čínských kopií Chengdu F-7B v roce 1987; a dalších 6 ks F-7B a 2 ks FT-7 v roce 1995. V roce 2004 začaly být tyto stroje nahrazovány stíhačkami MiG-29, takže v roce 2007 bylo ve službě už jen 28 ks F-7. Ale mezitím obdržel 12 ks MiGu-21 z Ukrajiny.Sýrie SýrieSyrské arabské vzdušné síly získaly v roce 1961 36 ks MiGu-21F-13, následované dalšími 45 ks v roce 1965 a 15 ks MiGu-21FL. První dvoumístné MiGy-21U byly dodány v roce 1966 v počtu 6 ks. Velká část z těchto strojů byla zničena během šestidenní války v roce 1967. V roce 1968 dodal SSSR 24 ks MiGů-21, které měly nahradit utrpěné ztráty. V témže roce byly dodány MiGy-21PFM v počtu 40 ks a později 60 ks. V roce 1970 získala Sýrie 6 ks MiGu-21R, které sloužily až do roku 2000. V roce 1971 byly dodány MiGy-21MF v počtu 21 ks, následované dalšími 40 ks v roce 1973. V roce 1973 byly dodány i dvoumístné MiGy-21UM v počtu 20 ks. V období mezi šestidenní válkou a jomkipurskou válkou v roce 1973 ztratila Sýrie velký počet MiGů-21, což vedlo SSSR k dodání 75 ks MiGu-21MF v roce 1973, které měly nahradit ztráty. Během jomkipurské války odkoupila Sýrie od NDR 12 ks MiGu-21M, které byly podobné verzi MF. Kromě SSSR a NDR do Sýrie dodávaly MiGy-21 i jiné země východního bloku, jako např. Maďarsko, ČSSR a Polsko. V roce 1982 byl velký počet MiGů-21 zničen izraelskými vzdušnými silami nad Libanonem. V 80. letech SSSR opět prodal Sýrii 198 ks MiGu-21bis, přičemž starších 61 ks MiGu-21 mělo být uloženo. V průběhu let byl MiG-21 nahrazován stíhačkami MiG-29 a Su-27 a tak se počet letuschopných MiGů-21 snížil v roce 2005 na 100 ks, z nichž většina byla uzpůsobena na fotografický průzkum.Uganda UgandaUganda získala z SSSR 18 ks MiGů-21MF a 2 ks dvoumístných MiG-21U. V noci z 3. na 4. července 1976 bylo během zásahu izraelského komanda v Entebbe zničeno 7 MiGů-21. V roce 1999 pořídila Uganda prostřednictvím Izraele z Polska 6 ks MiGu-21bis a jeden MiG-21UM. Dnes je v provozu už jen několik strojů.Zambie ZambieZambijské letectvo pořídilo v roce 1976 14 ks MiGu-21bis a 2 ks MiGu-21UM. Všechny stroje kromě jednoho dvoumístného MiGu-21UM byly v letech 1997 - 1998 modernizovány v Izraeli. Přesný stav MiGů-21 ve výzbroji vzdušných sil Zambie není znám.
Afghánské vzdušné síly v roce 1973 získaly z SSSR a zemí Varšavské smlouvy přes 40 ks MiG-21. Po začátku sovětské invaze v roce 1979 byly afghánské vzdušné síly posíleny 70 ks MiGu-21MF, 50 ks MiGu-21bis a 6 cvičnými MiG-21UM. Po ukončení konfliktu v roce 1989 nastal boj mezi mudžahedíny a vládními silami, který skončil v roce 1995 vítězstvím islámských radikálů. V té době bylo však už jen málo MiGů-21 schopných provozu. Většina letuschopných byla zničena během americké invaze v roce 2001 a po skončení bojů vyřazena.Albánie AlbánieAlbánské vzdušné sílyAlžírsko AlžírskoAlžírské letectvo získalo v roce 1965 prvních 6 ks MiG-21F-13, po kterých následovala dodávka přes 40 ks. Během šestidenní války vyslalo Alžírsko 31 strojů MiG-21 do Egypta, přičemž 6 z nich omylem přistálo na egyptské letecké základně na Sinaji, kterou právě dobyl Izrael. Čtyři z těchto letadel v letuschopném stavu byla odeslána do USA na analýzu. V letech 1966 - 7 dostalo Alžírsko dalších 30 ks MiG-21PF, následovaných dodávkou 40 ks MiG-21PFM. V druhé polovině 70. let bylo zakoupeno několik stíhaček MiG-21MF, MiG-21bis a MiG-21UM. Po ukončení sovětské pomoci byly stíhačky MiG-21 postupně vyřazovány a nahrazovány modernějšími MiG-29 a Su-24. Celkem v alžírských vzdušných silách sloužilo kolem 120 stíhaček MiG-21, přičemž poslední let tohoto typu se uskutečnil v roce 2003.Bangladéš BangladéšBangladéšské letectvo používalo od roku 1973 6 ks MiG-21MF a 2 ks MiG-21UM. Byly vyřazeny v roce 1990.Bělorusko BěloruskoBěloruské letectvoBulharsko Bulharsko
Bulharské letectvo dostalo první MiGy-21F-13 v létě 1963 a nahradily starší MiGy-19. V roce 1974 byly všechny stroje MiG-21F-13 přeřazeny k průzkumné jednotce a vybaveny kamerami a fotoaparáty. Tyto stroje byly ve službě do roku 1988. V roce 1965 bylo dodáno 12 ks MiG-21PF a také první stroje MiG-21PFM. V roce 1969 byly průzkumné eskadře 1/26 přiřazeny první MiGy-21R, které byly vyřazeny až v roce 1995. V roce 1969 byly dodány i 12 ks MiG-21M, které na základně Graf Ignatiev nahradily zastaralý MiG-19. Zanedlouho je následovaly další stroje této verze, která byla ze všech sloužících používaná v bulharském letectvu nejkratší dobu, přičemž ji vyřadili v roce 1990. Na začátku 70. let byly pořízeny první dvoumístné MiG-21US, které mezi lety 1974 - 1982 doplnily vylepšené MiG-21UM. Mezi lety 1983 - 1985 začal být zaváděn MiG-21bis. Poté, co SSSR dodal dalších 36 ks MiG-21UM, mělo Bulharsko celkem ve výzbroji více než 200 MiGů-21, z nichž v polovině 80. let bylo v provozu 150 ks. Po pádu komunistického režimu, rozpuštění Varšavské smlouvy a omezeních zbraní, byly vyřazeny verze MiG-21PF, MiG-21PFM a MiG-21M. Na základě smlouvy regulující konvenční vojsko v Evropě byly MiGy-21bis zbaveny možnosti nést nukleární zbraně a jiné MiGy-21 byly odzbrojeny a označeny jako MiG-21-UM-2. Jelikož Bulharsko nemělo finance na pořízení nových stíhaček, byly modely MiG-21bis ponechány ve službě a v roce 2007 část z nich modernizována instalací GPS přijímačů, transpondéry a záznamovými zařízeními letových údajů, ke konci roku 2015 byly MiGy-21 vyřazeny. Burkina Faso Burkina FasoBurkina Faso získala z SSSR 8 ks MiG-21bis a 2 ks MiG-21UM. V roce 1985 je nasadila v pohraničním konfliktu s Mali. V roce 1993 už nebyly schopné provozu a byly uloženy na základně Ouagadougou.Čad Čad
Československé letectvo provozovalo MiGy-21 ze dvou zdrojů. Prvním byla licenční výroba typu MiG-21F-13, který byl vyráběn ve firmě Aero Vodochody mezi lety 1963 - 1973, přičemž bylo vyrobeno 194 ks. Zpočátku byly tyto stroje označované jako S-106, ale později přešly na původní název MiG-21. Druhým zdrojem byly dodávky SSSR. V roce 1964 byly dodány MiGy-21PF, přičemž vyřazeny byly v roce 1990. V letech 1965 - 1966 byly dodány dvoumístné MiGy-21U, následované MiGy-21US v letech 1968 - 1970 a nakonec MiGy-21UM mezi lety 1971 - 1978. Od roku 1966 do 1969 probíhaly dodávky MiGu-21PFM, z nichž poslední kusy byly vyřazeny v roce 1991. V roce 1969 a 1973 dodala ČSSR několik MiGů-21 do Sýrie a Egypta, kde měly nahradit válečné ztráty. Mezi lety 1969 - 1972 byl dodán průzkumný MiG-21R, který byl ve službě do rozdělení federace v roce 1993 a následně sloužil v letectvu Česka i Slovenska. V roce 1969 byly zahájeny i první dodávky MiGu-21M (MiG-21MA), které rovněž sloužily až do rozpadu ČSSR a následně v nástupnických zemích. Mezi lety 1971 - 1975 získalo Československo MiGy-21MF, které pak tvořily páteř stíhacích jednotek našeho letectva.Česko ČeskoVzdušné síly Armády České republiky vyřadily poslední MiGy-21 v roce 2005.Čína ČínaLetectvo Čínské lidové republiky získalo MiG-21 do své výzbroje prostřednictvím licenční výroby. Jednomístné MiGy-21 se vyráběly v továrně Čcheng-tu pod označením J-7 a dvoumístné MiGy-21 vyráběla továrna Guizhou pod označením JJ-7. První stroje J-7L se do výzbroje dostaly v roce 1965. V roce 2007 vlastnila Čína 1 575 ks stíhaček J-7 různých modelů, z nichž bylo 920 ks operačně nasaditelná. Dodnes je J-7 početně nejvýznamnějším strojem v čínském letectvu.Kongo (Kinshasa) Kongo (Kinshasa)
Vzdušné síly Národní lidové armády získali první MiGy-21F-13 v dubnu 1962, které byly zařazeny k Jagdgeschwader 8 "Hermann Matern", přičemž spolu bylo z SSSR dodáno 76 ks tohoto modelu. Poslední z nich byly vyřazeny v roce 1985. Na jaře 1964 byla dodána zásilka 54 ks MiGu-21PF, následovaná MiGy-21PFM v letech 1964 - 1965. Tyto stroje byly zařazeny k Jagdgeschwader 1 a 8, přičemž několik z nich se dostalo ik Jagdgeschwader 2 a 9. Model MiG-21PF byl vyřazen v roce 1988, následovaný MiGem-21PFM v roce 1990. V dubnu 1965 byly dodány první dvoumístné MiG-21U na základnu Rothenburg-Oberlausitz a dodávky pokračovaly do července 1967, kdy dosáhly počet 45 ks. Modernější dvoumístné MiGy-21UM byly dodány mezi lety 1970 - 1971, přičemž v roce 1978 byly doobjednané 3 ks tohoto modelu. Skoro všechny dvoumístné MiGy-21U/UM byly vyřazeny v říjnu 1990. V listopadu 1968 začaly dodávky MiGu-21M, které trvaly do prosince 1970, kdy bylo dodáno 87 ks této verze. V roce 1973 bylo 12 ks MiG-21M odprodáno Sýrii. V únoru 1972 bylo dodáno 50 ks MiG-21 následované dalšími 12 ks v roce 1975. V roce 1975 začaly dodavky MiGu-21bis, kdy bylo dodáno 14 ks. Posledních 23 ks MiGu-21bis bylo dodáno v květnu 1978. 3. října 1990 bylo přes 250 ks MiGu-21 různých verzí převedených do sjednocené Luftwaffe.Eritrea Eritrea
Etiopie EtiopieEtiopské letectvo v roce 1977 získalo 48 ks jednomístných MiG-21MF a několik dvoumístných MiG-21UM. Na další rok byly etiopské vzdušné síly vybaveny dvěma eskadry MiGů-21MF, ale stroje a piloti jedné z těchto eskader byli vysláni z Kuby. Tyto stíhačky byly nasazeny v roce 1977 v konfliktu se Somálskem, kdy obě bojující strany použily své MiGy-21. Další dodávky se uskutečnily v letech 1982 - 3, kdy bylo dodáno přes 100 ks MiG-21MF, MiG-21R a MiG-21UM. Poslední dodávky proběhly v letech 1986 - 8, kdy bylo dodáno 30 ks MiG-21bis. V roce 1997 bylo 10 ks MiG-21 poslaných do Izraele, kde se měly podrobit modernizaci na verzi MiG-21 Lancer, ale nedostatek financí to nakonec neumožnil. Ještě v roce 2007 měla Etiopie k dispozici 2 regimenty vybaveny 18 ks jednomístných MiG-21 a 6 ks dvoumístných MiG-21UM.Finsko Finsko
Finské letectvo počátkem 60. let nahradilo stroje De Havilland Vampire sovětskými MiGy-21. Finsko bylo první nekomunistickou zemí v Evropě, která MiG-21 získala. Prvních 10 ks MiG-21F-13 bylo dodáno v dubnu 1963, následované další dodávkou 11 ks v listopadu téhož roku. Po ukončení dodávek Finové zjistili, že objednaný počet je nadbytečný a proto několik MiGů-21 uložili na základně Rovaniemi, až do příchodu novějších strojů Saab 35BS Draken v roce 1972. První dvousedadlové MiGy-21U dorazily v dubnu 1965, následované modernizovanými dvoumístnými MiG-21UM v roce 1974. Mezi lety 1971 - 1973 bylo 9 ks MiG-21F-13 překonstruováno na průzkumnou verzi, přičemž poslední let MiGu-21F-13 ve finských službách se uskutečnil v lednu 1986. Jednotka HävLLv 31 začala nahrazovat své MiGy-21F-13 verzí MiG-21bis na konci roku 1978, přičemž dodávky tohoto typu pokračovaly až do roku 1986. Celkově Finsko získalo 26 ks modelu MiG-21bis. Šest z těchto strojů bylo později upravených na průzkumnou verzi MiG-21bisT. V roce 1981 byl dodán i jeden MiG-21UM. Všechny finské MiGy-21bis byly upraveny instalací západní avioniky, navigačního systému a vybavení. Konec kariéry MiGu-21 ve finských službách přišel v roce 1992, kdy bylo rozhodnuto o nákupu stíhaček F/A-18. 7. března 1998 byla na základně Kuopio-Rissala uspořádána velká rozlučková oslava na počest MiGu-21, po které byl vyřazen ze služby a až na několik exemplářů pro muzea sešrotován.Gruzie Gruzie
Guinea-Bissau Guinea-Bissau Guinea-BissauGuinea-Bissau získala MiG-21MF náhradou za staré MiGy-17. V 80. letech byl dodán jeden dvoumístný MiG-21UM.Indonésie Indonésie
Indonéské letectvo se po získání nezávislosti obrátilo na SSSR s požadavkem na dodávky zbraní. Tak bylo v roce 1962 dodáno 20 ks MiGu-21F-13. Tyto stroje byly nasazeny v různých konfliktech ve kterých Indonésie bojovala, zejména ve válce s Malajsií. Když se o několik let začala Indonésie orientovat na Západ, byla malá flotila MiGů-21 velmi rychle vyřazena z provozu kvůli nedostatku náhradních dílů a v roce 1970 byly všechny MiGy-21 mimo službu.Írán ÍránÍránské vojenské letectvo zakoupilo 12 východoněmeckých MiGů-21PFM plus čtyři MiGy-21U. Nicméně byly dodány jen dva MiGy-21U, protože po znovusjednocení Německa bylo na ostatní stroje uvaleno embargo.Irák Irák
Irácké letectvo získalo první dodávku 35 ks MiG-21F-13 v roce 1963. 16. srpna 1966 s jedním z těchto strojů dezertoval kpt. Munír Rúfá do Izraele. V roce 1966 bylo dodáno více než 30 ks MiGů-21PF, následované dalšími v roce 1967. Celkově měl Irák k dispozici 90 ks MiGu-21PF. V roce 1970 zakoupil Irák 55 ks stíhaček MiG-21PFM, ale velké množství z nich bylo předáno Egyptu a Sýrii, kde nahradily ztráty utrpěné během šestidenní války. Během jomkipurské války v roce 1973 bylo 18 ks MiGů-21PFM odesláno na základnu Al-Mezzah v Sýrii. V roce 1973 bylo přijato 40 ks modelu MiG-21MF a první kusy byly předány Sýrii a Egyptu jako náhrada utrpěných ztrát. V roce 1979 bylo zakoupených 15 ks průzkumných MiGů-21R, které se spolu s MiGem-21PFM zúčastnily války s Íránem a války v Zálivu. V roce 1983 dostal Irák 61 ks MiGů-21bis, které se rovněž zúčastnily íránsko-irácké války. Po irácké invazi do Kuvajtu v roce 1990 a následné operaci Pouštní bouře bylo uvaleno na Irák zbraňové embargo, které mu bránilo v nákupu dalších strojů. V té době mělo irácké letectvo k dispozici kolem 100 ks MiGů-21 a čínských F-7. Stroje, které přežily tuto válku, byly zničeny během americké invaze do Iráku v roce 2003. JugoslávieJugoslávské letectvo získalo své první MiGy-21F-13 v roce 1962. Po jejich vyřazení v roce 1980 byly všechny zbývající MiGy-21 začleněny do výzbroje federální republiky Jugoslávie poté, co se v roce 1992 odtrhlo Slovinsko, Chorvatsko, Bosna a Hercegovina a Makedonie. První dvoumístné MiGy-21U byly dodány v roce 1965, následované modernějšími MiGy-21UM v roce 1977. Vyřazení MiGů-21U proběhlo v roce 1991. V roce 1968 byl do služby zařazen MiG-21PFM spolu s průzkumným MiGem-21R, který sloužil do roku 2003. V roce 1971 byl zaveden MiG-21M, přičemž vyřazen byl v roce 1996. MiG-21MF byl do výzbroje zaveden v roce 1975 a model MiG-21bis v roce 1977. Celkově Jugoslávie obstarala přes 260 ks různých verzí MiGu-21. V roce 2002 byl název Jugoslávie změněn na společenství států Srbsko a Černá Hora. Po získání nezávislosti Černé Hory v roce 2006 se změnil název státu na Srbsko, které si zároveň ponechalo zbývající MiGy-21.Kambodža KambodžaKambodžské královské letectvo získalo 19 ks používaných MiGů-21bis a 3 ks dvoumístných MiG-21UM v roce 1982. Kvůli nedostatečné údržbě a nedostatku náhradních dílů tyto stroje často nelétaly a v červnu 1992 byly vyřazeny ze služby jako součást plánu OSN na odzbrojení po pádu režimu Rudých Khmerů. V roce 1996 podepsala vláda Kambodže s Izraelem dohodu o modernizaci 12 ks MiG-21bis a 2 ks MiG-21UM na verzi MiG-21-2000. Tento program se nakonec neuskutečnil kvůli insolvenčnosti Kambodže.Kongo (Brazzaville) Kongo (Brazzaville)Konžské letectvo získalo v 60. letech z SSSR několik MiGů-21, následovaných v roce 1986 dvěma dvoumístnými MiG-21UM a jedním MiG-21bis v roce 1988. Celkem mělo letectvo této země k dispozici 16 jednomístných a 2 dvoumístné MiGy-21. Do roku 1996 však již nebyly letuschopné a byly uloženy na základně Pointe Noire.Kyrgyzstán Kyrgyzstán
Laos LaosLaos získal v 70. a 80. letech několik MiGů-21, ale po ukončení pomoci ze strany SSSR a Vietnamu v 90. letech začala letuschopnost těchto strojů rychle klesat. Několik modernizačních programů indické firmy HAL selhalo na celkové olétanosti těchto strojů.Madagaskar MadagaskarMadagaskar získal v roce 1971 ze Severní Koreje 8 ks MiGu-21PFM a 1 ks MiGu-21U. Později SSSR dodal 12 ks MiGu-21bis a 2 ks MiGu-21UM. V roce 2000 byly madagaskarské MiGy-21 uložené na základně Ivato, nedaleko hlavního města Antananarivo.Maďarsko Maďarsko
Maďarské letectvo bylo první ze zemí Varšavské smlouvy, které v roce 1961 získaly 12 ks modelu MiG-21F-13. Později bylo dodáno dalších 68 ks stejného modelu, které sloužily až do roku 1980. První dvoumístné MiG-21U dorazily v roce 1963 a dodávky včetně vylepšených MiG-21UM pokračovaly až do roku 1986, přičemž všechny byly vyřazeny v roce 2001. V roce 1964 bylo dodáno 24 ks MiGu-21PF, přičemž poslední z těchto modelů byl vyřazen 21. prosince 1988. V roce 1975 se objevily první stroje MiG-21bis, které se nakonec staly nejpočetnější verzí MiGu-21 v maďarských službách. Byly dislokované na základnách Taszar a Pápa od roku 1977. S příchodem novějších stíhaček MiG-21MF a MiG-21bis byly starší modely uloženy na základně Kecskemét. Po pádu komunistického režimu Maďarsko stále disponovalo velkou flotilou MiGů-21, ale zanedlouho začalo čelit vážným finančním problémům a tak byly počty stíhaček drasticky redukovány. Bylo rozhodnuto sešrotovat několik MiGů-21 a zbytek přesunout na základnu Pápa, kde byly i MiGy-29. Všechny MiGy-21 byly vyřazeny 24. srpna 2000, přičemž v té době bylo letuschopných ještě 12 ks MiG-21bis a 10 ks dvoumístných MiG-21U.Mongolsko MongolskoMongolské letectvo získalo koncem 70. let zhruba 12 ks jednomístných MiG-21PFM a několik dvoumístných MiG-21U. Po ukončení podpory ze strany SSSR v roce 1990 byly všechny MiGy-21 uzemněny a uskladněny. Některé zdroje uvádějí, že Mongolsko v Rusku zakoupilo v roce 2001 jisté množství náhradních dílů, což by mohlo znamenat, že mongolské MiGy-21 jsou částečně letuschopné.Namibie NamibieNamibijské vzdušné síly vznikly v roce 2005, ale první 2 ks MiGu-21bis a 1 ks MiGu-21UM byly doručeny již v roce 2002 po důkladné opravě izraelskou firmou IAI. V roce 2006 bylo navíc pořízeno 12 ks F-7Nm a 2 ks FT-7NG z Číny.Německo NěmeckoLuftwaffe ještě před sjednocením Německa prohlásila, že nebude používat žádné MiGy-21 z výzbroje letectva NDR. Jejich šrotování začalo v září 1992 a ty, které byly zachovány, byly prodány soukromým osobám v Německu a zahraničí nebo do muzeí.Nigérie NigérieNigerijské vzdušné síly v roce 1975 zakoupily 25 ks MiGů-21MF a 6 ks MiGu-21UM. V roce 1990 byly zveřejněny plány modernizace těchto strojů, ale nakonec se nic podobného neudálo. Stroje byly proto uloženy. V roce 2005 zakoupily nigerijské vzdušné síly 12 ks F-7NI a 3 ks FT-7NI z Číny.Polsko Polsko
Polské letectvo získalo své první MiGy-21F-13 v roce 1961, ale trvalo další rok, než byly vytvořeny první jednotky. V roce 1965 byly všechny MiGy-21F-13 dislokovány na jedinou základnu, kde byly až do svého vyřazení v roce 1973. Posledních 12 ks tohoto modelu bylo v roce 1973 prodáno do Sýrie, kde nahradily ztráty utrpěné během války s Izraelem. V roce 1964 začaly dodávky modelu MiG-21PF, které trvaly do roku 1965 a poslední kusy této verze byly vyřazeny v roce 1989. V téže době bylo dodáno 11 ks dvoumístných MiG-21U, přičemž vyřazeny byly v roce 1990. V letech 1966 - 1968 bylo dodáno 162 ks modelu MiG-21PFM, přičemž první z těchto strojů začaly být vyřazovány v roce 1989 a poslední byl vyřazen v roce 1998. Od září 1968 do roku 1972 bylo dodáno 12 ks průzkumných MiGů-21R, které byly ve službě až do roku 2002. První MiGy-21M byly dodány v roce 1969 spolu s dvoumístnými cvičnými MiG-21US, přičemž cvičné stroje byly vyřazeny počátkem 90. let a MiG-21M sloužil do roku 2002. Nejmodernější cvičný MiG-21UM byl dodáván v letech 1971 - 1981 a spolu získalo polské letectvo 54 ks tohoto modelu. Vyřazené byly v roce 2004. V letech 1972 - 1975 byly dodány MiGy-21MF, které nahradily MiGy-19. Po roce 1990 bylo Polsko nuceno zredukovat své letectvo a zavřít několik základen. V roce 1999 bylo několik MiGů-21bis a MiG-21UM prodáno do Ugandy a také soukromým sběratelům. MiG-21bis dosáhl konec své kariéry v roce 2003 a byl nahrazen americkou F-16.Rusko Rusko
Ruské letectvo vyřadilo své MiGy-21 v roce 1998. Velké množství z těchto letadel bylo přestavěno na cvičné terče.Slovensko SlovenskoVzdušné síly Slovenské republiky po rozpadu ČSSR získaly 70 ks různých verzí MiGů-21. V roce 1995 bylo 21 ks vyřazených v souladu s evropskými dohodami o počtu zbraní. Od té doby stav MiGů-21 upadal a v roce 2001 bylo letuschopných jen 8 strojů MiG-21MF a 3 cvičné MiG-21US. V lednu 2003 byl MiG-21 oficiálně vyřazen z výzbroje.Somálsko SomálskoSomálské vzdušné síly získaly v roce 1974 po podepsání smlouvy o přátelství s SSSR 10 ks MiGu-21MF a 4 ks MiGu-21UM. Hlavního nasazení se tyto stroje dočkaly v roce 1977 během války s Etiopií o Ogaden. Tato válka se pro Somálsko v roce 1978 skončila naprostou katastrofou. Většina MiGů-21 byla opuštěna a ponechána na bojišti. Občanská válka z roku 1991 zničila infrastrukturu celé země a stejně i letectvo. Somálské MiGy-21 jsou v současnosti již jen vraky roztroušené na mezinárodním letišti Mogadišu.Sovětský svaz Sovětský svazSovětské letectvo získalo první sériové MiGy-21F v roce 1959. MiG-21 v různých verzích zůstal ve výzbroji letectva SSSR až do jeho rozpadu v roce 1991, i když byl postupné nahrazován MiGy-23. Během přeletu špionážního letounu U-2 s Garry Powersem na palubě v roce 1960 byly v pohotovosti MiGy-21F s neřízenými raketami, ale nakonec nevzlétly. V říjnu 1962 vyslal SSSR na Kubu pluk vybavený modelem MiG-21F-13, který měl Kubě zajistit vzdušnou ochranu. Od počátku 60. do poloviny 80. let byly sovětské MiGy-21 rozmístěné v NDR, Polsku, Maďarsku a Československu, přičemž poslední z nich byly staženy v roce 1986. Invaze do Československa v srpnu 1968 se zúčastnilo několik verzí MiGu-21. Koncem 60. a začátkem 70. let byly sovětští piloti vysláni do Egypta, kde po boku egyptských pilotů bojovali proti izraelským stíhačkám. Dne 22. června 1970 byl sovětským MiGem-21 sestřelen izraelský A-4 Skyhawk nad Ismá'ílíjou. V roce 1979 měl SSSR více MiGů-21 než celé NATO všech stíhaček dohromady. Posledním velkým nasazením MiGu-21 ve službách letectva SSSR byla invaze do Afghánistánu, kde byly od roku 1980 nasazeny MiGy-21R a MiGy-21bis. Sovětské MiGy-21 byly vyřazovány počátkem 90. let 20. století.Tanzanie TanzanieTanzanské letectvo získalo v roce 1974 z SSSR 14 ks MiGu-21MF a 2 ks MiGu-21U. Během konfliktu s Ugandou bylo v roce 1979 ukořistěno 7 ks ugandských stíhaček MiG-21MF a jeden MiG-21U. Tyto stroje byly zahrnuty do vzdušných sil Tanzanie a sloužily na základně Mwanza. V roce 1980 bylo objednáno 10 ks F-7B a 2 ks FT-7 z Číny. V roce 1998 byly z Ukrajiny pořízeny 4 ks MiGu-21MF, ale všechny stroje MiG-21 byly vyřazeny v roce 2002. Dnes jsou ve výzbroji už jen stíhačky F-7A.Turkmenistán Turkmenistán
Ukrajina UkrajinaUkrajinské letectvo získalo po rozpadu SSSR značné množství letecké techniky. Mezi nimi byl i velký počet MiGů-21, které však nikdy nebyly zařazeny do operační služby, ale nabízeny k prodeji nebo modernizaci. Takto Ukrajina prodala MiGy-21 do Vietnamu, Indie a Angoly. Také existovaly různé modernizační programy, které měly upravit MiG-21 na současné standardy.Vietnam Vietnam
Letectvo Vietnamské lidové armády získalo své první MiGy-21F-13 na konci roku 1965. První boje s americkými stíhačkami vybojoval MiG-21 ve vietnamských službách v únoru 1966. Prvními oběťmi vietnamských MiGů-21 se staly bezpilotní aparáty Ryan Firebee a to 4. a 5. března 1966. Dne 6. června 1966 padly MiGům-21 za oběť první 2 stíhačky F-4 Phantom II. Během roku 1966 bylo do služby zařazeno přes 30 ks MiGu-21PF, spolu s více než 100 ks MiGu-21PFM. V roce 1970 získalo vietnamské letectvo 60 ks MiGu-21MF. Všechny tyto verze MiGu-21 zůstaly ve výzbroji i po ukončení války ve Vietnamu. Během války bylo MiGmi-21 vietnamského letectva sestřeleno 47 amerických stíhaček, zatímco USAF a námořní letectvo USA sestřelilo 67 ks a 18 ks MiGu-21 respektive. Třináct pilotů vietnamského letectva získalo titul "eso" mezi lety 1967 a 1972. V roce 1979 byly dodány MiGy-21bis, následované dalšími dodávkami z Polska v roce 2005. V roce 2009 mělo MiG-21 ve výzbroji 7 pluků vietnamského letectva. V listopadu 2015 byl MiG-21 vyřazen ze službyZair Zair
jeden kanón NR-30 ráže 30 mmjeden dvouhlavňový kanón GŠ-23 ráže 23 mm, 200 nábojů (verze PFM, MF, SMT a bis) nebo jeden 30mm kanón NR-30 s 60 náboji (verze F-13).
O létání na tomto typu letounu pojednává, mj. také československý hraný film Pod nohama nebe z roku 1983.
Námětem filmu Steal the Sky z roku 1988 je únos MiGu 21 z Iráku do Izraele v roce 1966, kdy jej pilotoval Iráčan Munír Rúfá.
V tomto článku byl použit překlad textu z článku Mikojan-Gurevič MiG-21 na slovenské Wikipedii.

Mikroregion Podblanicko je dobrovolný svazek obcí podle zákona v okresu Benešov, jeho sídlem je Vlašim a jeho cílem je celkový rozvoj mikroregionu a cestovního ruchu. Sdružuje celkem 9 obcí a byl založen v roce 2003.

Mikroregion Týnecko je dobrovolný svazek obcí podle zákona v okresu Benešov, jeho sídlem je Týnec nad Sázavou a jeho cílem je celkový rozvoj mikroregionu. Sdružuje celkem 9 obcí a byl založen v roce 1999.

Mikuláš II. (patriarcha alexandrijský) – alexandrijský řecký ortodoxní patriarcha 1263–1276
Mikulášovice (německy Nixdorf) jsou město v západní části Šluknovského výběžku táhnoucí se podél Mikulášovického potoka v délce téměř sedmi kilometrů. Své největší slávy dosáhly Mikulášovice před první světovou válkou, kdy byly s necelými osmi tisíci obyvateli největší vesnicí Rakousko-Uherska. Na město byly povýšeny roku 1916. Mikulášovice jsou známé především tradičním textilním a nožířským průmyslem. Žije v nich přibližně 2 200 obyvatel.
Původní tradice, podpořená romantickými výklady německých vlastivědců 19. století, hledala původ německého názvu města Nixdorf ve slově Nixe – vodní panna, rusalka. V okolí Mikulášovic se dříve nacházely rozsáhlé močály (der Sumpf), které prý obývaly rusalky – odtud Nixensumpf (Bažina rusalek), později Nixendorf (Ves rusalek). Pravda je ovšem poněkud méně romantická. Ve skutečnosti německý i pozdější český název pocházejí od vlastního jména Nicolaus/Mikuláš. K tomuto jménu odkazuje další z pověstí, podle které projížděl kdysi zdejším hlubokým hvozdem pohanský rytíř, kterého napadl medvěd. Jeho sluha prý prosil o pomoc svatého Mikuláše, patrona obchodníků a poutníků, a medvěd nechal rytíře být. Ten nechal jako důkaz díku postavit kapličku zasvěcenou právě svatému Mikuláši, která pak dala název celé vsi. Nejpravděpodobnější verze pojmenování vsi je však podle jejího lokátora.Název pozdější vesnice nebyl ustálený a v různých zápisech v průběhu staletí se značně měnil. Prvně je zmiňován v polovině 14. století jako Nixendorf, později jako Nickelsdorff (1422), Nickilstorf (1451), Nicklauszdorff (1495), Niexendorffl (1544), Nyklsdorf (1654), Nikolstorff (1684) či Niclsdorf (1720). Od poloviny 18. století se název ustálil na podobě Nixdorf. Velmi sporadicky se objevoval i český název města: Mykulassowic (1422) a Mikulassowicz (1544). Český název Mikulášovice byl úředně stanoven až roku 1854 a je užíván dodnes.
Obecní rada schválila 4. října 1913 žádost o povýšení své více jak sedmitisícové obce na město. Kvůli první světové válce se vyřízení žádosti značně protáhlo a císař František Josef I. (1848–1916) povýšil Mikulášovice na město až 1. února 1916. Z mnoha návrhů městského znaku vybralo zastupitelstvo práci Hanse Scharfena, profesora místní „C. k. průmyslové školy pro kovozpracující průmysl“. Návrh představoval modro-zlatě polcený štít s patou vyvedenou v hnědé (přirozená barva půdy). Horní okraj štítu zakončovaly čtyři půlkruhové, dolů prohnuté křivky. V modrém poli byla umístěna přízemní továrna ve stříbrné barvě s pouze částečně viditelnými černými tabulovými okny, střecha byla červená. Před budovou stál červený komín zakončený nahoře lapačem jisker a s černým topeništěm v dolní části. Ve zlatém poli byl umístěn vztyčený stříbrný meč se zlatým jílcem a záštitou. Na jílec meče měl navlečený zelený vavřínový věnec. Jílec doplňoval na dvě části rozdělený černý letopočet 1916. Patu symbolizující pole, doplňovalo čtrnáct obilných klasů umístěných vedle sebe. Návrh znaku zaslali představitelé města ke schválení 9. května 1916.
Navržený znak posuzoval Karl Schornböck, přednosta Šlechtického archivu vídeňského ministerstva vnitra a znakový cenzor. Ten vedení města upozornil, že návrh dokonce několikrát porušuje heraldické zvyklosti: hnědá pata, červený komín a střecha továrny v modrém poli, zlatá záštita a jílec ve zlatém poli, stejně tak pro heraldiku neznámá figura tovární budovy. Schörnbock mimo jiné navrhl nahrazení továrny s komínem ozubeným kolem a doplnění znaku stříbrnou korunou. Městské zastupitelstvo ozubené kolo odmítlo a navrhlo záměnu za tovární komín. V následujících měsících došlo ještě k dalším úpravám navrhovaného znaku, například vypuštění paty či změna tinktury figur. Autorem postupně upravovaných návrhů znaku se stal znovu Hans Scharfen. Definitivní podobu městského znaku schválil 1. února 1917 císař Karel I. (1916–1918).Roku 2005 zažádalo město o udělení městské vlajky, jejímž autorem je Stanislav Kasík. Předseda Poslanecké sněmovny Parlamentu České republiky Lubomír Zaorálek ji městu udělil 5. prosince 2005 na základě svého rozhodnutí č. 62 z 15. listopadu 2005. Vlajka s poměrem stran 2 : 3 a čtyřmi svislými pruhy vychází z podoby městského znaku.
Ve 12. století zde žilo několik rodin uhlířů. Míšeňský biskup zde zakládá vesničku, jejíž součástí je dřevěná kaplička zasvěcená sv. Mikuláši. Postupně se obyvatelstvo začíná více věnovat zemědělské výrobě. V průběhu 18. století se z Mikulášovic stává významná průmyslová obec. Vznikají první brusírny a rozvíjí se nožířský průmysl. Roku 1794 zahájena nožířská výroba Ignazem Röslerem, tento podnik byl roku 1817 pojmenován jako Továrna na drobné ocelové zboží, později upraven na Továrna na ocelové zboží následovníka Ignáce Röslera, pak na Továrna na nože synů Ignáze Röslera a v letech 1945–1946 Ignác Rösler a synové pod národní správou. Největšího rozmachu pak toto odvětví dosahuje v 19. století, jsou založeny další továrny jako 1870 Franz Frenzel (FRENIX), 1885 Julius Pilz a pak Joh. Eduard Dittrich, Hubert Knoth a další továrny s více či méně zaměstnanci. Roku 1955 na těchto základech byl založen národní podnik Mikov, který v prostorách tehdejší firmy Ignaz Rösler Söhne vyrábí dodnes nože, jako poslední nositel této tradice. V roce 1891 je zde založena Průmyslová škola nožířská (1954 přestěhována přes protesty občanů a MNV Mikulášovice do Varnsdorfu).
Mikulášovice se staly jednou z největších vesnic tehdejšího Rakouska-Uherska. 1. února 1916 byla císařem Františkem Josefem I. povýšena na město.
V roce 1938 odchází po odtržení Sudet naprostá většina českého obyvatelstva do vnitrozemí. V průběhu válečných let byl zdejší průmysl přeorientován na válečnou výrobu. V továrnách pracovalo mnoho nuceně nasazených a váleční zajatci. 9. května 1945 Mikulášovice osvobodil 36. pěší pluk 8. pěší divize, 2. polské armády generála Karla Świerczewského. Velitelem 8. pěší divize byl plk. Józef Grażewicz.
První svobodné polistopadové volby se v Československu konaly dne 24. listopadu 1990. V Mikulášovicích se o přízeň voličů ucházelo celkem pět politických uskupení: Československá sociální demokracie, Československá strana socialistická, Komunistická strana Československa, Občanské fórum a Sdružení nezávislých kandidátů. Vítězem voleb se se ziskem 44,5 % a sedmi mandáty v patnáctičlenném zastupitelstvu stalo Občanské fórum. Na ustavujícím zasedání nově utvořeného městského zastupitelstva byla 6. prosince 1990 zvolena starostkou Věra Řádková (OF) a místostarostou Václav Provazník (SNK).Volby do obecních zastupitelstev v roce 1994 připadly na 18. a 19. listopad. Do patnáctičlenného městského zastupitelstva kandidoval jeden nezávislý kandidát a tři politická uskupení: Koalice ODS a LSNS, Komunistická strana Čech a Moravy a Strana podnikatelů, živnostníků a rolníků České republiky. Ustavující zastupitelstvo zvolilo 1. prosince 1994 do funkce starostky podruhé Věru Řádkovou (ODS), místostarostou se stal Jaroslav Čihák (nezávislý za SPŽR ČR).Ve volbách do městského zastupitelstva, konaných ve dnech 13. a 14. listopadu 1998, kandidovala čtyři politická uskupení: Česká strana sociálně demokratická, Koalice Sdružení pro republiku – Republikánská strana Československa a Sdružení důchodců České republiky, Komunistická strana Čech a Moravy a Občanská demokratická strana. Dne 27. listopadu 1998 zvolilo ustavující zastupitelstvo starostou Jiřího Mayera (ČSSD) a místostarostou Bohumila Žličaře (KSČM). Zastupitelé zvolení za Občanskou demokratickou stranu a postupně také všichni jejich náhradníci podali rezignaci, počet zastupitelů tak poklesl pod dvě třetiny a starosta byl tedy pověřen jednáním s ministerstvem vnitra ohledně vypsání nových voleb. Ty se uskutečnily v termínu 19. června 1999. Kandidovaly v nich čtyři politická uskupení, a to Česká strana sociálně demokratická, Komunistická strana Čech a Moravy, Občanská demokratická strana a Sdružení nezávislých kandidátů. Staronovým starostou byl zvolen Jiří Mayer, místostarostou opět Bohumil Žličař.Voleb do městského zastupitelstva ve dnech 1. a 2. listopadu 2002 se zúčastnil jeden nezávislý kandidát a čtyři politické strany: Česká strana sociálně demokratická, Komunistická strana Čech a Moravy, Občanská demokratická strana a Volba pro město. Dne 14. listopadu 2002 zvolilo ustavující zasedání zastupitelstva do funkce starosty Stanislava Hladíka (KSČM) a jako místostarostku Mgr. Blanku Trojanovou (nezávislá za ČSSD).Volby do městského zastupitelstva roku 2006 se konaly v termínu 20. a 21. října. Oproti minulým volebním obdobím se snížil počet členů zastupitelstva na jedenáct a kandidovaly pouze tři politické strany: Česká strana sociálně demokratická, Komunistická strana Čech a Moravy a Občanská demokratická strana. Ustavující zasedání zastupitelstva města zvolilo 1. listopadu 2006 starostou na druhé období Stanislava Hladíka (KSČM) a místostarostkou Ing. Miluši Trojanovou (nezávislá za ČSSD).
V komunálních volbách 2010 kandidovaly do jedenáctičlenného městského zastupitelstva čtyři politické strany: Česká strana sociálně demokratická, Komunistická strana Čech a Moravy, Občanská demokratická strana a Věci veřejné. Na ustavujícím zasedání, které se konalo 10. listopadu 2010, byla starostkou města zvolena Ing. Miluše Trojanová (VV), místostarostou pak Ing. Václav Vlček (nezávislý za ČSSD).Ve volebním období 2014–2018 mají Mikulášovice jedenáctičlenné zastupitelstvo. V komunálních volbách kandidovala čtyři uskupení: Česká strana sociálně demokratická, Hnutí nezávislých za harmonický rozvoj obcí a měst, Komunistická strana Čech a Moravy a Občanská demokratická strana. Ustavující zasedání dne 6. listopadu 2014 zvolilo starostkou města na druhé funkční období Ing. Miluši Trojanovou (nezávislá za HNHRM), neuvolněným místostarostou byl zvolen Ing. Bc. Emil Bláha (nezávislý za HNHRM).
1911–1916 MUDr. Adolf RöslerStarostové města (1916–1945)1916–1919 MUDr. Adolf Rösler
1945–1946 Jan ŠedýPředsedové místního národního výboru (1946–1964)1946 Marie Vančurová
1963–1964 Jiří HammerbauerPředsedové městského národního výboru (1964–1990)1964–1970 Jiří Hammerbauer
Město Mikulášovice se rozkládá v západní části Šluknovského výběžku na ploše 2584,82 ha. Na severu sousedí s obcí Vilémov, na severu a severovýchodě s městem Velký Šenov (místní části Velký Šenov, Leopoldka, Staré Hraběcí, Knížecí), na východě se Starými Křečany (místní část Kopec), na jihu a západě s velkým okresním městem Sebnitz (místní části Hinterhermsdorf, Saupsdorf, Hertigswalde a Sebnitz). Všechny čtyři části města, tedy Mikulášovice, Mikulášovičky, Salmov a Tomášov, tvoří dohromady jedno společné katastrální území Mikulášovice.Celé území města náleží ke geomorfologickému celku Šluknovská pahorkatina, jejímu podcelku Šenovská vrchovina a okrsku Mikulášovická vrchovina. Nejvyšším vrcholem je Tanečnice (597 m) v jihozápadní části území, dále následuje Plešný (593 m) na východě a Hraniční (Hančův) vrch (521 m) na jihu. Nejnižší nadmořskou výšku 365 m má Mikulášovický potok na hranici s Vilémovem.
Celé katastrální území Mikulášovic náleží k lužickému žulovému masivu prvohorního stáří. Hlavní horninou, převládající na většině území, je šedý, středně až hrubě zrnitý biotitický granodiorit zvaný lužický, který je na několika místech prostoupen doleritem (diabasem) černozelené barvy. V jižní a východní části území byly nalezeny ojedinělé výskyty mladších výlevných vyvřelých hornin, například tefritu, limburgitu s obsahem olivínu a magnetitu, olivinického nefelinitu a nefelinického bazanitu. Na jihovýchodě navazuje oblast tvořená drobně zrnitým biotitickým granitem (brtnická žula) růžové barvy a středně až hrubě zrnitým, místy porfyrickým biotitickým, šedomodrým granitem až granodioritem (rumburská žula). Podél vodních toků se nachází deluviální hlinitokamenité sedimenty a fluviální jílovitopísčité až písčité hlíny, místy písčité štěrky čtvrtohorního stáří. Jižně od Tomášova byla lokalizována žíla křemene. Na návrší nazývaném Liščí kameny (486 m) na severu území zasahoval v ledových dobách pevninský ledovec, který zde zanechal morénu.
Všechny Mikulášovické vodní toky patří k povodí Labe, a tedy i k úmoří Severního moře. Hlavním vodním tokem je Mikulášovický potok, který pramení v horní (východní) části města v nadmořské výšce 475 m. Potok protéká městskou zástavbou západním až severozápadním směrem a v sousedním Vilémově ústí v nadmořské výšce 332 m do Vilémovského potoka. Celková délka toku je 7 km a k jeho nejvydatnějším přítokům patří Zlodějský a Hančperský potok. Odvrácené svahy vrchů na severním okraji katastrálního území odvodňují bezejmenné přítoky Vilémovského potoka a Salmovský potok. Z jižních a východních svahů směřují kratší vodní toky do sousedního Německa. Patří mezi ně Bílý potok, vytvářející hluboké údolí, dále Strouha, Strážný a Tomášovský potok, všechny náležející do povodí Křinice.Na území Mikulášovic se nachází necelé dvě desítky rybníků, z nichž největší nese neoficiální pojmenování Vágneterák. Významnou vodní plochou, využívanou pro sportovní a kulturní akce, je zatopený lom poblíž silnice na Velký Šenov. Poté, co byl lom roku 1976 opuštěn, jej zaplnila voda a sloužil pro zásobování města pitnou vodou. V době hospodářské krize bylo mezi lety 1931 a 1932 na Hančperském potoce vybudováno městské koupaliště, skládající se z předehřívací nádrže a dvou bazénů.
Ačkoliv němečtí kronikáři svorně tvrdí, že původní osídlení Šluknovského výběžku je německé, svědčí místní názvy o slovanském, konkrétně pak lužickosrbském osídlení. Později byla oblast kolonizována německým obyvatelstvem, patrně z Durynska.
Počty obyvatel: Roku 1818 v celých Mikulášovicích žilo 3 807 obyvatel, 5 787 obyvatel roku 1869 a roku 1910 již 7 665 obyvatel. Během války zde prý žilo i s nuceně nasazenýma cca 10 000 lidí. Po druhé světové válce má město 3 044 obyvatel (1950), tento počet postupně klesá na současných 2 123 obyvatel (2016).
V Mikulášovicích se až do roku 1938 jezdily takzvané velikonoční jízdy neboli jízdy křižáků (německy Osterreiten nebo Kreuzreiten, hornolužicky jutrowne jechanje nebo hovorově křižerje), zvyk, který se do současnosti (2011) dochoval jen v Lužici.
V roce 2011 byla velikonoční jízda obnovena. V roce 2011 se jí zúčastnilo 7 jezdců na koni, podpořili je zpěváci a muzikanti, kteří šli pěšky.
Při východní hranici katastrálního území Mikulášovice prochází silnice druhé třídy II/265, ze které odbočuje silnice třetí třídy III/26510. Ta tvoří páteřní komunikaci celého města a směřuje dále do Vilémova. Ve středních Mikulášovicích z ní odbočují silnice třetí třídy III/26511 ve směru na Hraniční vrch a Hinterhermsdorf, III/26512 ve směru Tomášov a Hertigswalde a III/26514 ve směru Velký Šenov. Místní část Salmov protíná silnice III/26513.
Mikulášovicemi prochází dvě železniční trati. Roku 1884 začala veřejnosti a průmyslovým podnikům sloužit železniční stanice Mikulášovice dolní nádraží, která leží na trati 083 Rumburk – Sebnitz. V této stanici zároveň končí železniční trať 084 Rumburk – Panský – Mikulášovice se zastávkami Mikulášovice střed a Mikulášovice horní nádraží.
Do velké části katastru města zasahuje Chráněná krajinná oblast Labské pískovce, jejíž hranice je vedena hlavně po železniční trati 084 Rumburk – Panský – Mikulášovice. Za jihovýchodní hranicí města přechází CHKO v Národní park České Švýcarsko. Na území města nejsou vyhlášena žádná maloplošná chráněná území. Naproti továrně Mikov roste památný strom javor klen. Vyhledávaným turistickým cílem je přírodní koupaliště z 30. let 20. století.
Jednou ze stavebních dominant města je barokní kostel svatého Mikuláše, postavený v letech 1743–1751 na místě staršího chrámu. V jeho okolí se nachází nejstarší zástavba města. Do ní patří např. Hotel Ron (čp. 5), Císařský dům (čp. 2), ve kterém 20. září 1779 přenocoval císař Josef II., dvojdům lékárna a hvězdárna (čp. 4 a 1002), tzv. Červený kříž (čp. 8), bývalá fara (čp. 10) či Römischův dvůr (tzv. stará spořitelna, čp. 574). Na návrší nedaleko kostela se rozkládá městský hřbitov, vybudovaný v letech 1871–1872 (stará část), rozšířený 1914 (nová část), na kterém stojí filiální kostel Nanebevstoupení Páně. V zástavbě města se nachází řada zajímavých podstávkových domů, ojediněle se dochovaly měšťanské domy s historizujícími fasádami. V letech 1710–1925 vyrostla na katastru města desítka kaplí: roku 1710 kaple Tří otců, 1718 Wähnerova kaple, 1724 Balzerova kaple, 1733 Melchiorova kaple (zbořená) a Fürleova kaple (do dnešní podoby přestavěná v 19. století), 1742 kaple Nejsvětější Trojice, 1803 kaple Matky Boží (zbořená, obnovena 2015). Poslední tři kaple byly postaveny v místních částech města: 1812 kaple Nejsvětějšího Srdce Ježíšova na Salmově, 1890 kaple svatého Josefa v Mikulášovičkách (zbořená) a 1925 kaple Panny Marie na Tomášově. Na vrchu Tanečnice, nejvyšším bodu Mikulášovic, stojí nejsevernější rozhledna Česka.
Johann Jacob Wähner (18. století) se narodil v horních Mikulášovicích v domě čp. 193 (zbořený). Působil převážně v Praze, kde získal titul zemského stavitele. Ve 40. letech 18. století postavil ve svém rodném městě kapli Nejsvětější Trojice a kostel svatého Mikuláše.
Franz Zacharias Römisch (1757–1832) pocházel z mikulášovické podnikatelské rodiny Römischů, která ve městě vlastnila textilní továrnu (Römischův dvůr, čp. 574) a v jejímž domě (Císařský dům, čp. 2) přespal roku 1779 císař Josef II. Roku 1783 dali Römischovi postavit císaři na zahradě svého domu dochovaný pomník. Během napoleonských válek zbohatl Franz Zacharias Römisch natolik, že mohl roku 1802 koupit panství Malá Skála, kam trvale přesídlil. Roku 1823 byl povýšen do šlechtického stavu. Pochován je na svém panství na vranském hřbitově.
Ignaz Rösler (1765–1837), mikulášovický rodák (dům čp. 75, zbořený), se původně vyučil kupcem. Od roku 1794 se začal věnovat broušení nožů a stal se tak zakladatelem mikulášovického nožířského průmyslu. Jeho podnikání se postupně rozvíjelo a z původní malé nožířské dílny vyrostla během let továrna s dvěma sty zaměstnanci (původní továrna čp. 611 zbořená, roku 1818 postavena nová empírová tovární budova čp. 442). V roce 1819 povýšen do šlechtického stavu (Edler von Ehrenstahl – šlechtic z Čestné oceli). Pochován je u zdi kostela svatého Mikuláše.
Anton Rösler (1785–1850) byl synem domkáře z čp. 303. Od roku 1812 působil jako varhaník v kostele svatého Mikuláše a také jako druhý učitel na farní škole (čp. 7), kde také bydlel. Složil řadu skladeb v mozartovském stylu, z nichž se však kvůli požáru z roku 1842 dochovaly pouze dvě. Jako varhaník působil až do své smrti roku 1850. Pochován je u kostela svatého Mikuláše.
Agnes Theresia Heinová (1792–1856) byla dcerou mikulášovického mlynáře z mlýna čp. 429 (zbořený). Roku 1816 vstoupila do cisterciáckého kláštera Sankt Marienthal v Horní Lužici. Od roku 1849 až do své smrti vykonávala funkci abatyše. Mikulášovickému kostelu věnovala v roce 1855 ostatky svaté Gaudencie spolu se skleněnou rakví a oltářem zasvěceným této světici.
Franz von Dittrich (1815–1859) pocházel z rodiny mikulášovického kupce sídlícího v domě čp. 568. Na pražské univerzitě studoval medicínu a stal se patologem, amatérsky se věnoval také botanice. Po studiích se věnoval vědecké kariéře na univerzitě v bavorském Erlangenu, kde dosáhl titulu rektora. Zemřel v rodném městě na následky vleklé mozkové choroby, pochován je u kostela svatého Mikuláše.
Franz Kindermann (1842–1921) byl rodákem z Nového Hraběcí. Vystudoval medicínu, poté se usadil v Mikulášovicích (čp. 641), kde působil nejprve jako praktický lékař a později jako primář Nemocnice korunního prince Rudolfa. Od 80. let 19. století se také úspěšně věnoval politice na celostátní (poslanec Říšské rady a Českého zemského sněmu) i komunální úrovni (obecní radní). Zasloužil se např. o vybudování nemocnice, střední školy a železnice. Pochován je na místním hřbitově.
Josef Bartmann (1868–1947) byl odborným učitelem na mikulášovické střední průmyslové škole. Velmi si oblíbil Mikulášovice a zvláště Tanečnici, na kterou učinil během svého života několik tisíc výstupů. Po odchodu na penzi sepsal mikulášovickou vlastivědu Nixdorfer-Volks Heimatbüchel (vyšla vlastním nákladem roku 1933). Po válce byl odsunut do Německa, kde zemřel.
Adolf Krause (1887–1939), syn mikulášovického lékárníka, převzal po svém otci lékárnu U Lva (čp. 4). Amatérsky se věnoval astronomii, proto se roku 1913 rozhodl postavit vlastní hvězdárnu (čp. 1002). Byl korespondentem Světové astronomické společnosti a založil Astronomický spolek v Mikulášovicích. Pochován je na místním hřbitově.
Anni Frind (1900–1987) se narodila v rodině mikulášovického dětského lékaře v domě čp. 750. V Drážďanech vystudovala operní zpěv a ve 20. a 30. letech 20. století patřila mezi nejznámější evropské operní a operetní pěvkyně. Po druhé světové válce byla i s otcem zařazena do odsunu. Roku 1951 se odstěhovala do Spojených států amerických, kde vyučovala zpěv. Pochována je v Biloxi poblíž New Orleans.
Robert Franze (1910–2003) pocházel z Mikulášovic a stal se římskokatolickým knězem (farář v Růžové). Za druhé světové války vězněn v koncentračním táboře Dachau. Po válce byl odsunut do Německa, odkud nadále podporoval aktivity v litoměřické diecézi. Za svou činnost získal titul Monsignore.
Územně identifikační registr ČR. Obec Mikulášovice v Územně identifikačním registru ČR [online]. Dostupné online. 

Mikulov (německy Nikolsburg, v jidiš ניקאלשבורג Niklšburg, hebrejsky מיקולוב‎‎) je město v okrese Břeclav v Jihomoravském kraji, 18 km západně od Břeclavi na hranicích s Rakouskem. Žije zde přibližně 7 400 obyvatel. Historické jádro je městskou památkovou rezervací. Podle města je pojmenována Mikulovská vinařská podoblast.
Město je položeno ve členitém terénu na jižním okraji Pavlovských vrchů. Jeho dominantou je zámek na skále západně od náměstí. Na východě je přírodní rezervace Svatý kopeček a na severu vrch Turold. Mezi ním a zámkem ještě ční menší vápencový pahorek se zříceninou Kozí hrádek, poskytující kruhový rozhled na celé město. Západní strana se otevírá do roviny, na jihu se nedaleko od města nachází nevysoký Šibeniční vrch a pod ním rybník Šibeník. Další vodní plochou v zázemí Mikulova je zatopený lom Janičův vrch při silnici na Velké Pavlovice.
Vznik Mikulova se zpravidla klade na počátek 12. století, kdy zde byla založena trhová osada, jež se v roce 1279 dočkala povýšení na městečko a v roce 1410 na město. Na místě románského a později gotického hradu vznikl v 17. století zámek. Mikulov byl od konce 13. do konce 16. století v držení Lichtenštejnů, poté patřil až do 19. století Ditrichštejnům, kteří vlastnili zámek a velkostatek až do roku 1945, kdy také zámek vyhořel.
Ve zdejším zámku byly po bitvě u Slavkova dojednány (2. prosince 1805) předběžné podmínky míru mezi Francií a Rakouskem. A 61 let poté, po porážce rakouských vojsk v bitvě u Sadové, tu 26. července 1866 podepsali příměří mezi Rakouskem a Pruskem, tzv. Mikulovské příměří.
Od poloviny 19. století Mikulov vlivem polohy mimo hlavní železnice stagnoval a začal ztrácet vliv ve prospěch blízké a výhodněji položené Břeclavi. Po druhé světové válce bylo velkou většinou německé město vysídleno a počet obyvatel dosáhl předválečné úrovně během 70. let 20. století.
Do roku 1960 byl Mikulov okresním městem, pak se v důsledku nového členění státu stal mikulovský okres součástí okresu Břeclav. V letech 1980–1990 byly součástí města dnes samostatné obce Bavory a Klentnice. Po zrušení okresních úřadů získal 1. ledna 2003 Mikulov status obce s rozšířenou působností, jejíž městský úřad převzal některé úkoly zrušeného okresního úřadu pro obce v okolí.
Počátky mikulovské židovské obce sahají do období po roce 1421, kdy byli Židé vypovězeni rakouským vévodou Albrechtem V. z Vídně a Dolních Rakous. Část těchto běženců nalezla útočiště v Mikulově, který ležel těsně při hranicích. Další příliv nastal za vlády Albrechtova syna Ladislava Pohrobka, který vyhnal Židy z moravských královských měst.
Tito ve středověku opovrhovaní vyhnanci se počali usazovat ve zdejším podhradí, kde posléze vznikla samostatná židovská čtvrť, jež získala v roce 1591 samosprávu s vlastním rychtářem a s dalšími výsadami. Mikulovská židovská obec se postupně rozrůstala a získávala na významu, až se nakonec stala jednou z nejvýznamnějších na Moravě. To byl také důvod, proč se Mikulov stal v první polovině 16. století sídlem moravských zemských rabínů, kteří zde sídlili do roku 1851. Tím se město stalo kulturním centrem moravského židovstva. Jako v pořadí druhý zemský rabín zde v letech 1553–1573 působil tvůrce Golema rabi Jehuda Löw (1525–1609).
Život zdejší židovské obce poznamenalo několik velkých požárů. 10. srpna 1719 zničil rozsáhlý požár celou židovskou čtvrť. Po znovuvybudování ghetta přišla v dubnu 1737 další ohnivá pohroma. V první polovině 18. století žilo v Mikulově na 600 židovských rodin a zdejší židovská obec byla nejpočetnější na Moravě (přebývalo zde téměř 10 % moravských Židů). V první polovině 19. století tvořili Židé téměř polovinu obyvatel města, ale po získání plné občanské rovnoprávnosti v roce 1848 začalo jejich stěhování do velkých měst, zejména do Brna a Vídně, kde měli lepší ekonomické podmínky.
Roku 1851 došlo k rozdělení funkce mikulovského rabína a moravského zemského rabína. V Mikulově pak působili tito rabíni: Solomon Quetsch (1855–1856), Mayer Feuchtwang (1861–1888), David Feuchtwang (1892–1903), Moritz Levin (1903–1918), Alfred Willmann (1919–1938).
Také v 19. století došlo k řadě požárů, ovšem katastrofální následky měl až požár v září 1924, a zejména v dubnu 1926, kdy oheň zasáhl 91 domů. Tyto dva poslední požáry byly jedním z podnětů pro vznik Židovského ústředního musea pro Moravsko-Slezsko, které bylo v Mikulově otevřeno 24. května 1936 a jehož zakladatelem byl JUDr. Richard Teltscher.
Úplný zánik mikulovské židovské komunity přinesla druhá světová válka. Z 472 židovských obyvatel města v roce 1938 se 110 podařilo uprchnout před nacisty do ciziny. 327 jich však nepřežilo holokaust. K obnovení obce již nikdy nedošlo.
Dnes je památkou na kdysi rozsáhlé židovské ghetto s 317 domy, z toho více než 90 renesančními, jen barokní synagoga, která slouží jako židovské muzeum, 45 domů chráněných jako nemovitá kulturní památka a velký židovský hřbitov s několika tisíci náhrobků. Jeho nejstarší a nejcennější částí je takzvaný „rabínský vršek“ s náhrobky moravských zemských a místních rabínů a příslušníků nejbohatších mikulovských rodin.
Chasidská dynastie “Nikolsburger”, působící zejména v New Yorku, odvozuje svůj původ i svoje označení právě z Mikulova,  místa svého založení.
Od roku 2006 je starostou Rostislav Koštial (ODS). Na ustavujícím zasedání zastupitelstva 6. listopadu 2014 byl do této funkce opětovně zvolen. Po komunálních volbách v roce 2018 byl starostou zvolen znovu.
Město leží na důležitém silničním hraničním přechodu z Česka do Rakouska na trase Brno - Vídeň (silnice I/52, evropská silnice E461). Z ní se zde odpojuje silnice I/40 do Břeclavi a dále silnice II/414 do Hrušovan nad Jevišovkou a silnice II/421 směr Nové Mlýny a Velké Pavlovice. Tranzitní doprava je odvedena z centra pomocí obchvatů.
Na jihozápadě míří z Mikulova dvě zrušené a opuštěné silnice do Rakouska, směr Laa an der Thaya a Falkenstein, po přistoupení Česka do schengenského prostoru částečně obnovené jako cyklostezky.
Přes město vede regionální železniční trať Břeclav–Znojmo (č. 246), zdejší železniční stanice se nazývá Mikulov na Moravě.
Mikulov tvoří zónu 571 v rámci IDS Jihomoravského kraje. Obsluhují ji meziměstské autobusové linky 105, 174, 540, 550, 570, 585 a vlaková linka S8 (osobní vlaky). Město mělo v letech 1996–2013 vlastní MHD (linka 581). Zastavují zde také některé dálkové autobusy Brno – Vídeň.
V Mikulově je zastoupen průmysl strojírenský a stavební, město však nejvíce proslavila řada jeho vinařských firem.
Pěstování vinné révy přinesli na Mikulovsko již Římané, jejichž legie tábořily v místech dnešního vodního díla Nové Mlýny. Po jejich odchodu se pěstování a zpracování hroznů rozvíjelo zejména v období Velkomoravské říše, kdy vinná réva získala své pevné místo v zemědělské produkci jižní Moravy a zejména Mikulovska. V období středověku se vinařství dále rozvíjelo, takže se Mikulov záhy stal díky výborným viničním polohám v bezprostřední blízkosti města i v okolních obcích významným vinařským střediskem.
Zdejší chráněné viniční trati na jižním úpatí Pálavy patří dodnes k nejteplejším místům jižní Moravy. Na jejich vápenitých půdách se výborně daří zejména Ryzlinku vlašskému, jehož keře zabírají největší plochu vinic. Z bílých odrůd se zde dále pěstují Veltlínské zelené, Rulandské bílé, Chardonnay, Müller Thurgau, Veltlínské červené rané, Sauvignon, Ryzlink rýnský, Muškát moravský, Neuburské a zahraniční odrůda Kerner. Daří se i místním nově vyšlechtěným odrůdám Palava a Aurelius. Modré odrůdy jsou v menšině, patří k nim zejména André, Frankovka a Rulandské modré. V poslední době se zde zkoušejí i francouzské odrůdy Merlot a Cabernet Sauvignon.Mikulov je vinařskou obcí v Mikulovské vinařské podoblasti (viniční tratě Pod Svatým kopečkem I, Pod Svatým kopečkem II, Valtická, Pod valtickou, Milovická, Za cihelnou, Mariánský kopec, Šibeniční vrch, Pod Mušlovem, Turold, Brněnská, Za Turoldem).
Linie československého opevnění s pěchotním srubem MJ-S 29, která byla budována na ochranu před nacistickým Německem.
Město Mikulov se nalézá v chráněné krajinné oblasti Pálava, jejíž správa v něm sídlí. V okolí města se nachází množství přírodních památek, jako například:
Jakob Fellner (1722–1780), barokní stavitel, patřil k nejvýznamnějším stavitelům působícím v té době v Uhrách
Floridus Leeb (1731–1799), teolog, rektor Vídeňské univerzity, zakladatel Floridsdorfu, který je po něm pojmenován
Hieronymus Lorm (1821–1902), básník, filozof a novinář, tvůrce Lormovy abecedy pro hluchoslepé
Leopold Götz (1839–1908), advokát a politik, starosta Mikulova, poslanec Říšské rady
Rabi Jehuda Löw ben Becalel (1525–1609), tvůrce Golema, který zde jako druhý zemský rabín pobýval v letech 1553–1573.
Karel Maxmilián z Ditrichštejna (1702–1784), majitel mikulovského panství, který zde podporoval vznik i opravy kulturních a náboženských staveb, nositel Řádu Zlatého rouna
František Josef z Ditrichštejna (1767–1854), majitel mikulovského panství, generálmajor, nositel rytířského kříže Řádu Marie Terezie
Jan Evangelista Purkyně (1787–1869), fyziolog, anatom, biolog a filozof, který studoval a učil na zdejším piaristickém gymnáziu.
Kolektiv autorů. Mikulov. Praha: Nakladatelství Lidové noviny, 2013. 456 s. ISBN 978-80-7422-262-7.
Územně identifikační registr ČR. Obec Mikulov v Územně identifikačním registru ČR [online]. Dostupné online. 
 Mikulov – Toulavá kamera [online]. Česká televize, 2006-09-10 [cit. 2019-05-05]. Dostupné online.
Mil Mi-1 (rusky Миль Ми-1, v kódovém označení NATO Hare, zajíc, kód v rámci USAF/DOD: Type 32, označení licenční verze PZL SM-1) je lehký jednomotorový víceúčelový užitkový vrtulník s třílistým nosným rotorem a třílistým tlačným vyrovnávacím rotorem. Vrtulníky Mi-1 byly vyvíjeny pod označením GM-1 v Sovětském svazu od roku 1947. Představitelé sovětského letectva vypsali konkurz na stavbu lehkého vrtulníku, který měl sloužit ke spojovacím účelům a měl najít uplatnění i v dalších oblastech civilního a vojenského letectví. První prototyp se vznesl 20. září 1948 a i přesto, že první dva prototypy havarovaly během letových zkoušek, již v roce 1950 započala jejich výroba. V roce 1956 byla podepsána smlouva mezi Sovětským svazem a Polskou lidovou republikou o licenční výrobě vrtulníků Mi-1 v polském závodě WSK PZL Świdnik, které se zde vyráběly pod označením PZL SM-1. Polští konstruktéři postavili na základě stroje Mi-1 nový vrtulník PZL SM-2, který byl schopen transportovat větší množství pasažérů. V Sovětském svazu bylo vyrobeno celkem 1012 kusů, dalších 1594 kusů bylo vyprodukováno v Polsku. V 50. a 60. letech se staly vrtulníky Mi-1 základem mnoha vojenských letek především v zemích Varšavské smlouvy, na Blízkém východě, v Asii a také v některých afrických zemích. Vrtulníky Mi-1 se účastnily také několika válečných konfliktů, například šestidenní války nebo invaze v zátoce Sviní. Jednalo se také o první sériově vyráběný vrtulník v Sovětském svazu.
V roce 1958 bylo rozhodnuto o nákupu strojů Mi-1 také do Československa. Většina vrtulníků sloužila u československého letectva, další létaly například u Svazarmu, Leteckého oddílu ministerstva vnitra nebo v barvách státního podniku Slov-Air. Do Československa byly dodány celkem 152 kusy, u armády byl poslední vrtulník Mi-1 vyřazen v roce 1985.
Od 30. let byl Michail Leonťjevič Mil zaměstnaný v CAGI, tedy v sovětském Ústředním aerodynamickém institutu, kde se podílel na vývoji vírníků. V roce 1947 vznikla samostatná Milova konstrukční kancelář (OKB Mil), která se hned na počátku vlastní existence zúčastnila konkurzu na stavbu vrtulníku. Kromě Mila se konkurzu zúčastnili také další konstruktéři, a to Alexandr Sergejevič Jakovlev s prototypem Jakovlev Jak-100 a Ivan Pavlovič Bratuchin se strojem Bratuchin B-11. Velení sovětského letectva požadovalo zkonstruovat třímístný lehký vrtulník vhodný především ke spojovacím účelům, který měl ale najít uplatnění rovněž v dalších oblastech vojenského i civilního letectví. Dalším důvodem pro vypsání konkurzu na vývoj nového vrtulníku byla skutečnost, že zatímco Spojené státy americké již nějakou dobu využívaly vrtulníky (například Sikorsky H-5), Sovětský svaz v této oblasti zaostával.Mil se při konstrukci rozhodl pro klasickou koncepci vrtulníku, tedy s jedním nosným rotorem a jedním vyrovnávacím ocasním rotorem. Projekt hned na počátku získal označení GM-1. První úvahy počítaly s bohatě proskleným kokpitem, který svým vzhledem připomínal později vyráběné úspěšné vrtulníky Mil Mi-8. Poloskořepinový trup byl na konci osazen ocasním nosníkem, který se směrem k ocasnímu rotoru zužoval, a také disponoval tříkolovým podvozkem. Později došlo k úpravám celé přídě, změn doznal také ocasní nosník. Koncepce vrtulníku však zůstala zachována. Vrtulník byl vybaven vzduchem chlazeným sedmiválcovým hvězdicovým motorem Ivčenko AI-26GR o výkonu 422 kW. Ve výrobě byly později použity výkonnější verze AI-26GRF a AI-26V o výkonu 429 kW. Při konstrukci nosného rotoru se snažil Mil nevyužívat zahraničních poznatků, ale vytvořit zavěšení listů rotoru nezávisle. Zpočátku byly použity dřevěné listy, které byly později nahrazeny celokovovými.V roce 1956 vznikl projekt, označený jako Mil Mi-3, který počítal s úpravami vrtulníku Mi-1. Varianta Mi-3 měla být schopna transportovat kromě pilota až tři další cestující. Plánována byla také výměna dvoulistého nosného rotoru za čtyřlistý. Tyto plány však nebyly nikdy realizovány.
Prototyp vrtulníku GM-1 vzlétl poprvé 20. září 1948 a pilotoval jej M. K. Bajkalov. Ještě v témže roce první prototyp havaroval, když ve výšce 5200 m zamrzl olej reduktoru. Druhý prototyp vzlétl na konci roku 1948 s pilotem M. L. Gallajem, ale už 7. března 1949 havaroval poté, co došlo k nalomení ocasního nosníku. Pilot M. K. Bajkalov, který se při nehodě prvního prototypu zachránil, při druhé nehodě zahynul. Třetí prototyp byl bez komplikací otestován v roce 1949 a již roku 1950 byl podroben státním zkouškám. Těchto zkoušek se účastnil také Jakovlevův prototyp Jak-100. Státními testy prošly oba stroje, které se tak mohly dostat do sériové výroby, ale vláda Sovětského svazu rozhodla o výrobě vrtulníku GM-1, který získal nové označení Mi-1. První tři prototypy GM-1 byly vyrobeny v ukrajinském Kyjevě.Vrtulník Mi-1 byl veřejnosti poprvé představen v roce 1951 na leteckém dni v Tušinu. Výbor pro koordinaci leteckých standardů (ASCC) Severoatlantické aliance přidělil vrtulníku později označení Hare, zajíc. Od počátku výroby byl vrtulník prezentován často na různých událostech především v Sovětském svazu. V průběhu 50. a 60. let se staly stroje Mi-1 velmi rozšířeným typem vrtulníku v mnoha zemích světa a ustanovily rovněž několik mezinárodních leteckých rekordů. Vrtulníky Mi-1 se staly po řadě postavených prototypů prvním sovětským sériově vyráběným vrtulníkem.
První série vrtulníků, vyráběná od roku 1950 v Moskvě, čítala pouhých 15 kusů. Dalších 30 kusů bylo postaveno ve výrobním závodě v Kazani. Velkovýroba vrtulníků Mi-1 započala až v roce 1954 v Orenburgu, kde bylo postaveno celkem 597 kusů, a také v Rostově na Donu, který vyprodukoval 370 kusů. Mezi lety 1950 a 1960 bylo v Sovětském svazu vyrobeno celkem 1012 kusů strojů Mi-1.Dalších 1594 kusů bylo vyrobeno do roku 1965 v Polské lidové republice. V roce 1955 došlo k jednání mezi Sovětským svazem a Polskem o licenční výrobě vrtulníků Mi-1 v Polsku a již o rok později, v roce 1956, byla smlouva o výrobě podepsána. Vrtulníky v Polsku produkoval výrobní závod WSK PZL Świdnik ve Świdniku pod licenčním označením SM-1. Motory strojů SM-1 nesly označení LIT-3. První v Polsku postavený vrtulník SM-1 vzlétl 23. března 1956.V roce 1957 začal polský konstruktér Jerzy Tyrcha pracovat na vrtulníku PZL SM-2, který vychází konstrukčně z vrtulníku SM-1. Důvodem bylo především to, že stroje SM-1 měly malou přepravní kapacitu. První prototyp SM-2 vzlétl 18. listopadu 1958 a celkem bylo vyrobeno 88 kusů.
Od roku 1957 byla vyráběná vylepšená verze Mi-1A, která disponovala hydraulickými posilovači řízení, vylepšenými agregáty s delší dobou životnosti a možností nést přídavné palivové nádrže. Stejné označení Mi-1A nesly také vrtulníky, které létaly u Aeroflotu jako aerotaxi.
Verze pro řízení dělostřelecké palby postavená na základě Mi-1A, zkrátka pochází ze slov A korektirovščik razvědčik, kontrolor průzkumník.
Cvičná verze se zdvojeným řízením postavená na základě varianty Mi-1A, zkratka odvozena ze slov A učebnyj, cvičný.
Vylepšená verze z roku 1963, která disponovala plováky pro přistávání na vodní hladině. Zkratka pochází z názvu kitobojnaja flotila, velrybářská flotila.
Varianta určená k řízení dělostřelecké palby, označení odvozeno ze slov korektirovščik razvědčik, kontrolor průzkumník.
Modernizovaná verze (moděrnizirovanyj, modernizovaný), která byla vybavena hydraulickými posilovači řízení, podvozková kola bylo možno brzdit a stroje Mi-1M mohly být vybaveny přídavnými palivovými nádržemi. Tato varianta byla kromě pilota schopna transportovat až tři další pasažéry.
Prototypová verze postavená ve dvou kusech vybavená plováky pro přistávání na vodní hladině. Jedná se o vylepšenou verzi varianty Mi-1G (moděrnizirovanyj gidrofilnyj, modernizovaný hydrofilní).
Zemědělská verze odvozená od varianty Mi-1M. Zkratka znamená modernizovaný národně zemědělský, z ruského moděrnizirovanyj narodnochozjajstvěnnyj.
Vojenská verze určená k průzkumu vzdušného prostoru a k navádění vojenských jednotek (moděrnizirovanyj razvědčik korektorovščik, moderznizovaný průzkumník kontrolor).
Označení Mi-1MU je určeno pro dvě varianty, a to pro modernizovanou cvičnou verzi odvozenou od varianty Mi-1M (moděrnizirovanyj učebnyj, modernizovaný cvičný) a pro prototyp bitevní verze (moděrnizirovanyj udarnyj, modernizovaný útočný). Tato verze mohla nést protitankové řízené střely 9M14, různé typy bloků pro neřízené střely nebo 100kg letecké pumy. Vyrobeny byly nejméně dva prototypy určené k testům.
Zemědělská verze (narodnochozjajstvěnnyj, národně hospodářský), která sloužila k mnoha různým účelům. Vyráběné byly varianty pro letecké práškování s možností nést 400 kg zemědělského posypu a pro letecký postřik, které byly vybaveny dvěma postranními tanky o objemu 2 × 250 l. Kromě toho sloužily vrtulníky také u policie, jako transportní stroje nebo jako výpomoc rybářským flotilám.
Verze vybavená plováky pro přistávání na vodní hladině určená pro podporu rybářských flotil. Zkratka je odvozená ze slova poplavokovyj, plovákový.
Původní tovární označení verze Mi-1A pocházející ze slova resursnyj, resursový.
Sanitní verze (sanitarnyj, sanitní) určená k transportu pacientů. Vrtulníky Mi-1S byly vybaveny postranními gondolami, které byly propojeny koženým lemem s kabinou.
Modernizovaná verze vybavená vylepšenými agregáty a výkonnějšími motory Ivčeno AI-26GRF. Označení pochází z ruských slov trechsotčasovoj, třísethodinový. Stejné označení Mi-1T nesl také jediný prototyp, který byl určen k pokládání telefonních kabelů (telefonnyj, telefonní).
Varianta určená pro řízení dělostřelecké palby odvozená od verze Mi-1T. Zkratka pochází ze slov trechsotčasovoj korektirovščik razvědčik třísethodinový kontrolor průzkumník.
Cvičná verze se zdvojeným řízením postavená na základě varianty Mi-1T, zkratka odvozena ze slov trechsotčasovoj učebnyj, třísethodinový cvičný.
Jedná se o transportní verzi, která byla postavená na základě variant Mi-1, Mi-1T, Mi-1A nebo Mi-1M. Tato varianta byla schopna transportovat pilota a tři další pasažéry. Vrtulníky doznaly změn především v interiéru, který byl odhlučněn izolací. Tyto stroje létaly především ve službách Aeroflotu, jeden kus využíval také prezident Finska.
Základní licenční verze vybavená motorem LIT-3S, stroj odpovídá verzím Mi-1T nebo Mi-1A.
Verze vybavená jeřábem (dzwigowy, zvedací), stroj odpovídá verzím Mi-1T nebo Mi-1M.
Sanitní verze odpovídající variantě Mi-1S, zkratka odvozena ze slova sanitarny, sanitní.
Cvičná verze (szkolny, školní) se zdvojeným řízením, stroj odpovídá verzím Mi-1AU, Mi-1TU nebo Mi-1MU.
Mi-1 je lehký jednomotorový víceúčelový užitkový vrtulník s třílistým nosným rotorem a třílistým tlačným vyrovnávacím rotorem. Z konstrukčního hlediska je možno stroje Mi-1 rozdělit na přední část trupu s kokpitem, střední část s motorovou nástavbou a zadní ocasní a kýlový nosník se stabilizátorem. Vrtulníky disponují tříkolovým podvozkem. Uvnitř kabiny je možno přepravovat kromě pilota další dva nebo tři pasažéry v závislosti na konfiguraci vrtulníku. Stroje jsou vybaveny jedním sedmiválcovým hvězdicovým motorem Ivčenko AI-26V, motory licenčně vyráběných vrtulníků SM-2 nesou označení LIT-3. Motor, reduktor a převodovka se nacházejí za kokpitem ve střední části trupu.
V Sovětském svazu a Polské lidové republice bylo dohromady vyprodukováno přes 2600 vrtulníků Mi-1, a tak se jich řada objevila v různých zemích světa. Kromě zemí Varšavské smlouvy létaly například v řadě asijských zemí jako Čínská lidová republika, Korejská lidově demokratická republika, Afghánistán nebo Mongolsko, objevily se také na Kubě. Exportovány byly i do afrických států, například do Egypta nebo Alžírska. Vrtulníky Mi-1 se účastnily mimo jiné například bojů při invazi v zátoce Sviní, šestidenní války na Blízkém východě nebo občanské války mezi Severním a Jižním Jemenem.
V roce 1958 bylo rozhodnuto o nákupu vrtulníků Mi-1, které měly být zařazeny u československého letectva. První vrtulníky doletěly z Polska do Klecan u Prahy v roce 1959. 17. června 1959 byl se strojem Mi-1 ustanoven nový československý výškový rekord, když posádka vystoupala se strojem do výšky 5450 m. Kromě vojenského letectva sloužil jeden vrtulník Mi-1 v letech 1960 až 1963 u Leteckého oddílu Ministerstva vnitra (registrační značka OK-BYK), do Československa však dorazil ve standardním vojenském provedení. Tři vrtulníky létaly v průběhu 60. let také u podniku Agrolet, tedy podniku pro lesnickou a zemědělskou leteckou činnost. Jeden ze strojů přešel později do služeb státního podniku Slov-Air, kde létal do roku 1974. V průběhu 60. let sloužila řada vrtulníků Mi-1 také u Svazarmu a poté, co došlo v roce 1974 k reorganizaci výcviku, vrátilo se celkem 37 vrtulníků zpět k armádě. V 70. letech existovaly plány na zabudování turbohřídelového motoru namísto stávajících hvězdicových, tyto plány však nebyly realizovány. V průběhu 80. let byly stroje Mi-1 ze služeb armády postupně vyřazovány a poslední stroj dolétal v roce 1985. Do Československa bylo v průběhu let dodáno celkem 152 vrtulníků Mi-1.Vrtulník za letu je k vidění v detektivce "Na kolejích čeká vrah" z roku 1970.
Vrtulníky Mi-1 se v různých zemích světa podílely také na činnostech v civilním letectví a často sloužily v policejních letkách, ale nejvíce byly nasazovány pro potřeby armádních letů.
Pohonná jednotka: 1 × sedmiválcový hvězdicový motor Ivčenko AI-26GR o výkonu 422 kW
SVOBODA, Václav. Vrtulníky. 1. vyd. Praha: Naše vojsko, 1979. 324 s. S. 80–81. 
FOJTÍK, Jakub. Ruské vrtulníky. Redakce Arnošt Moucha. 1. vyd. Cheb: Svět křídel, 6. 2009. 375 s. ISBN 978-80-86808-65-9. Kapitola Mil Mi-1, SM-1, SM-2, s. 135–144. 
FOJTÍK, Jakub. Víceúčelový vrtulník Mi-2. 1. vyd. Cheb: Svět křídel, 2. 2008. 191 s. ISBN 978-80-86808-61-1. S. 8–10. (česky, anglicky) 
FOJTÍK, Jakub. Policejní vrtulníky. Praha: Naše vojsko, 2007. 173 s. ISBN 978-80-206-0870-3. Kapitola Mil Mi-1, s. 95–97. 
ZDOBINSKÝ, Michal. Atlas vojenské techniky: Vrtulníky. Praha: Magnet-Press, 1994. ISBN 80-85847-13-2. 
KUPKOVÁ, Milena. Encyklopedie letadel. Bratislava: Slovo, 1997. 432 s. ISBN 80-85711-29-X.

Mil Mi-2 (rusky Миль Ми-2, označován někdy také jako PZL Mil Mi-2, v kódovém označení NATO Hoplite, hoplít) je lehký dvoumotorový víceúčelový užitkový vrtulník s třílistým nosným rotorem a dvoulistým tlačným vyrovnávacím rotorem. Prototyp vrtulníku Mi-2 byl vyvíjen v Sovětském svazu od počátku 60. let 20. století. Jedná se o nástupce jiného sovětského vrtulníku – stroje Mil Mi-1. Oproti svému předchůdci jsou vrtulníky Mi-2 vybaveny dvěma turbohřídelovými motory, které mají podstatně vyšší výkon než původní pístové motory. Vrtulník tak může transportovat až osm pasažérů a pilota, zatímco předchozí typ byl schopen přepravovat pouze dva cestující a pilota. Prototyp Mi-2, označovaný jako V-2, vzlétl poprvé 22. září 1961, do sériové výroby se nový model dostal v roce 1966. Do roku 1998, kdy byla výroba ukončena, vzniklo celkem 5497 kusů, a vrtulníky Mi-2 tak patří k nejúspěšnějším typům. Jedná se o jediný ruský vrtulník, který byl vyráběn výhradně mimo Sovětský svaz, konkrétně v Polsku. Během let byly vrtulníky Mi-2 nasazeny u mnoha leteckých společností a podniků i v armádních a policejních letkách. Oblíbené byly především v zemích Varšavské smlouvy, ale létaly také v řadě dalších států. Z vrtulníku Mi-2 vzešel modernější stroj PZL Kania, jenž se neprosadil a bylo vyrobeno jen několik kusů.
Vrtulníky Mi-2 byly velmi populární také v Československu, kde jich velké množství létalo od roku 1972 ve službách Leteckého oddílu Ministerstva vnitra a pozdějších policejních letek, a od roku 1981 také v rámci Československé lidové armády. Letecký oddíl získal celkem 32 nových kusů Mi-2, armáda pak 44 kusů. Po roce 1990, kdy došlo ke změně společensko-politických poměrů, se v Československu, Česku a na Slovensku objevily další vrtulníky Mi-2, především u soukromých provozovatelů. Vrtulníky Mi-2 stály u zrodu letecké záchranné služby v Československu. Mezi lety 1987–1992, kdy byla síť letecké záchranné služby vybudována, se na většině stanic objevily právě stroje Mi-2. V 90. letech se u řady vrtulníků začalo projevovat jejich stáří a postupně byly ze služeb armády a policie vyřazovány. Rovněž u soukromých subjektů docházelo k modernizaci leteckého parku, a tak všechny „dvojky“, jak se vrtulníkům přezdívá, byly nahrazeny novějšími vrtulníky. Roku 2013 v Česku provozovalo šest kusů Centrum leteckého výcviku, divize státního podniku LOM Praha, které je využívalo především k výcviku armádních pilotů.
V roce 1754 představil ruský vědec Michail Vasiljevič Lomonosov Ruské akademii věd svůj návrh malého vrtulníku, který měl sloužit k meteorologickým účelům. Byla to vůbec první zmínka o vrtulníku v Rusku, stroj ale nikdy nevzlétl. První vrtulník vzlétl v Sovětském svazu v roce 1930 a poté byla vyrobena řada dalších létajících prototypů. V roce 1947 vypsalo velení sovětského letectva výběrové řízení na výrobu třímístného vrtulníku, který měl sloužit ke spojovacím a transportním účelům. Do soutěže se nakonec přihlásili tři letečtí konstruktéři – Ivan Pavlovič Bratuchin s vrtulníkem Bratuchin B-11, Alexandr Sergejevič Jakovlev se strojem Jakovlev Jak-100 a Michail Leonťjevič Mil s vrtulníkem Mil Mi-1. Už po prvních zkouškách bylo jisté, že soupeřit spolu budou pouze návrhy Jak-100 a Mi-1. Oba stroje si byly konstrukčně velmi podobné. Výroba Bratuchinova vrtulníku byla po havárii prototypu zavržena. Sovětská státní letecká komise usoudila, že pro výrobu jsou vhodné oba typy a nerozhodla, kdo se stal vítězem soutěže. Sovětská vláda nakonec rozhodla, že vítězem se stal M. L. Mil s vrtulníkem Mil Mi-1.Mil Mi-1 se stal prvním sériově vyráběným vrtulníkem v Sovětském svazu. Jednalo se o vrtulník s třílistým nosným rotorem a třílistým vyrovnávacím rotorem, který byl poháněn hvězdicovým motorem Ivčenko AI-26. Celkem bylo vyrobeno 1594 kusů Mi-1, a to buď v Moskevském vrtulníkovém závodě M. L. Mila v Sovětském svazu, nebo od roku 1955 v polském výrobním závodě WSK PZL Świdnik. Licenčně vyráběné stroje v Polsku nesly označení SM-1, pozdější modernizované verze nesly označení SM-2.
Od 60. let nabízely sovětské výrobní závody modernější pohonné jednotky, a to turbohřídelové motory Izotov GTD-350. Uvažovalo se, že by se zastaralé hvězdicové motory ve strojích Mil Mi-1 nahradily právě těmito novými motory, ale řešení se neukázalo jako příliš vhodné. M. L. Mil tak začal pracovat na zcela novém vrtulníku, který zpočátku nesl označení V-2. Dohledem nad pracemi na Mi-2 byl pověřen Milův zástupce V. A. Kuzněcov, vedoucím konstruktérem se stal A. Ch. Serman, později nahrazený A. A. Britvinem. Konstruktéři se při vývoji vrtulníku rozhodli pro konstrukci s jedním hlavním nosným a jedním vyrovnávacím rotorem. Oba rotory byly převzaty z vrtulníku Mil Mi-1. Nové turbohřídelové motory, chladiče oleje a reduktor byly umístěny do nástavby, která se nacházela nad kabinou posádky. Takové řešení přispělo k tomu, že kabina pro osádku nebyla rozdělená. Pro větší prostor v kabině se již při vývoji počítalo s tím, že palivová nádrž o objemu 600 l, umístěná v nákladovém prostoru, bude doplněna o dva tanky po 240 l na bocích vrtulníku.V lednu 1961 představila Milova kancelář maketu stroje V-2 letecké komisi, která ji schválila a rozhodla o výrobě dvou prototypů. Jeden z prototypů měl být vyroben v transportní verzi a druhý v zemědělské verzi. Prototyp vrtulníku V-2 vzlétl poprvé 22. září 1961. Po několikaměsíčních letových zkouškách se ukázalo, že použití mnoha dílů ze starších vrtulníků Mil Mi-1 bylo nesprávné. Postupně byly vyměněny jak oba rotory, tak také transmisní soustava a další vnější části vrtulníku. První prototyp byl ke státním leteckým zkouškám odevzdán v říjnu 1961. Druhý prototyp vzlétl v únoru 1962. Státní letecká komise povolila 20. září 1963 oficiálně sériovou výrobu nového vrtulníku Mi-2. Oba prototypy byly často předváděny před různými komisemi, ministerskými a zemědělskými organizacemi. V roce 1963 si při XXII. sjezdu Komunistické strany Sovětského svazu prohlédl druhý prototyp také Nikita Sergejevič Chruščov.
První prototyp Mi-2 byl v září 1962 představován v polském leteckém výrobním závodě WSK PZL Świdnik. Představitelé polského závodu hledali vhodného nástupce již zastaralého vrtulníku Mil Mi-1, který by jej ve výrobě nahradil. Sami sovětští představitelé uvažovali o tom, že přesunou výrobu nového vrtulníku Mi-2 do zahraničí. Hlavním důvodem byla velká vytíženost při výrobě vrtulníků Mil Mi-8, Mil Mi-6 a Mil Mi-24. Dlouhodobá zkušenost polského leteckého průmyslu se ukázala jako postačující a zástupci obou zemí podepsali v lednu 1964 smlouvu o licenční výrobě vrtulníků Mil Mi-2 v závodě WSK PZL Świdnik a turbohřídelových motorů Izotov GTD-350 a reduktorů VR-2 v závodě WSK Rzesow. Polsko od Sovětského svazu získalo výkresovou dokumentaci pro stavbu strojů Mi-2 a Sovětský svaz získal přednostní právo na odběr nových vrtulníků. Ačkoliv Poláci uvažovali o tom, že vrtulník pojmenují SM-3, na přání Sovětského svazu zůstal ponechán název Mi-2.V Polsku byl první vrtulník Mi-2 vyroben v roce 1965 a 26. srpna téhož roku poprvé vzlétl, ovšem se sovětskou posádkou. Polští piloti vzlétli poprvé se strojem Mi-2 až 4. listopadu 1965. První sériově vyrobený kus byl dokončen v srpnu 1966. Vrtulníky z první série sloužily především ke zkušebním a testovacím letům. Po prvních testovacích letech došlo na dalších vrtulnících k úpravám některých konstrukčních částí. Došlo například k výměně ocasní ostruhy, bočních posuvných dveří nebo radiovýškoměru. Ministerstvo dopravy Polské lidové republiky certifikovalo vrtulníky Mi-2 pro provoz v roce 1969. Vrtulníky Mi-2 se staly jedinými sovětskými vrtulníky, které byly vyráběny mimo Sovětský svaz, na území jiného státu. Do roku 1998, kdy byla výroba ukončena, bylo vyrobeno celkem 5497 kusů.
Mi-2T je označení pro transportní verzi vrtulníku Mi-2. Označení T pochází z polského transportowy (transportní), ale nebylo příliš často užíváno. Tato varianta byla označována mnohdy pouze jako Mi-2. Verze Mi-2T mohla dopravovat až osm pasažérů nebo 700 kg nákladu. První prototyp vzlétl v srpnu 1966. Celkem bylo vyrobeno téměř 3500 kusů a verze Mi-2T se stala nejrozšířenější variantou Mi-2. Poslední stroj byl vyroben v roce 1998.
 Mi-2P je označení speciální salónní verze. Označení P je odvozeno z polského pasażerski.  VRusku byla tato verze někdy označována také jako Mi-2S Salon. Tato verze vznikla v roce 1967 a sloužila především k přepravě osob státních institucí a průmyslových podniků. Později byly vrtulníky Mi-2P užívány také v policejních letkách pro přepravu vládních delegací a také v některých armádách. Nákladová kabina byla opatřena protihlukovými panely, které byly potaženy koženkou. Mezi další výbavu patřil například koberec nebo malý sklopný stolek. Celkem bylo vyrobeno okolo 400 kusů.
Předchůdce strojů Mi-2, vrtulníky Mi-1, byly poháněny hvězdicovými motory a jejich řízení se od nových vrtulníků Mi-2 výrazně lišilo. V roce 1968 se začalo v polském výrobním závodě WSK PZL Świdnik pracovat na vývoji cvičné (tzv. školní) varianty Mi-2, která měla mít dvojí řízení. Tato varianta získala označení Mi-2Sz (polsky szkolny, školní) a sloužila k výcviku nových pilotů. Podle některých zdrojů byla stejná varianta označována také jako Mi-2U (rusky učebnyj, cvičný) nebo UMi-2. První stroj Mi-2Sz vzlétl 25. března 1968. Ačkoliv přesné údaje o počtu vyrobených kusů nejsou známy, odhaduje se, že strojů ve školní verzi bylo vyrobeno okolo 400 kusů. Poslední stroj byl vyroben v roce 1996.
Již při vývoji vrtulníků Mi-2 se předpokládalo, že se budou využívat také v zemědělství. Proto také již druhý prototyp V-2 byl upraven jako zemědělská verze. Mi-2R je označení zemědělské verze v Polsku (z polského rolniczny, zemědělský), v Sovětském svazu se používalo pro stejný typ vrtulníků označení Mi-2SCh (selskochozjajstvěnyj). První let zemědělské verze Mi-2 proběhl 20. června 1968. Existovaly dvě základní varianty zemědělské Mi-2 – práškovací a postřikovací. Vrtulníky Mi-2R jsou vybaveny nádrží o objemu 0,7 m³ pro chemický postřik nebo pro práškování. Množství postřiku na hektar se pohybuje v rozmezí 40–130 l v závislosti na rychlosti letu. Stroje určené pro práškování jsou vybaveny nádrží s rourou, která umožňuje provádět práškování. Nádrže pro postřik jsou schopny obsáhnout 2 × 500 l kapalného postřiku, nádrže pro práškování pak 2 × 600 kg hnojiv nebo prášku. Vrtulníky Mi-2R byly vyráběny od roku 1969. Podle odhadů bylo vyrobeno okolo 600 kusů, které byly určeny zpočátku především pro Sovětský svaz. V samotném Polsku sloužilo okolo 150 zemědělských verzí Mi-2.
Prototyp sanitní verze Mi-2S vzlétl poprvé v roce 1972. Jednalo se o speciálně upravenou verzi transportní Mi-2, která měla přebudovanou vnitřní zástavbu pro potřeby letecké záchranné služby. Ve vrtulníku mohli být transportování dva ležící a dva sedící pacienti, včetně lékaře. Vrtulník obsahuje standardní zdravotnické vybavení srovnatelné s výbavou sanitních vozidel. Jako první získalo dva vrtulníky Mi-2 v sanitní úpravě Polsko (Lotnicze Pogotowie Ratunkowe). Mezi další uživatele patřili Sovětský svaz, Německá demokratická republika, Maďarsko, Bulharsko a Rumunsko. V Československu sloužily také vrtulníky Mi-2 ve zdravotnické konfiguraci, nejednalo se ale o variantu Mi-2S. Pro leteckou záchrannou službu byly v Československu používány transportní vrtulníky Mi-2T s přebudovanou vnitřní zástavbou. Protože varianta Mi-2S disponuje pouze úpravami interiéru, bývá někdy označována také jako Mi-2T. Vrtulníky Mi-2S byly vyráběny až do konce 80. let 20. století.
Mi-2F nebo Mi-2FM (z polského fotogrametryczny, fotogrammetrický) je označení pro speciálně upravenou variantu transportní verze Mi-2T, která slouží ke kolmému fotografování terénu. První prototyp vlétl již v roce 1971. Nákladová kabina byla vybavena fotoaparátem určeným k fotografování terénu. Snímky z fotoaparátu byly používány k sestavování map. První verze Mi-2F byly vybaveny fotoaparátem východoněmecké výroby, později se používaly i jiné přístroje. Celkově bylo vyrobeno okolo 30 kusů varianty Mi-2F.
Neoficiální označení Mi-2Kr (polsky kran, jeřáb) získala varianta Mi-2, která byla určena k montážním pracím. Stroje Mi-2Kr vznikly úpravou Mi-2T a byly vybaveny jeřábem pro transport těžkých břemen. Na strojích byly provedeny také další úpravy, aby obsluha mohla transportovaný náklad snadno kontrolovat. První prototyp Mi-2Kr vzlétl 16. září 1973. Nejednalo se o příliš rozšířenou variantu, bylo vyrobeno pouze několik kusů. Většinu montážních prací prováděly standardní transportní vrtulníky Mi-2T.
Mi-2 Patrolnyj (z ruského patrolnyj, hlídkový) je označení pro speciálně upravené verze Mi-2T nebo Mi-2P, které sloužily k mnoha různým úkolům. V Polsku sloužila tato varianta Mi-2 ke kontrole vedení vysokého napětí a některé hlídkové Mi-2 nesly termovizní kameru. Vrtulníky Mi-2 Patrolnyj byly užívány především policejními letkami Polska, Maďarska, Sovětského svazu a Německé demokratické republiky. V policejních službách byly často vybaveny jeřábem, termovizní kamerou nebo vnějšími reproduktory. V letectvu ruské pohraniční policie mohly tyto stroje nést také neřízené rakety UB-16-57. Varianta Mi-2 Patrolnyj se vyráběla do roku 1990 a celkem bylo vyrobeno přibližně 40 kusů. Většina zemí tuto variantu ale neužívala, pro policejní úkoly sloužily upravené verze transportní Mi-2T nebo salónní Mi-2P.
Varianta Mi-2B byla dodávaná do pouštních oblastí. Jednalo se o zvláštní civilní variantu, která vycházela z transportní verze Mi-2T, ale na vstupech vzduchu k motorům byla opatřena protiprachovými filtry. U strojů Mi-2B byla rovněž upravena elektrická soustava a listy rotoru nedisponovaly protinámrazovou soustavou. Novější verze byly vybaveny modernějšími listy rotoru, které byly převzaty ze strojů PZL Kania. Celkově bylo vyprodukováno kolem 20 kusů.
Mi-2US je označení pro bitevní verzi Mi-2, která byla vybavena jednohlavňovým kanónem NS-23KM ráže 23 mm. Ten byl na stroji umístěn na přídi vlevo, kanón samotný vážil 37 kg a další součásti k jeho provozu přibližně 20 kg. Stroje Mi-2US mohly nést na bocích trupu také kulomety PKT ráže 7,62 mm, kulomety RPK ráže 12,7 mm nebo kulomety PK ráže 7,62 mm. Většina Mi-2US disponovala fotokulometem S-13. Bitevní varianta Mi-2US byla stavěna od roku 1970. Označení US pochází z polského uzbrojeniem strzeleckim, tedy se střeleckou výzbrojí. V letectvu polské armády sloužilo 30 kusů Mi-2US a několik dalších kusů bylo exportováno do Německé demokratické republiky a Libye. Libyjské stroje byly později odprodány do Nikaragui, kde se zapojily do bojů během Sandinistické revoluce. Bitevní verze Mi-2 se neukázaly v boji jako příliš vhodné, proto byly všechny polské a východoněmecké stroje Mi-2US přestavěny na varianty Mi-2URN, Mi-2URP, Mi-2T, Mi-2P nebo Mi-2RL.
Bitevní verze Mi-2URN, vycházející z varianty Mi-2US, vzlétla poprvé v listopadu 1972. Jednalo se o bitevní verzi Mi-2 vyzbrojenou neřízenými raketami. Odtud také pochází označení URN (polsky uzbrojony w rakiety niekierowane, vyzbrojený neřízenými raketami). Stejně jako Mi-2US nesly stroje Mi-2URN kanón NS-23KM a fotokulomet S-13. Na bocích se nenacházely další kulomety, ale bloky MARS-2 pro neřízené rakety S-5 ráže 57 mm. Kromě těchto raket mohly být vrtulníky Mi-2URN vybaveny leteckými pumami FAB-100 o hmotnosti 100 kg nebo dalšími leteckými bombami o stejné hmotnosti. Celkem bylo vyrobeno osm nových kusů Mi-2URN, na tuto verzi bylo ale přestavěno dalších 18 kusů původních Mi-2US. Vrtulníky Mi-2URN měly ve výzbroji Polsko, Německá demokratická republika, Bulharsko a Libye.Mi-2URP
Mi-2URP je označení pro bitevní verze Mi-2, které byly vybaveny protitankovými řízenými střelami 9M11 Maljutka. Označení URP je odvozeno z polského uzbrojony w rakiety przeciwpancerne, vyzbrojený protitankovými střelami. Vrtulníky Mi-2URP vycházely z variant Mi-2US a Mi-2URN a rovněž byly vybaveny kánonem NS-23KM. Celkem mohly být na bocích vrtulníků Mi-2 umístěny čtyři protitankové řízené střely 9M11 Maljutka. Další čtyři pak mohly být umístěny v nákladové kabině, ovšem pokud je bylo potřeba použít, musel vrtulník přistát a střely musely být operátorem do nosníků umístěny ručně. Operátor protitankových střel seděl vpravo od pilota a k zaměřování používal zaměřovač LL-77. Vrtulník Mi-2URP vzlétl poprvé 20. května 1972. K prvním ostrým střelbám byly stroje Mi-2URP použity poprvé 26. ledna 1973. Do roku 1985 bylo vyrobeno celkem 44 kusů Mi-2URP, některé vrtulníky byly později přebudovány na variantu Mi-2URP-G. Několik těchto strojů získalo i Československo, ale zbraně z nich byly odstraněny. Ostatní vyrobené vrtulníky létaly v Polsku.Mi-2URS
Od února 1982 byla v Polsku vyvíjena varianta Mi-2 vybavená samonaváděcími protiletadlovými raketami. Taková varianta získala označení Mi-2URS (polsky uzbrojony w rakiety samokierowane, vyzbrojený samonaváděcími raketami). Bitevní varianta Mi-2URS byla vybavena přenosným protiletadlovým raketovým kompletem krátkého dosahu 9K32M Strela-2. Rakety byly umístěny na bocích strojů. Kromě toho byly vrtulníky vybaveny také kanónem NS-32KM a dvěma kulomety PK. Dohromady vzniklo méně než 12 kusů Mi-2URS. Protože se vrtulníky Mi-2 vybavené protiletadlovými raketami ukázaly jako nevhodné, většina strojů byla později přebudována na varianty Mi-2URP nebo Mi-2URP-G. Polsko bylo jediným uživatelem vrtulníků Mi-2URS.Mi-2URP-G
Mi-2URP-G je označení nejlépe vyzbrojené verze Mi-2. Ta vznikla v roce 1984 tak, že konstruktéři odstranili z varianty Mi-2URS pouzdra se čtyřmi samonaváděcími protiletadlovými raketami 9M32 Strela-2 a navěsili je na variantu Mi-2URP. Vrtulník byl tak vybaven kanónem NS-32KM, čtyřmi protitankovými řízenými střelami 9M14 Maljutka, čtyřmi raketami protiletadlového raketového kompletu 9M32 Strela-2 a dvěma kulomety PK. Protože byla výbava těchto strojů těžká a vrtulníkům Mi-URP-G zůstaly původní motory Izotov GTD-350, měly tyto stroje zhoršené letové vlastnosti. Pro polskou armádu byly vyrobeny tři zcela nové kusy Mi-2URP-G, ostatní vznikly přestavbou variant Mi-2US, Mi-2URS nebo Mi-2URP. Dalších 22 nových vrtulníků Mi-2URP-G bylo dodáno do Myanmaru. V letech 1989 a 1990 byly vrtulníky Mi-2URP-G používané v Polsku zbaveny závěsníků pro výzbroj. Došlo tak k omylu, kdy byl omezen počet bitevních vrtulníků podle Smlouvy o konvenčních ozbrojených silách v Evropě. Smlouva však upravovala počty ozbrojených vrtulníků Mil Mi-8 a Mil Mi-17, proto získaly stroje Mi-2URP-G svou výbavu později zpět. V průběhu 90. let byla většina těchto strojů vybavena modernějšími radiostanicemi, výškoměry a dalšími součástmi.
Od roku 1967 byly vyráběny speciální vojenské varianty Mi-2D, které sloužily jako velící pracoviště. Označení Mi-2D pochází z polského dowódczy, velící. Tento typ vrtulníků bývá také někdy označován jako Mi-2PPD, z polského punkt powietrzny dowódczy, tedy létající stanoviště velení. Podle některých zdrojů bývají vrtulníky označovány také jako Mi-2PDD-3 nebo Mi-2PED. Velící stroje zahrnovaly výbavu několika radiostanic, které se v průběhu let měnily. První prototyp Mi-2D byl přebudován z transportní verze Mi-2T. Celkem vzniklo 26 kusů Mi-2D, některé byly později přebudovány na varianty Mi-2T, Mi-2SR nebo Mi-2Ch. Všechny stroje Mi-2D byly součástí polské armády.
Mi-2RO nebo Mi-2R je označení pro speciální vojenskou variantu Mi-2, která sloužila k průzkumu terénu a bojiště. Označení Mi-2R pochází z polského rozpoznawcy, pozorovací. Protože docházelo k záměně tohoto typu vrtulníku se zemědělskou variantou Mi-2R, vžilo se později označení Mi-2RO (polsky rozpoznania ogolnego, pro okolní pozorovaní). Vrtulníky Mi-2RO byly vybaveny fotoaparáty pro kolmé snímkování terénu. Později vyráběné stroje byly obohaceny o další fotoaparát pro šikmé boční snímkování. Pozorovací vrtulníky byly vybaveny také dvěma kulomety PK a některé disponovaly i kanóny NS-32KM. Několik vrtulníků mělo zdvojené řízení, podobně jako školní verze Mi-2Sz, proto byly neoficiálně označovány jako UMi-2R nebo UMi-2RO. První pozorovací stroj Mi-2RO vznikl přestavbou transportní Mi-2T. Do roku 1984 bylo vyrobeno celkem 34 kusů, čtyři vrtulníky létaly v armádě Německé demokratické republiky, ostatní stroje sloužily v polské armádě.Mi-2RS
Varianta Mi-2RS, vyráběná od roku 1975, sloužila k zjišťování chemického zamoření bojiště. Základní verze, označovaná jako „Aligator“, byla vybavena dozimetrem, detektorem chemického zamoření a sadou pro odběr půdních a vodních vzorků. Některé pozdější verze, označované jako „Pyton“, byly dovybaveny indikátorem ozáření. Verze „Ikar“ byla navíc rozšířena o aparaturu pro detekci fosfoorganických částic v atmosféře, systém pro určování radiačního a chemického zamoření a modernější sadu pro odběr půdních a vodních vzorků. Vrtulníky Mi-2RS byly rovněž opatřeny jiným ventilačním a přetlakovým systémem oproti standardním Mi-2, aby mohly létat v chemicky zamořeném prostředí. Celkem bylo vyrobeno méně než 20 kusů. Většina strojů Mi-2RS byla později přestavěna na jiné varianty Mi-2. Hlavním uživatelem se stal Sovětský svaz, kde létaly tyto stroje pod označením Mi-2Ch (rusky chemičeskij, chemický) nebo Mi-2RChR (radiačno chemičeskij razvědčik, verze pro radiačně chemický průzkum). V Československu létaly dva kusy pod označením Mi-2RCh, které ale vznikly přestavbou standardních vojenských Mi-2. Všechny vyrobené kusy sloužily pravděpodobně pouze k provádění testů.
Mi-2Ch „Hekla“ (ze slova chóvać, zakrývat nebo z polského chemiczny, chemický; označení „Hekla“ je odvozeno od názvu stejnojmenné sopky na Islandu) je označení pro variantu Mi-2, která sloužila k vytváření dýmové clony. Speciální zadýmovací varianta byla používána k maskování vojska při útočných operacích, brodění nebo vyloďování. Stroje Mi-2Ch jsou opatřeny zadýmovacím systémem se dvěma rourami po bocích trupu. Při své činnosti létají nízko nad zemí a vytváří hustou dýmovou clonu. Zadýmovací zařízení bylo původně určeno k rozprašování horkého aerosolu s pesticidy v zemědělství. Většina těchto strojů nesla také přístroje pro detekci radiačního a chemického zamoření. Mi-2Ch vzlétl poprvé 16. ledna 1981 a celkově bylo vyrobeno jen několik nových kusů, další pak vznikly z variant Mi-2RS nebo Mi-2RM.Mi-2 Platan
Vrtulníky Mi-2 Platan byly speciální vojenské stroje, které nesly protitankové minovací zařízení Platan. Stroje byly vybaveny 20 tubami, každá tuba mohla obsahovat až šest protitankových min MN-111 nebo devět min MN-121. První Mi-2 Platan vznikl přestavbou transportní verze Mi-2T. Celkem bylo vyrobeno méně než 20 kusů a všechny stroje létaly v polské armádě.Mi-2RM
Námořní záchranná verze Mi-2RM „Anakonda“ (polsky ratowniczy morski, záchranný námořní) byla vyvinuta v 60. letech 20. století. Jednalo se o speciální vojenskou variantu, která měla uplatnění především při záchraně osob na moři. Stroje Mi-2RM byly opatřeny vnitřní palivovou nádrží o objemu 238 l, na bocích trupu byly usazeny nosníky pro tři denní a tři noční letecké pumy. Místo pum mohly být instalovány také dvě osvětlovací pumy SAB-100. Některé novější stroje byly opatřeny i vnější palivovou nádrží na pravém boku trupu. Kromě toho byly vrtulníky Mi-2RM opatřeny výkonným finským nebo francouzským jeřábem o nosnosti až 270 kg. Pod trupem byl umístěn speciální závěs pro tažení člunů po vodní hladině. Uvnitř nákladové kabiny byl k dispozici reflektor k osvětlování cílů. Mezi další výbavu patřil nafukovací člun pro šest nebo deset osob a také základní zdravotnické vybavení a nosítka pro ošetření raněných. Dohromady bylo vyrobeno 16 kusů Mi-2RM, tři kusy létaly v armádě Německé demokratické republiky, ostatní sloužily v polské armádě.
Mi-2RL (ratowniczny ladowy, záchranný pozemní) je pozemní záchranná varianta odvozená od varianty Mi-2RM. Vybavení vrtulníku se příliš nelišilo od verze Mi-2RM. Palubní jeřáb byl nahrazen jeřábem LPG-2 s nosností 125 kg, později jeřábem LPG-4 o nosnosti 120 kg. Vrtulníky byly vybaveny také provazovým žebříkem o délce 16 m. První stroj Mi-2RL vzlétl v listopadu 1975. Celkem bylo vyrobeno 10 nových kusů, několik dalších vzniklo přestavbou transportní verze Mi-2T. Všechny stroje sloužily pouze v polské armádě.Mi-2SR
Mi-2SR (polsky sanitarno ratowniczny, sanitních záchranný, také sanitarno reanimacnyj) je sanitní záchranná varianta vycházející ze standardní sanitní verze Mi-2S. Výbava strojů Mi-2SR je shodná s vrtulníky Mi-2S, ale je navíc opatřena o palubní jeřáb LPG-4. Varianta Mi-2SR vznikla podle žádosti Ministerstva národní obrany Polské lidové republiky. Vrtulníky byly využívány jak pro leteckou záchrannou službu (LZS), tak pro lety v rámci služby pátrání a záchrany (SAR). Vrtulníky Mi-SR byly dodávány do Polska a Německé demokratické republiky. Podle některých zdrojů jsou stroje Mi-SR označovány jako Mi-2S.
V-2 je označení původních dvou prototypů Mi-2. Maketa prototypu byla představena již v lednu 1961, první prototyp vzlétl 22. září téhož roku. Jednalo se o transportní verzi. Druhý prototyp, upravený jako zemědělská verze, vzlétl v únoru 1962. Oba prototypy byly postaveny v Sovětském svazu.V-2V
V-2V (rusky vooružennyj, ozbrojený) je označení prvního bitevního prototypu. Ten byl postaven v roce 1965 v Sovětském svazu, a to ještě předtím, než se vyráběly bitevní verze Mi-2US, Mi-2URN, Mi-2URP, Mi-2URS a Mi-2URP-G. Poprvé vzlétl v listopadu 1966. Stroj byl vyzbrojen šesti protitankovými řízenými střelami 9M17 Falanga-M nebo čtyřmi neřízenými raketami UB-16-57. Na vrtulníku byly provedeny rovněž další změny v provedení, aby vyhovoval vojenským zkouškám. Těch se v Sovětském svazu také zúčastnil, ale vzhledem k úspěchu vrtulníků Mil Mi-8 a Mil Mi-24 nebyl sériově vyráběn.V-2M
Prototyp V-2M (morskoj, námořní) vznikl v roce 1965. Jednalo se o variantu Mi-2, která byla vybavena plováky. Vrtulník neměl být určen pro vojenské účely, ale pro rybářskou flotilu Sovětského svazu. Vznikl pouze jeden kus.Mi-2KR
Sovětský prototyp určený k řízení dělostřelecké palby a ke vzdušnému průzkumu získal označení Mi-2KR (korektěrovčik razvědčik, kontrolor průzkumník). Stroj byl vybaven pozorovací kamerou v nákladových dveřích kabiny a palubním počítačem.Mi-2M
Mi-2M (moděrnizirovanyj, modernizovaný) je označení projektu modernizované varianty Mi-2, která měla být vybavena výkonnějšími motory Izotov GTD-350 a aerodynamicky měla mít pozměněný trup. Projekt nebyl realizován.Mi-3
Mezi další sovětské projekty patřila práce na stroji Mi-3. Jednalo se o stroj vycházející konstrukčně jak z vrtulníku Mi-2, tak z většího vrtulníku Mi-8. Zvětšený trup, vycházející z Mi-2, mohl pojmout až deset pasažérů. Ze stroje Mi-8 byl přebrán čtyřlistý hlavní rotor (namísto třílistého u Mi-2) a nahrazen byl také dvoulistý nosný vyrovnávací rotor za třílistý, přebraný ze stroje Mi-8. Vrtulníky Mi-3 měly být pravděpodobně vybaveny také modernějšími motory Izotov TV2-117, ačkoliv podle ruských pramenů měl nést motory Izotov GTD-350 nebo Izotov GTD-550. Varianta Mi-3 vznikla pouze jako maketa a projekt nebyl nikdy realizován.V-20
Projekt stroje V-20 nebyl také realizován. U těchto strojů mělo dojít ke změně motorů, měly být použity buď ruské motory Izotov GTD-550, nebo Izotov GTD-3, ale uvažovalo se také o západních motorech Turboméca Astazou XIV nebo Continental T65.Mi-22
Mi-22 (nebo také V-22) je označení sovětského projektu, jehož maketa vznikla v roce 1965. Stejně jako ostatní předcházející projekty nebyl ani stroj Mi-22 realizován. Konstrukce vrtulníku byla inspirována americkým víceúčelovým vrtulníkem Bell UH-1 Huey. Vrtulníky Mi-22 neměly mít kola, ale ližiny. Měly být poháněny motory Izotov GTD-10A a rovněž měl být pozměněn hlavní rotor za čtyřlistý. Před stavbou Mi-22 nakonec dostaly přednost práce na bitevním vrtulníku Mi-24.Mi-2M1
Mi-2M1 je označení pro první fázi projektu modernizovaného vrtulníku Mi-2. Jednalo se o modernizaci, která byla prováděna v polském závodě WSK PZL Świdnik. Ta zahrnovala především výměnu stávajícího motoru za výkonnější motor Izotov GTD-350P. Výkon motoru byl navýšen o 36 kW na celkových 331 kW. Vrtulník měl zmenšenou palivovou nádrž, čímž se zvětšila nákladová kabina. Vrtulník Mi-2M1 byl do provozu uveden poprvé v roce 1974, při letových zkouškách se ale výrazně zvýšila teplota výfukových plynů.
Vrtulníky Mi-2 modernizované během druhé fáze získaly označení Mi-2M2. Varianta Mi-2M2 rovněž disponovala výkonnějšími motory Izotov GTD-350P, ale vrtulník doznal i dalších změn. Konstruktéři prodloužili trup vrtulníku a nákladový prostor se zvětšil o 0,9 m³. Tato změna navrátila vrtulníku zpět větší palivovou nádrž o objemu 835 l, zároveň musel být změněn i podvozek a vrtulník získal nové tlumiče. První prototyp Mi-2M2 vzlétnul 1. července 1974, ale sériově nikdy vyráběn nebyl. Hlavním nedostatkem strojů byla jejich vysoká hmotnost, se kterou měly problémy i výkonnější motory. Celkově bylo vyrobeno šest kusů, čtyři z nich testovala polská armáda.Mi-2 Polar
V roce 1978 vznikla na základě požadavku polských výzkumníků Mi-2 Polar. Jednalo se o variantu, která byla určena pro průzkumné a zásobovací lety na Antarktidě. Vrtulníky Mi-2 Polar získaly jiné akumulátory, aby mohly operovat v extrémně nízkých teplotách. Změn doznala i vytápěcí a protinámrazová soustava. Celkem vznikly čtyři kusy Mi-2 Polar, ale pouze dva létaly na Antarktidě. Další dva kusy se osvědčily při letech v severských oblastech Sovětského svazu. Stroje Mi-2 Polar prokázaly v extrémních podmínkách vysokou spolehlivost a staly se chloubou výrobního závodu.Mi-2 pro elektromagnetické záření
V polském výrobním závodě WSK PZL Świdnik bylo upraveno několik transportních Mi-2T pro měření elektromagnetického záření na zemském povrchu. Stroje určené pro monitorování elektromagnetického záření nesly uvnitř trupu nebo na bocích trupů místo přídavných nádrží přístroje a výbavu pro měření záření.
Modernizované vrtulníky Mi-2 Plus vznikly v Polsku v rámci modernizačního programu. V Polsku sloužily pro leteckou záchrannou službu vrtulníky Mi-2, které již neodpovídaly evropským standardům. Rovněž polské policejní letectvo stále používá vrtulníky Mi-2. Ty již nemohly od svého zařazení do služby odpovídat současným technickým a dalším požadavkům evropských leteckých úřadů, a proto vznikl modernizační program, jehož úkolem bylo zvýšit bezpečnost vrtulníků Mi-2. Při modernizaci se vycházelo především z konstrukce modernějšího vrtulníku PZL Kania. Mezi hlavní změnu patří náhrada původních motorů za výkonnější variantu Izotov GTD-350W2. Ze stroje PZL Kania byly převzaty listy z kompozitních materiálů jak hlavního nosného, tak také vyrovnávacího rotoru, a došlo k náhradě původních listů. Modernizována byla rovněž palivová nádrž a vrtulníky Mi-2 Plus získaly nové navigační a komunikační vybavení. Novou avioniku zajistily společnosti Honeywell a Garmin. Záchranné vrtulníky byly vybaveny také novými protihlukovými panely uvnitř trupu. K modernizaci standardních vrtulníků Mi-2 na verzi Mi-2 Plus docházelo pouze v Polsku, zatímco v ostatních zemích se příliš neujala.Mi-2A
Modernizované vrtulníky Mi-2A vznikají v Moskevském vrtulníkovém závodě M. L. Mila v Rusku. Jedná se o jediný ucelený zahraniční modernizační program, kterým vrtulníky Mi-2A procházejí. Hlavní změna vrtulníků, stejně jako u polské modernizované varianty Mi-2 Plus, spočívá ve výměně motorů za modernější typy. Instalovány mohou být buď motory AI-450, nebo na přání zákazníka také francouzské motory Turbomeca Arrius 2M1. Protože konstrukce nových motorů se odlišuje, mají vrtulníky Mi-2A pozměněnou motorovou nástavbu. Nové motory zajišťují delší životnost strojů a nižší provozní náklady. Vrtulníkům Mi-2A se zvýšil dolet až na 500 km, proto již nemusí nést přídavné palivové nádrže. Možné je také použití motorů Izotov GTD-350W nebo GTD-350W2. Mezi další realizované změny patří výměna reduktorů, výměna stávajících listů rotorů za novější z kompozitních materiálů a úprava elektrických, olejových a protipožárních systémů. Změnou prošlo i další vybavení. Ačkoliv je plánováno, že se stroje Mi-2A budou dodávat především v transportní verzi, je v plánu vyrábět i salónní, sanitní, záchranné, pátrací, zemědělské a další varianty. Výrobce plánuje vyrábět i vojenskou variantu, která by měla nést bloky neřízených raket. Do roku 2008 nedošlo k modernizaci Mi-2 na modernizaci Mi-2A u žádného zákazníka.
Snahou polského výrobního závodu WSK PZL Świdnik bylo prosadit se s vrtulníky Mi-2 na západních trzích. Protože vrtulníkům Mi-2 konkurovala řada jiných srovnatelných strojů, například vrtulníky MBB Bo 105, Bell 206 nebo Agusta A109, rozhodl se polský závod postavit nový modernější stroj, který vycházel právě z Mi-2. V roce 1979 vzlétl poprvé prototyp nového stroje PZL Kania. Ten měl nové západní motory Allison 250-320B, které byly sice výkonově srovnatelné s původními motory Izotov GTD-350, ale byly lehčí a výkonnější při vysokých teplotách okolního vzduchu. Stroje PZL Kania měly změněný nos, na kterém byly nově umístěné dva přistávací reflektory. Kromě prvního prototypu byly vrtulníky PZL Kania vybaveny rotory z kompozitních materiálů. Rovněž avionika byla změněna, stroje PZL Kania byly opatřeny moderní západní avionikou. Vrtulníky doznaly i dalších konstrukčních změn oproti strojům Mi-2, změnila se motorová nástavba, vnitřní uspořádání sedadel a byly provedeny další úpravy. Vrtulníky mohly transportovat až osm pasažérů. První prototyp PZL Kania byl určen k pozemním testům, vzlétl až druhý prototyp, a to 3. června 1979. V Polsku byly stroje PZL Kania certifikovány 1. října 1981, ve Spojených státech amerických až v roce 1986. Ačkoliv se počítalo s tím, že vrtulníky PZL Kania se budou vyrábět v transportní, salónní, sanitní i zemědělské verzi, na západních trzích tyto vrtulníky neuspěly. Do roku 2006 bylo vyrobeno pouze 14 kusů.
Mezi další projekt, vycházejí z vrtulníku Mi-2, patřil PZL Taurus. Jednalo se o maketu nového stroje, který byl postaven na základě vrtulníku PZL Kania, respektive Mi-2. Vrtulník byl opatřen motory Allison 250-C20B, které byly umístěny pod rozměrným společným krytem s mohutným nasávacím otvorem. Do sériové výroby se PZL Taurus nikdy nedostal.
Trup vrtulníků Mi-2 lze podle konstrukce rozdělit na dva celky, a to na samotný trup a ocasní nosník. Trup sestává ze tří částí – přídě s pilotní kabinou, nákladové kabiny a motorové nástavby. Ocasní nosník je složen ze dvou částí, a to samotného ocasního nosníku a kýlového nosníku.Přední část trupu zahrnuje příď s pilotní kabinou. V přídi strojů Mi-2 se nacházejí dva akumulátory a jsou zde uloženy některé části elektrické soustavy. Pilotní kabina navazuje na příď a na ni dále nákladová kabina. V pilotní kabině se nachází řízení. Pilot sedí vlevo, v pravé části je místo pro navigátora letu nebo pasažéra. Pilotní kabina je bohatě prosklená, a to čelním děleným sklem a skly v bočních dveřích. Pravé boční dveře jsou posuvné, levé boční dveře se otevírají proti směru letu. V případě havárie vrtulníku jsou dveře vybaveny systémem nouzového odhozu dveří. Pod přídí je instalován malý přistávací reflektor, za ním je umístěná příďová podvozková noha.
Střední část trupu navazuje na pilotní kabinu a skládá se z nákladové kabiny a motorové nástavby. Pilotní kabina, určená pro transport až sedmi pasažérů, má rozměry 2,27 m (délka) × 1,2 m (šířka) × 1,4 m (výška). Do kabiny se vstupuje jednokřídlými dveřmi, které jsou umístěny na levé straně trupu. Na levé straně nákladové kabiny jsou umístěná dvě okna, třetí je v nástupních dveřích, na pravé straně se nacházejí tři okna. Vlevo se nacházejí dvě červená poziční světla. Spodní část kabiny zahrnuje deset aerodynamických plůtků pro usměrnění proudícího vzduchu, anténu radiokompasu a otvor ventilační soustavy. Na boční strany trupů je možno umístit dvě přídavné palivové nádrže o objemu 238 l. Pod kabinou je umístěna palivová nádrž. Uvnitř kabiny je možno přepravovat až sedm pasažérů nebo 700 kg nákladu. Cestující sedí uvnitř na dvou lavicích zády k sobě, každá lavice je určená pro tři osoby. Jedna lavice je tak osazena po směru letu, druhá proti směru letu. Sedmé sedadlo je připevněno v pravé zadní části trupu. Motorová nástavba nese dva turbohřídelové motory Izotov GTD-350, reduktor VR-2, hydraulické bloky, startér, generátor střídavého proudu a další systémy. Motorová nástavba je opatřena snímatelnými krycími panely.Ocasní nosník o nepravidelném kruhovém průřezu navazuje na nákladovou kabinu a postupně se zužuje. Prochází jím transmisní hřídel vyrovnávacího rotoru a lana ocasního stabilizátoru. V ocasním nosníku je umístěna i další výbava, například radiovýškoměr, poziční světlo nebo protisrážkový zábleskový maják. Ocasní stabilizátor o lichoběžníkovém půdorysu slouží k vyšší řiditelnosti vrtulníku. Ovládá jej pilot. Ocasní nosník přechází na konci v kýlový nosník, vychýlený o 30° nahoru. Nosník mění osu otáčení transmisní hřídele nahoru. Prochází tudy rovněž mezilehlý koncový reduktor, který mění osu otáčení o 90° doprava. Na kýlovém nosníku je umístěno bílé poziční světlo a protisrážkový zábleskový maják.
Podvozek vrtulníků Mi-2 obsahuje přední nohu se dvěma koly a dvě zadní nohy po jednom kole. Přední kolo není možné brzdit, je ale pohyblivé, takže umožňuje pojezd vrtulníku po vzletové ploše. Přední kolo má nízkotlaké pneumatiky s rozměry 300 × 125 mm. Zadní kola jsou větší – rozměry činí 600 × 180 mm, a je možno osadit je hladkými pneumatikami nebo pneumatikami s dezénem. Na levé noze je navíc umístěn stupínek sloužící k nástupu pasažérů do nákladové kabiny. Kola na vrtulnících Mi-2 mohou být nahrazena krátkými lyžemi pro přistávání na sněhu, případně mohou být kola doplněna o lyže.
Stroje Mi-2 disponují dvěma turbohřídelovými motory Izotov GTD-350 (motory bývají často označovány jako Klimov GTD-350). Jedná se o motory se sedmistupňovým kompresorem a dvoustupňovou volnoběžnou turbínou. Motory jsou umístěny v motorové nástavbě ve střední části trupu. Rozměry jednoho motoru činí 1350 mm (délka) × 520 mm (šířka) × 630 mm (výška). Hmotnost jednoho motoru GTD-350 činí bez oleje a paliva 135 kg s tolerancí 2,7 kg. Motory jsou zvenčí kryty snímatelnými panely.Za motory se nachází třístupňový hlavní reduktor VR-2, který slouží k přenosu točivého momentu do hlavního rotoru, vyrovnávacího rotoru a k pomocným okruhům. Vyrovnávací rotor je s reduktorem spojen pomocí mezilehlého a koncového reduktoru. Mezilehlý reduktor zvedá směr otáčení transmisní hřídele o 30° nahoru, zatímco koncový reduktor mění směr otáčení o 90° doprava při pohledu zezadu. Mezi pomocné okruhy, které jsou ovládány prostřednictvím hlavního reduktoru, patří generátor střídavého proudu a hydroblok. Hlavní rotor je opatřen čelisťovou rotorovou brzdou.Hlavní nosný pravotočivý rotor je složen z rotorové hlavy a listů rotoru. Rotorová hlava je vybavena tlumičem kmitů a zásobníkem s kapalinou pro tlumiče. Listy jsou k rotorové hlavně uchyceny pomocí pohyblivých kloubů. Hliníkové nosníky listů jsou dále opatřeny voštinovou výplní. Každý list je dále vybaven vyvažovacími ploškami, aerodynamickými oblouky a protinámrazovým systémem s topnými články. Tlačný vyrovnávací rotor se otáčí proti směru hodinových ručiček. Jeho průměr je 2,7 m.
Řídící systém se u vrtulníků Mi-2 nachází na levé straně, vpravo je místo pro navigátora letu nebo dalšího pasažéra. U cvičných školních verzí je řídící systém pro žáka umístěn vlevo, instruktor má řídící prvky na pravé straně. K ovládání strojů Mi-2 v podélném a příčném směru je určena páka cyklického řízení, která je umístěná před sedadlem pilota. Páka kolektivního ovládaní slouží k ovládaní listů hlavního rotoru. Rovněž s ní může pilot měnit režim motorů. Ocasní rotor je ovládán pomocí pedálů, které zároveň slouží k otáčení celého vrtulníku. V případě vysazení jednoho z motorů má pilot k dispozici dvě páky, každou pro jednotlivý motor. Vrtulník je dále vybaven rotorovou brzdou.Za hlavním reduktorem je umístěn hydraulický systém, jenž sestává z hydrobloku, posilovačů řízení a pumpy. Hydraulický systém je určen k zásobování řídícího systému hydraulickou kapalinou. Systém pracuje s tlakem v rozsahu 6,3–6,5 MPa.Motory a reduktory jsou vybaveny olejovými soustavami. Každý motor a hlavní reduktor disponují vlastní soustavou. Jako zásobník oleje k motorům jsou použity vstupy vzduchu k motorům. Každý zásobník disponuje olejem o objemu 12,5 l. Hlavní reduktor pracuje s 10 l oleje, mezilehlý reduktor s 0,4 l a koncový reduktor s 0,65 l. Olejová soustava je doplněna filtry a chladiči oleje.
Vrtulníky Mi-2 nesou palivový systém složený z hlavní nádrže, rozvodů, přívodních čerpadel, palivoměrů, rozdělovacích a vypouštěcích kohoutků, trubkových rozvodů a protipožárních ventilů. Standardní stroje jsou vybaveny hlavní nádrží o objemu 600 l s tolerancí 20 l. Na boky trupu lze umístit dvě nádrže o objemu 238 l, z nichž palivo vtéká do hlavní nádrže samospádem. Palivový systém distribuuje palivo k motorům.K brzdění kol hlavního podvozku slouží vzduchový systém. Ten je složen z tlakové láhve se stlačeným vzduchem a rozvody, které vzduch přivádějí ke kolům podvozku. V případě nouze jsou stroje vybaveny zásobou stlačeného vzduchu o objemu 2,8 l v nohách hlavního podvozku. Vzduchový systém pracuje s tlakem 4,9 MPa.Elektrická soustava se skládá z olověných akumulátorů (u novějších strojů z nikl-kadmiových akumulátorů), usměrňovačů elektrického proudu a elektrických rozvodů. Vrtulníky je možno napájet také z externích pozemních zdrojů, a to za pomoci zdířek na levé straně přídě. Z akumulátorů se vyrábí stejnosměrné napětí 24 V pro dynamospouštěč. Během letu jsou dále produkována střídavá napětí 208 V, 115 V a 36 V o frekvenci 400 Hz.Nedílnou součástí vrtulníků Mi-2 je protipožární systém, který sestává z čidel umístěných v prostoru obou motorů a hlavního reduktoru, třech tlakových lahví s halonovou nebo freonovou hasicí směsí a dvou ručních hasicích přístrojů. V případě vypuknutí požáru je posádka vrtulníku informována o nebezpečí kontrolkami v pilotní kabině.Klimatizační systém se stará o přiměřenou teplotu v pilotní a nákladové kabině během letu. Při vytápění se využívá horkého vzduchu, který vzniká u motorů. Na palubní desce a v nákladové kabině se nacházejí ventilátory. Vrtulníky Mi-2RS jsou navíc opatřeny výkonným filtračním systémem.Součástí strojů Mi-2 je protinámrazová soustava, která zabraňuje vytváření námrazy na listech rotorů, levém čelním skle a dalších řídících a ovládacích prvních a soustavách. Některé části jsou vyhřívány horkým vzduchem nebo teplým olejem, ohřev většiny systémů je ale zajištěn topnými články, které pracují s napětím 208 V.Mezi komunikační prostředky patří radiostanice a palubní interkom. U různých sérií vrtulníků Mi-2 jsou použity rozdílné radiostanice. Modernizované české vrtulníky používají často také GPS přijímače. K navigaci posádky je určen automatický radiokompas.Součástí výbavy vrtulníků Mi-2 je také řada pozemních ochranných prostředků, jejichž cílem je chránit vrtulník před nepříznivými povětrnostními podmínkami, deštěm, sněhem nebo před samovolným pohybem. Mezi ochranné prostředky patří plechové kryty, textilní plachty, zakládací klíny, oj a skládací žebřík.
Od roku 1972 byla do tehdejší Československé socialistické republiky dodána celá řada vrtulníků Mil Mi-2. Jejich uplatnění spočívalo především v činnostech pro policejní letectvo, armádu, leteckou záchrannou službu a později se tyto stroje objevily také ve službách nově vzniklých soukromých společností.
Vůbec první vrtulníky Mi-2 přiletěly na území Československa 6. září 1972. Jednalo se o stroje určené pro Letecký oddíl Ministerstva vnitra, tedy pro policejní letecký útvar. Piloti leteckého oddílu odletěli v srpnu 1972 do Polska, kde došlo k jejich přeškolení no nový typ vrtulníků. Tou dobou byly u oddílu používány dosluhující vrtulníky Mil Mi-1 a Mil Mi-4. Policejní letka do roku 1990 obdržela 32 nových vrtulníků Mi-2, ale protože pro tak vysoký počet strojů nebylo uplatnění, dva stroje byly po příletu předány do služeb státního podniku Slov-Air. Další policejní vrtulníky přecházely postupně po roce 1980 do služeb jiných provozovatelů, několik strojů bylo vyřazeno kvůli havárii. Od roku 1979 přebírala nové vrtulníky formálně Letecká správa Federálního ministerstva vnitra, nový letecký policejní útvar. V roce 1990 došlo k další změně, vznikl Úřad Federálního ministerstva vnitra pro leteckou službu, který vrtulníky převzal. V roce 1991 byly vrtulníky převedeny pod Leteckou službu Federálního policejního sboru a se zánikem České a Slovenské Federativní Republiky v roce 1993 se novými provozovateli policejních vrtulníků staly útvary Letecká služba Policie ČR a Letecký útvar Ministerstva vnútra Slovenskej republiky. Česká policejní letka převzala devět kusů, slovenská letka šest kusů.Vrtulníky Mi-2 plnily v policejních službách řadu různých úkolů, ne všechny byly však policejní. Mezi hlavní úkoly patřilo letecké pátrání po pohřešovaných osobách a věcech, hlídkové lety ve prospěch jednotek požární ochrany, přeprava osob a nákladu nebo kontrola stavu ovzduší. Vrtulníky Mi-2 pomáhaly také při povodních. V 70. a 80. letech spolupracovaly policejní stroje Mi-2 s Horskou službou, kde se podílely na záchraně životů především ve Vysokých Tatrách na Slovensku. Mezi netypické úkoly patřilo od roku 1974 například monitorování dopravy pro rozhlasový pořad Zelená vlna. Vrtulníky Mi-2 Letecké správy Federálního ministerstva vnitra se podílely také na zahájení činnosti letecké záchranné služby na území Československa v roce 1987. Poslední let vrtulníku Mi-2 v barvách Policie České republiky proběhl 27. května 1996. Stroje Mi-2 byly v provozu nahrazeny modernějšími vrtulníky Bell 412 a MBB Bo 105.
Letecká záchranná služba zahájila činnost v Československu 1. dubna 1987. Prvním provozovatelem byla Letecká správa Federálního ministerstva vnitra, která pro tuto službu nasadila vrtulník Mi-2. První etapu zkušebního provozu, probíhající do 30. května, následovala etapa druhá, jejíž provoz zajišťoval státní podnik Slov-Air. Ten pro leteckou záchrannou službu použil také vrtulník Mi-2. Do roku 1992 vzniklo na území Československa celkem 18 provozních stanic letecké záchranné služby a na převážné většině sloužily zpočátku právě vrtulníky Mi-2, pouze na několika stanicích sloužily těžší stroje Mil Mi-8. V roce 1990 začaly v Československu vznikat první nestátní letecké společnosti, jejichž nosným programem se stal provoz letecké záchranné služby. Například společnosti Alfa-Helicopter, Helicopter a DSA v Česku nebo společnost Air - Transport Europe na Slovensku, nasazovaly pro potřeby letecké záchranné služby také vrtulníky Mi-2. V 90. letech docházelo na všech stanicích k modernizaci leteckého parku, a tak před rokem 2000 již sloužily na všech stanicích modernější vrtulníky Eurocopter AS 355, Bell 206, Bell 412, MBB Bo 105, PZL Kania a další.
Na rozdíl od policejní letky bylo u armádního letectva rozhodnuto o zařazení vrtulníků Mi-2 do výzbroje až v roce 1980. Stroje Mi-2 tak měly ve službě nahradit již stárnoucí vrtulníky Mil Mi-1 s pístovými motory. V roce 1981 získalo československé letectvo první dva vrtulníky Mi-2. Jednalo se o vrtulníky používané Leteckou správou Federálního ministerstva vnitra. V rozmezí let 1981–1990 získala Československá lidová armáda celkem 11 strojů od Letecké správy Federálního ministerstva vnitra. Kromě těchto 11 strojů zakoupilo Ministerstvo národní obrany celkem 44 dalších, zcela nových, vrtulníků Mi-2. Prvních sedm kusů bylo dodáno 3. září 1982. Posledních 10 kusů doletělo do Československa v říjnu 1988. Ačkoliv bylo několik vrtulníků Mi-2 dodáno s výzbrojí, byla po zkouškách odstraněna a všechny vrtulníky Mi-2 tak sloužily hlavně ke spojovacím, transportním a cvičným úkolům u různých letek na území celého Československa.Po roce 1993, kdy došlo ke vzniku samostatných států Česká republika a Slovenská republika, došlo také k rozdělení techniky. Slovensko získalo 17 kusů Mi-2, zbytek zůstal v Česku. V průběhu 90. let se využití vrtulníků Mi-2 snižovalo, řada strojů se tak stala provozu neschopných. Po roce 2000 byla většina českých Mi-2 prodána soukromým společnostem nebo do zahraničí. Velké množství vojenských vrtulníků Mi-2 bylo demontováno a prodáno do Ruska. Některé vrtulníky byly vyřazeny po haváriích a čtyři kusy byly umístěny do muzeí. V roce 2013 provozovalo Centrum leteckého výcviku, součást českého státního podniku LOM Praha, šest vrtulníků Mi-2. Vrtulníky slouží převážně k výcviku armádních pilotů. Ve slovenské armádě létaly v roce 2013 čtyři kusy Mi-2.
Vrtulníky Mi-2 jsou ve světě užívány mnoha soukromými leteckými společnostmi, leteckými kluby, policejními sbory a dalšími organizacemi.
Následující seznam vojenských uživatelů zahrnuje jak současné, tak i bývalé uživatele.
Užitečná zátěž: 8 osob nebo 2 ležící a 2 sedící pacienti nebo 700 kg vnitřního nebo 800 kg nákladu v podvěsu
Pohonná jednotka: 2 × turbohřídelový motor Izotov GTD-350, každý o výkonu 295 kW
V tomto článku byl použit překlad textu z článku Mil Mi-2 na anglické Wikipedii.
FOJTÍK, Jakub. Víceúčelový vrtulník Mi-2. 1. vyd. Cheb: Svět křídel, 2. 2008. 191 s. ISBN 978-80-86808-61-1. (česky, anglicky) 
FOJTÍK, Jakub. Policejní vrtulníky. Praha: Naše vojsko, 2007. 173 s. ISBN 978-80-206-0870-3, ISBN 8020608702. 
ZDOBINSKÝ, Michal. Atlas vojenské techniky: Vrtulníky. Praha: Magnet-Press, 1994. 278 s. ISBN 9788085847130, ISBN 80-85847-13-2. 
VETTER, Bernd; VETTER, Frank. Deutsche Einsatzhubschrauber. Stuttgart: Motorbuch Verlag, 2006. 195 s. ISBN 978-3613026728, ISBN 3613026724. (německy) 
FOJTÍK, Jakub. Evropské vrtulníky. Redakce Arnošt Moucha. 1. vyd. Cheb: Svět křídel, 3. 2013. 479 s. ISBN 978-80-87567-25-8. Kapitola PZL Mil Mi-2, s. 352-357. 
FOJTÍK, Jakub. Ruské vrtulníky. Redakce Arnošt Moucha. 1. vyd. Cheb: Svět křídel, 6. 2009. 375 s. ISBN 978-80-86808-65-9. Kapitola Mil Mi-2 a Kania, s. 145-156. 
GUNSTON, Bill; SPICK, Mike. Moderní bojové vrtulníky. Redakce Magdaléna Kořínková; překlad Petr Tůma, Martin Mudra. 1. vyd. Praha: Naše vojsko, 2010. 205 s. ISBN 978-80-206-1158-1. Kapitola Mil Mi-2, s. 132-133.
(česky) Mil/PZL Mi-2 Hoplite, RUSLET – velká encyklopedie ruského a čínského letectví
