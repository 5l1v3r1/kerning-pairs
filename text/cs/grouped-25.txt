
Amitóza je přímé dělení buňky (nebo jen buněčného jádra u vícejaderných buněk) bez vytváření chromozomů a dělícího vřeténka. Je to méně častý způsob dělení, při kterém dělící se jádro obklopuje stále karyotéka. Vyskytuje se zvláště u degenerujících, nebo nádorových buněk. Amitóza byla popsána také u některých zdravých vícejaderných buněk, např. při dělení makronukleu nálevníků (zatímco mikronukleus se dělí mitózou).Jádro se může dělit třemi způsoby
Jádro se spolu s cytoplazmou rozpadne na víc částí, takže současně vzniká více buněk.Na rozdíl od dalších způsobů dělení buněk – mitózy a meiózy, kde rovnoměrné rozdělení genetického materiálu zabezpečuje mitotický aparát, při amitóze nemusí být zabezpečeno rovnoměrné rozdělení genetického materiálu.

Ammonios Alexandrijský, křesťanský mysitel a teolog 3. století, byl pravděpodobně současníkem Órigenovým. Někdy byl mylně ztotožňován s novoplatonikem a Plótínovým učitelem Ammoniem Sakkou. 
Ammonios je autorem spisu Soulad mezi Mojžíšem a Ježíšem; tento text napsal pravděpodobně na důkaz toho, že Starý a Nový zákon si neodporují, naopak, že se doplňují a odpovídají si. Reagoval tak na postoj gnostiků, kteří oba zákony stavěli do ostrého protikladu jako dílo „dvou bohů“. 
Je možné (jak se domnívá Jeroným), že se jedná o téhož Ammonia Alexandrijského, o němž Eusébios z Césareje tvrdí, že sestavil Diatessaron, tj. harmonii všech evangelií, založenou na textu evangelia podle Matouše. 
L´Année Philologique, la enciclopedia bibliográfica del mundo clásico que recoge todo lo publicado cada año (disponible en Red e impreso

Amoebozoa či česky měňavkovci je jedna z šesti skupin, na něž se dělí doména Eukaryota (jaderní). Počtem druhů jde o nejméně početnou skupinu. Je pojmenovaná podle toho, že se k ní řadí velké množství organismů amébovitého (měňavkovitého) typu.
Pro Amoebozoa jsou typické panožky, tedy organely pohybu. Ten je způsobován v podstatě polymerizací a depolymerizací aktinu. Panožky jsou vždy lobopodiového či filopodiového typu, nikdy však nejde o axopodie ani typické retikulopodie.
Pokud tyto organismy mají mitochondrie, pak vždy s tubulárními kristami. Jedna ze skupin však mitochondrie druhotně ztratila.
Je pravděpodobné, že společný předek Amoebozoa měl jeden bičík; proti tomu však mluví skutečnost, že většina měňavkovců má dnes bičíky dva.Na povrchu bývají kryty šupinami či schránkou, které zvyšují jejich odolnost.
Amoebozoa v současném pojetí byli vyčleněni od ostatních měňavkovitých eukaryot teprve na konci 20. století. Brzy poté však byli protistology uznáni jako jedna ze základních superskupin domény Eukarya.První komplexnější fylogenetické systémy podložené molekulárními daty navrhli Thomas Cavalier-Smith a Alexej V. Smirnov. Druhý systém brzy získal podporu a stal se, zejména pro nebičíkaté měňavkovce, standardem přebíraným i jinými systémy.
Dlouho zůstávalo nevyjasněné postavení skupiny Breviata a jejich příslušnost k měňavkovcům. Některé molekulární fylogenetické studie vyčleňují Breviata spolu se sesterskou Subulatomonas a několika environmentálními vzorky do společné skupiny mimo Amoebozoa, a to buď jako bazální klad opisthokont, nebo bazální klad apusozoí nebo jako samostatný základní klad eukaryot. V moderních systémech již Breviata prokazatelně nefigurují jako součást Amoebozoa, neboť byli přesunuti do sesterské skupiny Obazoa.
V r. 2011 byla vydána revidovaná klasifikace, na které spolupracovali autoři předchozích systémů. Systém navázal na systém eukaryot dle Thomase Cavaliera-Smithe, bere tedy Amoebozoa jako kmen. Na stejném principu je založen i zatím poslední kompletní systém z roku 2016. Zmiňuje i aktuální změny vyvolané souběžně vydanými fylogenetickými analýzami, s jejich zohledněním vypadá následovně (české názvy doplněny podle BioLib):
Podkmen LOBOSA Carpenter, 1861, em. Cavalier-Smith, 2009 (P)Nadtřída Cutosa Cavalier-Smith, 2016
Nadtřída Glycopoda Cavalier-Smith, 2016 (P)Třída Tubulinea Smirnov et al., 2005 em. Cavalier-Smith, 2016 (syn. Lobosea Cavalier-Smith, 2004) – lalokonozí
Čeleď Amoebidae (Ehrenberg, 1838) Page, 1987 (Amoeba, Chaos, Polychaos, Parachaos, Trichamoeba, Deuteramoeba, Hydramoeba)
Čeleď Hartmannellidae (P) Volkonsky, 1931 em. Smirnov et al., 2011 (Cashia, Copromyxa, Copromyxella, Glaeseria, Hartmannella, Ptolemeba, Saccamoeba)
Čeleď Nolandellidae Cavalier-Smith, 2011 (syn. Nolandellidae Lahr & Katz, 2011) (Nolandella)
Podřád Arcellina Haeckel, 1894 (P)Čeleď Arcellidae Ehrenberg, 1843 (Arcella, Pyxidicula, Antarcella)
Čeleď Microcoryciidae de Saedeleer, 1934 (Amphizonella, Microcorycia, Diplochlamys, Parmulina, Zonomyxa, Penardochlamys)
Čeleď Difflugiidae Wallich, 1864 (Difflugia, Swabia, Pentagonia, Maghrebia, Zivkovicia, Lagenodifflugia, Pontigulasia, Cucurbitella, Suiadifflugia, Sexangularia)
Čeleď Lesquereusiidae Jung, 1942 (Lesquereusia, Microquadrula, Pomoriella, Quadrulella)
Čeleď Nebelidae Taranek, 1882 (P) (Physochila, Argynnia, Nebela, Alocodera, Schoenbornia, Certesella, Cornutheca, Gibbocarina, Longinebela, Mrabella, Padaungiella, Planocarina, Porosia, Quadrulella, Apodera)
Čeleď Plagiopyxidae Bonnet & Thomas, 1960 (Bullinularia, Geoplagiopyxis, Protoplagiopyxis, Paracentropyxis, Plagiopyxis, Hoogenradia, Planhoogenradia)
Čeleď Trigonopyxidae Loeblich & Tappan, 1964 (Trigonopyxis, Cornuapyxis, Cyclopyxis, Geopyxella, Ellipsopyxis, Ellipsopyxella)
Čeleď Cryptodifflugiidae Jung, 1942 (Cryptodifflugia, Meisterfeldia, Wailesella)
Čeleď Trichosphaeriidae Sheehan & Banner, 1973 (Trichosphaerium, Pontifex, Atrichosa)
Čeleď Leptomyxidae (P) (Pussard & Pons, 1976) Page, 1987 (Leptomyxa, Rhizamoeba)
Čeleď Vannellidae Bovee, 1979 (Vannella, Clydonella, Lingulamoeba, Ripella, Paravannella, Pessonella)
Čeleď Paramoebidae Poche, 1913 em. Kudryavtsev et al., 2011, 2015 (Paramoeba, Cunea, Pseudoparamoeba, Janickina, Korotnevella)
Podřád Stygamoebina  Smirnov & Cavalier-Smith, 2011 stat. n. Cavalier-Smith, 2016
Čeleď Dermamoebidae Cavalier-Smith & Smirnov, 2011 (Dermamoeba, Paradermamoeba)
Čeleď Thecamoebidae Schaeffer, 1926, em. Smirnov et al., 2011 (Thecamoeba, Pseudothecamoeba, Thecochaos, Vermistella)
Čeleď Acanthamoebidae Sawyer & Griffin, 1975 (Acanthamoeba, Dracoamoeba, Luapeleamoeba, Protacanthamoeba, Vacuolamoeba)
Čeleď Goceviidae Cavalier-Smith & Smirnov, 2011 em. Kudryavtsev et al., 2014 (Gocevia, Paragocevia, Endostelium)
Čeleď Cochliopodiidae (P) De Saedeleer, 1934 (Cochliopodium, Coenopodium, Ovalopodium)
Infrakmen Semiconosia Cavalier-Smith, 2013 (P)Nadtřída Variosia Cavalier-Smith, 2016
Čeleď Schizoplasmodiidae Cavalier-Smith, 2013 (Schizoplasmodium, Nematostelium, Ceratiomyxella)
Čeleď Protosteliidae Olive, 1962 em. Cavalier-Smith, 2016 (Protostelium, Planoprotostelium)
Čeleď Cavosteliidae Olive, 1964 em. Cavalier-Smith, 2013 (Cavostelium, Schizoplasmodiopsis, Tychosporium)
Nadtřída Mycetozoa de Bary, 1859 ex Rostafinski, 1873 (=Eumycetozoa) – hlenky (bez protostelid)
Podtřída Exosporeae Rostafinski, 1873 stat. n. Cavalier-Smith, 2016 (syn. Ceratiomyxomycetidae Martin, 1961)
Podtřída Dictyostelia Olive, 1975 (nepřirozené tradiční rody Acytostelium, Dictyostelium, Polysphondylium)
Podtřída Myxogastria Fries, 1829 stat. n. Cavalier-Smith, 1993 (syn. Myxomycetes Link, 1883) (=Myxogastrea =Myxomycetes)
Řád Fuscisporida Cavalier-Smith, 2013 (Lamproderma, Stemonitis, Amaurochaete, Badhamia, Physarum)
Čeleď Mastigamoebidae (P) Goldschmidt, 1907 (Dinamoeba, Mastigamoeba, Mastigina, Phreatamoeba)
Čeleď Pelomyxidae Schultze, 1877 em. Cavalier-Smith, 2016 (Pelomyxa, Mastigella)
Čeleď Stereomyxidae Grell, 1966 (Stereomyxa, Corallomyxa)Výše uváděný systém byl publikován s tím, že zdaleka není potvrzena holofyletičnost jednotlivých taxonů. Ty nejproblematičtější taxony jsou označeny symbolem (P), značícím velkou pravděpodobnost nepřirozenosti (parafyletičnost či dokonce polyfyletičnost skupiny) – poznámky a reference za tímto symbolem uvádějí důvody. Za dostatečně prokázanou lze považovat holofyletičnost pouze tří skupin vyšší úrovně než řád, a sice Tubulinea, Archamoebea a Myxogastrea, s menší jistotou pak i u (Eu)mycetozoa (s tím, že není jasné, zda některé rody z původních protostelidních hlenek do ní nadále přirozeně spadají; většina byla přesunuta do Variosea).
Jak ukazuje rychlý vývoj klasifikace i fylogenetické analýzy zmíněné v následujícím oddílu, systematika měňavkovců nadále není ustálená a lze očekávat její další změny, zejména spojené s upřesňováním příbuzenských vztahů a s tím spojeným vylučováním nepřirozených taxonů, ale i s objevy dalších rodů.
Pokrok ve vyjasňování vnitřních příbuzenských vztahů měňavkovců přinesla fylogenetická studie z r. 2017, na které se podíleli i čeští vědci. Potvrdila, že Breviata patří do širší přirozené sesterské skupiny k měňavkovcům zvané Obazoa (zahrnující také apusomonády a Opisthokonta), jakož i nepřirozenost podříše/podkmene Lobosa. Bazální větvení Amoebozoa podle ní probíhá mezi Discosea a skupinou nazvanou Tevosa, zahrnující Conosa a z původních Lobosa lalokonohá Tubulinea a již dříve nově identifikovanou skupinu Cutosea, tentokrát však v postavení sesterské skupiny k Conosa. V Conosa se bazálně odvětvují Variosea, zatímco pravé hlenky a panoženky vycházejí jako sesterské skupiny. Studie upřesnila i vnitřní vztahy v kladech Discosea a Tubulinea.

Amon (zpravidla překládáno jako „Skrytý“, v transliteraci z hieroglyfického písma jmnw, řecky Αμμων – Ammón, event. Άμμων – Hammón, do češtiny méně často přepisováno podle jinojazyčných verzí odvozených z koptštiny jako Amun), po svém ztotožnění se slunečním bohem Reem označovaný také jako Amon-Re (přepisováno také jako Amenre, Amunre apod.), je významný staroegyptský bůh se složitým a prozatím ne zcela srozumitelným teologickým vývojem, jehož podstata byla podle starověkých Egypťanů tajemná, neproniknutelná a nepřístupná nejen lidem, ale i ostatním bohům. V této roli, třebaže ještě nikoli ve vystupňované podobě, nejspíše už ve starší době vystupuje např. v chemenské nauce o Osmeru.
Amon je doložen nejdříve v závěru Staré říše v Textech pyramid. Původně byl snad lokálním bohem města Vasetu, ale není jisté, zda jeho uctívání zde není až druhotné. Vzestup jeho kultu souvisel s růstem mocenského vlivu vasetských knížat, která jako 11. dynastie v Egyptě vojenskou silou ukončila období politických zmatků. V době Nové říše, kdy se Vaset stal hlavním městem rozsáhlé egyptské říše, dosáhl svého vrcholu – Amon byl v jeho rámci pokládán za prvotního Stvořitele, za Krále bohů a za otce panovníků a nabyl povahy univerzálního transcendentálního boha s výrazně henoteistickými rysy, takže jeho uctívání se fakticky stalo ústředním „státním“ kultem. Synergické působení Amonovy v rámci egyptského náboženství specifické povahy, intenzivní podpory jeho kultu panovníky a stoupajícího všestranného vlivu jeho profesionalizovaného kněžstva se ukázalo jednou z okolností stojících na počátku proměny tradičního egyptského světonázoru, jíž se neúspěšně pokusil čelit Achnaton svou náboženskou reformou. Ačkoli počínaje 26. dynastií výlučnost Amonova postavení v egyptském náboženství byla nakonec pozvolna nivelizována, stále zůstával jedním z nejvýznamnějších bohů a ve své někdejší pozici už nebyl až do zániku staroegyptské kultury nahrazen žádným jiným bohem.
Hlavním střediskem Amonova kultu v Egyptě byl vasetský karnacký a později i luxorský chrám na východním břehu Nilu a zádušní chrámy panovníků na břehu západním; zde se od doby Nové říše konaly významné svátky Ipet a Krásný svátek údolí. Pro svůj význam však Amon měl svatyně po celém Egyptě; v pozdější době byl významným např. chrám v Džanetu. V důsledku egyptského mocenského a/nebo kulturního vlivu se kult hlavního říšského boha rozšířil i mimo samotný Egypt. V Núbii se jeho střediskem stal od 18. dynastie chrám v pozdější Napátě na úpatí hory Džebel Barkal a snad od 4. století př. n. l. nejspíše už samotnými Kušity založený chrám v Meroe. Mezi Berbery získal na významu od doby 26. dynastie vybudováním chrámu v oáze Síwa, odkud se pak šířil karavanními cestami jednak dále na západ, jednak přes Kyrénu dále do Řecka. Řekové Amona ztotožňovali s Diem; jeho uctívání je od 5. století př. n. l. doloženo v Athénách, Spartě a Thébách, přičemž jeho známosti v celém antickém Středomoří přispíval věhlas věštírny v síwském chrámu, který z tohoto důvodu navštívil i Alexandr Veliký a byl zde věštbou prohlášen za Amonova syna. Zánik Amonově kultu přineslo až zavedení křesťanství, resp. islámu jako státního náboženství.
Amon byl zobrazován zpravidla antropomorfně v podobě muže obvykle s čelenkou se  dvěma vysokými pery, jejíž součástí může být i  sluneční kotouč, a s dalšími božskými a královskými odznaky; v tomto pojetí se velice blížil královské ikonografii. Protože jeho posvátným zvířetem byl beran, může mít také podobu muže s beraní hlavou se zahnutými rohy, které se  vedle jeho jiných atributů staly symbolem využívaným při  zobrazování panovníků pro  zdůraznění jejich vztahu k tomuto bohu, případně podobu berana samotného. Méně často se objevuje v  podobě nilské husy nebo hada.
Původ Amona a jeho kultu je nejasný. Dřívější egyptologové se domnívali, že Amon je původně totožný s Minem doloženým už od nejstarší historické doby v Koptu; vycházeli přitom nejen z podobnosti jejich jmen, ale také ze skutečnosti, že ihned od počátku Amonovy doložitelnosti ve Vasetu v  době 11. dynastie zde obě postavy sdílely celou řadu podobností a že jejich kulty spolu výrazně splývaly. Kurt Sethe se naproti tomu domníval, ačkoli shody mezi oběma bohy nepopíral, že Amon a spolu s ním i jeho ženský protějšek Amaunet pocházejí z Chemenu, kde byli členy tamního Osmera a odkud byl jejich kult teprve na počátku Střední říše přenesen do Vasetu. Není ovšem jisté, zda Amon – člen Osmera byl od samého počátku týž bůh jako Amon vesetský, nebo zda jde o shodu jmen dvou původně odlišných postav, které byly teprve na jejím základě dodatečně ztotožněny. Existují proto i odlišné interpretace. Například, jak shrnuje Miroslav Verner, „Ètienne Marie-Felix Drioton… považoval Amona za méně významného boha větru, kterého původně uctívali lodníci na Nilu v oblasti středního Egypta. Naproti tomu Daumas se domníval, že Amon byl původní místní bůh“ Vasetu.Jeho jméno bylo už ve starověku Egypťany odvozováno od slovesa ´imn – „skrývat“; za patrně nejvýstižnější vyjádření podstaty jeho jména pokládali „Ten, který sám sebe utajuje“. Podle řidčeji zastávaného názoru některých badatelů to je ovšem třeba pokládat za druhotné vysvětlení a namísto toho etymologii spojují s libyjským aman – „voda“.Ojedinělé doklady Amonova kultu pocházejí ze samého závěru Staré říše, od doby 11. dynastie se objevuje jako bůh sídelního města Vesetu. V době Nové říše se Amon v podobě Amon-Rea (Amenrea) vzniklé spojením se slunečním bohem Reem stal jedním z nejdůležitějších bohů – stvořitelů a hlavních ochránců panovníka a celého státu. Egypťané této doby jej sice mohli označovat za „Krále bohů“ a v rámci teologických spekulací pro něj používali další významově analogická epiteta (což se odráží v současných překladech textů hojným užíváním tohoto obratu), nikdy však žádného ze svých bohů skutečně nechápali jako hierarchicky nadřazeného ostatním. Přestože v pozdější době jeho význam opět poklesl, zůstával jedním z nejdůležitějších egyptských bohů.
Řekové Amona pro jeho význam ztotožovali se svým nejvyšším bohem Diem a v době Ptolemaiovců, kteří jinak preferovali kulty jiných bohů (zejména Esety a Hora) byl uctíván jako Αμμονρασονθηρ – Amorasonther, což je pořečtěná forma Amon-Reova oslovení jako „nejvyššího z bohů“.Podle egyptologa Jana Assmanna stojí Amonův kult na počátku proměny egyptského náboženského myšlení, které se neúspěšně pokusil čelit panovník Achnaton svou náboženskou reformou. Jedním z důsledků tohoto vývoje bylo ustavení tzv. Amonova božího království v Horním Egyptě po zániku 20. dynastie.
Hlavním centrem Amonova kultu byl hornoegyptský Veset, kde tvořil božskou triádu s bohyní Mut a bohem Chonsuem, pro Amonův velký význam se ale jeho kultovní místa nacházejí po celém Egyptě. Zvláštního významu dosáhl např. chrám v oáze Síwa s proslulou věštírnou zbudovaný v době 26. dynastie panovníkem Haibreem, kterou pro její věhlas navštívil také Alexandr Veliký.
Amon je v základní podobě zobrazován zpravidla antropomorfně jako muž s božskými a královskými odznaky – kromě božského vousu, panovnických žezel, kříže anch, hole was, která je současně hieroglyfickým znakem s významem „moc“, a dalších obvyklých atributů může svírat srp odkazující na jeho roli válečného boha darujícího panovníkům vítězství v bitvách. Jeho hlavním atributem je vysoká péřová koruna se dvěma (pravděpodobně pštrosími) pery, někdy rozdělenými na dvě poloviny a dále vodorovně na sedm částí. Podle převažujícího výkladu tato čelenka symbolizovala Amonovu skrytost: vítr, který pera rozechvíval, byl vnímán jako neviditelná a přesto působící síla analogická povaze Amona. Jako Amon-Re mívá korunu před pery doplněnu slunečním kotoučem. V době po Achnatonově reformě byla pro znázornění těla boha preferována modrá barva, není to však pravidlem.
Amonovým posvátným zvířetem byl beran, proto se na jeho vyobrazeních někdy objevují i beraní rohy. V pozdějším období může být proto také zobrazován (ovšem méně často než antropomorfně) v podobě muže s beraní hlavou, eventuálně berana nebo beraní sfingy, kdy je na lví tělo nasazena hlava berana. Zřídka mívá podobu husy nebo hada.

Amoniak neboli azan (triviální název čpavek) je bezbarvý, velmi štiplavý plyn. Amoniak je toxická, nebezpečná látka zásadité povahy. Při vdechování poškozuje sliznici. Je lehčí než vzduch. V roce 2006 byla světová průmyslová výroba amoniaku odhadována na 146,5 mil. tun. Dnes používanou metodu výroby (Haber-Boschův proces) objevil německý chemik Fritz Haber, za což dostal roku 1918 Nobelovu cenu.
Slovo amoniak pochází od boha Amona (salmiak jako „sůl Amonova“). Označení čpavek pochází od slova čpět (zapáchat).
Amoniak vzniká reakcí amonných solí se silnými hydroxidy, např. působením hydroxidu sodného na chlorid amonný:
NH4Cl + NaOH → NH3 + NaCl + H2Opřípadně tepelným rozkladem uhličitanu amonného:
(NH4)2CO3 → 2 NH3 + CO2 + H2Onebo působením hydroxidu vápenatého na vodný roztok močoviny:
(NH2)2CO + Ca(OH)2 → 2 NH3 + CaCO3Průmyslově se vyrábí katalytickým slučováním dusíku a vodíku (jako katalyzátor se používá houbové železo) za vysokého tlaku (20 až 100 MPa) a vysoké teploty (nad 500 °C) – tato metoda se nazývá Haberova–Boschova syntéza amoniaku:
    {\displaystyle \mathrm {3\,H_{2}+N_{2}\ {\xrightarrow[{t>500^{\circ }C}]{Fe}}\ 2\,NH_{3}.} }
  Přestože je tato reakce exotermní, probíhá bez přítomnosti katalyzátorů velmi pomalu.
Amoniak se velmi dobře rozpouští ve vodě, a to při 0 °C 1 148 cm³ ve 100 ml vody, za vzniku zásaditého roztoku, který se nazývá čpavek.
Výsledný roztok je zásaditý a nazývá se také „hydroxid amonný“. Tohle označení je však poněkud nesprávné, jelikož molekula „NH4OH“ neexistuje. Neexistence molekuly „NH4OH“ je v souladu s faktem, že amoniak je Brønstedova, nikoli Arrheniova zásada. Zásaditý charakter amoniaku je tudíž podmíněn jeho schopností vázat proton vodíku H+, a ne tvořením hydroxidových iontů OH− v průběhu reakce NH3 + H2O → NH4+ + OH− (dle této reakce reagují pouze 4 z 1 000 molekul amoniaku). Správné označení vodního roztoku amoniaku je tudíž NH3(aq) nebo NH3 • H2O.
Poznámka: V organické chemii se pro amoniak užívá systematický název azan a stejně tak pro jeho derivát hydrazin NH2–NH2 název diazan.
S kyselinami reaguje za vzniku amonných solí, např. s kyselinou sírovou vytváří síran amonný:
    {\displaystyle \mathrm {2\,NH_{3}+H_{2}SO_{4}\ \rightarrow \ (NH_{4})_{2}SO_{4}.} }
  Amonné soli silných kyselin (např. kyseliny sírové) reagují v roztoku slabě kysele, protože amoniak je jen velmi slabou zásadou.
Amoniak vzniká mikrobiálním rozkladem organických zbytků, exkrementů a moči živočichů, přičemž se většinou váže ve formě amonných solí. Někteří živočichové, například ryby, vylučují většinu odpadního dusíku ve formě amoniaku. Ten je proto ve stopovém množství obsažen i v zemské atmosféře. Ve formě chloridu amonného se vyskytuje jako minerál salmiak zejména v okolí solfatar a dalších vulkanických jevů.
Ve velkém množství je obsažen v atmosférách velkých planet Sluneční soustavy (Jupiteru, Saturnu, Uranu a Neptunu) a také v atmosféře Saturnova měsíce Titanu. Nalezen byl i v kometách. Je také jednou z molekul, nacházejících se v mezihvězdném prostoru.
Přibližně 83 % (v roce 2003) amoniaku se používá pro hnojiva, ať už ve formě solí nebo roztoků. Výroba amoniaku spotřebovává více než 1 % energie vyráběné lidstvem – je tak velmi významnou složkou světové spotřeby energie.
Amoniak ve formě roztoku (Hydroxid amonný, lidově čpavková voda 25%, NH3 • H2O nebo také nesprávně NH4OH, čirá až nažloutlá kapalina) se často používá jako složka čisticích prostředků pro různé účely. Protože umožňuje dosáhnout lesku beze šmouh, často se využívá pro čištění skla, porcelánu a nerezavějící oceli. Nachází uplatnění také v čističích pro trouby, grily apod., kdy odstraňuje napečené nečistoty. Koncentrace amoniaku v těchto roztocích se pohybuje okolo 5–10 %.
Čpavková voda se také používá na oxidaci povrchu nových zinkových povrchů plechů a okapů – na čerstvém povrchu totiž barva neulpívá rovnoměrně, ale vytváří fleky. Tímto postupem "zestaříme" čerstvý zinek, takže posléze na něm již barva bude držet normálně, a povrch bude dobře očištěný: 2-3 % roztokem čpavkové vody (25% čpavkovou vodu zředíme s vodou v poměru 1 díl čpavkové vody a 10 dílů vody, můžeme přidat i saponát, zhruba 5 ml / litr) omýt plochu, kterou chceme natírat, nechat přibližně 10 minut působit, až vytvoří kovově zašedlý povrch, který následně opláchneme čistou vodou. Po vyschnutí můžeme začít natírat barvou. Roztok je toxický, stejně jako oplachová voda, likvidovat dle návodu výrobce. K zakoupení v drogériích.
Amoniak je přímým nebo nepřímým prekurzorem většiny dusíkatých sloučenin. Prakticky všechny syntetické a všechny anorganické sloučeniny dusíku lze připravit z amoniaku. Důležitým produktem je například kyselina dusičná. Vyrábí se Ostwaldovým procesem – vzdušnou oxidací amoniaku na katalyzátoru při teplotě 700–850 °C a tlaku 900 kPa. Meziproduktem je oxid dusnatý:
NH3 + 2 O2 → HNO3 + H2OKyselina dusičná se používá pro výrobu hnojiv, výbušnin a různých organických sloučenin dusíku.
Termodynamické vlastnosti amoniaku ho učinily jedním z chladiv běžně používaných před objevem dichlordifluormethanů známých jako freony. Použití však komplikuje toxicita amoniaku. Bezvodý amoniak se nicméně široce používá v průmyslových chladicích systémech (např. na zimních stadionech), díky vysoké účinnosti a nízké ceně. V kompresorových spotřebitelských výrobcích (např. chladničkách) se vzhledem ke zmíněné toxicitě používá méně často, uplatnění však nachází v absorpčních chladničkách.
Amoniak lze použít k odstraňování oxidu siřičitého vzniklého spalováním fosilních paliv. Výsledný produkt se převádí na síran amonný používaný jako hnojivo. Amoniak také neutralizuje oxidy dusíku (NOx) produkované vznětovými motory. Tato technologie, nazývaná SCR (selective catalytic reduction, selektivní katalytická redukce), je založena na použití vanadového katalyzátoru.
Během 2. světové války se amoniak používal v Belgii jako palivo pro autobusy. Před rokem 1900 se využíval do motorů a pro zařízení založená na sluneční energii. Kapalný amoniak se používal jako raketové palivo (letoun X-15). Přestože nemá tak vysokou výhřevnost jako jiná paliva, nezanechává v motorech saze a jeho hustota je přibližně stejná jako u kyslíku použitého jako oxidant, což zjednodušuje konstrukci zařízení. Rovnice hoření je následující:
Nově byl amoniak navržen jako alternativa k fosilním palivům pro využití ve spalovacích motorech. Spalné teplo amoniaku je 22,5 MJ/kg, což je přibližně polovina oproti naftě. V běžných motorech, kde vodní pára nekondenzuje, je potřeba počítat s výhřevností amoniaku na úrovni o 21 % menší, než činí spalné teplo. Amoniak lze využít v existujících motorech jen s menšími úpravami karburátorů nebo vstřikování.
Pro naplnění poptávky po zvýšeném množství amoniaku by bylo potřeba zvýšit výrobu. Přestože jde (podle vyrobeného množství) o druhou chemikálii v pořadí, objem výroby tvoří jen malý zlomek využívaného množství ropy. Lze ho vyrábět pomocí obnovitelných zdrojů, ale také pomocí energie z uhlí nebo jádra. Účinnost je však nižší než u akumulátorových baterií. Vodní elektrárna v Rjukanu (Telemark, Norsko) o výkonu 60 MW dodávala proud pro výrobu amoniaku elektrolýzou vody – od roku 1913 sloužila výrobě hnojiv pro většinu Evropy. Při výrobě energie z uhlí lze CO2 snadno ukládat (produkty vlastního spalování jsou dusík a voda). V roce 1981 jedna kanadská firma upravila automobil Chevrolet Impala pro provoz na amoniak jako palivo.
Pro pohon lokomotiv byly zkonstruovány speciální motory. Jedním z nich byl i tzv. čpavkový motor, uvedený v roce 1886. Pracoval na principu uvolňování amoniaku z vodného roztoku při zahřátí – plynný amoniak poháněl pístový stroj a byl následně pohlcován zpět ve vodě, čímž se uvolňovalo teplo. Takto to fungovalo do vyrovnání tlaků. Praktické nasazení ztroskotalo kvůli silnému zápachu amoniaku.
Již v roce 1895 bylo známo, že amoniak je „silné antiseptikum … ke konzervaci masového extraktu postačuje 1,4 g na litr“. Bezvodý amoniak se ukázal jako účinné antimikrobiální činidlo pro krmiva a dnes se komerčně používá k redukci nebo eliminaci mikrobiální kontaminace masa. V říjnu 2009 oznámil The New York Times, že americká firma Beef Products Inc., která zpracovává hovězí masový separát (obsahující 50–70 % tuku) na sedm milionů liber libového jemně tvarovaného masa týdně odstraňováním tuku (zahříváním a centrifugací), následně dezinfikuje výsledný produkt amoniakem. Proces byl americkým ministerstvem zemědělství kvalifikován jako účinný a bezpečný, a to na základě studie (financované Beef Products), která prokázala, že takové ošetření snižuje výskyt E. coli na nedetekovatelné úrovně. Další pátrání novinářů v prosinci 2009 odhalilo obavy o bezpečnost procesu, stejně jako stížnosti spotřebitelů na chuť a pach masa ošetřeného optimálními úrovněmi amoniaku. Vedlejším účinkem amoniaku je to, že jím zpracované maso si udržuje růžovou, zdánlivě zdravě vypadající barvu, i když je ve skutečnosti zkažené.
Amoniak nachází uplatnění v různých sportech, zvláště v silových disciplinách (např. vzpírání nebo silový trojboj), jako respirační stimulant.
Kapalný amoniak se používá k ošetření materiálů z bavlny, s cílem získat stejné vlastnosti jako při merceraci. Specifickou oblastí je také předsrážení vlny.
Při běžné teplotě a tlaku je amoniak lehčí než vzduch, nadnáší zhruba na úrovni 60 % vodíku nebo helia. Proto se někdy používá k plnění meteorologických balonů. Díky relativně vysoké teplotě varu (v porovnání s heliem a vodíkem) lze amoniak případně ochladit a zkapalnit přímo na vzdušném prostředku a snížit tak vztlak, resp. naopak přeměnit zpět na plyn ke zvýšení vztlaku.
Amoniak se historicky používal ke ztmavování dřeva z bílého dubu pro výrobu nábytku. Plynný amoniak reaguje s přírodními taniny ve dřevě a způsobuje změnu barvy.
Toxicita roztoků amoniaku obvykle nepůsobí problémy člověku a jiným savcům, protože mají specifický mechanismus, který je schopen amoniak eliminovat. Eliminace spočívá v konverzi na karbamoylfosfát (pomocí enzymu karbamoylfosfátsyntázy), ten následně vstupuje do močovinového cyklu a je přeměněn na aminokyseliny nebo vyloučen močí. Ryby a obojživelníci však tento mechanismus postrádají, mohou obvykle amoniak pouze přímo vylučovat.[zdroj?] I v nízkých koncentracích je tedy amoniak velmi toxický pro vodní živočichy, proto je Směrnicí Rady 67/548/EHS klasifikován jako nebezpečný pro životní prostředí.
Americký úřad OSHA stanovil patnáctiminutový expoziční limit pro plynný amoniak na 35 ppm (objemově) a osmihodinový limit na 25 ppm. Agentura National Institute for Occupational Safety and Health snížila na základě nedávné konzervativnější interpretace původního výzkumu z roku 1943 koncentraci IDLH (bezprostředně nebezpečnou pro život a zdraví) z 500 na 300 ppm. Jedná se o koncentraci, kterou může být zdravý pracovník vystaven po 30 minut, aniž by utrpěl nevratné škody na zdraví.
Jiné organizace či státy mají různé limity expozic. V Česku platí limity PEL 14 mg.m−3 a NPK–P 36 mg.m−3, při emisích do ovzduší nad 10000 kg ročně platí povinnost hlášení do Integrovaného registru znečišťování.Ve městech je hlavním zdrojem znečištění amoniakem doprava.Amoniak má ostrý, dráždivý, štiplavý zápach, který varuje před potenciálně nebezpečnou expozicí. Průměrných práh vnímání je 5 ppm, dostatečně nižší než jsou nebezpečné nebo škodlivé koncentrace. Expozice velmi vysokým koncentracím může vést k poškození plic a k smrti. Amonné sloučeniny by neměly přijít do kontaktu se zásadami (pokud to není cílem), protože se mohou uvolnit nebezpečné dávky amoniaku.
V tomto článku byl použit překlad textu z článku Ammonia na anglické Wikipedii.
Z. Ibler a kol.: Technický průvodce energetika, BEN - technická literatura, 2002, ISBN 80-7300-026-1

Amrí bylo jedno z prvních raných center harappské kultury. Rozkvět tohoto starověkého města spadá zcela přibližně do let 3600 až 3300 př. n. l. V době svého rozkvětu bylo pod kulturním vlivem Balúčistánu.
Amrí je v současné době archeologickou lokalitou a nachází se v pákistánské provincii Sindh. Leží na levém břehu řeky Indus, něco přes 100 kilometrů jižně od Mohendžodara, jednoho z hlavních center protoindické kultury.

Amsterdam nebo též Amsterodam je hlavní město Nizozemska od roku 1808. Nesídlí v něm však parlament, vláda ani královská rodina, tyto instituce mají své sídlo v Haagu. V současnosti je největším nizozemským městem, jeho finančním a kulturním centrem. Žije zde přibližně 860 tisíc obyvatel, kteří se hlásí ke 177 různým národnostem. V roce 2009 to bylo teprve 761 tisíc obyvatel. Amsterdam je jedním z měst konurbace Randstad.
Na území města či v jeho okolí se nacházejí dvě památky světového kulturního dědictví UNESCO. Jedná se o amsterdamské kanály ze 17. století v historickém centru a obrannou linii Amsterdamu vybudovanou na přelomu 19. a 20. století okolo městské zástavby.
Historie města Amsterdam sahá až k roku 1000, od kdy byla tato bažinatá oblast zvána Aemestelle. Kolem bažin byly kopány odvodňovací kanály (grachten). Nízká hladina vody byla v kanálech udržována pomocí přehrad (dijken). Ve 13. století byla jedna z přehrad vztyčena v ústí řeky Amstel, a tak vzniklo jméno Amsterdam. Poprvé byl Amsterdam zmíněn v roce 1275 v dokumentu, ve kterém panovník Floris V. osvobozuje jeho obyvatele od poplatků. Asi v roce 1306 obdržel Amsterdam městská práva. Od 14. století město vzkvétalo zejména díky obchodu s hanzovními městy, např. s Hamburkem. Od 15. století bylo obchodně nejdůležitějším nizozemským městem. Město se dále rozšiřovalo, ale protože leží na bažinách, musely se při jeho rozšiřování kopat další kanály a stavba domů se zakládala na dřevěných kůlech.
Nizozemská vzpoura proti Filipovi Španělskému v 16. století vyústila v Osmiletou válku, která nakonec vedla ke vzniku nezávislé Republiky spojených nizozemských provincií. Tato republika se stala známou svoji náboženskou tolerancí, a proto se Židé ze Španělska a Portugalska, bohatí obchodníci z Antwerp a Hugenoti z Francie uchýlili do bezpečí Amsterdamu. Silná migrace vzdělaných lidí z Flander pak dala městu jazyk (jejich brabantský dialekt se stal základem psané nizozemštiny) a udělala z Amsterdamu velké obchodní centrum. Kolem roku 1570 mělo město asi 30 000 obyvatel, v roce 1622 už to bylo asi 100 000 a na konci 17. století 200 000 obyvatel. Takový růst obyvatel podněcoval další rozšiřování města. Jen Londýn, Paříž a Neapol měly v té době srovnatelný počet obyvatel.
Sedmnácté století je považováno za „zlaté období“ Amsterdamu a celého Nizozemí. Na počátku století byl Amsterdam nejbohatším městem Evropy. Z Amsterdamu vyplouvaly lodě do Severní Ameriky, Afriky, dnešní Indonésie a Brazílie. Město bylo základnou mezinárodní obchodní sítě. Amsterdamští obchodníci měli největší podíl v Nizozemské východoindické společnosti a v Nizozemské západoindické společnosti. Díky těmto společnostem byly navázány zámořské vztahy, které pak vedly k ustavení nizozemských kolonií. Amsterdam byl nejdůležitějším místem námořní přepravy zboží v Evropě a předním finančním centrem světa. Amsterdamská burza byla první na světě s nepřetržitým provozem.
18. a 19. století se nesou ve znamení určitého poklesu prosperity Amsterdamu. Války Nizozemí se Spojeným královstvím a posléze napoleonské války si svou daň vybraly i v Amsterdamu. Během napoleonských válek životní úroveň města klesla na nejnižší bod. Avšak po založení Nizozemského království v roce 1815 se situace začala obracet k lepšímu.
Během 19. století zasáhla město průmyslová revoluce. Byl postaven Amsterdamsko-rýnský kanál, který přímo spojil město se splavným veletokem Rýnem. Severomořský kanál spojil amsterdamský přístav se Severním mořem. Oba kanály výrazně zlepšily spojení se zbytkem Evropy a světem. Byl to také velký ekonomický podnět. Mezi lety 1850 a 1900 se počet obyvatel zdvojnásobil asi na půl milionu lidí.
Konec 19. století je občas nazýván druhou Zlatou dobou. Tehdy bylo postaveno několik muzeí, vlakové nádraží a koncertní hala (Concertgebouw) se skvělou akustikou.
Během první světové války bylo Nizozemsko neutrální, ale Amsterdam poznal její následky v nedostatku potravin.
V průběhu druhé světové války okupovala město německá vojska (Wehrmacht). Více než 100 000 Židů bylo deportováno. Nejznámější z nich se stala dívka Anne Franková, jejíž deník byl po válce vydán ve všech světových jazycích. Tím byla vyhlazena téměř celá židovská komunita města.
Znak města Amsterdamu se skládá ze tří ondřejských křížů uspořádaných svisle, ale na vlajce jsou otočeny o 90°. Historikové věří, že tyto kříže reprezentují tři hlavní nebezpečí, které sužovaly město: povodně, oheň a mor. Oficiálním mottem města je Heldhaftig, Vastberaden, Barmhartig („Stateční, odhodlaní, milosrdní“). Toto motto je zobrazeno i ve znaku města a bylo zavedeno královnou Vilemínou v roce 1947 jako reflexe na hrdinství občanů města během 2. světové války.
V Amsterdamu po staletí žijí obyvatelé různých národností. Od 15. století v něm hledali svobodu náboženského vyznání francouzští Hugenoti, protestantští Vlámové a Židé. Frísové, Němci a Skandinávci do Amsterdamu přicházeli za prací. Mezi 15. a 19. stoletím byla nejpočetnější skupina imigrantů z Německa.
Když se v roce 1911 Čína stala republikou, odešel větší počet Číňanů do zahraničí. Někteří zůstali v Nizozemsku. Z této doby pochází čínská čtvrť v Amsterdamu. Od padesátých let přicházeli obyvatelé Surinamu a Nizozemských Antil. Tato území patřila do Nizozemského království a jejich obyvatelé byli oprávněni vstupovat na území evropského Nizozemí.
Obnova po druhé světové válce vyžadovala mnoho pracovních sil. Hospodářská situace se v padesátých letech vyvíjela velmi příznivě a chyběli pracovníci na místech vyžadujících nízkou kvalifikaci. Do Nizozemska a dalších západoevropských zemí přicházeli hostující dělníci (tzv. gastarbeitři) na základě mezivládních dohod. První dohoda byla uzavřena s Itálií v roce 1960, následovaly dohody se Španělskem, Portugalskem, Řeckem a Jugoslávií. Obdobné dohody byly uzavřeny s Tureckem a Marokem. Za hostujícími dělníky přicházely jejich rodiny. V roce 1973 přišla ekonomická krize a evropské státy se pokusily imigraci zastavit.
Další vlna imigrantů byla ze zemí východního bloku, hlavně z Maďarska a Polska. V devadesátých letech západní Evropa (včetně Nizozemska) přijímala uprchlíky ze Somálska, zemí bývalé Jugoslávie, Íránu nebo Iráku. V roce 1998 bylo Nizozemsko po Švýcarsku zemí s nejvyšším počtem uprchlíků v poměru k populaci země.
Nizozemci, kteří žili v Amsterdamu, se ve větším počtu stahovali do měst v okolí (Almere, Amstelveen, Haarlem, Purmerend a Zaandstad). V roce 2008 mělo 30 % obyvatel tohoto města původ v zemích mimo Evropu, tento podíl je v rámci celého Nizozemska 9 % (podle údajů Nizozemského statistického úřadu).
V Amsterdamu žijí obyvatelé 177 různých národností. Následují ho Antverpy se 164 národnostmi, Wageningen se 152 národnostmi a New York se 150 národnostmi.[zdroj?]
Amsterdam je spravován volenou městskou radou a městským magistrátem. V čele města stojí starosta (burgemeester).
Od roku 2010 až do své smrti dne 5. října 2017 byl starostou Amsterdamu Eberhard van der Laan. 27. ledna 2017 oznámil, že má rakovinu plic v konečném stadiu. 18. září 2017 převzala úřad starosty Amsterdamu, zprvu prozatímně, 50letá Kajsa Ollegrenová jako první žena ve více než tisícileté historii města.
K nejstarším architektonickým památkám patří dva původem gotické farní kostely, a to Starý kostel Oude Kerk ze 14. století a Nový kostel Nieuwe Kerk, oba dnes slouží jako výstavní síně. Daleko mladší - až z 19. století- jsou jezuitský kostel sv. Františka Xaverského a dodnes katolický farní kostel sv. Mikuláše s novobarokní kupolí.
Z veřejných staveb nejstarší je gotická obchodní Váha s věží, ze 14. století, která postupně přestavována sloužila různým účelům.
Historické centrum Amsterdamu je zastavěno převážně domy ze 16. až 17. století, které v Nizozemí nazývají Zlatým věkem. V této době byl vystavěn systém soustředných kanálů okolo středu starého města. Tři nejznámější kanály se nazývají Herengracht (kanál pánů), Kaizersgracht (kanál císařů) a Prinsengracht (kanál princů).
Moderní pomník před univerzitou byl roku 1978 vztyčen nizozemskému filozofovi Baruchu Spinozovi, který zde žil a pracoval. Panel s textem o jeho životě, malovaný portrét a knihy jsou vystaveny v Židovském historickém muzeu.
Jedním z nejvýznamnějších kulturních stánků v Amsterdamu je koncertní budova Concertgebouw s vynikající akustikou, která byla postavena koncem 19. století. Zde sídlí hudební těleso zvané Concertgebouw Orchestra, které je považováno za jeden z nejlepších symfonických orchestrů světa. Britský odborný časopis Gramophone uspořádal v roce 2008 anketu mezi hudebními kritiky. Výsledkem ankety bylo, že tento orchestr získal první místo mezi všemi světovými symfonickými tělesy. Velkou zásluhu na tomto vysokém standardu měli šéfdirigenti Bernard Haitink (1961-1988), Riccardo Chailly (1988–2004) a Mariss Jansons (2004–2015). Od začátku sezóny 2016/2017 je šéfdirigentem orchestru Ital Daniele Gatti.
Nejdůležitější divadelní budovou města je Het Muziektheater, což je moderní operní dům na náměstí Waterlooplein. Budova je používána dvěma divadelními tělesy, což jsou De Nederlandse Opera (operní společnost) a Het Nationale Ballet (baletní společnost).
Město je proslaveno svými početnými a významnými muzei a galeriemi. Na rozlehlém Muzejním náměstí Museumplein stojí blízko sebe situována tři muzea: Rijksmuseum, Van Gogh Museum a Stedelijk Museum.
Rijksmuseum (česky „Říšské muzeum“) je největší muzeum umění v Nizozemsku. Vzniklo v době Batávské republiky roku 1798 poté, co byl roku 1795 svržen místodržitel princ Vilém V. Oranžský a jeho umělecké sbírky zabaveny. Sbírka 200 nejvýznamnějších objektů byla otevřena roku 1800. Velké zásluhy o toto muzeum si získal holandský král Ludvík Bonaparte, bratr císaře Francouzů Napoleona Bonaparte. V úvodních sálech Rijksmusea jsou na modelech lodí, portrétech námořních hrdinů, mapách a uměleckořemeslných výrobcích z námořního obchodu ilustrovány nizozemské dějiny 16.-18. století. Dále jsou představeny portréty a emblémy vlády princů dynastie Oranžsko-Nasavské a skupinové portréty představitelů města. K největším plátnům patří Hostina Svatojiřského spolku ostrostřelců od Bartholomea van der Helst. Tato hostina se konala v Amsterdamu u příležitosti podepsání mírové dohody po skončení třicetileté války roku 1648 ve vestfálském Münsteru. Největší část sbírek tvoří obrazy a sochy, především olejomalby a kresby nizozemských a vlámských malířů počínaje 17. stoletím. Nejznámějšími obrazy jsou díla Rembrandta Harmensze van Rijn, především jeho Noční hlídka, dále Židovská svatba a také jeho portréty, autoportréty a zátiší. Další vrcholná umělecká díla vystavená v Rijksmuseu jsou mj. obrazy Mlékařka a Žena čtoucí dopis od Jana Vermeera, portréty Franse Halse a také Žena s lékařem a Veselá rodina od Jana Steena.
Van Gogh Museum prezentuje největší sbírku obrazů Vincenta van Gogha na světě. Je v něm uložena také velká část dopisů, které malíř psal svému bratru Theovi, svým sestrám a spřáteleným umělcům. Dále jsou v muzeu vystaveny obrazy mj. Paula Gauguina, Claude Moneta, Felixe Valottona, Pabla Picassa a Henri de Toulouse-Lautreca.
Dům Anne Frankové, ve kterém se během druhé světové války ukrývala rodina židovského podnikatele v potravinářství Franka až do prozrazení v roce 1944, je věnován expozici o utajeném životě rodiny. Čtrnácti- až patnáctiletá dcera Anne Franková zde napsala svůj deník; po prozrazení úkrytu rodiny zahynula v koncentračním táboře. Její deník byl po skončení druhé světové války vydán v mnoha jazycích.
Židovské historické muzeum spravuje významné historické a umělecké sbírky nizozemských židovských rodin od 16. do 20. století v budově přistavěné ke staré synagóze. Proti němu stojí Portugalská synagóga.
Námořní muzeum sídlí v budově bývalé Východoindické námořní společnosti (VOC). Ve čtyřech traktech budovy se představují jednak sbírky dokumentárních předmětů, dále v jižním křídle je interaktivní expozice o třech oddílech. První pojednává o dějinách nizozemských zámořských výprav, druhý o velrybářství, a třetí o lodích a námořnících. Před muzeem kotví přesná kopie jedné z prvních námořních lodí společnosti VOC, je přístupná se vstupenkou do muzea.
Historické muzeum města Amsterdamu se zaměřuje na slavné etapy vývoje města, slavné rodiny a dokumenty.
Begijnenconvent je bývalý konvent, kostel a kaple řádu bekyň. Vznikl v 15. století z několika domů, v nichž žily neprovdané zbožné ženy ctnostným životem. Středověké domky vyhořely, budovy postavené v 19. století přešly pod anglikánskou církev a dodnes slouží svému účelu.
Rembrandthuis - Rembrandtův dům je památníkem malíře s přesně rekonstruovanými interiéry od kuchyně přes přijímací sál s vystavenými obrazy, ložnici a ateliér. Vystavuje se také významná sbírka Rembrandtových grafických listů a měditiskových desek.
lodní linky Fast Flying Ferrie do Velsen-Zuid na pobřeží Severního mořeVětšina lidí v Amsterdamu jezdí po městě na bicyklu. Ve městě je vybudován systém cyklostezek. Jízda autem v centru je velmi komplikovaná kvůli dopravním zácpám a problémům s parkováním.
Letiště Schiphol, vzdálené asi 20 minut vlakem od centra Amsterdamu, je největším letištěm v Nizozemsku a čtvrté největší v Evropě. Za rok odbaví asi 40 milionů cestujících a je domovským letištěm společnosti KLM.
Město leží na řece Amstel a IJ (ačkoli ta ve skutečnosti řekou v pravém slova smyslu není, pravděpodobně se jedná o pozůstatek zálivu), které v něm ústí do moře. Amsterdamský přístav je mořským kanálem spojen se Severním mořem.
Jednou za pět let se v amsterdamském přístavu koná světová přehlídka lodí SAIL Amsterdam.
Amsterdam je domovským městem fotbalového týmu Ajax Amsterdam. Sídlem týmu je moderní Amsterdam Arena, umístěná na jihovýchodě města. Ajax sdílí stadion s týmem amerického fotbalu Amsterdam Admirals, který v roce 2005 vyhrál poprvé v historii World Bowl.
V roce 1928 se v Amsterdamu konaly IX. letní olympijské hry. Olympijský stadion, postavený pro tyto hry, byl zrekonstruován a nyní slouží k sportovním a kulturním akcím. Mezi 6. a 10. červencem 2016 se na tomto stadionu uskutečnilo mistrovství Evropy v atletice, kvalifikace některých vrhačských disciplín (hod diskem a hod oštěpěm mužů i žen) však netradičně proběhly v centru města, na náměstí Museumplein. Mezi 9. a 11. březnem 2018 se na olympijském stadionu konalo mistrovství světa v rychlobruslení ve víceboji: pořadatelé netradičně instalovali na ploše stadionu dočasný rychlobruslařský ovál, aby na tomto exponovaném místě připomenuli 125. výročí rychlobruslařských světových šampionátů.
John Smyth (1570 – 1612), anglický baptistický kazatel a zastánce principu náboženské svobody
Dirck Hartog (1580–1621), námořník a průzkumník, druhý Evropan, který spatřil australský kontinent
Jan Amos Komenský (1592 – 1670), český teolog, filosof, pedagog a spisovatel, poslední biskup Jednoty bratrské
Amsterdam, Holandská informační turistická kancelář (informace a zajímavosti z Amsterdamu - česky)

Tato vláknitá sinice je schopná klouzavého pohybu. Produkuje některé cyanotoxiny (anatoxin-α) a mnohdy způsobuje při přemnožení vodní květ. Jedovatost jejích toxinů byla prokázána i experimenty na myších, které umírají po injekci extraktu z těchto sinic po 10–24 hodinách.Uvažovalo se o využití této sinice k výrobě speciálních vzduchových měchýřků na buněčné úrovni, které by se přidávaly při kultivaci buněčných linií do suspenze, aby zvýšily množství dostupného kyslíku pro pěstované buňky.

Anatomie psa domácího popisuje stavbu těla psa domácího a s ní související vlastnosti. Během domestikace bylo vyšlechtěno nespočet psích plemen, lišících se výrazně stavbou těla i velikostí: nejmenším plemenem je čivava, s ideální hmotností 1,5 až 3 kg, obecně největším psem je irský vlkodav s kohoutkovou výškou minimálně 71 cm, rekordmanem je nicméně německá doga s kohoutkovou výškou přesahující 1 metr, nejtěžšími psy jsou bernardýn a anglický mastif, s hmotností přesahují 100 kg. Přesto jsou všichni psi příslušníci jednoho živočišného druhu a jejich vnitřní anatomie je do značné míry totožná.
Pes patří mezi psovité šelmy a stavbou těla je podobný svým divokým nejbližším příbuzným, vlku obecnému, zvláště vlku indickému (Canis lupus pallipes) a vlku himálajskému (C. lupus chanco), a dále šakalovi obecnému (C. aureus). V porovnání s vlkem má pes domácí obecně širší a kratší čenichovou partii, těžší kostru, kratší končetiny, menší a kulatější tlapy a nemívá zcela rovný ocas.Pes domácí má štíhlé svalnaté tělo s mohutným hrudníkem. Na hrudník je pod úhlem asi 40° nasazen svalnatý krk, který nese hlavu s prodlouženou čenichovou partií. Oči jsou menší, naopak ušní boltce nápadné, původně vzpřímené a zašpičatělé, u prošlechtěných plemen též klopené a převislé. Končetiny jsou stavěny pro vytrvalost v chůzi i běhu. Pes je prstochodec, našlapuje na pružné nášlapové polštáře, což jsou zrohovatělé bezsrsté útvary na tlapkách, drápy jsou pevné, tupé a nezatažitelné. Na hrudní končetině má pes pět prstů, z nichž palec je zakrnělý a nedotýká se země, na pánevních končetinách jsou zpravidla jen čtyři prsty. Ocas psa je obecně středně dlouhý a jen málokdy je zcela rovný, často bývá šavlovitý, srpovitý nebo aspoň jeho konec je stočený vzhůru. Tělo psa je zpravidla kryté srstí různé délky i struktury.
Kostra psa se bez ohledu na plemennou příslušnost psa skládá z 271–282 kostí. Kostra se dělí na tři hlavní části – lebku, která chrání mozek a nese silné čelisti umožňující masožravý způsob života, osový skelet – páteř a hrudní koš, které tvoří osu těla a chrání vnitřní orgány, a kostru končetin. U většiny psů je růst dlouhých kostí do délky dokončen mezi 10. a 12. měsíci věku, i když uzavírání všech růstových plotének trvá déle, horní epifýza pažní lýtkové kosti se s tělem kosti definitivně spojuje do 15. měsíců věku a kompletní osifikace pánevní spony je dokončena do 6 let věku.Jednotlivé kosti jsou navzájem spojeny klouby, které umožňují jejich vzájemný pohyb. Na konci kostí je pružná hladká chrupavka, která ve spojení s kloubním mazem tento pohyb dále usnadňuje. Některé klouby jsou natolik zpevněné vazy, že jsou prakticky nepohyblivé, jako je např. kloubní spojení pánve a křížové kosti. Kosti lebky jsou u psa spojeny pomocí pevných vazivovitých švů.
Kosterní svaly psa se šlachami upínají na kosti a přenáší na ně svalovou práci, čímž umožňují pohyb celého zvířete. V psích svalech je jen málo vazivové složky, převládá svalová tkáň, přičemž v hlubokých svalech končetin zcela převládají pomalá červená vlákna typu I, která zajišťují neustálé napětí, aniž by se unavila. V povrchových svalech jsou červená vlákna společně s rychlými bílými vlákny typu II.A, která umožňují rychlý silový pohyb a přitom jsou rovněž velmi odolná proti únavě. Svaly odpovídají přizpůsobení psa jako vytrvalého běžce. Rychlá červená vlákna, která umožňují maximální silový pohyb, ale rychle se unaví, u psa nejsou. Pes ale nemá žádný mechanismus pro neúnavné stání a v klidu usedá nebo lehá.
Pes má dobře vyvinuté mimické svaly, které mu umožňují širokou obličejovou mimiku, která je pro psa důležitá při komunikaci. Stejně tak žvýkací svaly jsou mohutně vyvinuté. Pes má dále mnoho malých, uchohybných svalů, které mu umožňují pohybovat s ušními boltci.
Navzdory zjevným rozdílům ve tvaru těla se svalová soustava psa liší od svalstva člověka jen v detailech. Největší rozdíly jsou na končetinách, pes nemůže pohybovat samostatně jednotlivými prsty, počet svalů, které ovládají pohyby prstů je u něj velmi omezený. Na druhou stranu má pes na rozdíl od člověka ocas a k němu vyvinutou svalovinu ocasu, která mu umožňuje natáčet a zvedat ocas do všech stran.
Trávicí soustava psa odpovídá svou stavbou tomu, že pes je především masožravec. Poměr délky jeho trávicí trubice a délky těla je asi 5–6:1.
Začátek trávicí trubice je dutina ústní, u psa nazývaná morda. Vstup do mordy vymezuje dolní a horní pysk, přičemž pysky jsou velmi citlivé, dobře pohyblivé a často tmavě pigmentované. Ze sliznice na okrajích pysků vyrůstají pyskové papily. Uprostřed horního pysku je hluboká brázdička, philtrum. Sliznice pysků a tváří přechází na alveolární, tzn. zubní lůžka nesoucí plochy horní a dolní čelisti, kde je sliznice již označována jako dáseň. Tam se pevně spojuje s okosticí a vytváří dásňové papily kolem korunek zubů. Po stranách je ohraničena tvářemi. Strop dutiny ústní tvoří tvrdé a měkké patro. Na tvrdém patře na za řezáky ústí řezákový průchod, spojený s malým Jacobsonovým orgánem. Uprostřed patra je naznačený patrový šev a napříč patrem probíhá 6–10 patrových stupňů (rugae palatinae), které zabraňují vypadávání potravy. Měkké patro je tvořené svaly a při zpracovávání potravy chrání vstup do nosohltanu.
Jazyk psa je dlouhý, s hlubokým středovým žlábkem, který však nedosahuje až k hrotu jazyka. Na spodní straně se od hrotu jazyka až k uzdičce táhne hmatný útvar zvaný lyssa, který je tvořen tukovou a vazivovou tkání s ostrůvky chrupavky. Na kořeni jazyka je na každé straně jedna lístkovitá a 2–3 hrazené papily, které nesou chuťové pohárky. Většinou je jazyk růžový, mohou se na něm vyskytnout pigmentové skvrny, některá asijská plemena psů, jako je čau-čau nebo šarpej, mají jazyk černěmodré barvy.
Chrup psa je heterodontní, rozlišený na čtyři různé typy zubů: řezáky, špičáky, třenové zuby (premoláry) a stoličky (moláry). Všechny zuby jsou brachyodontní, tzn. s ukončeným obdobím růstu, třenové zuby a moláry jsou sekodontní, tedy vybíhající ve výrazné hrotité výběžky. Čtvrtý třenový zub (P4) v horní čelisti a první stolička (M1) v čelisti spodní jsou největšími zuby a vytvářejí společně tzv. trhákový komplex.
Mléčný chrup psa se skládá z 28 zubů: šesti řezáků v horní čelisti, šesti řezáků v dolní čelisti, špičáků a v každé čelisti z 6 premolárů, p1, p2 a p3. Zubní vzorec štěněte tedy je:
3.1.3.0Mléčné zuby jsou menší a mají řidší sklovinu šedivě bílé barvy, která se liší od barvy skloviny trvalých zubů. Štěňata se rodí zcela bez zubů: mléčné řezáky se prořezávají mezi 4.–6. týdnem věku, špičáky mezi 3.–5. týdnem, třenové zuby mezi 5.–6. týdnem věku. Ve stáří dvou měsíců jsou již všechny mléčné zuby plně prořezány.Mezi třetím a čtvrtým měsícem věku se mléčné zuby postupně otírají a rozestupují se. Trvalé zuby jsou založené pod mléčnými a svým růstem mléčné zuby postupně vytlačují. Výměna zubů začíná na konci čtvrtého až v polovině pátého měsíce věku, přičemž u velkých plemen psů začíná a je ukončena dříve, než u plemen středních a malých. Nejprve dochází k výměně řezáků, kolem pátého měsíce vyrůstá trvalý třenový zub P1 a trvalá stolička M1, u půlročního štěněte začíná růst trvalých špičáků, premolárů a molárů. Trvalé špičáky mohou narůstat před mléčnými špičáky, přičemž ty ještě nevypadávají, a štěně má dočasně v mordě špičáků více, než čtyři. Přetrvává-li tento stav nad sedmý měsíc stáří, nebo je v této době v mordě psa ještě nějaký jiný mléčný zub, jedná se již o retenci mléčného chrupu. Je to stav častý u trpasličích plemen psů, zvláště u jorkšírkého teriéra, čivavy, jezevčíků nebo trpasličích pudlů. Řeší se extrakcí mléčných zubů v celkové anestezii.
Řezáky psa jsou malé a v každé polovině čelisti jsou tři: I1 jsou též nazývány klíšťky, I2 střeďáky a I3 krajáky. Řezáky pes používá při péči o srst, k vykusování parazitů a k odhryzávání zbytků masa z kostí. Pravidelné oblouky řezáků také tvoří podporu linie mezi špičáky. Horní krajáky se dále společně se špičáky dále podílejí na stavbě tzv. zámku, který umožňuje pevné uchopení kořisti.
Špičáky psa jsou dlouhé, jednokořenové a mohutné zuby, horní špičáky zapadají do prohlubně v dolním pysku, dolní špičáky mezi horní krajáky a horní špičák. Kořeny špičáku mohou být až dvakrát delší než korunka. Jejich funkce je jak mechanická – horní špičáky pomáhají udržet horní pysk vně tlamy a dolní drží jazyk uvnitř tlamy – hlavně jsou ale uzpůsobeny k uchopení kořisti či nepřítele a k utrhávání tkáně. První premolár v horní čelisti je malý zub, který svou přítomností pravděpodobně dále zpevňuje fixaci špičáků v čelisti. Trhákový komplex složený z největších premolárů a molárů slouží ke krájení kusů masa a drcení kostí. Poslední stolička M3 je malá a nemá větší význam. Psi nemají schopnost žvýkat potravu a v dutině ústní ji rozmělnit na malá sousta, kusy potravy polykají vcelku.Zuby psa jsou v čelisti uchyceny kořeny, kterých je v závislosti na zubu různý počet. Nejvíce kořenů, tři, mají čtvrtý premolár a stoličky v horní čelisti. Tyto zuby vězí v čelisti opravdu pevně a k jejich vypadnutí dochází zřídkakdy, jen při pokročilém onemocnění dásní. Špičáky mají sice jediný kořen, ale jeho značná délka sama o sobě tvoří dostatečné ukotvení v čelistech a špičáky proto také vypadávají jen vzácně.
Chrup psa se 42 trvalými zuby je chrup kompletní a dotyčný pes může být označen jako plnochrupý. Chybí-li některý trvalý zub, nazývá se tento stav jako oligodoncie, chudozubost. Plemenné standardy většiny plemen vyžadují kompletní chrup, přičemž chybějící P1 nebo M3 nebývá považováno za vadu vylučující. Chybějící zuby se tolerují u plemen s krátkými, deformovanými čelistmi a jsou běžné u naháčů, protože nepřítomnost třenových zubů a stoliček je geneticky svázaná s genem pro bezsrstost. Řezáky v čelisti tvoří dva pravidelné oblouky, přičemž jejich vzájemné postavení se označuje jako skus. U většiny psích plemen je požadován skus nůžkový: horní řezáky jsou umístěné mírně před řadou řezáků spodních a při skousnutí se přední plochy dolních řezáků lehce dotýkají zadních ploch řezáků horních. Těsný nůžkový skus je charakterizován přílišným dotekem dolních a horních řezáků, volný nůžkový skus je naproti tomu nůžkovým skusem s mezerou mezi řezáky 1–2 mm.Jsou-li oba dva oblouky řezáků ve stejné úrovni a kousací hrany řezáků dosedají na sebe, vzniká skus klešťový. Standardy plemen bývá tolerován, i když není ideální a vede k rychlému obrušování zubů. Je-li dolní čelist zkrácená a mezera mezi horními a dolními řezáky je větší než 2 mm, jedná se o podkus. Vždy je považován za chybu a patologii. Občas se vyskytne u psů s příliš jemnou stavbou hlavy. Předkus je stav, při kterém je oblouk dolních řezáků před řezáky horními. Je běžný a často i standardem požadovaný u krátkolebých plemen psů. Netvoří-li řezáky pravidelné oblouky, ale některý ze zubů vystupuje, hovoří se o nepravidelném skusu. Podle odchýlení řezáku vzhledem k podélné ose oblouku může být nepravidelný skus podélný, příčný nebo kombinovaný.
Stáří psa lze podle zubů určit poměrně přesně ve štěněčím věku a v době přezubování (viz výše období výměny jednotlivých mléčných zubů). U staršího psa je možno věk určit orientačně podle stupně opotřebení trvalých zubů. Korunka řezáků psa tvoří v horní čelisti tři lalůčky, ve spodní čelisti dva. Věkem se zuby opotřebovávají a lalůčky se otírají v následujícím pořadí: ve stáří půl až jeden a půl roku dochází k otírání lalůčků prvních řezáků (klíštěk) dolní čelisti, následně se do dvou a půl let otírají dolní střeďáky, v období od dvou a půl let do tří a půl let se opotřebovávají lalůčky klíštěk horní čelisti, od tří a půl let do čtyř a půl let pokračuje otírání lalůčků horních střeďáků. Do pěti a půl let pokračuje otírání lalůčků krajáků dolní čelisti, kolem pěti let začíná být patrné i opotřebování špičáků. V šesti letech jsou již všechny lalůčky řezáků otřeny a začíná zkracování vlastních těl řezáků, takže vznikají třecí plochy ukazující průřez řezákem. Otírání těl pokračuje ve stejném pořadí jako otírání lalůčků, nejprve se otřou spodní první řezáky, pak spodní druhé řezáky kolem osmého až devátého roku, pak horní první řezáky a nakonec horní druhé řezáky. Zkracování řezáků způsobuje jejich rozestupování, nepravidelné postavení a nakonec dochází ke ztrátě zubů.Stupeň opotřebovávání záleží kromě věku také na potravě psa, jeho pracovním zatížení, životním prostředí a genetickém založení, takže je určení věku vždy jen orientační. U starších psů je na zubech objevuje zubní kámen, ale u některých malých plemen (yorkšírský teriér, pražský krysařík aj.) a u individuálních jedinců jiných plemen se zubní kámen může tvořit už v mladším věku.
Do mordy ústí také slinné žlázy. Pes má stejně jako člověk tři velké slinné žlázy: příušní žlázu (gl. parotis), podjazykovou žlázu (gl. sublingualis polystomatica et monostomatica) a podčelistní žlázu (gl. submandibularis), ale také malé slinné žlázy v podslizničním vazivu, přičemž tvářové malé slinné žlázy jsou nahloučené do žlázy jařmové (gl. zygomatica).
Na dutinu ústní navazuje hltan a trávicí soustava dále pokračuje jícnem. Jícen psa je tvořený příčně pruhovanou svalovinou a sliznicí, je velmi roztažitelný a u středně velkého psa asi 30 cm dlouhý. Při svém průchodu krkem se klade na levou stranu, v hrudníku prochází středohrudím nad srdeční bází, prochází otvorem v bránici do dutiny břišní a vstupuje do žaludku.
Žaludek psa je jednokomorový a jednoduchý. Má podobu vakovitě rozšířené trubice ve tvaru písmene U, která leží napříč v brániční klenbě. Jeho tvar a velikost se mění v souvislosti s jeho naplněním a polohou těla. Začíná širokým česlem (kardií), které umožňuje snadné zvracení. Je velmi roztažitelný a v poměru k tělu velký, průměrně má obsah 0,5–2,5 l, u velkého psa i 6 l. Prázdný žaludek naléhá na játra a jeho velké zakřivení začíná vlevo u 12. žebra a pokračuje do úrovně přechodu 10. žebra v chrupavku. Naplněný žaludek naproti tomu posouvá játra doprava, vyklenuje brániční klenbu o jedno mezižebří dopředu, vzadu dosahuje až ke 4. bedernímu obratli, kde odtlačuje levou ledvinu, a dole naléhá na břišní stěnu. Ve vrátníku (pyloru) žaludek přechází v tenké střevo.
Tenké střevo psa je poměrně krátké, jeho délka představuje jen asi trojnásobek až čtyřnásobek délky těla. Dvanáctník psa je dlouhý asi 25 cm, přechází od pyloru vpravo pod viscerální plochu jater jako pars cranialis, tam se otáčí, pokračuje směrem k pánvi jako pars descendens, přičemž na svém průběhu je doprovázen lalokem slinivky břišní, otáčí se kolem pravé ledviny, na úrovni 5. nebo 6. bederního obratle obchází slepé střevo a pokračuje po levé straně směrem k hlavě jako pars ascendens. U levé ledviny přechází v lačník, další část tenkého střeva. Do dvanáctníku ústí žlázy produkující trávicí enzymy, z nichž největší je bezesporu slinivka břišní. Ta má u psa podkovovitý tvar, tělo leží v blízkosti vrátníku, menší levý lalok se vkládá mezi tlusté střevo a játra, větší pravý lalok přiléhá k sestupné části dvanáctníku. Pankreas psa má dva vývody, přičemž menší, ductus pancreaticus, může i chybět. Není-li tomu tak, ústí do střeva společně se žlučovodem, 3–6 cm za vrátníkem na otvorempapila duodeni major. Druhý, přídatný vývod ductus pancreaticus accessorius ústí samostatně na papila duodeni minor 3–8 cm za pylorem. Slinivka má, stejně jako u člověka, i endokrinní složku: nejdůležitější produkovaný hormon je inzulin. Játra psa se člení na 6 laloků, které se vkládají příčně do pravé a částečně i do levé brániční klenby. Pes má také žlučový měchýř.
Střední část tenkého střeva, lačník (jejunum), tvoří 6–8 kliček na dlouhém pohyblivém závěsu, které vyplňují dolní polovinu břišní dutiny. Poslední úsek, kyčelník (ileum), je krátký a plynule přechází v tlusté střevo, se kterým má shodný průměr. Slepé střevo je malé, krátké, šroubovitě stočené a nemá červovitý výběžek.
Nejdelší část tlustého střeva, tračník (colon), je u středně velkého psa dlouhý asi 65 cm a stejně jako u člověka se dělí na vzestupný (colon ascendens), příčný (colon transversum) a sestupný (colon descendens). Je uložen při stropu břišní dutiny. U 7. bederního obratle přechází v konečník (rectum), který vstupuje do pánve a nakonec ústí řitním otvorem ven z těla.
Dýchací soustava psa je tvořena dýchacími cestami a plícemi. Horní cesty dýchací začínají zvenku čenichem s nozdrami. Nosní houba je tmavě pigmentovaná, houbovitá a zvlhčována nosními sekrety. Nozdra psa na boku pokračuje hlubokým žlábkem (sulcus alaris), který vede nahoru a do strany. Při čichání slouží psovi k vydechování, aby si nerozvířil sledovanou pachovou stopu.Dutina nosní psa je rozdělena nosní přepážkou na dvě části na každá polovina je dále rozdělena na horní, střední a dolní průchod třemi páry nosních skořep a s nimi spojenými slizničními řasami. Velká část nosní dutiny je vystlána respirační sliznicí s víceřadým řasinkovým epitelem, který zachycuje nečistoty z vdechovaného vzduchu a zvlhčuje ho. Četné žilní pleteně v podslizničí vzduch také ohřívají. Horní nosní průchod ústí do oddílu vystlaného čichovou sliznicí. Plocha čichové sliznice psa se průměrně pohybuje od 60 do 170 cm2, naproti tomu u člověka je to pouhých 5 cm2. Do nosní dutiny ústí velká postranní nosní žláza (gl. lateralis nasi), jejíž řídký sekret vytéká nozdrami ven a neustále zvlhčuje nosní houbu psa, a slzovod. Pes má vedlejší nosní dutiny, a to jednu větší v čelní kosti a malou výchlipku v horní čelisti (recessus maxillaris). Nosní dutina přechází dvěma choanami do nosohltanu.
V hltanu se kříží dýchací cesty s trávicí soustavou. Vchod do hrtanu je při polykání uzavřen hrtanovou příklopkou. V hrtanu psa se nacházejí hlasivky, které umožňují štěkání, kňučení a vytí. Hrtan je posledním úsekem horních cest dýchacích, dále již pokračují dolní cesty dýchací: průdušnice psa je pevná trubice zpevněná 42–46 chrupavčitými prstenci, na průřezu je kulatá a vystýlá ji sliznice s víceřadým řasinkovým epitelem. Vstupuje do hrudníku psa a nad srdeční bází se rozvětvuje na dvě průdušky, které vstupují do plic. Pravá plíce je výrazně větší než levá a je hluboce rozdělena na čtyři laloky, které jsou zavěšené na plicní stopce tvořené průduškou a cévami. Levá plíce je podobně rozdělena na laloky tři. Dělením průdušek vzniká tzv. plicní strom, přičemž posledním dělením vznikají průdušinky, které přivádějí vzduch do plicních sklípků. Tam probíhá výměna plynů mezi vzduchem a krví.
Při dýchání je nejdůležitějším svalem bránice, která se uplatňuje při nádechu, společně s ostatními dýchacími svaly, jako jsou zevní mezižeberní svaly nebo svaly šikmé. Výdech je za normálních okolností pasivní děj. Při dušnosti se do něj zapojují i svaly břišního lisu.
Kromě samotného dýchání má u psa dýchací soustava důležitou funkci i při regulaci tělesné teploty. Při zvýšené teplotě prostředí pes zrychluje dechovou frekvenci a ochlazuje se odpařováním sekretů z vnitřní plochy dýchacích cest.
Vylučovací soustavu psa tvoří párové ledviny, které se nacházejí u stropu břišní dutiny. Tvoří 0,6% hmotnosti psa, a jejich délka odpovídá 2,5 – 3,2 násobku délky bederního obratle zvířete, šířka pak 1,4 – 1,8 násobku bederního obratle. Ledviny psa jsou větší než ledviny feny. Levá ledvina je poněkud volnější a pohyblivější, je těžší než pravá a je zavešená v rozsahu 2.–5. bederního obratle. Pravá ledvina se vkládá do jámy v ocasatém laloku jater, je proto pevněji fixovaná v dutině břišní, její přední část je u 12. žebra, zadním pólem sahá do úrovně 2.–3. bederního obratle. Ledviny mají fazolovitý tvar, na povrchu jsou hladké a jsou rozlišené na kůru a dřeň. Kůra ledviny psa je silná 3–8 mm a obsahuje hlavní funkční jednotky ledvin, nefrony. Dřeň je složena s kompletně srostlých pyramid, jednotlivé vývodné kanálky proto ústí do ledvinové pánvičky na jediné společné papile v podobě hřebenu (crista renalis), čímž se psí ledvina liší od ledviny lidské, kde kanálky ústí samostatně na vlastních ledvinových kalíšcích.
Z ledvin vystupují močovody, u středně velkého psa je močovod asi 12–16 cm dlouhý, přičemž pes má delší močovody než fena. Močovody ústí do močového měchýře. Ten se stavbou neliší od močového měchýře člověka, zasahuje hluboko do břišní dutiny a při maximální náplni může sahat až k pupku. Močová trubice psa – samce je velmi dlouhá, prochází přes sedací oblouk, společně s topořivým tělesem je vložena do žlábku v penisu a pokračuje až na hrot žaludu, kde vyúsťuje. U fen je naopak močová roura krátká, po přechodu přes sedací oblouk pokračuje podél dolní stěny pochvy a ústí v poševní předsíni.
Oběhová soustava psa je uzavřená soustava cév, rozdělená na velký a malý krevní oběh. Krev je v oběhu udržována pravidelnými stahy srdce.
Srdce psa je poměrně velké, představuje 0,7 % hmotnosti zvířete. Je uloženo v středohrudí, tedy v hrudníku mezi plícemi, hrudní kostí a bránicí, při pohledu z boku poměrně ležatě na hrudní kosti, jeho dlouhá osa s hrudní kostí svírá úhel 40°. Báze srdeční se nachází ve výšce poloviny prvního žebra v rozsahu 3.–6. žebra, srdeční hrot směřuje k chrupavce žebra sedmého. V porovnání v člověkem leží srdce více uprostřed, 3/7 srdce leží na pravé straně hrudníku.
Z levé komory srdce vystupuje vzestupná aorta, ze které vycházejí cévy zásobující krví samotné srdce – věnčité tepny. Psí srdce je z větší části živené levou věnčitou tepnou, pravá zásobuje jen stěnu pravé komory. Vzestupná aorta přechází v aortální oblouk (arcus aortae), z něj pak vybíhají větve pro krevní zásobení hlavy, krku a hrudních končetin – hlavopažní kmen (ze kterého se dále větví pravá i levá krkavice, pravostranná povrchová krční tepna a tepny hrudníku a pravá tepna podklíčková) a levá tepna podklíčková, která se rozděluje levá lopatková tepna, levostranná povrchová krční tepna, levá hluboká krční tepna a nakonec přechází v levou podpažní tepnu, která zásobuje krví levou hrudní končetinu.
Sestupná část aorty prochází hrudní a břišní dutinou a je proto dělená na dvě části – část hrudní (pars thoracica) a část břišní (pars abdominalis). Z pars thoracica vycházejí drobné větve pro zásobení plic, jícnu, perikardu a středohrudí a dále mezižeberní tepny. Z pars abdominalis vystupují důležité větve pro cévní zásobení břišních orgánů a také větve pro zásobení pánevních končetin.
Odkysličenou krev z přední části těla odvádí horní dutá žíla, do které ústí párová v. brachiocephalica dextra et sinistra. Do té teče krev z vnitřní i zevní hrdelnice a podpažní žíly. Ze zadní části těla odvádí krev dolní dutá žíla, která sbírá krev z žil z vnitřních břišních orgánů a také z nepárové žíly, vény azygos dextra.
Je stejně jako u člověka tvořen plicní tepnou, která vychází z pravé komory a větví se v plicích, a plicními žilami, které sbírají okysličenou krev z plic a odvádějí ji do levé síně.
Lymfatická soustava psa odvádí lymfu vzniklou z tkáňového moku zpátky do žil a má nezastupitelnou funkci v imunitním systému. Do lymfatických cév jsou vloženy lymfatické uzliny, ve kterých jsou přítomné leukocyty, hlavně lymfocyty a makrofágy, které aktivně ničí případné choroboplodné zárodky. Při boji s infekcí (či prostě při místním zánětu) zduří příslušná mízní uzlina nebo uzliny, které odvádějí mízu z postiženého místa. Toto zduření je vyšetřitelné pohmatem. Na těle psa je několik hmatných mízních uzlin, které jsou vyšetřovány při klinickém vyšetření. Jedná se o příušní mízní uzliny a podčelistní mízní uzliny, povrchové krční mízní uzliny, podpažní přídatné hrudní mízní uzliny, tříselné mízní uzliny a mízní uzliny podkolenní. Celá řada dalších uzlin hmatných není, uzliny se totiž nacházejí i v hrudníku nebo na okruží, na kterém jsou zavěšena střeva.
Mandle psa tvoří Waldeyrův mízní okruh, pes má krční mandle, z nichž je dobře vyvinutá patrová mandle, tonsilla palatina. Jazyková mandle, madle měkkého patra a v okolí hrtanové příklopky je tvořena jen difúzní lymfatickou tkání v podslizničí, stejně tak nosní mandle je nevýrazná.
Největším lymfatickým orgánem je slezina. Slezina psa má červenou barvu a trojúhelníkový tvar, je 10–20 cm dlouhá, 2–4 cm široká a váží 8–150 g. Slezina je vazem spojena se žaludkem a její poloha v břišní dutině proto záleží na náplni žaludku. Při prázdném žaludku leží na levé straně břicha mezi žaludkem, levou ledvinou a břišní stěnou.
Brzlík psa je žlutošedý laločnatý orgán, ve kterém před narozením a u štěňat probíhá diferenciace a funkční dozrávání T-lymfocytů. Má podobu párových laloků a je umístěný v horní části hrudní dutiny nad hrudní kostí. U dospělých psů z něj zbývají jen malé zbytky.
Nervová soustava psa odpovídá svou stavbou nervové soustavě obratlovců, a to včetně člověka. Centrem nervové soustavy je mozek uložený v lebeční dutině, přičemž psí mozek váží v závislosti na velikosti psa 68–135 g a tvoří tak 0,2–1 % tělesné hmotnosti. Čichové laloky psa, tedy část mozku, kde jsou zpracovávány čichové vjemy, váží asi 60 g, zatímco u člověka je to 4× méně. Mícha psa probíhá páteřním kanálem až k poslednímu, sedmému bedernímu obratli, kde se naposledy větví a dále probíhají jen míšní nervy – tzv. cauda equina. Část nervového systému mimo mozek a míchu se nazývá periferní nervový systém – ten zprostředkovává tok informací ze všech a do všech částí psího těla.
Prostřednictvím smyslové soustavy získává pes informace o okolním prostředí. Pes má, stejně jako člověk, pět základních smyslů: zrak, sluch, čich, hmat a chuť, ovšem míra jejich významu pro psa a množství a kvalita informací, které poskytují, jsou zcela jiné než u člověka.
Nejdůležitějším psím smyslem je čich. Odhaduje se, že je asi 100 000 krát až milionkrát citlivější než čich lidí. K vynikajícímu čichu je pes předurčen velkou plochou čichové sliznice a množstvím čichových receptorů, německý ovčák má 225 miliónů čichových buněk, bloodhound dokonce 300 miliónů, člověk jen 5 miliónů. Čichová sliznice i celá dutina nosní včetně čenichu je neustále svlažována sekrety žlázek, ve kterých se rozpouští molekuly pachu. Čichovým nervem jsou informace přenášeny do mozku, jehož část zodpovědná za vyhodnocování vjemů je v poměru k celkové velikosti mozku 40krát větší než srovnatelná část mozku člověka. Psi cítí týden starý lidský otisk prstu a ze vzorků pachu lidského dechu či stolice odhalí rakovinu plic nebo tlustého střeva s přesností 88–97 %.Kromě čichového ústrojí v zadní části nosní dutiny má pes také funkční Jacobsonův orgán, který je využíván především k detekci feromonů a ověřování háravé feny. Proto pes, který větří háravou fenu, může zvýšeně slinit a cvakat zuby, tak se totiž do Jacobsonova orgánu dostává více slin s rozpuštěnými pachy.
Sluch je druhý nejdůležitější smysl psa. Orgánem sluchu je ucho, které se skládá ze tří částí: vnější ucho je tvořené pohyblivým ušním boltcem a zvukovodem, na jehož konci je bubínek. Střední ucho je umístěno v dutině ve spánkové kosti a je tvořeno především třemi sluchovými kůstkami – kladívkem, kovadlinkou a třmínkem, které přenášejí vibrace bubínku na oválné okénko vnitřního ucha. To je tvořeno hlemýžděm vyplněným tekutinou a obsahujícím sluchové receptory a rovnovážným orgánem. Rozsah slyšení zdravého psa, tedy frekvenční rozsah, který pes vnímá jako zvuk, je větší než u lidí: psi vnímají zvuk o kmitočtech 67 Hz až 45 000 Hz, někteří autoři uvádějí až 100 kHz. Velká citlivost společně s pohyblivým boltcem, který nasměrovává zvuk do zvukovodu, propůjčuje psovi výjimečně citlivý sluch, s ním lidský sluch nesnese srovnání. Šum, který člověk slyší na vzdálenost 3–4 m, slyší pes ještě ve vzdálenosti 24 m a též výborně vnímá modulace zvuků a tónů.
Psí oči jsou podobné očím lidským, ale v mnoha ohledech se od nich liší. Jsou plošší než lidské oči a jejich čočka nemůže zaostřovat stejně dobře jako u lidí, proto pravděpodobně netvoří tak ostrý obraz. Psi jsou dalekozrací, na krátkou vzdálenost nevidí ostře a k prozkoumání blízkých předmětů používají hlavně čich a hmat. Na druhou stranu mají psi, stejně jako ostatní šelmy, v oku za sítnicí tapetum lucidum, odrazivou vrstvu, která umožňuje dobré vidění i za šera, psí oči jsou také citlivější na pohyb. Psi rozpoznají pohybující se objekt na vzdálenosti 900 m. Psí sítnice obsahuje více světločivných buněk tyčinek, které umožňují vnímání kontrastu. Pes na rozdíl od člověka je schopen dokonce rozeznat na stupnici s padesáti odstíny šedi dva odstíny ležící vedle sebe a kruh od elipsy v poměru 9:8. Psi mají větší zorničku a oči položené v porovnání v člověkem více do stran, což jim umožňuje lepší periferní vidění, ale zároveň mají horší vidění binokulární. Na rozdíl od člověka, jehož oko díky setrvačnosti obrazu na sítnici při frekvenci 50–60 Hz ztrácí schopnost rozlišit jednotlivé obrazy a vidí obraz spojitý, psi vidí blikání obrazu až do frekvence 70 Hz. Televizi proto vnímají jako blikající obrazovku.
Psi jsou barvoslepí, ale to neznamená, že nemohou vidět žádné barvy. Nerozlišují oranžovou, žlutou a zelenou barvu a pravděpodobně je vnímají jako odstíny žluté, červenou pak vidí jako hnědošedou nebo černou. Vnímají modrou barvu, ale nerozliší ji od fialové. U lidí by takové vidění bylo označeno za vadu, deuteranopii.Psi mají velkou slznou žlázu a menší Harderovu žlázu na třetím víčku. Přebytečné slzy z oka odtékají slzovodem do nosní dutiny. U krátkolebých plemen psů je občas slzovod příliš úzký, slzy odtékají také vně oka a zbarvují srst okolo očí dohněda.
Co se chuti týče, pes pravděpodobně získává více informací o potravě čichem, než přímo chutí. Ve srovnání s člověkem má jen šestinu chuťových pohárků, ty se nacházejí především na špičce jazyka. Rozlišuje sladkou, hořkou, kyselou a slanou chuť. Specializované hmatové orgány psa jsou jeho hmatové chlupy. Psi je mají v okolí čenichu, na horním pysku, nad očima a na bradě, používají je k prozkoumávání blízkých předmětů a mohou s jejich pomocí reagovat i na drobné změny v proudění vzduchu. Dalším významným smyslovým orgánem hmatu jsou polštářky na tlapkách, v jejichž škáře se nachází množství nervových zakončení.
Psům je přisuzován také tzv. šestý smysl. Mají údajně schopnost vycítit blížící se zemětřesení a vynikající smysl pro orientaci, který je možná dán schopností vnímat magnetické pole Země, nebo prostě vynikající čichovou pamětí.
Rozmnožovací soustava psa slouží k plození štěňat. Rozdílné pohlavní orgány psa a feny tvoří základ pohlavního dimorfismu, přičemž po pubertě jsou u psů patrné také sekundární pohlavní znaky – samec bývá větší a mohutnější než samice a má hrubší, širší hlavu, feny bývají menší a jemnější.
Pohlavními orgány psa jsou pohlavní žlázy – varlata s nadvarletem umístěná trvale v šourku, kam sestupují obvykle do dvou měsíců věku. Kanálek nadvarlete pokračuje chámovodem, který na semenném hrbolku ústí do močové roury. Pes má jedinou přídatnou pohlavní žlázu, relativně velkou prostatu, jejíž velikost odpovídá přibližně velikosti lískového ořechu až kaštanu. Močová trubice ústí na vrcholu žaludu pyje. Psí penis odstupuje dvěma kořeny od sedací kosti a tvoří jej topořivá tělesa. Žalud je podlouhlý a rovněž vybaven topořivým tělesem, které v jeho zadní části tvoří bulbus glandis. Žalud penisu je též vyztužen pyjovou kostí. Celý pyj sahá až k pupku a je uložen v předkožce, odkud se vysouvá při vzrušení.
Pohlavní žlázy samice, vaječníky, jsou uložené v dutině břišní, za ledvinami v úrovni 3.–4. bederního obratle, ve vaječníkovém vaku (bursa ovarica) a jsou velké 1–2 cm. K vaječníku je trychtýřovitě přiložena nálevka vejcovodu. Ten má u psa podobu tenké trubičky dlouhé 4–7 cm, která ústí na vrcholu příslušného děložního rohu. Fena má dvourohou dělohu ve tvaru písmene Y. Děložní rohy probíhají rovně směrem v pánvi, na přechodu břišní a pánevní dutiny se spojují v krátké děložní tělo, na které navazuje děložní krček. Pochva feny je dlouhá a končí poševním vchodem, který je u nuliparních fen chráněn panenskou blánou. Na pochvu při vyústění močové roury navazuje svažující se poševní předsíň, kterou obklopuje topořivé těleso bulbus vestibuli. Ve sliznici poševní předsíně jsou žlázy glandulae vestibulares minores. Zevní pohlavní orgány tvoří vulva, též vateň nebo přezka, kterou tvoří dva stydké pysky. Stydké pysky jsou ovládány krátkými svaly, díky nímž je vulva pohyblivá a při krytí jí může rozháraná fena aktivně přibližovat tam, kde cítí pyj psa.
Soustava žláz s vnější sekrecí je u psa tvořena vnitřními žlázami, jako jsou slinné žlázy, žlázky ve sliznici střev a slinivka břišní a žlázy nosu, které byly popsány v příslušných kapitolách. V následující kapitole budou popsány žlázy ústící na povrch těla.
Mléčná žláza psa je modifikovaná apokrinní kožní žláza, jejíž sekret, mléko, slouží k výživě novorozených štěňat. Pes má tzv. thorakoinguinální typ mléčné žlázy – párová vemínka leží za sebou v pásu sahajícím od hrudníku až do třísel, obvykle jich je na každé straně pět nebo šest, u malých plemen i méně. Je možný i jejich lichý počet. Na hrotu každého struku ústí 8–12 samostatných strukových vývodů oddělených žlázových jednotek. Podíl žlázového parenchymu se zvyšuje během hárání a zvláště po něm, kdy v organismu přetrvává zvýšená koncentrace progesteronu. I když fena není březí, může za určitých okolností spustit produkci mléka, tomuto stavu se říká falešná březost.
Pro psa je pachová komunikace zásadní a je proto taky vybaven patřičnými pachovými žlázami. V okolí řitního otvoru psa se nachází tři typy žláz:
anální žlázy typu I jsou malé, rozvětvené tuboalveolární žlázy, které jsou nahloučené v podslizničí konečníku v kontaktu s vnitřním svěračem konečníku a ústí do zóny intermedii análního kanálu.
anální žlázy typu II jsou lobulární holokrinní žlázy v kůži okolo řitního otvoru, kam také ústí jejich vývody. Jedná se o modifikované mazové žlázy. Jejich sekret je hlenovitý, obsahuje proteoglykany, lipidy a feromony. Jejich aktivita je svázána s pohlavní aktivitou zvířete.
anální váčky (sinus paranalis) jsou párové váčkovité duté útvary, 5–30 mm velké, v jejichž stěně se nacházejí komplexy apokrinních žláz. V blízkosti vývodů se vyskytují i ojedinělé holokrinní žlázy. Vývody váčků ústí na přechodu análního kanálu a okolní kůže přibližně v pozici čtyři a osm hodin. Svalovina ve stěnách váčků umožňuje jejich kontrakci a vyprázdnění – stává se tak mimovolně při stresu a během defekace. Silně páchnoucí, žlutý, žlutohnědý nebo hnědý sekret ulpívá na výkalech.Nadocasní, též ocasní žláza (glandula supracaudalis, organum caudale) je rudimentární pachová žláza nacházející se na horní straně ocasu přibližně nad 9. ocasním obratlem, 3–9 cm od kořene ocasu. Její sekret má voskovitý charakter a při zvýšené činnosti slepuje chlupy nad kořenem ocasu, což je považováno za estetickou vadu. Mezi pachové žlázy lze zařadit též předkožkové žlázy samců.
Pes má jen velmi málo pravých, ekrinních potních žláz, ale apokrinní, pachové kožní žlázy se vyskytují v kůži slabin a mezinoží, na plecích a na krku. Pachové potní žlázy jsou hojné také na povrchu prstních polštářů na tlapkách, kde na 1 cm2 připadá 400–500 žláz. Sekret má funkci při označování teritoria – hrabání po vykonání potřeby není pokusem výkaly zahrabat, ale slouží k rozetření výměšků těchto žláz. Sekrece také zvyšuje přilnavost polštářků k povrchu a usnadňuje pohyb po suché a hladké podložce. U psa nemají potní žlázy téměř žádnou úlohu v termoregulaci.
Endokrinní soustava je soubor žláz, které hormonálně reguluje, řídí a koordinuje činnost celého organismu. Řídícím centrem endokrinní soustavy je hypofýza, která je sama ovládaná nervovou soustavou prostřednictvím hypothalamu. V mezimozku je umístěna také šišinka (epifýza), tvořící základ biologických hodin.
Štítná žláza psa je tvořena dvěma plochými laloky spojenými žláznatým můstkem. Má tmavě červenou až fialovou barvu a nachází se pod hrtanem v úrovni 5.–8. chrupavčitého prstence průdušnice. Na postranní ploše přední poloviny obou laloků leží vnější příštítná tělíska, vnitřní příštítná tělíska jsou umístěna přímo v parenchymu štítné žlázy. Hormony štítné žlázy ovlivňují rychlost metabolismu a homeostázu vápníku.
Endokrinní složka slinivky břišní, Langerhansovy ostrůvky, produkuje inzulin a glukagon ke kontrole množství krevního cukru. Nadledviny psa jsou oploštělé, asi 3 cm dlouhé orgány žluté až žlutobílé barvy, nacházejí se při předním okraji obou ledvin. Hormony nadledvin se kromě jiného účastní regulace krevního tlaku a obsahu solí a glukózy v krvi. Endokrinním orgánem jsou rovněž varlata a vaječníky, jejich hormonální působení řídí pohlavní aktivitu psa a feny.
Povrch těla psa pokrývá kůže. Je průměrně 0,5 až 5 mm silná, přičemž nejtlustší je kůže na hřbetě. Pokožka psa je tenčí než u lidí, je tvořená jen 3–5 řadami buněk, u člověka je to nejméně 10–15 řad. Její reakce je zásaditá, pohybuje se od 7,5-8 a je ovlivněná plemenem, pohlavím, stadiem pohlavního cyklu i barvou srsti. Škára je nejsilnější vrstvou psí kůže a jsou v ní uloženy chlupové váčky, mazové žlázy, cévy a nervová zakončení, která společně s hmatovými chlupy vytvářejí hmatový "kožní smysl". Podkoží dovoluje pohyb kůže po těle psa, obsahuje tukovou tkáň, do kůže se upínají také kožní svaly.
Na končetinách je kůže přeměněna na polštáře, které při pohybu tlumí nárazy. Podle umístění je rozlišován na hrudní končetině karpální polštář (torus carpalis), který leží na dlaňové ploše zápěstí, metakarpální, velký polštář samotné tlapky, a pět polštářů prstů (tori digitales), přičemž polštář prvního prstu se nedotýká země. Na pánevní končetině je pouze jeden metatarsální a čtyři prstní polštáře. Na povrchu polštářů je bezchlupá, výrazně zrohovatělá pokožka, která může být až 2 mm silná, naproti tomu škára je slabá, ale obsahuje četné potní žlázy. Podkožní vazivo je výrazně vyvinuté a tvoří podklad samotných polštářů, je složené z kolagenních a elastických vláken a tukovou tkání. Konce prstů jsou opatřeny drápy. Dráp je tvořen ze stran zploštělou zrohovatělou ploténkou, která přesahuje kostní podklad drápové kosti (posledního článku prstu). Dráp je zakřiven a tvoří asi 1/4 kruhu, hrot drápu se při chůzi dotýká podložky. Okolní kůže tvoří kolem lůžka drápu výrazný kožní val. Dráp samotný je tvořený pevnou rohovou stěnou sestávající ze třech vrstev rohoviny, spodní plochu drápu tvoří rohovina rohového chodidla, která je drobivá a měkká. Dráp tvoří rohový toulec kolem konce drápové kosti a vyrůstá z citlivé a prokrvené škáry – je-li při stříhání drápů odstřiženo příliš rohoviny, dojde ke krvácení – zastřihnutí.
Nosní houba může být nepigmentovaná nebo velmi pigmentovaná. Škára tvoří výrazné papily, naproti tomu pokožka je velice tenká, rohovatějící, a tvoří individuálně odlišný vzor mnohoúhelníkový vzor. Samotná kůže čenichu neobsahuje žádné žlázy, ale je neustále zvlhčována sekrety nosních žláz a slzami (které přitékají z oka slzovodem ústícím v nosní dutině). Odpařováním sekretů se čenich ochlazuje, ale jen hodnocením jeho povrchové teploty se nedá stanovit tělesná teplota psa, k tomu je nutné měření rektálně zavedeným teploměrem.
Srst je tvořena chlupy o různé délce a tvaru. Její charakter se značně liší v závislosti na plemenné příslušnosti. Chlupy vyrůstají z kořene, který je uložen v chlupovém folikulu ve škáře, přičemž ze společného ústí folikulu vyrůstá štětička chlupů tvořená jedním mohutným pesíkem a šesti až osmi jemnějšími chlupy podsady.
Dlouhá srst s podsadou je tvořena hustou kratší podsadou a pevnými pesíky, které přes ni přesahují.
Hedvábná srst má dlouhé jemné pesíky a může být bez podsady, nebo s hustou jemnou podsadou.
Kudrnatá nelínající srst je charakteristická kudrnatými jemnými pesíky bez podsady.
Hrubá srst je tvořena hrubými silnými pesíky, které vyrůstají z kolmo na povrch kůže, a velmi hustou podsadou.
Zvláštní druh srsti se nechává plstnatět a formuje se postupně do provazců nebo ploten.Plemena naháčů jsou typická částečným nebo úplným chyběním srsti.
PROCHÁZKA, Zdeněk. Chov psů. Litomyšl: Paseka, 2005. 314 s. ISBN 80-7185-768-8. Kapitola 3.1. biologie a anatomie psa, s. 41-42. (česky) 
KOLEKTIV AUTORŮ. Koldův atlas veterinární anatomie. Praha: Grada Publishing, 1999. 704 s. ISBN 80-7169-352-9. (česky) 
ČERNÝ, Hugo. Veterinární anatomie pro studium a praxi. Brno: Noviko a.s., 2004. 528 s. ISBN 80-86542-05-X. (česky) 
BUDRAS, Klaus-Dieter; FRICKE, Wolfgang; MCCARTHY, Patrick, a kol. Anatomy of the Dog (Vet): An Illustrated Text. Hannover: Schlutersche, 28.9.2007. 224 s. ISBN 978-3-89993-018-4. (anglicky)

AND – označení logického součinu (též konjunkce), což je binární logická operace
v programování symbol AND označuje buď operátor konjunkce nebo bitový operátor – pochází z anglické spojky and (česká spojka a)

Anděl (z řeckého ἄγγελος angelos „posel“) je mytická nadpřirozená duchovní bytost, která by měla být podřízena Bohu či bohům a sloužit jako posel mezi lidmi a bohy.
V původním hebrejském významu byl anděl prostě „posel“ (מַלְאָךְ‎‎ mal'ach). Tento pojem přeložila Septuaginta do řečtiny jako ἄγγελος (angelos posel). V pozdním židovství – a jeho prostřednictvím i v křesťanství – se pak tento pojem přetvořil v pojem bytosti duchovního řádu, která slouží jako prostředník mezi Bohem a člověkem.
Nauka o andělech se v teologii označuje jako angelologie (z řeckého ἄγγελος angelos anděl + λόγος logos slovo, řeč). Vedle tohoto hlavního významu se pojmu používá i pro označení různých mystických a esoterických nauk i mimo křesťanství. Vzhledem k tomu, že křesťanství považuje démony za padlé anděly, lze za podobor angelologie považovat také démonologii.
Podle některých religionistů mohou andělé představovat relikty starších pohanských kultů. Řada biblických příběhů má své paralely např. v sumerských či dalších blízkovýchodních bájích; během redakce starozákonních textů se podle této teorie bohové, vystupující v těchto paralelních textech, „infiltrovali“ i do židovských náboženských textů, avšak nemohli obstát v ideovém souboji s jediným Bohem a přeměnili se proto v boží posly, anděly.
Starý zákon (Tanach) považuje existenci andělů za prostý fakt. Boží poslové (מַלְאָכִים‎‎ mal'achim) jsou v Tóře i v dalších biblických knihách výslovně tímto termínem označeni. Další výraz, kterým hebrejská bible anděly označuje, totiž „synové boží“ (בְּנֵי אֱלֹהִים‎‎ bnej elohim), který má jak neutrální, tak i negativní konotace: Genesis popisuje svazky mezi syny božími a dcerami lidskými, po nichž dochází k potopě, kniha Jób označuje jako syna božího i satana. Ačkoli se pak slovem  'elohim (אֱלֹהִים) obvykle označuje Bůh, v některých pasážích se vykládá jako „andělé“ nebo „soudci“.
Ve Starém zákoně není jisté, zda andělé disponují vlastní inteligencí a svobodnou vůlí, nebo zda pouze slouží jako prostředníci a tlumočníci mezi Bohem a člověkem. Také jejich postavení vůči člověku je diskutabilní, neboť není jasné, zda mu jsou nadřazeni či podřízeni. Podle midrašů jsou andělé často v bibli skryti i za dalšími výrazy jako např. „muž“ (אִישׁ‎‎ iš). Pokud se v bibli hovoří o anonymním muži, který se „náhodou“ vyskytuje na určitém místě v určitou dobu, jedná se pravděpodobně o anděla nebo anděly. Někdy není jasné, zda se jedná o anděla nebo samotného Boha. Jinde je zřejmé, že anděl může být pro některé lidi neviditelný a nechá se spatřit pouze určité osobě (Nu 22,23-33).
Zatímco bible je na jména andělů skoupá, v židovské pobiblické literatuře, midraších, Talmudu a později kabalistických spisech lze nalézt snahu o pojmenování a roztřídění jednotlivých andělských řádů, takto se stávají serafové, cherubové, ofanim či chajot součástí hierarchie jednotlivých andělských kůrů. Ve středověku pak dochází k dalšímu rozvinutí této hierarchie, jak je patrné např. u Maimonida, který ve své Mišne Tora řadí anděly do deseti vzestupných tříd (andělé, chajot ha-kodeš, ofanim, er'elim, chašmalim,, serafové, mal'achim, elohim, bnej elohim, cherubové a išim).V pozdní antice dochází také k rozlišení „padlých andělů“, tj. těch andělů, kteří se vzepřeli Bohu; s těmito byli ztotožněni i „synové boží“ z 6. kapitoly Geneze. Mezi jmény padlých andělů se pak objevují v některých spisech např. Šemchazaj či Azazel.
Křesťanská nauka o andělech navazuje velmi těsně na představu židovskou, a to především na představy typické pro pozdní židovství a apokalyptickou literaturu doby kolem přelomu letopočtu.
Andělé hrají na vícero místech Nového zákona významnou úlohu. Anděl předpovídá jak narození Jana Křtitele Zachariášovi, tak i narození Krista Panně Marii, a pastýřům, ve snu Josefovi sdělí původ Mariina těhotenství a pošle ho do Egypta, aby byl Ježíš zachráněn před Herodem. Nakonec pak andělé zvěstují i Ježíšovo zmrtvýchvstání. Ve Skutcích apoštolů oznamuje anděl Kornéliovi, že jeho modlitba je vyslyšena a přikazuje mu poslat pro Petra, aby mu zvěstoval víru. Anděl pak také několikrát vysvobozuje zatčené apoštoly z vězení.O andělech se vyjadřuje i přímo Ježíš, a to zejména ve svých podobenstvích, často v souvislosti s jejich úlohou na konci světa, kde mají být dobří andělé nástrojem Božího soudu, špatní však zavrženi. Dále pak v rozmluvách, kde k andělům přirovnává lidi po smrti, kteří se již nežení a nevdávají. Jinde Ježíš dává najevo svou moc nad anděly. Andělé však v těžkých chvílích Ježíšovi také pomáhají: jednak po pokušeních ďábla na poušti, kdy ho obsluhují, nebo v Getsemanské zahradě, kdy mu anděl dodává sílu.Andělé se pak vyskytují v celém průběhu knihy Zjevení, jež je autorovi knihy odhaleno také prostřednictvím anděla, který jej provází jednotlivými viděními. Anděly mají v této knize jednotlivé církevní obce, ohlašují jednotlivé eschatologické události (polnice, rozlomení pečetí).
Pozdně starověká křesťanská tradice ukazuje, jak křesťanská víra v anděly navazuje na představy židovské. Podle sv. Augustina je anděl „název úkolu, ne přirozenosti. Ptáš-li se, jak se nazývá tato přirozenost, je to duch; ptáš-li se, jaký má úkol, je to anděl. Podle toho, co je, je duch, podle toho, co koná, je anděl.“Pro středověkou teologii mělo značný význam dílo Dionýsia Pseudo-Areopagity, který na základě starších tradic na přelomu 5. a 6. století popsal hierarchii devíti andělských kůrů, seskupených do tří triád: do nejvyšší z nich řadí serafy, cheruby a trůny, do prostřední panstva, síly a mocnosti, a konečně do nejnižší pak knížectva, archandělé a andělé. Tuto nauku převzal i Tomáš Akvinský a ve své Teologické summě připisuje jednotlivým chórům ještě tzv. postavení (např. láska, vědění, poznání; řízení, zázraky, zahánění; vedoucí, vyslanci, poslové). Jednotlivé názvy andělských kůrů však pocházejí z bible.
Katolická církev učí, že Bůh stvořil všechny bytosti a všechny jako dobré. Někteří z andělů se však Bohu vzepřeli a jejich hřích se chápe jako neodvolatelný a absolutní, neboť nemají po pádu už možnost litovat, podobně jako nemohou hříchu litovat lidé po smrti. V současné době však tato nauka o andělech stojí na okraji teologického zájmu a hierarchie andělů, která nepředstavuje oficiální nauku církve, je v zásadě marginálním tématem.
Učení o andělech jakožto průvodcích či ochráncích lidí je odvozeno ze zmínek v Bibli (Ž 91, 11 (Kral, ČEP); Žd 1, 14 (Kral, ČEP); Ex 32, 34 (Kral, ČEP)) a katolická církev o nich hovoří v katechismu. Podle nich má svého strážného anděla každý člověk, aby ho chránil a pomáhal mu vést správný život. Toto tvrzení lze vystopovat i v raně křesťanské tradici.Podobné stanovisko zastávají i některé protestantské církve.[zdroj?]
V islámu má anděl charakter bytosti plně přátelské Bohu. Andělé tvoří Boží dvůr, zaznamenávají činy lidí, vedou lidi k poslednímu soudu a jsou strážci pekla. Archanděl Gabriel (arab. Džabríl) je označen za božího ducha, který přináší Mohamedovi Korán. Andělé v islámu nemají moc přimlouvat se u Boha, a nelze se k nim proto modlit. Přesto podle islámské tradice, která se neuvádí v Koránu, navštíví každého mrtvého ihned po smrti andělé Nakir a Munkar, kteří se dotazují na jeho víru.
Výjimku mezi anděly tvoří padlý anděl Iblís (ďábel), který se odmítl poklonit před Adamem. Na dalších místech je však Iblís označován za džina, podobně jako Šajtán (satan).
U esoterických autorů lze nalézt tendenci rozmnožovat jména jednotlivých andělů z jiných než biblických pramenů. Například Emil Páleš označuje více archandělů (Gabriel, Rafael, Anael, Michael, Samael, Zachariel, Orifiel) a přiřazují jim astrologický význam, spojený s jednotlivými planetami, dějinnými epochami apod. Nauka o andělech nechybí ani u některých léčitelů a vykladačů karet. Mezi okultistickými autory lze zmínit např. Johanna Trithemia či Nostradama.
Ve fantasy a hororech se mohou vyskytovat jak andělé zcela odpovídající náboženskému významu, tak andělé jako rasa bytostí, případně jejich smíšenina. Ve druhém případě se obvykle jedná o silné magické bytosti mající mnoho společného s démony, přestože obvykle stojí na opačné straně nebo fakt, že tomu tak není, je součást zápletky. Pokud pak na sebe anděl bere tělo, jedná se o bezpohlavní lidskou postavu s labutími křídly. Obvykle je navíc oblečený do volného bílého šatu a při objevení nebo používání magie září.
Bytosti s andělským vzhledem jsou populární také v japonských animovaných komiksech (manga), filmech a seriálech (anime). Bytosti však nemusejí mít nutně žádnou magickou moc a i jejich podoba se různí (kromě toho, že vždy mají křídla). Objevují se např. v dílech Haibane renmei (šedokřídlí), Neon Genesis Evangelion (poslové) nebo Megatokyo. Na rozdíl od evropských andělů, kteří si vystačí s dvěma křídly, japonští mohou mít někdy křídel i více – digimon Lucemon ze čtvrté série seriálu Digimon jich má dokonce deset. Podobně pojatí andělé se objevili i v českém komiksu Muriel a andělé (Miloš Macourek a Kája Saudek, 1968).
COPELAND, Mark. Ministering Spirits: Angels In The Old Testament [online]. Executable Outlines, 2004 [cit. 2011-07-10]. Dostupné online. (anglicky) 
COPELAND, Mark. Terms And Descriptions Of Angels [online]. Executable Outlines, 2004 [cit. 2011-07-10]. Dostupné online. (anglicky) 
DAVIDSON, Gustav. A Dictionary of Angels: Including the Fallen Angels. [s.l.]: Free Press, 1994. (anglicky) 
FARES, Aymen. Angelics and the Angelic Realm [online]. Spiritual.com.au Pty. Ltd, 2000 [cit. 2011-07-10]. Dostupné v archivu pořízeném dne 2011-08-22. (anglicky) 
HEIDT, William Georg. Angelology of the Old Testament. Washington: The Catholic University of America Press, 1949. (anglicky) 
Katolická církev. Katechismus katolické církve. 2. vyd. Kostelní Vydří: Karmelitánské nakladatelství, 2001. Dostupné online. ISBN 80-7192-488-1. § 328-336. 
KAUFMANN, Jechezkel. Toldot ha-emuna ha-jisra'elit mi-jmej kedem ad sof Bajit šeni. Svazek 2. Jerušalajim: Mosad Bialik, 1966?. S. 422-432. (hebrejsky) 
KECK, David. Angels & angelology in the Middle Ages. New York: Oxford University Press, 1998. (anglicky) 
KOENIG, Eduard. Geschichte der Alttestamentlichen Religion. Guetersloh: [s.n.], 1915. 
KRAUSS, Heinrich. Kleines Lexikon der Engel : von Ariel bis Zebaoth. [s.l.]: [s.n.], 2002. (německy) 
KRAUSS, Heinrich. Die Engel : Überlieferung, Gestalt, Deutung. [s.l.]: C. H. Beck, 2000. 127 s. (C. H. Beck Wissen; sv. 2135). ISBN 9783406447358. (německy) 
LÄPPLE, Alfred. Engel: die Boten Gottes in Kultur und Glauben. [s.l.]: Sankt-Ulrich-Verlag, 2003. 199 s. ISBN 9783929246988. (německy) 
NOVOTNÝ, Adolf. Biblický slovník. Praha: [s.n.], 1956. (Kalich). Dostupné online. Heslo Anděl, s. 27-29. 
PÁLEŠ, Emil. Angelologie dějin, synchronicita a periodicita v dějinách. 2., rozšířené vyd. Bratislava: Sophia, 2004. ISBN 80-968045-5-3. 
PETROSILLO, P. Křesťanství od A do Z. Kostelní Vydří: Karmelitánské nakladatelství, 1998. S. 11. 
Pseudo-Dionysus the Areopagite. The Celestial Hierarchy [online]. Dostupné online. (anglicky) 
RATZINGER, Joseph. O víře dnes. Olomouc: Matice cyrilometodějská, 1998. S. 105-120. 
SOLIELI, Menachem; BERKUZ, Moše. Leksikon mikra'i. Svazek 2. Tel Aviv: Dvir, 5725. Heslo Mal'ach, s. 516-517. (hebrejsky) 
TATUM, Johny. The Hierarchy of Angels: Distinguishing the Higher Ranked [online]. Worldnet Grace Ministries. Dostupné online. (anglicky) 
TATUM, Johny. The Hierarchy of Angels: Hierarchical Chart of Angels [online]. Worldnet Grace Ministries. Dostupné online. (anglicky)
Jewish Encyclopedia, "Angelology", Jewish Encyclopedia, heslo Angelologie. (anglicky)

Dívčí křestní jméno Anděla je ženská forma slova anděl. Od téhož jména jsou odvozeny formy Angelína, Angelika („andělská“) apod. V překladu znamená posel Boží (nebeský).
Římskokatolický církevní kalendář: 4. ledna (bl. Angela z Foligna), 21. ledna (sv. Anděla Mericiová)
Následující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:
Změna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je -7,0%, což svědčí o poměrně značném poklesu obliby tohoto jména.
Anděla Kozáková-Jírová – první doktorka práv v Československu a první notářka v Evropě

Andrássyho palác (slovensky též Andrášiho palác nebo dříve Andrássyho dvor, maďarsky Andrássy udvar, Andrássy palota) je neobarokní budova v Košicích stojící na rohu Hlavního a Bílé ulice.
Andrássyho palác stojí na místě, kde ve středověku stávaly tři menší měšťanské domy. V 18. století je barokně přestavěly a bydlely v nich (od severu k jihu) rodiny Jabroczkých, Klotzkových a Pálfalvyových. Začátkem 19. století se nejsevernější dům stal majetkem Štěpána Andrássyho. V roce 1823 se v tomto domě narodil hrabě Gyula Andrássy[zdroj?], pozdější premiér uherské vlády. Nejjižnější z domů tvořil klenbu nad vchodem do Bílé ulice.
V roce 1898 byly všechny tři domy zbourány a začala výstavba nového Andrássyho paláce, který naprojektoval budapešťský architekt Viktor Cziegler v neobarokním slohu. Výstavbu realizovaly firmy bratrů Jakabových a Michala Répászkeho.
V přízemí paláce byla luxusní kavárna s kulečníkovými stoly. V roce 1906 vznikl návrh zřídit zde hotel, kterých byl ve městě nedostatek, ale byl zamítnut. Kavárna zde zůstala až do konce druhé světové války. Ještě během ní v přízemí sídlila nyilašovská strana Šípových křížů. Po válce byl v přízemí zřízen Obchodní dům Hornád, kterému obyvatelé říkávali i Pionýr. V roce 1968 byl přestěhován do nové budovy Obchodního domu Prior. Pak se sem nastěhoval Dům potravin, který zde setrval až do poloviny 90. let, kdy ho nahradila proslulá košická cukrárna Aida.
V roce 1982 byla budova prohlášena za kulturní památku a později byla překlasifikována na národní kulturní památku.

André Kertész (výslovnost [kertés]), narozený Kertész Andor (2. července 1894 Budapešť – 28. září 1985 New York), byl fotograf židovsko-maďarského původu, který působil ve Francii a později také ve Spojených státech amerických. Byl inovátorem fotografické kompozice a průkopníkem fotoeseje. Tvořil také reportáže a sociálně laděné snímky a působil i jako válečný fotograf. Už na počátku své dlouhé kariéry používal neortodoxní úhly záběru a nedělal kompromisy ve fotografickém stylu, což tehdy zabránilo tomu, aby prorazil. Ani na sklonku života necítil celosvětové uznání, které by si podle sebe zasloužil. Dnes je uznáván jako jeden z průkopníků fotožurnalismu, ba fotografického umění jako celku.Kertész se měl stát obchodníkem s cennými papíry a ve fotografii byl samouk. Většinu svého raného díla uveřejňoval v časopisech, v čemž pokračoval až do šedesátých let 20. století. Krátce bojoval v první světové válce, již zároveň fotografoval, a byl na bojišti vážně zraněn. Roku 1925 se proti vůli své rodiny odstěhoval do Paříže, v jejímž tavícím kotli stylů zahraničních tvůrců i domácích dadaistů se umělecky obohatil a dosáhl komerčního úspěchu i uznání kritiků. Bezprostřední hrozba druhé světové války jej donutila opět emigrovat, tentokrát do Spojených států. V USA si svůj věhlas musel vybudovat znovu a pracoval na zakázky. Měl roztržky s několika redaktory, o kterých si myslel, že nechtějí uznat jeho práci. Ve čtyřicátých letech 20. století začal organizovat vlastní výstavy a získával mezinárodní renomé.
S fotografickým přístrojem rád experimentoval, významným prvkem jeho tvorby bylo používání moderních výrazových prostředků jako například nadhled, podhled, natočení kamery nebo detail. Některé soubory vytvářel ve výtvarném pojetí, jiné spojoval s různými poetickými souvislostmi. Jeho životní dráha se dělí na čtyři časová období: maďarské, francouzské, americké a na sklonku jeho života období mezinárodní.
Andor Kertész se narodil v Budapešti do středostavovské židovské rodiny; později roku 1925, když odjel do Paříže, si změnil křestní jméno na André. Jeho otec Lipót Kertész obchodoval s knihami, jeho matka se jmenovala Ernesztin Hoffmannová. Andor, přáteli přezdívaný „Bandi“, byl prostřední ze tří synů. Když Lipót Kertész v roce 1908 zemřel na tuberkulózu, zůstala ovdovělá Ernesztina bez zdroje příjmů na péči o syny Andora, Imre a Jenőa. Naštěstí Ernesztinin bratr Lipót Hoffmann se o zabezpečení rodiny postaral a dětem nahradil otce. Rodina se brzy přestěhovala do Hoffmannovy venkovské usedlosti ve Szigetbecse, kde Andor Kertész zažil poklidné životní tempo a venkovský způsob života, což později mohlo ovlivnit jeho profesní dráhu.
Lipót Hoffmann hradil Andorovo studium na obchodní akademii až do absolutoria roku 1912 a krátce nato mu opatřil místo na burze. Avšak na rozdíl od svého bratra Imreho, který na burze v Budapešti pracoval až do smrti v roce 1957, neměl Andor o obchodování s cennými papíry zájem. Místo toho ho přitahovaly ilustrované časopisy, rybolov a koupání v Dunaji, tekoucím poblíž strýcova domu. Kertészova první setkání s časopiseckou fotografií ho přiměla, aby začal snít o dráze fotografa. Vliv na něj měly také obrazy Lajose Tihanyiho a Zilzera Gyuly a také poezie.
Přes protesty rodiny, která chtěla, aby pokračoval ve své obchodní kariéře, si Kertész koupil svůj první fotoaparát v roce 1912, jakmile nastřádal dost peněz. Byla to německá skříňová kamera ICA. Ve volném čase začal fotografovat místní rolníky, cikány a krajinu maďarských plání. Jeho nejstarší dochovanou fotografií je pravděpodobně „Spící chlapec“, vytvořený v Budapešti roku 1912. Kertészovy fotografie byly poprvé zveřejněny až roku 1917, kdy sloužil v rakousko-uherské armádě; otiskl je časopis Érdekes Újság. Kertész byl samouk, ale jeho svérázný vyzrálý styl je patrný již na raných fotografiích, například na snímku „Evžen“ z roku 1914.Ve stáří dvaceti let, v roce 1914, byl Kertész poslán na frontu, kde dokumentoval život v zákopech lehkým sklopným měchovým fotoaparátem Goerz Tenax, vhodným pro náročné bojové podmínky. Většina z těchto fotografií však byla zničena během Maďarské revoluce v roce 1919. Kertész byl v roce 1915 raněn ruskou kulkou jen několik centimetrů pod srdcem a jeho pravá ruka dočasně ochrnula. Byl převezen do vojenské nemocnice v Budapešti a později do Ostřihomi, kde i nadále fotografoval. Pořídil zde mimo jiné autoportrét do soutěže časopisu Borsszem Jankó. Jeho patrně nejslavnější snímek z tohoto období je „Podvodní plavec“, Ostřihom 1917, jediná dochovaná fotografie ze série zobrazující plavce, jehož obraz je deformován vodou. Tato fotografie u Kertésze zažehla zájem o deformace obrazové, což vedlo ke vzniku série fotografií „Deformace“ počátkem třicátých let.Kertész se již na frontu nedostal a přestože svůj volný čas i nadále věnoval fotografování, vrátil se po skončení války v roce 1918 zdráhavě na burzu. Tam se seznámil s kolegyní a budoucí manželkou Erzsebet Salomonovou (která později změnila jméno na Elizabeth Saly) a začal se ucházet o její ruku. Během tohoto období i po zbytek života stála Elizabeth Kertészovi modelem. V té době pořídil také celou řadu portrétních fotografií svého bratra Jenőa. Pro nespokojenost s prací na burze Kertész své místo opustil a počátkem 20. let se věnoval zemědělství a včelaření. Tuto epizodu však brzy ukončila revoluce a krátkodobý nástup komunismu. Kertész se vrátil na burzu a nakonec se rozhodl úplně opustit Maďarsko, jednak aby unikl svému dosavadnímu způsobu života a také aby se seznámil s pařížským stylem umělecké fotografie. Matka jej však přesvědčila, aby od svého záměru emigrovat ustoupil, a tak Kertész ještě několik let setrval ve vlasti a fotografii se věnoval jen ve volném čase.
V roce 1923 mu chtělo udělit Maďarské sdružení amatérských fotografů stříbrnou medaili za jednu z jeho fotografii. Mělo však podmínku, že ji uveřejní brom-olejovým tiskem, což je ušlechtilý tisk s měkkým podáním odstínů, velmi populární v první polovině dvacátého století. Kertész však tuto podmínku nepřijal a medaili odmítl. Jednu z prvních finančních odměn dostal, když jeho fotografii použil maďarský zpravodajský časopis Érdekes Újság na obálce vydání z 26. června 1925. Časopis již předtím zveřejnil jinou jeho fotografii ve 25. března 1917, ale tentokrát to bylo poprvé, co byla Kertészova fotografie umístěna na obálce. V té době se již pevně rozhodl odjet fotografovat do Paříže.
Kertész emigroval proti přání své matky do Paříže v září 1925. Opustil nejen ji, ale také své dva bratry, Elizabethu i svého strýce Lipóta Hoffmanna, který krátce poté zemřel. Také Jenő opustil Maďarsko a odjel do Argentiny, ale Elizabeth zůstala až do té doby, než se její budoucí manžel v Paříži etabluje aby mohli žít spolu. Kertész se stal jedním z mnoha maďarských umělců, kteří opustili Rakousko-Uhersko, jako například další fotografové François Kollar, Robert Capa, Emeric Fehér nebo Brassaï. Nebyl sám, kdo emigroval do Paříže: Man Ray, Germaine Krull (německá fotografka, která se rovněž podílela na výstavách spolu s Kertészem) a Lucien Aigner – ti všichni emigrovali ve stejném období. V Paříži se Kertész setkal s kritickým a komerčním úspěchem. Publikoval své práce v celé řadě časopisů, pro které pracoval na objednávku po celé Evropě – Německu, Francii, Itálii a Velké Británii. Kertész byl prvním fotografem, který měl v Paříži samostatnou výstavu, když Jan Slivinsky v roce 1927 vystavil 30 jeho fotografií v galerii Sacre du Printemps. Během dalších let Kertész uspořádal mnoho výstav samostatných i skupinových. Na jedné výstavě v Julien Levy Gallery v New Yorku v roce 1932 byla cena Kertészových autorských tisků stanovena na 20 amerických dolarů, což během tehdejší Velké hospodářské krize bylo poměrně hodně peněz.Kertész si brzy po příjezdu do Paříže změnil své jméno na André, a to používal již po celý zbytek života. Během pobytu v Paříži kontaktoval a navštěvoval různé další maďarské fotografy a umělce a účastnil se společných výstav. V té době přilákal zejména ve Francii celou řadu umělců včetně fotografů dadaismus a Kertész se rychle seznámil s členy dadaistického hnutí. Navštěvoval také mnoho sochařů a obdivoval kubismus. Vytvořil tehdy řadu fotografických portrétů umělců, modelem mu stáli například malíři Piet Mondrian a Marc Chagall, spisovatelka Colette, filmař Sergej Ejzenštejn, básník Tristan Tzara a další. Mondrianovy geometrické kompozice v duchu hnutí De Stijl měly velký vliv na kompozici Kertészových pozdějších snímků. V roce 1928 Kertész přešel od deskové kamery na Leicu, která byla mnohem pohotovější. Období konce dvacátých let bylo patrně jedno z nejproduktivnějších. Kertész fotografoval každý den, řada z jeho děl byla publikována v časopisech, a pečlivě rozděloval svůj čas mezi práci na zakázku a uměleckou tvorbu. V roce 1930 byl Kertész oceněn stříbrnou medailí za služby fotografii na Koloniální výstavě v Paříži.Kertész publikoval na obálkách francouzských časopisů jako byly Vu a Art et Médecine i zahraničních Magyar Fotográfia, Berliner Illustrirte Zeitung, Nationale de Fiorenza, Sourire, Uhu, The Times a Münchener Illustrierte Zeitung. Nejvýznamnější byla jeho spolupráce s redaktorem a vydavatelem časopisu Vu Lucienem Vogelem, který jeho snímky publikoval bez vysvětlujících textů a objednával u něj fotografie na různá témata. Kertész rád cestoval s fotoaparátem po Paříži a jejím okolí a fotografoval na zadaný námět. V roce 1933 dostal Kertész objednávku na jednu ze svých nejslavnějších fotografických sérií – „Deformace“: soubor asi 200 fotografií aktů dvou modelek (byly jimi Najinskay Verackhatz a Nadia Kasine) odrážejících se v zakřivených zrcadlech podobných těm v zrcadlovém bludišti na Petříně. V některých případech byly obrazy tak zkreslené, že bylo možné rozpoznat pouze končetiny nebo rysy obličeje. Několik fotografií z této řady se objevilo 2. března 1933 ve vydání takzvaného „dívčího časopisu“ Le Sourire a později 15. září 1933 ve vydání Arts et métiers graphiques. Tato kniha byla vydaná poprvé až v roce 1976 – Distortions,v New Yorku.Po své první knize fotografií Enfants vydané v roce 1933, kterou věnoval Elizabetě a také své matce, jež v tomtéž roce zemřela, následovala celá řada dalších knižních publikací. Jeho další kniha Paříž byla vydána v roce 1934 a věnoval ji svým bratrům Imrovi a Jenőovi. Kniha Nos Amies les bêtes („Naši kamarádi zvířata“) byla vydána v roce 1936 a Les Cathédrales du vin („Katedrály vína“) v roce 1937.Aniž by o tom jeho rodina a také většina přátel věděli, oženil se Kertész na konci dvacátých let s francouzskou portrétní fotografkou Roszou Klein (užívající své umělecké jméno Rogi André). Manželství mělo krátké trvání a Kertész o něm až do své smrti nemluvil, aby to Elizabetě nezpůsobovalo bolest. V roce 1930 se odhodlal odjet do Maďarska navštívit svou rodinu. Po roce jej Elizabeth následovala zpět do Paříže i přes nevoli své rodiny. Od té doby se již Elizabeth a André od sebe neodloučili. I přesto, že Kertészova matka téhož roku umřela, byli spolu oddáni 17. června 1933.V době, kdy se Kertész oženil, získávala v Německu moc Národně socialistická německá dělnická strana. To mnohé ilustrované časopisy vedlo k orientaci na politická témata, zatímco Kertészovy nepolitické práce přestaly být žádány. Od té chvíle Kertész dostával stále méně práce a s Elizabetiným souhlasem se rozhodl odstěhovat do New Yorku se záměrem pracovat pro agenturu Keystone, kterou vlastnil Ernie Prince. V roce 1936, pod hrozbou války a nedostatku práce, se Kertészovi nalodili na loď SS Washington a odpluli do Manhattanu.
Manželé Kertészovi dorazili do New Yorku 15. října 1936 a ubytovali se v hotelu Beaux Arts v Greenwich Village. Kertész doufal, že se v Americe prosadí a najde zde novou inspiraci. Život v Americe se však brzy ukázal být těžší, než si Kertész myslel, a tak začalo to, co později sám označil za „absolutní tragédii“. Ocitl se bez svých francouzských uměleckých přátel a ani lidé, které chtěl fotografovat, nebyli tak ochotní jako v Paříži. Krátce po příjezdu se Kertész seznámil s Beaumontem Newhallem, vedoucím fotografického oddělení Muzea moderního umění (MoMA), který tehdy připravoval výstavu s názvem Fotografie 1839–1937. Když mu však Kertész nabídl pro výstavu některé snímky ze souboru Deformace, Newhall je kritizoval a Kertész to velmi těžce nesl. Navzdory tomu Newhall některé fotografie vybral a vystavil je. Kertész uspořádal svou vlastní samostatnou výstavu v prosinci 1937 v Galerii PM.
Těžkou ranou pro Kertésze bylo, když agentura Keystone, která mu doposud zadávala fotoreportérskou práci v exteriéru, jej dosadila na pozici, při níž musel trávit celý den ve studiu. Kertész se pokoušel vrátit do Francie, ale neměl peníze, a když je konečně našetřil, vypukla druhá světová válka a znemožnila mu odcestovat do Francie. Jeho situaci ještě zhoršovaly potíže s angličtinou. S neschopností mluvit francouzsky se ve Francii vypořádat dokázal, ale v New Yorku, kde se cítil jako outsider, byla jazyková bariéra frustrující.Poté, co v roce 1937 jeho nadřízený Ernie Prince odešel z agentury Keystone, začal si i Kertész hledat jinou práci. Dostal zakázku od časopisu Harper's Bazaar na fotografie pro reportáž o obchodním domě Saks Fifth Avenue do dubnového vydání 1937. Časopis pokračoval ve spolupráci i v dalších vydáních. Kertész pro zlepšení své finanční situace získával také zakázky z magazínu Town & Country. O spolupráci jej požádal také Vogue, tuto nabídku ale odmítl, jelikož se obával, že by nebyl schopen s nadšením fotografovat módní snímky v ateliéru. Namísto toho se rozhodl, že bude pracovat pro časopis Life počínaje sérií s názvem The Tugboat (Remorkér). Přes jasné zadání však fotografoval nejen remorkéry, ale navíc také celý přístav a dění v něm. Kvůli tomu Life odmítl fotografie zveřejnit a Kertész se opět těžce srovnával s tlakem zadavatelů a se situací v americké fotografii vůbec.Dne 25. října 1938 vydání časopisu Look otisklo sérii fotografií s názvem A Fireman Goes to School (Hasič jde do školy), ale autorství bylo připsáno Ernie Princovi – Kertészovu bývalému šéfovi. Rozčilený Kertész zvažoval, že přestane s ilustrovanými časopisy spolupracovat. Přesto se několik jeho snímků objevilo v časopise Coronet; v roce 1939 však zvláštní vydání tohoto časopisu obsahovalo výběr doposud nejpamětihodnějších fotografií Coronetu a žádná z nich nebyla Kertészova. Přerušil poté veškeré vazby s časopisem a jeho editorem Arnoldem Gingrichem. Podobná situace se opakovala v červnu 1941, tentokrát ve vydání Vogue, který byl věnován fotografii na počest Condého Montrose Nasta, hlavy společnosti Condé Nast Publications. Navzdory tomu, že časopisy Vogue a House and Garden Kertészovi otiskly více než 30 fotoesejí a snímků, Kertész v seznamu fotografů vůbec nefiguroval. Protože měli s Elizabeth maďarské pasy, byli v témže roce označeni za „nepřátelské cizince“ a v důsledku války nebylo Kertészovi povoleno fotografovat v exteriéru ani pořizovat snímky čehokoli, co souviselo s národní bezpečností. Později mu byly také sejmuty otisky prstů. Kertész nechtěl mít potíže s policií i proto, že Elizabeth tehdy s maďarským přítelem a chemikem Frankem Tamasem založila kosmetickou společnost Cosmia Laboratories, a tak přestal přijímat objednávky a na tři roky zmizel ze světa fotografie.Elizabeth se stala občankou USA 20. ledna 1944 a 3. února také její manžel. Navzdory tvrdé konkurenci dalších fotografů, jako byl například Irving Penn, se Kertész začal opět věnovat práci na zakázku. Přestože nebyl zahrnut do seznamu 63 nejdůležitějších fotografů tehdejší éry, uveřejněného magazínem Vogue, byl najat na práci pro vánoční vydání House and Garden, pro který již kdysi pracoval. V červnu 1944 mu László Moholy-Nagy, ředitel školy designu Nový Bauhaus, nabídl pozici lektora katedry fotografie. Pro Kertésze to byla čest, ale nabídku odmítl. Roku 1945 vydal knihu Day of Paris (Pařížský den), obsahující fotografie pořízené těsně před odjezdem z Francie, jež získala uznání kritiků. Roku 1946 Kertész přijal nabídku nového uměleckého ředitele House and Garden na exkluzivní dlouhodobou smlouvu. Přestože kontrakt omezoval jeho umělecký rozlet a nutil jej trávit mnoho hodin v ateliéru, příjem minimálně 10 000 amerických dolarů ročně a slib, že se mu do půl roku vrátí všechny negativy, byl pro Kertésze dostatečnou kompenzací.Přestože kontrakt omezil tematický rozsah jeho tvorby, byl Kertész poslán do mnoha slavných domácností a míst, fotografoval v Anglii, Budapešti a také v Paříži. Během období 1945–1962 bylo v House and Garden zveřejněno více než 3000 jeho fotografií a Kertészova reputace reportéra vzrostla. Kertész však se jen velmi málo věnoval soukromé tvorbě a rostl v něm hlad po umělecké tvořivosti.
V roce 1946 Kertész zorganizoval samostatnou výstavu v Chicagském institutu umění, která se skládala hlavně z fotografií z cyklu Pařížský den. Sám Kertész tuto událost často označoval jako jeden ze svých největších okamžiků v Americe. Potom však veřejně nevystavoval až do roku 1962, kdy byly jeho snímky vystaveny pro veřejnost na univerzitě v Long Islandu. Toto období strávil prací pro časopis House and Garden. Byl však uražen tím, že se jeho díla neobjevila na slavné výstavě Lidská rodina Edwarda Steichena v Muzeu moderního umění v New Yorku roku 1955. Ke konci roku 1961 po drobném sporu zrušil kontrakt se společností Condé Nast Publishing a s pocitem osvobození se vrátil zpět na mezinárodní fotografickou scénu. Tato pozdní fáze jeho života bývá označována jako „mezinárodní období“, kdy se mu podařilo získat uznání na celém světě a uspořádat řadu výstav v mnoha zemích. Roku 1963 se objevil na výstavě IV Mostra Biennale Internazionale della Fotografia v Benátkách a již o rok dříve ve Francouzské národní knihovně v Paříži. Zlatá medaile za rozvoj fotografie z Benátek mu dala takový pocit uznání, jaký během práce v redakci House and Garden nikdy nepocítil. Později také navštívil Argentinu, aby viděl svého bratra Jenőa.Během tohoto období Kertész experimentoval s barevnou fotografií, ale zhotovil pouze několik barevných snímků. (K barevné fotografii pořízené Polaroidem se pak ještě vrátil na přelomu sedmdesátých a osmdesátých let.) V roce 1964, nedlouho poté, co se John Szarkowski stal šéfem fotografického oddělení Muzea moderního umění, sám Szarkowski představil Kertésze samostatnou výstavou. Výstava byla kladně přijata kritikou a Kertész vešel ve známost jako důležitá osobnost fotografie, třebaže sám toto uznání stále nepovažoval za dostatečné.Kertész a Elizabeth se v roce 1952 přestěhovali do bytu ve 12. patře poblíž parku Washington Square v New Yorku. Z tohoto místa Kertész nasnímal pravděpodobně nejlepší sérii fotografií od svého příchodu do Ameriky – teleobjektivem fotografoval zimní park se siluetami lidí a stopami ve sněhu.V roce 1965, díky novému úspěchu, byl Kertész jmenován členem American Society of Media Photographers a v roce 1974 získal stipendium Guggenheimovy nadace. Jeho díla se v následujících letech objevovala na mnoha výstavách po celém světě. Kromě toho Kertész získal celou řadu ocenění: v roce 1974 byl jmenován důstojníkem francouzského Řádu umění a literatury, v roce 1977 získal Cenu starosty New Yorku za umění a kulturu (Mayor's Award of Honor for Arts and Culture), v roce 1980 Medaili města Paříže a v New Yorku první Výroční cenu mezinárodního sdružení obchodníků s fotografií (Annual Award of the Association of International Photography Art Dealers). V roce 1981 získal čestný doktorát výtvarného umění z Bard College v New Yorku a opět získal Cenu starosty New Yorku za umění a kulturu. Kertész v průběhu tohoto období vydal celou řadu nových knih a získal zpět některé negativy, které nechal ve Francii o několik desetiletí dříve.
Poslední léta svého života strávil cestováním po různých místech světa, kde pořádal své výstavy, zejména v Japonsku, a rozvíjením vztahů s jinými umělci. Elizabeth zemřela v roce 1977 na rakovinu plic. Aby se Kertész se ztrátou vyrovnal, prohloubil vztahy s přáteli, které často navštěvoval i v pozdních hodinách. Tehdy se již naučil základům angličtiny, ale stále mluvil směsí maďarštiny, francouzštiny a angličtiny, které jeho blízcí říkali kertézština.
V roce 1979 mu firma Polaroid Corporation věnovala jeden ze svých nových modelů SX-70, se kterým experimentoval až do osmdesátých let. Těšil se stále rostoucí slávě; v roce 1982 mu byla udělena Státní velká cena za fotografii v Paříži a 21. výroční cena George Washingtona (21st Annual George Washington Award) Americko-maďarské nadace.
Jeho agentka Susan Harderová se zvláště zaměřila na to, aby se prosadilo uznání Kertészova přínosu fotografii, například v knize Diary of Light 1912–1985. Kertész dále v roce 1983 dostal čestný doktorát Royal College of Art a nejvyšší francouzské státní vyznamenání Řád čestné legie v Paříži, v roce 1984 od Maine Photographic Workshop první Výroční cenu za celoživotní přínos (Annual Lifetime Achievement Award), v roce 1985 Kalifornskou cenu za vynikající přínos fotografii (Californian Distinguished Career in Photography Award) a první Výroční cenu za mistrovství ve fotografii (Annual Master of Photography Award) od Newyorské školy fotografie a čestný doktorát výtvarného umění od Parsonovy školy designu.Metropolitní muzeum umění v New Yorku od něho v roce 1984 zakoupilo 100 fotografií, což byl doposud největší muzejní přírůstek od žijícího umělce.
Kertész zemřel pokojně ve spánku doma dne 28. září 1985. Jeho tělo bylo spáleno a popel byl pohřben společně s ostatky jeho ženy.Během fotografické kariéry, která s přestávkami trvala více než 70 let, dosáhl Kertész mimořádných úspěchů. Byl prvním fotografem, který měl samostatnou výstavu, a jeho díla se objevila ve velkém množství výstav po celém světě. Za uznáním se vydal z rodného Maďarska a cestoval po celém světě, až jej našel ke konci svého života. Dnes je považován za jednu z klíčových postav fotožurnalistiky a fotografické eseje, ne-li fotografie jako celku.Jeho fotografie jsou součástí sbírek Institutu umění v Chicagu, Národní galerie umění ve Washingtonu a Metropolitního muzea.
Po většinu své kariéry byl Kertész označován jako „neznámý voják“, který pracoval v zákulisí fotografie a až do smrti v osmdesátých letech 20. století byl zřídka citován. Přestože Kertész celý život usiloval o slávu, cítil se až do konce zneuznán a i když obdržel celou řadu fotografických ocenění, měl za to, že jeho styl a jeho dílo nikdy nebyly úplně přijaty kritikou a publikem. Ačkoliv se v roce 1927 stal prvním fotografem, který měl samostatnou výstavu, prohlásil, že první pozitivní recenze jeho práce se objevily teprve s výstavou v roce 1946 v Chicagském Institutu umění. Během svého pobytu v Americe byl uváděn jako „dobře známý“ umělec, který dokáže diváka vtáhnout do svých obrazů, třebaže fotografuje témata tak hrozivá jako New York. I reprodukce Kertészových posmrtně publikovaných fotografií měly dobré recenze: „Kertész byl především důsledný umělecký fotograf.“ (Andy Grundberg)Kertészovy snímky bývají charakterizovány především využíváním světla, sám autor řekl: „Píšu světlem“. Nikdy nechtěl „komentovat“ předměty svých děl, ale chtěl je prostě zachytit – to se často uvádí jako důvod, proč bylo jeho dílo přehlíženo; své fotografie nikdy nespojil s žádnou politickou agendou a nehlásal jimi žádnou hlubší myšlenku kromě prostého života. Otevřeně se vyhýbal politickým tématům své doby, jako byla hospodářská krize ve 30. letech nebo španělská občanská válka. Intimní výraz a nostalgický tón dodává Kertészovým fotografiím nadčasový ráz, který byl ovšem uznán až po autorově smrti. Na rozdíl od jiných fotografů umožňuje Kertészovo dílo nahlédnout do autorova osobního života, takže chronologicky dokumentuje, kde zrovna pobýval; například mnoho jeho francouzských fotografií je z prostředí z kaváren, kde trávil většinu času čekáním na uměleckou inspiraci.Dnes je Kertész často považován za otce fotožurnalistiky. Řada fotografů označuje jeho dílo za inspirativní a Henri Cartier-Bresson o něm na začátku třicátých let řekl: „Všichni mu hodně dlužíme.“Na počest Andrého Kertésze byl pojmenován kráter na planetě Merkur.
Seznam čerpá z následujících zdrojů: Capa et al, Corkin & Lifson a Könemann et al.
Tento seznam čerpá z těchto zdrojů: Capa et al, Corkin & Lifson, Könemann et al a Naef et al.
V tomto článku byl použit překlad textu z článku André Kertész na anglické Wikipedii.
FÁROVÁ, Anna. André Kertész. Praha: Odeon, 1966. KERTÉSZ, André. A lifetime of photography. Londýn: Thames and Hudson, 1982. (anglicky) 
GREENOUGH, Sarah; GURBO, Robert; KENNEL, Sarah. André Kertész. Princeton: Princeton University Press, 2005. ISBN 0-691-12114-1. (anglicky)  (Kniha, která obsahuje pouze vintage printy, shrnuje výsledky nových výzkumů a mnohé mylné představy o fotografovi opravuje.)
Seznam děl v Souborném katalogu ČR, jejichž autorem nebo tématem je André Kertész
(anglicky) André Kertész: Life and Its Juxtapositions – životopis a ukázky díla

Andrej Kuc (27. listopadu 1919, Lechnica, ČSR – 18. října 1998, Spišská Nová Ves, Slovensko) byl slovenský akademický malíř a restaurátor.
Andrej Kuc svůj život zasvětil obnově slovenských uměleckých památek. Původní podobu vrátil více než stovce významných děl ve všech koutech země.
Byl přímým účastníkem Slovenského národního povstání. Jako velitel partyzánské roty bojoval až do příjezdu Rudé Armády. Za zásluhy v národně osvobozovacím boji proti fašismu mu byl udělen Řád Slovenského národního povstání I. třídy a Československý válečný kříž 1939.
Andrej Kuc se narodil v obci Lechnica, okres Poprad. Matka, Alžběta, rozená Lainsová se starala o domácnost. Otec, Jan Kanty Kuc, byl řezbářem a pozlacovačem. Oženil se po skončení první světové války jako 49letý a později si zřídil truhlářskou živnost, aby za prací už nemusel cestovat. Andrej se v mladém věku u otce naučil pozlačovačství, částečně malířství, truhlářství a poměrně dobře řezbářství. Na toto období vzpomínal jako 74letý:
Ještě v Lechnici absolvoval osm tříd Ľudové školy. Od dětství se zajímal o malířství, ale kvůli chudobě rodičů si nemohl studia dovolit. Ve věku 16 let se proto odešel vyučit malířskému řemeslu. Jako učeň působil od 14. srpna 1935 do 14. srpna 1938 u malířského mistra Františka Crháka ve Spišské Staré Vsi. Po ukončení výuky začal pracovat jako pomocník pod vedením malířského mistra Ernesta Waltera v Kežmarku, později u malířského mistra Štěpána Palubiaka v Popradu. V té době se také úspěšně podrobil zkouškám ze čtyř tříd měšťanské školy.
Vojenskou službu, během níž deset měsíců působil na východní frontě v SSSR, absolvoval v období od 10. ledna 1939 do 30. července 1942. Ženijní kurz absolvoval jako minér a pyrotechnik. Po skončení výcviku se stal členem četnického sboru („Zbor žandárstva“). Zkoušku absolvoval v četnické škole v Topoľčiankach a následně sloužil jako podřízený četník na stanici Štiavnické Bane.
Četnický sbor opustil po vypuknutí Slovenského národního povstání. Do bojů se jako polní četník zapojil u Vrútek, Karvinské, Martina a později u Červené Skaly. Po částečném potlačení povstání se připojil k partyzánskému odboji. Jako velitel roty sloužil ve Druhé partyzánské brigádě „Za svobodu Slovanů“. Zde bojoval až do příchodu Rudé armády v únoru 1945.
Po osvobození zjistil, že obyvatelé obce Kjastava pod Sitnem nemohou hospodařit na německými minami kontaminované části katastru. Rozhodl se dobrovolně oblast odminovat. Navzdory mimořádné opatrnosti šlápl dne 4. dubna 1945 na nášlapnou minu a utrpěl devastační poranění obou nohou v oblasti bérce, v důsledku čehož mu byly obě nohy amputovány.
Osud Andreje Kuca připomíná životní příběh Alexeje Petroviče Maresjeva, který se stal námětem mezinárodně známé novely Borise Polevoje Příběh opravdového člověka. Maresjev byl sovětský letec, který se po pádu stroje během Velké vlastenecké války ocitl s rozdrcenými chodidly v nepřátelském týlu. Přesto se mu během osmnácti dní podařilo vrátit na území kontrolované sovětskou armádou. V důsledku zranění mu museli být amputovány obě nohy pod koleny.
Andreji Kucovi bylo uděleno mnoho vyznamenání, za zásluhy a hrdinství při obnovení Československé republiky a osvobození slovenského národa dostal 9. října 1946 Řád Slovenského národního povstání I. třídy. 27. května 1968 mu bylo za prokázání chrabrého činu v nebezpečí života uděleno vyznamenání Československý válečný kříž 1939.
Po vyléčení pracoval od 27. listopadu 1949 jako tajemník OAV-SNF (Okresního akčního výboru Slovenské národního fronty) a jako vedoucí zemědělského skladištního družstva v Spišské Staré Vsi až do 30. listopadu 1950. Později, od 1. února 1951, pracoval nakrátko jako grafik v národním podniku Obuva v Partizánském.
Ke studiu oboru restaurování uměleckých památek na Vysoké škole výtvarných umění v Bratislavě byl přijat ve stejném roce, 1. října 1951. Popsal ho jako těžké:
VŠVU ukončil s vyznamenáním v oboru malířských a konzervačních technik 23. června 1956 u profesora Karla Veselého.
Na rozsáhlejší vlastní malířskou tvorbu Andrej Kuc neměl čas, celý svůj život zasvětil obnově památek. Pracoval doma i v terénu a nejčastěji restauroval nástěnné malby.
V letech 1959 až 1961 nakrátko působil jako vedoucí Galerie v Bojnicích. Od 1. června 1973 pracoval pro Slovenský ústav památkové péče a ochrany přírody (SÚPSOP), předchůdce dnešního Památkového úřadu Slovenské republiky (PÚSR). Počínaje rokem 1976 přestoupil do podniku Umelecké remeslá (Umělecká řemesla) v Bratislavě, kde byl vedoucím skupiny a ateliéru.
Po zřízení Státních restaurátorských ateliérů (SRA) se stal vedoucím ateliéru a vedl přidělené pracovníky zejména při restaurování přenosných uměleckých děl.
Během své činnosti jako restaurátor restauroval a zakonzervoval množství památek různého rázu - gotické i barokní nástěnné a olejové malby, různé plastiky, kamenořezby a sgrafita.
Andrej Kuc se poprvé oženil v roce 1946. Jeho manželka Emília, roz. Čamajová, pracovala v Banské Štiavnici jako pletařka. Po osmnácti letech bezdětného manželství zemřela v roce 1964 na následky urémie.
Podruhé se oženil 8. srpna 1964 ve Spišské Nové Vsi s Marií, rod. Joppovou. Marie v té době pracovala jako úřednice na ředitelství Železorudných dolů. Spolu mají dvě děti - dceru Gabrielu, vdanou Zahurancovou (* 1965) a syna Ľubomíra (* 1969), který v otcových šlépějích pokračuje v restaurátorské činnosti.
Prievidza – Kostel svatého Bartoloměje, restaurování maleb na gotické fasádě, olejomalba na hlavním oltáři
Spišská Nová Ves – radnice, stropní výzdoba obřadní síně, restaurování štukové výzdoby a zrcadel, výmalba interiérů
Banská Štiavnica – Galerie J. Kollára, Slovenské důlní muzeum, tři pozdně tabulové malby s námětem pásl celkově více než 80 olejomaleb různých velikostí včetně unikátní kolekce 55 portrétů komorských grófů a významných osobností hornictví a hutnictví, namalovaných známými středoevropskými umělci 
Bojnice – Galerie, restaurování nejcennější sbírky tří gotických tabulových obrazů a pěti olejomaleb
Košice – Východoslovenské muzeum, restaurování a konzervování dřevěného kostelíka z Kožuchoviec, zvonice z Ašvane a řezeb z ikonostasu

Andrew Russell Garfield (* 20. srpna 1983, Los Angeles, Kalifornie, Spojené státy americké) je herec dvojího občanství, britského a amerického, který se objevuje v rádiu, divadle, filmu a televizi. Na začátku své kariéry si zahrál ve filmech Hrdinové a zbabělci, Imaginárium dr. Parnasse a Ten kluk, za který získal v roce 2007 cenu BAFTA v kategorii nejlepší herec v hlavní roli.
Za jednu z hlavních rolí v oscarovém filmu The Social Network se mu dostalo širšího uznání a ohlasu u kritiků. Za tuto roli získal dvě nominace na cenu BAFTA a nominaci na Zlatý glóbus. Byl obsazen do role Petera Parkera/Spider-Mana v reebotu filmové série o Spidermanovi s názvem Amazing Spider-Man. Znovu si roli zahrál v pokračování Amazing Spider-Man 2, které mělo premiéru v roce 2014. Garfield byl obsazen do role Desmonda Dosse ve filmu Hacksaw Ridge: Zrození hrdiny, který měl premiéru v roce 2016.
Narodil se v Los Angeles. Jeho matka je angličanka a pochází z Essexu a jeho otec je američan a pochází z Kalifornie. Když mu byly tři roky, jeho rodina se přestěhovala do Anglie. Je židovského vyznání. Rodiče byli vedoucími designového obchodu, poté se jeho otec stal trenérem plaveckého klubu a matka učitelkou v mateřské školce. Vyrůstal v městě Surrey v Anglii a jako dítě byl gymnasta. Navštěvoval Priory Preparatory School v Banstead a později City of London Freemen's School v nedalekém Ashteadu, poté navštěvoval Central School of Speech and Drama, na které absolvoval v roce 2004.
Ve dvanácti začal navštěvovat kurzy herectví a objevil se v divadle pro mladé ve hře Bugsy Malone. Také se přidal k malé divadelní skupině mladých v Epsomu a začal pracovat výhradně jako divadelní herec. V roce 2004 získal cenu MEN Theatre Award za svůj výkon ve hře Kes. V roce 2006 vyhrál cenu za vynikajícího nováčka v Evening Standard Theatre Awards.
Jeho britský televizní debut přišel v roce 2005, když se objevil v teenagerovském seriálu Sugar Rush vysílaném na Channel 4. V roce 2007 byl jmenován časopisem Variety mezi „10 herci, které stojí za to vidět“ a v listopadu tohoto roku se objevil ve filmu Hrdinové a zbabělci, kde hrál amerického studenta na univerzitě. Ve stejném roce se objevil ve hlavní roli ve filmu Ten kluk, za kterou dostal v roce 2008 cenu BAFTA v kategorii Nejlepší herec. V roce 2008 měl malou roli ve filmu Králova přízeň a na Berlínském mezinárodním filmovém festivalu byl jmenován jednou ze zářících hvězd.
V prosinci 2009 se objevil v časopise Vogue společně s herečkou a modelkou Lily Cole. V tentýž rok si zahrál vedlejší roli Terryho Gilliama ve filmu Imaginárium dr. Parnasse. Také se ještě objevil v trilogii Red Riding.
V roce 2010 účinkoval v britském filmu založeném na knížce Kazua Ishigura s názvem Neopouštěj mě. Také se objevil společně s Brendou Song, Justinem Timberlakem a Jessem Eisenbergem ve filmu The Social Network, který je o založení sociální sítě Facebook. Za tuto roli získal dvě nominace na cenu BAFTA (v kategorii „Nejlepší herec ve vedlejší roli“ a „BAFTA rostoucí hvězda“). 14. prosince 2010 film získal šest nominací na Zlatý glóbus a čtyři z nich vyhrál. Garfield byl nominován na Zlatý glóbus za nejlepší mužský herecký výkon ve vedlejší roli.
Dne 5. ledna se Garfield krátce objevil jako asistent Terryho Gilliama při show Arcade Fire na Madison Square Garden. Dne 12. září 2010 spolu-uváděl vyhlášení cen MTV s Jessem Eisenbergem a Justinem Timberlakem.
Získal hlavní roli Petera Parkera/Spidermana v reebotu série o Spidermanovi s názvem Amazing Spider-Man. Natáčení filmu začalo v prosinci 2010 a film měl premiéru v kinech 3. července 2012. Na fanouškovské očekávání, jak ztvární tuto roli, Garfield žertoval: "Tohle je milovaná postava a víte, ironicky, já budu ta osoba, která bude říkat, 'Kdo obsadil toho anglického blázna?'" Garfield za svůj výkon obdržel pozitivní recenze. Před uvedením filmu do kin řekl, "Když uděláme pokračování, doufám, že to můžu udělat - doufám, že mě nechají to udělat. ... Už mají datum premiéry pro pokračování. Ale žádný scénář! Takže máme své priority v pořádku." Znovu si roli zahrál v pokračování Amazing Spider-Man 2, které mělo premiéru v roce 2014.
V březnu 2012 přišel jeho debut na Broadwayi. Zahrál si Biffa Lomana v revivalu divadelní hry Death of a Salesman, kterou režíroval držitel ceny Tony, Mike Nichols v Ethel Barrymore Theatre. V představení s ním také hráli držitel Oscara, Philip Seymour Hoffman a Linda Emond, nominovaná na cenu Tony. Garfield byl za svou roli nominován na cenu Tony v kategorii nejlepší herec v divadelní hře.
V dubnu 2014 moderoval Saturday Night Live. Zahrál si a produkoval dramatický film 99 Homes. V roce 2016 si zahrál ve filmu Martina Scorsese Mlčení. V listopadu 2014 bylo oznámeno, že si zahraje ve filmu Hacksaw Ridge: Zrození hrdiny. Snímek měl premiéru v roce 2016. Od dubna 2017 hrál v divadle Lyttelton ve hře Angels in America. Za roli získal svojí první cenu Tony.
V červenci/srpnu 2011 začal chodit s herečkou Emmou Stone, se kterou se seznámil na natáčení filmu Amazing Spider-Man. V roce 2015 se rozešli.

Kyhanka (Andromeda) – rod rostlin z čeledi vřesovcovité, vědeckým názvem Andromeda

Andrew „Andy“ Mackay (* 23. července 1946 Lostwithiel) je britský hudebník, známý především jako saxofonista art rockové skupiny Roxy Music.
Ač se Mackay narodil v cornwallském městečku Lostwithiel, mládí prožil v Londýně. Navštěvoval univerzitu v Readingu, kde hrál ve skupině Nova Express a kde se také spřátelil s Brianem Enem. V roce 1971 se stal Mackey členem skupiny Roxy Music, kam o něco později přivedl právě i Ena. V Roxy Music hrál Andy Mackay na klávesy, saxofon a hoboj. Známá je také jeho „kachní chůze“ během saxofonových sól.
V 70. letech vydal dvě vlastní sólová alba a složil hudbu pro dvě desky Rock Follies. Spolupracoval s mnoha dalšími hudebníky (např. Mott the Hoople, John Cale, Pavlov's Dog, Duran Duran a další).
Po rozpadu Roxy Music v roce 1983 založil Mackay spolu Philem Manzanerou (kytaristou Roxy Music) skupinu The Explorers, která se v roce 1988 přejmenovala na Manzanera and Mackay.
Na začátku 21. století se Andy Mackay účastnil koncertů znovusjednocených Roxy Music.
V tomto článku byl použit překlad textu z článku Andy Mackay na anglické Wikipedii.
Andrew Warhola (6. srpna 1928 Pittsburgh, Pensylvánie, USA – 22. února 1987 New York City, New York, USA), známější jako Andy Warhol, byl americký malíř, grafik, filmový tvůrce a vůdčí osobnost amerického hnutí pop artu. Svou kariéru zahájil jako ilustrátor reklamních předmětů. Později se stal známý po celém světě jako malíř, režisér avantgardních filmů a manažer rockové skupiny The Velvet Underground. Byl ztvárněn v několika životopisných filmech a byly o něm natočeny dokumentární filmy. V roce 1991 bylo poblíž rodné vesnice jeho rodičů, ve městě Medzilaborce, otevřeno muzeum věnované jeho tvorbě. Další muzeum bylo otevřeno o tři roky později v rodném Pittsburghu.
Andrew Warhola se narodil v americkém Pittsburghu rusínským (ukrajinsko-lemkívským) přistěhovalcům, kteří původem pocházeli z uherské vesničky Miková (dnes součást severovýchodního Slovenska; okres Stropkov). Přesné datum jeho narození není zcela jasné. V pramenech lze najít několik údajů, které odkazují na léta 1928–1931. Warhol koneckonců sám tvrdil, že jeho rodný list z roku 1930 je pouhý padělek. Nejčastěji se jako datum jeho narození uvádí právě 6. srpen 1928. Warholův otec, Andrej Varhola, pracoval v uhelných dolech a na stavbách v Pensylvánii. Andy měl ještě dva starší bratry, Johna (Jána) a Paula (Pavla). Všichni společně žili na pittsburské 55. ulici Beelen. Rodina byla řeckokatolického vyznání, Warhol sám se do konce života pravidelně účastnil bohoslužeb a považoval se za věřícího člověka, často se také účastnil charitativních aktivit církve. Své náboženství ale veřejně nekomentoval. Mnoho obrazů věnoval náboženským námětům a byl silně ovlivněn východním křesťanským uměním. Jako dítě se Andy třikrát nervově zhroutil; poprvé, když mu bylo osm, a poté ještě dvakrát během následujících dvou let.
Warholovy umělecké sklony se projevily již brzy. Andy studoval obor komerční designová tvorba na Carnegieho technologickém institutu (Carnegie Institute of Technology) v Pittsburghu, kde se setkal s takovými osobnostmi, jako byl například Philip Pearlstein, známý americký malíř expresivních aktů. Ukončením studia získal titul bakalář výtvarného umění (Bachelor of Fine Arts). Po absolutoriu se v roce 1949 přestěhoval do New Yorku a začal zde úspěšnou kariéru ilustrátora časopisů a designera reklamních materiálů.
Během 60. let se Warhol vypracoval – z tvůrce inzerátů se stal jeden z nejproslulejších amerických umělců své doby. Se svými spolupracovníky Warhol definoval základní pojmy této dekády.
Začal malovat známé americké produkty, jako např. plechovky Campbellovy polévky od společnosti Campbell Soup Company. Také se věnoval tvorbě portrétů takových známých osobností, jakými byli například Marilyn Monroe, Elvis Presley, Muhammad Ali, Troy Donahue nebo Elizabeth Taylor.
V této době Warhol založil umělecké studio „The Factory“ („Továrna“), v němž se obklopil širokou škálou umělců, spisovatelů, hudebníků a undergroundových celebrit. V srpnu 1962 začal Warhol s masovou produkcí sítotisků. Snažil se tak vytvářet umění nejen z masových výrobků, ale i v masovém měřítku. Metoda pryžového razítka mu najednou začala připadat „příliš domácká“. Prohlásil: „Jsem neobyčejně pasivní. Beru věci tak, jak jsou. Pouze se dívám, pozoruji svět.“ Tím, že v průběhu tvůrčího procesu minimalizoval pohled na věc, rozpoutal uměleckou revoluci − jeho práce se staly velmi rychle nejenom kontroverzní, ale i populární.
Díla, která vznikla v této době, byla spojena především s americkou pop-kulturou. Warhol zobrazoval různým způsobem dolarové bankovky, celebrity, značkové produkty a obrázky z novinových útržků. Tyto předměty jsou na plátně na první pohled rozpoznatelné a často působí na masy. Tento fakt Warhola fascinoval ze všeho nejvíce, a proto je sjednocujícím prvkem veškeré jeho tvorby 60. let.
Andy Warhol namaloval 10 obrazů − sérii nazvanou Ohrožené druhy (Endangered Species). Warholův obraz Green Car Crash (Green Burning Car I) byl 16. května 2007 prodán v newyorské aukční síni Christie's za 71,1 milionu dolarů. V roce 2011 byl jeho obraz Flowers prodán za 1,3 milionu dolarů. V roce 2012 byl obraz Dvojitý Elvis v aukční síni Sotheby's prodán za 37 milionů dolarů. Obraz Elizabeth Taylorové byl vydražen za 6,8 miliónu liber. Jeho autoportrét z roku 1986 za 29 miliónů dolarů.
Andy Warhol byl úzce spjat s americkou rockovou skupinou The Velvet Underground. Té dělal od roku 1965 manažera a zároveň se stal i producentem jejich prvního alba The Velvet Underground & Nico (1967). Byl to právě on, kdo členům kapely navrhl, aby na jeho natáčení přizvali německou zpěvačku Nico. Album samotné se stalo známé i díky Warholově osobitém návrhu jeho obálky − na přední straně desky byl zobrazen výrazný žlutý banán s nápisem „Peel Slowly and See“ („Pomalu oloupejte a uvidíte“). Po stržení obrázku žlutého banánu se na jeho místě objevil oloupaný růžový banán. 16. prosince 2006 prodal sběratel Warrel Hill demo verzi tohoto debutového LP, kterou kdysi koupil na bleším trhu za pouhých 0,756 dolaru, za neuvěřitelných 25 200 dolarů. Po vydání první desky ale Warhol spolupráci s kapelou ukončil, a to na popud frontmana kapely Lou Reeda.
V roce 1990 natočili Lou Reed s Johnem Calem, rovněž bývalým členem Velvet Underground, album Songs for Drella, přičemž jednou z Warholových přezdívek byla právě Drella, vzniklá ze slov drákula (anglicky dracula) a popelka (anglicky cinderella). Na tomto albu se Reed Warholovi omlouvá a snaží se jednou pro vždy vyřešit jejich dřívější konflikty.
V 70. letech navrhl Warhol obal pro dvě desky kapely The Rolling Stones − Sticky Fingers (1971) a Love You Live (1977). V roce 1975 byl navíc požádán, aby vytvořil několik portrétů jednoho ze členů této kapely, Micka Jaggera. Je rovněž autorem obalů dvou alb Johna Calea, The Academy in Peril (1972) a Honi Soit (1981).Andy Warhol se osobně znal s mnoha dalšími hudebníky − mezi jinými i s Bobem Dylanem a Johnem Lennonem. V roce 1986 navrhl obal Lennonovy posmrtně vydané desky Menlove Avenue. Také se objevil jako barman ve videoklipu „Hello Again“ hudební skupiny The Cars a ve videoklipu prvního singlu skupiny Curiosity Killed the Cat − „Misfit“. Oba tyto klipy byly spolu s mnoha dalšími vyrobeny Warhlovým oddělením Warhol's video production company.
Warhol dále silně ovlivnil punk-rockovou formaci Devo a Davida Bowieho, který po tomto excentrickém umělci pojmenoval na albu Hunky Dory skladbu „Andy Warhol“. Česká skupina XIII. století po něm pojmenovala skladbu „Andy Warhol“ na albu Vendetta z roku 2004.
O Warholovi se tradovalo, že byl homosexuál a také velmi pravděpodobně panic. Jeho rodina ale tvrdí, že se tyto zvěsti nezakládají na pravdě a že Warhol jen držel celibát. Do jaké míry Warholova sexualita ovlivnila jeho práci, a tak utvářela jeho vztah se světem umění, však zůstává otázkou. Zajímavostí je, že tímto fenoménem se dnes zabývá většina výzkumu týkajícího se Warholovy osoby. On sám se tomuto tématu často věnoval při různých interview, debatách s přáteli a zmiňuje ho i ve svých publikacích (např. ve svých memoárech Popism: The Warhol Sixties). V průběhu své kariéry Warhol vytvořil erotické fotografie i kresby, na nichž byla nahá mužská těla. Také mnoho z jeho slavných děl (portréty Lizy Minneliové, Judy Garlandové a Elizabeth Taylorové společně s filmy jako Blow Job (Kuřba), My Hustler (Můj Prostitut) a Lonesome Cowboys (Osamělí kovbojové) čerpá z undergroundové kultury homosexuálů nebo otevřeně prozkoumává zákoutí lidské sexuality a sexuální touhy. Nejeden jeho film měl svou premiéru v kinech zaměřených výlučně na pornofilmy s homosexuální tematikou.
První práce, jež Warhol předložil galerii umění, byly odmítnuty s tím, že tematiku homosexuality zobrazují až příliš otevřeně. Ve svých memoárech navíc tento umělec vzpomíná na rozhovor s filmařem Emilem de Antoniem, kde zmiňuje, jak těžké pro něj bylo přesvědčit umělce Jaspera Johnsona a Roberta Rauschenberga (další slavné homosexuální umělce, kteří se ale ke své sexuální orientaci nehlásili), aby ho přijali mezi sebe. Antonio vysvětloval, že na jejich vkus „vystavoval Warhol svou homosexualitu až příliš na odiv a to jim nebylo vhod“. Na toto tvrzení Warhol reagoval slovy: „Na to jsem nemohl nic říct. Byla to totiž pravda. A tak jsem se rozhodl, že si z toho prostě nebudu nic dělat, protože jsem na svém chování stejně nechtěl nic měnit a krom toho jsem si říkal, že tohle patří k věcem, které bych ani neměl chtít měnit… Jiní lidé by možná byli schopni své názory změnit, ale já k nim nepatřím.“ A právě k tomuto období − konci 50. a začátku 60. let − se mnozí, kteří Warholův život zkoumali, staví jako ke klíčovému momentu vývoje jeho osobnosti. Někteří z nich naznačují, že jeho neochota odpovídat na dotazy ohledně jeho práce a jeho osoby samotné (reakce typu: „hmmm, ne“ a „hmmm, ano“) – a dokonce i vývoj jeho pop-artového stylu – mohou být následkem zážitků z doby, kdy ho newyorské umělecké kruhy vyloučily ze svých řad.
V tomto článku byl použit překlad textu z článku Andy Warhol na anglické Wikipedii.
The Philosophy of Andy Warhol; from A to B and back again (1975, ISBN 0-15-671720-4)
Ultra Violet. Má léta s Andy Warholem. Překlad Hana Parkánová. Praha: JK, 1991. 291 s. ISBN 80-85387-01-8.
Spoločnosť Andyho Warhola v Medzilaborciach provozující Múzeum moderného umenia Andy Warhola v Medzilaborciach na Slovensku]

Anette Olzonová (* 21. června 1971 Katrineholm, Švédsko) je švédská zpěvačka, v minulosti (2007 - 2012) známá díky svému působení v metalové kapele Nightwish jako hlavní zpěvačka. Předtím byla známa jako zpěvačka švédské rockové skupiny Alyson Avenue. Po příchodu do Nightwish si ještě zahrála s několika skupinami, ve studiu i naživo, například Brother Firetribe nebo Pain.
V roce 2008 nahrála jednu píseň s Brother Firetribe na jejich druhé album, Heart Full of Fire. Dále duet s The Rasmus, October & April, který byl poprvé odvysílán 9. října 2009 ve Finském rádiu. 13. srpna zazpívala dvě písně od Nightwish, konkrétně Kuolema Tekee Taiteilijan a Meadows of Heaven, se Stockholmským symfonickým orchestrem, při příležitosti oslavy švédsko-finských vztahů. Chystá se vydat své sólové album, jehož příprava začala 19. října 2009.
Je fanynkou zpěvaček Sharon den Adel (z metalové skupiny Within Temptation) a Simone Simons (z metalové skupiny Epica). Inspirací jí také byly zpěvačky Carola Häggkvist, Sarah Brightman, Natalie Cole a Celine Dion. Ráda poslouchá i jiné metalové skupiny, například Sonata Arctica, Amorphis, Tarot nebo Within Temptation. Anette žije se svým přítelem, synem (narozen 2001) a se svými kočkami – Gremlins a Stjärnan. Má celkem sedm tetování, včetně jednoho na levém rameni: „Leave Me Alone“. Nicméně plánuje další.
Za dobu svého působení v Nightwish často bývala terčem poznámek ze strany fanoušků staré (Tarjiny) éry, protože její hlas není operní tak jako býval Tarjin a je podle nich příliš jemný na hudbu Nightwish. Je také proslulá svým výstředním stylem, v angličtině doslova "The Strange Style of Anette Olzon" čili "Podivný styl Anette Olzonové." V říjnu 2012 z kapely odešla ve vzájemné dohodě s kapelou údajně kvůli tomu, že směr a potřeby kapely byly v rozporu, což vedlo k odloučení, které nelze napravit. V Nightwish jí, k velké radosti většiny fanoušků, nahradila zkušenější a hlasově vybavenější zpěvačka nizozemských ReVamp, Floor Jansen.
V tomto článku byl použit překlad textu z článku Anette Olzon na anglické Wikipedii.

Anexe (latinsky ad-nectere, připojovat) je de iure trvalé připojení (inkorporace) cizího státního území k jinému státnímu celku. Od dočasné vojenské okupace se liší tím, že anektované území se začleňuje do území a správy anektujícího státu.
Podle Ottova slovníku z roku 1889 je anexe legitimní, pokud je založena na výsledku předchozího referenda, konaného v souladu s právním řádem státu, jehož území bylo anektováno, kdežto pokud se děje jednostranným prohlášením anektujícího státu, je hrubým porušením suverenity státu. Mnohdy je anexe spojena s válkou nebo použitím či hrozbou síly, například když vítěz války částečně nebo úplně anektuje území protivníka.Podle Charty Spojených národů z roku 1945 je každé použití nebo hrozba násilím vůči teritoriální celistvosti nějakého státu zakázána. Z toho plyne zákaz každé okupace a anexe, která se pokládá moderním mezinárodním právem za agresi.

Angel (seriál) – americký televizní seriál a současně jméno jeho hlavní postavy
Morbid Angel – americká death metalová kapelapříjmení osobCriss Angel – americký iluzionista
Vanessa Angel – anglická modelka a herečkav kultuřePlague Angel – album švédské skupiny Marduk z roku 2004
Angelo Peruzzi (* 16. února 1970, Viterbo, Itálie) je bývalý italský fotbalista, který hrál na pozici brankáře. Kariéru ukončil v Laziu Řím, předtím hrál v Interu Milán, Juventusu Turín i AS Řím. Rovněž hrál v italské reprezentaci, s níž vyhrál mistrovství světa.
V brance italské reprezentace nastoupil celkem v 31 utkání. Největším úspěchem je vyhrané mistrovství světa 2006 v Německu.

Angels Fall First je debutové album finské metalové kapely Nightwish. Bylo vydáno v roce 1997 u firmy Spinefarm Records. Limitovaná edice – vydáno bylo 500 kusů – obsahovala pouze sedm písní, kde dvě z nich nejsou na normální edici. I přesto, že se jediný singl, The Carpenter (společný ještě pro kapely Children of Bodom a Thy Serpent), umístil na 3. místě ve finské singlové hitparádě, kapela nedosáhla národního úspěchu až do svého druhého alba Oceanborn. Mužské vokály v písních Beauty And The Beast, The Carpenter, Astral Romance a Once Upon A Troubadour nazpíval Tuomas Holopainen. V písni Elvepath byly zase použity audio-klipy z filmu Pán Prstenů, natočeném v roce 1978. Songy na limitované edici jsou tytéž jako na druhém demo albu, které se jmenuje také Angels Fall First.

Angkor Vat (khmersky: ប្រាសាទអង្គរវត្ត; v dévanágarí: आंग्कोर वाट) je chrám nacházející se v Angkoru v Kambodži. Byl postaven počátkem 12. století pro krále Súrjavarmana II. jako královský chrám a hlavní město. Angkor Vat je největším a nejlépe zachovalým chrámem celé oblasti a jako jediný zůstal významným náboženským centrem od svého založení – nejprve hinduistickým, poté buddhistickým. Chrám je vrcholným příkladem khmerské architektury, stal se symbolem Kambodže a je zobrazen na její státní vlajce. Se svou celkovou výměrou kolem 1 km² je navíc považován za nejrozlehlejší náboženský komplex na světě.Angkor Vat spojuje dva základní plány khmerské architektury, chrámový vrch a chrám s galeriemi. Má představovat mýtickou horu Méru, což je v hinduistické mytologii domov bohů. Uvnitř chrámového příkopu a vnější zdi dlouhé 3,6 km jsou tři pravoúhlé galerie, každá vyvýšená nad tou předchozí. Uprostřed chrámu stojí pět věží rozestavených do tvaru pětky na hrací kostce. Na rozdíl od většiny chrámů v Angkoru je Angkor Vat obrácen na západ, přičemž existují různé názory na důvod tohoto směrování. Chrám je obdivován nejen pro svou majestátnost a harmonickou architekturu, ale také pro rozsáhlé basreliéfy a zobrazení dévatů, která zdobí jeho zdi.Novodobého jména Angkor Vat se užívá od 16. století a lze jej přeložit jako „městský chrám“: Angkor je formou slova nokor, které pochází ze sanskrtského slova nogor (hlavní), slovo „wat“ znamená v khmerském jazyce chrám. V dřívějším období byl Angkor Vat znám jako „Preah Višnulóka“, což byl posmrtný titul jeho zakladatele, Súrjavarmana II.
Angkor Vat leží 5,5 km severně od moderního města Siem Reap, nedaleko bývalého hlavního města Angkor Thom a tvoří důležitou součást starobylých památek na území Kambodže.
Prvotní stavební práce na chrámu, který byl původně zasvěcen Višnuovi, započaly v první polovině 12. století během vlády Súrjavarmana II. (vládl 1113–1150). Jelikož nebyla nalezena zakládací stéla ani žádné dobové zápisy, které by o chrámu vypovídaly, představuje jeho prapůvodní jméno velkou neznámou. Předpokládá se však, že mohl být znám jako „Preah Višnulóka“, podle tehdejšího hlavního božstva. Práce na stavbě chrámu pravděpodobně skončily společně se smrtí panovníka, přičemž některé části reliéfní výzdoby zůstaly nedokončeny. Roku 1177 došlo k vyplenění Angkor Vatu Čamy, tradičními nepřáteli Khmerů. Khmerská říše byla později obnovena novým vládcem Džajavarmanem VII., který založil několik kilometrů směrem na sever nové hlavní město Angkor Thom a nový chrám Bayon.V průběhu 14. či 15. století byl chrám upraven pro účely théravadového buddhismu, kterému slouží až do současnosti. Angkor Vat je v rámci oblasti Angkor zvláštní především tím, že i přes jisté zanedbávání nikdy zcela nezpustl, mimo jiné díky vodnímu příkopu, který jej uchránil od pohlcení okolní džunglí.Jedním z prvním západních návštěvníků, kteří spatřili Angkor Vat, byl portugalský misionář Antonio da Magdalena, který jej navštívil roku 1586. Uchvácen tímto místem si poznamenal, že: „je to naprosto mimořádná stavba nepopsatelná perem, kterou nelze přirovnat k žádné stavbě jinde ve světě.“ I přesto je však Angkor Vat v západní literatuře zmíněn až teprve v 19. století, a to pouze jako poznámka v publikaci francouzského cestovatele Henriho Mouhota, který si zapsal:
„Jeden z těch chrámů, měřitelný s chrámem krále Šalomouna, postavený asi nějakým starověkým Michelangelem, by klidně mohl zaujmout čestné místo po boku našich nejkrásnějších staveb. Je to něco daleko většího než všechno, co nám po sobě zanechali starověcí Řekové či Římané a představuje to smutný kontrast k době barbarismu, kterým je nyní náš národ zmítán.“
Mouhot, podobně jako jiní západní cestovatelé, nebyl ochoten uvěřit, že by Khmerové byli schopni něco takového postavit, a proto počátky Angkor Vatu chybně datoval do období starověkého Říma. Skutečná historie Angkor Vatu byla odhalena teprve až spolu s archeologickými pracemi v rámci celé angkorské oblasti. Během těchto prací bylo především nutné odstranit nahromaděnou vrstvu zeminy a rostlinného porostu. Během občanské války a vlády Rudých Khmerů v období 70. a 80. let 20. století byly práce na určitou dobu přerušeny, avšak bez závažnějších důsledků, na rozdíl od destrukce některých relativně mladších památek.
Chrám Angkor Vat se stal symbolem Kambodže a je zobrazen na všech kambodžských vlajkách počínaje rokem 1863.Hlubší interpretaci významu Angkor Vatu poskytla Eleanor Mannikkaová. Soudě podle celkového uspořádání reliéfů a jejich obsahu se domnívá, že mají symbolizovat nástup doby míru za vlády krále Súrjavarmana II. a uvádí, že „solární a měsíční cyklus znázorněný v posvátných prostorách chrámu mají zvěčnit čest a sílu krále a manifestovat nebeský klid.“ Úsudek Mannikkaové však byl ve vědeckých kruzích přijat s jistým skepticismem. Distancuje se navíc od většiny názorů svých kolegů, jako např. Grahama Hancocka, který se domnívá, že Angkor Vat má znázorňovat souhvězdí Draka.
Angkor Vat je unikátní kombinací chrámové hory, standardního designu královských paláců a vlivů z oblastí indické Urísy a Tamilnádu. Chrám má představovat posvátnou hinduistickou horu Méru, domov bohů. Pět věží Quincunx symbolizuje posvátnou horu a okolní vrcholky, obvodové zdi a vodní příkop znázorňují pohoří a oceán. Právo přístupu do nejvyšších pater náleželo pouze vybraným osobám, přičemž prostý lid směl vstoupit pouze do nejnižšího.Na rozdíl od ostatních khmerských staveb je Angkor Vat orientován především směrem na západ, což některé odborníky vedlo k domněnce, že byl tento chrám zamýšlen jako hrobka krále Súrjavarmana.
Tomuto účelu napovídá i bližší průzkum nástěnných reliéfů, které jsou sestaveny proti směru hodinových ručiček. Bráhmanské rituály se totiž během pohřebního obřadu provádějí ve zpětném pořadí. Britský archeolog Charles Higham navíc popisuje nález schrány v centrální věži, která mohla sloužit jako pohřební urna. Podle Freemana a Jacquese se ovšem ostatní chrámy oblasti Angkor ve svém směrování též odlišují od „normálu“ a tento fakt v případě Angkor Vatu vysvětlují jeho zasvěcením bohu Višnuovi, který je tradičně spojován se západem.
Angkor Vat je jedním z nejlepších příkladů khmerského stavebního stylu − stylu Angkor Vat, který byl pojmenován podle této stavby. Počínaje 12. stoletím uměli khmerští stavitelé používat jako stavební materiál pískovec a cihlu. Většina viditelných ploch chrámu je zbudována z pískovce, obvodové zdi a skryté struktury jsou z cihel. Zatím se stále neví, jaká sloučenina byla použita jako pojivo, odhaduje se však, že se jednalo o látku na bázi hydroxidu vápenatého.Angkor Vat je ceněn především pro svou harmonii designu, která byla srovnávána se stavbami starověkého Říma a Řecka. Podle Maurice Glaize, restaurátora pracujícího na opravách Angkor Vatu v polovině 20. století, tato stavba svou monumentalitou, svými dokonale vyváženými detaily a proporcemi dosahuje takřka antické krásy. Je to dílo síly, jednoty a stylu.Typickými prvky tohoto stavebního stylu jsou lomené oblouky, věže „ozubené“ jako květy lotosů, honosné chodby postupně se rozšiřující do výstavních průchodů, pavilony sestavené do tvaru kříže lemující celou hlavní osu chrámu; dále jsou to nástěnné reliéfy znázorňující božstva a frontony zobrazující různé výpravné scény. Sochy v Angkor Vatu jsou považovány za konzervativní, více statické a mnohem méně honosné než tomu bylo v dřívějších dobách. Mnohé další prvky byly zničeny rabováním a také vlivem času, jako např. pozlacené prvky na věžích, sochách a reliéfech, dále také zdobné dřevěné panely na stropech a dveřích.Období stylu Angkor Vat bylo následováno obdobím Bayon, během něhož však často kvantita byla upřednostňována na úkor kvality. Mezi chrámy představující styl Angkor patří: Banteaj Samré, Thommanon, Čosaj Tevoda a rané chrámy Preah Pithu v Angkoru; mimo Angkor jsou to: Beng Mealea a části Phanom Rung a Phimai.
Vnější obvodová zeď o délce 1024 x 802 m a výšce 4,5 m je dále obklopena 30 metry volné plochy a 190 metrovým vodním příkopem. Přístup k chrámu je možný po hliněném valu na východě a po pískovém náspu na západní straně. Tento násep, který je hlavním vchodem, je pravděpodobně náhradou za zaniklý dřevěný můstek. Na každé světové straně se u vstupu do samotného chrámu nachází malá vstupní budova, tzv. gopura. Největší je západní se třemi polorozpadlými věžičkami. Glaize zdůrazňuje, že tato gopura současně ukrývá i odkazuje na podobu vlastního chrámu. Při jižní věži se nachází socha boha Višnua, která dříve možná byla umístěna v centrální svatyni chrámu. Vedení cest a rozměry vstupních bran jednotlivých gopur naznačují, že byly využívány jako tzv. „sloní brány“, jelikož jejich rozměry byly vybudované tak, aby jimi tato mohutná zvířata prošla. Průchody v gopurách jsou z vnější (západní) strany postaveny na čtvercových pilířích a z vnitřní (východní) spočívají na zdi. Strop mezi pilíři je zdoben motivy lotosových květů, západní zdi jsou osazeny reliéfy tančících postav, východní zdi jsou dekorovány balustrádovými okny a reliéfy mužů vzpínajících se na divokých zvířatech.
Vnější zeď obklopuje plochu o celkové výměře 820 000 m2, na níž se dříve pravděpodobně nacházelo bývalé hlavní město s královským palácem. Stejně jako ostatní světské budovy komplexu Angkor, byly i tyto postaveny z materiálů rychle podléhající času, takže do dnešních dnů z tohoto města zůstaly pouze nejasné obvodové linie některých ulic. Většina tohoto prostoru je nyní pokryta lesem. Největší západní gopura je s centrálním chrámem spojena 350 m dlouhou dlážděnou cestou, lemovanou balustrádami nágů. Na každé straně této cesty se nalézá šestice schodišť, která vedla do dnes již neexistujícího města. Na každé světové straně tohoto komplexu se též nachází knihovna s vchodem na každé ze světových stran a se schodištěm k hlavnímu vstupu. Mezi knihovnami a samotným centrálním chrámem se nacházejí malá jezírka, která však byla do celkové kompozice přidána až v pozdější době.
Chrám se nachází na terasách, díky nimž je výše než okolní město. Sestává ze tří pravoúhlých balustrád stoupajících po patrech k centrální věži. Mannikkaová předpokládá, že jsou tyto chodby zasvěceny Brahmovi a Višnuovi. Každá z chodeb má vlastní gopuru a věže nacházející se v jejích rozích. Jelikož je celý chrám nasměrován na západ, jsou všechny jeho doplňující součásti otočeny zády k východu, což umožňuje využití každého místa na západní straně. Vnější balustráda zabírá plochu 187 x 215 m a v jejích rozích se nalézají malé besídky a věže. Vnější galerie je s balustrádou ve druhém patře na západě spojena křížovou chodbou zvanou Preah Poan (Místnost tisíce Buddhů). Poutníci zde během staletí zanechali řadu obrázků a portrétů Buddhy, ty však již byly před zraky veřejnosti uschovány. V této místnosti se také nachází řada nápisů pojednávajících o činech dobových osobností, které jsou většinou v khmérštině, barmštině a japonštině. Čtyři dvorky, nacházející se okolo křížové chodby, mohly být původně naplněny vodou.
Druhá a vnitřní galerie jsou navzájem propojeny další později dostavěnou křížovou chodbou. Od druhého patra výše jsou zdi chodeb bohatě zdobené dévaty, většinou v seskupeních po čtyřech. Ochoz druhého patra má rozměry 100 x 115 m a má pravděpodobně symbolizovat oceán rozkládající se okolo bájné hory Méru. Z ochozu směřují, směrem k rohovým věžím a gopurám vnitřní části, celkem tři sady schodišť na každé straně. Jejich značná strmost má symbolizovat těžkou dosažitelnost království bohů. 
Vnitřní galerie, zvaná Bakan, je tvaru čtverce a osovými galeriemi, které spojují jednotlivé gopury s centrální svatyní a s menšími svatyněmi nacházejícími se u rohových věží. Zastřešení chodeb je dekorováno motivy hada se lví nebo garudí hlavou. Vchody do galerií a svatyní jsou zdobeny řezbářsky zdobenými překlady a frontony. 43 m vysoká centrální věž se vypíná do výše 65 m nad okolním terénem. Na rozdíl od jiných podobných chrámů se však tato centrální věž vypíná do větší výšky než okolní čtyři. Samotná hlavní svatyně, v níž se původně nacházela Višnuova socha, měla původně otevřené vchody. Po úpravě chrámu pro ´potřeby théravádového buddhismu byla ovšem obestavěna zdí s reliéfy znázorňujícímu Buddhu. V roce 1934 objevil George Trouvé velkou jámu pod hlavní svatyní, naplněnou pískem a vodou, která měla sloužit k ukrytí velkého množství cenných předmětů. Tyto předměty byly nejspíše ukradeny, přesto zde však Trouvé našel pod dvoumetrovou vrstvou zeminy ukrytý velký, ze zlata vytepaný list.
Jedním z důvodů, proč je Angkor Vat tolik obdivován, je i bohaté zdobení interiéru, tvořené především basreliéfy. Vnitřní stěny lemující vnější galerii jsou zdobeny výjevy z hinduistických psaných děl Mahábháraty a Rámájany. Higham tuto výzdobu pojmenoval jako největší lineární, z kamene vytesanou, výzdobu na světě. Ze severozápadního rohu západní galerie je na zdi proti směru hodinových ručiček vyobrazena bitva u Lanky (v níž Ráma poráží Ravanu) a bitva u Kurukšétry (výjev z Mahábháraty, který znázorňuje zničení klanů Kuruovců a Pánduovců). V jižní galerii je vyobrazena historická scéna, která zachycuje procesí krále Súrjavarmana II a 32 pekel a 37 nebes hinduistické mytologie. Glaize o tomto píše:
...ty nešťastné duše, vhozené do pekla vstříc nezměrnému utrpení, se jeví jako mírně disproporční vůči závažnosti činů, kterých se měly dopustit. Ti, kteří poškodili cizí majetek mají polámané kosti, nenasytové jsou rozčtvrceni, zloději rýže podstupují muka způsobená žhavým železem a ti, kteří kradli květiny v zahradě Šivově mají hlavy proražené hřebíky.
Ve východní galerii se nachází nejslavnější scéna Víření moře mléka, zobrazující 92 asurů, 88 dévů, které pod vedením boha Višnua používají hada Vásukiho k rozvíření moře. Tento výjev je následován vítězstvím Višnua nad asury. V severní galerii je zobrazeno Krišnovo vítězství nad Bánasurou a dále bitva hinduistických bohů proti asurům, přičemž je tato scéna, podle Glaize, nejméně kvalitní, co se kamenické práce týče.
Od počátku 90. let 20. století zaznamenal Angkor Vat masivní vzestup zájmu ze strany turistů z celého světa. Roku 1992 byl Angkor zařazen na seznam světového dědictví, čímž památka získala přísun potřebných financí a zlepšení ochrany ze strany kambodžských úřadů. Na restauraci chrámu Angkor Vat v současnosti pracuje německá nezisková organizace, která se snaží o ochranu reliéfní výzdoby před poškozením a zničením. Z průzkumu, který tato organizace provedla, vyplynulo, že celkem 20 % reliéfní výzdoby bylo před započetím restauračních prací v dezolátním stavu, a to především působením eroze a zvětrávání stavebního materiálu, svůj díl na poškození však mají též předešlé, nešetrné pokusy o restauraci. K dalším restauračním projektům patří také plán na opravu zborcených částí komplexu a jejich následná fixace; například západní průčelí horního patra bylo roku 2002 podepřeno speciální nosnou konstrukcí a japonský tým restaurátorů mezitím dokončil opravu knihovny v severní části areálu. Fond světových monumentů (WMF) roku 2008 započal práci na opravě galerie, v níž se mimo jiné nachází reliéf Víření moře mléka.
Angkor Vat se stal jednou z turisticky nejnavštěvovanějších lokalit na světě. Podle odhadů tuto památku mezi lety 2004−2005 navštívilo asi 1 238 000 turistů, což je polovina všech, kteří Kambodžu navštívili. Cestovní ruch pro Angkor Vat představuje též dodatečný zdroj příjmů, i přesto je většina záchranných prací sponzorována zahraničními organizacemi spíše než kambodžskou vládou.
V tomto článku byl použit překlad textu z článku Angkor Wat na anglické Wikipedii.
ALBANESE, Marilia. Poklady Angkoru: kulturní průvodce. Praha: Ikar, 2007. ISBN 978-80-249-0924-0. 
NOŽINA, Miroslav. Dějiny Kambodže. Praha: Nakladatelství Lidové noviny, 2007. ISBN 978-80-7106-897-6. 
BRIGGS, Lawrence. The Ancient Khmer Empire. Bangkok: White Lotus, 1951 (přetisk 1999). ISBN 974-8434-93-1. (anglicky) 
FREEMAN, Michael a JACQUES, Claude. Ancient Angkor. Boston, MA: Weatherhill, 1999. ISBN 0-8348-0426-3. (anglicky) 
HIGHAM, Charles. Early Cultures of Mainland Southeast Asia. 2003: Art Media Resources ISBN 1-58886-028-0. (anglicky) 
HIGHAM, Charles. The Civilization of Angkor. Bel Air, CA: Phoenix, 2003. ISBN 1-84212-584-2. (anglicky) 
RAY, Nick. Lonely Planet guide to Cambodia (4. edice). Victoria: Lonely Planet Publications, 2002. ISBN 1-74059-111-9. (anglicky) 
GLAIZE, Maurice. Les Monuments du Groupe D'Angkor. Paris: J. Maisonneuve, 1993. ISBN 272001091X. (francouzsky)
 Obrázky, zvuky či videa k tématu Angkor Vat ve Wikimedia Commons (česky) Článek o kambodžském chrámu Angkor Wat na stránkách Českého rozhlasu

Angličané (anglicky English people) jsou základní etnickou složkou v Anglii, jednou ze zemí Spojeného království. Jejich jazykem je angličtina – germánský jazyk, který se stal nejpoužívanějším dorozumívacím prostředkem po celém světě. Celkový počet Angličanů je okolo 60 milionů, z toho 45 mil. v Anglii. Jejich potomci žijí např. v USA, Kanadě, Austrálii, Novém Zélandu či Jižní Africe.
Formovali se po staletí z řad kmenů a národností na území Anglie, Skotska a Walesu, jako byli Britonci, ovlivnění Římany, které během stěhování národů Anglové, Sasové, Jutové a část Frísů částečně asimilovali nebo zatlačili do oblastí Skotska, Walesu a Cornwallu. Mezi 7. a 10. stoletím vznikla anglosaská národnost, ze které se do 12. století pod vlivem Vikingů a Normanů vytvořila národnost anglická. Angličané jsou potomci anglo-saských kmenů ze severního Německa.
Základy moderní fyziky vystavěl Isaac Newton, biologie Charles Darwin. Studiemi elektromagnetismu otevřel před moderní vědou široké obzory Michael Faraday. Rozhodující pokroky v oblasti informatiky učinil Alan Turing. Tim Berners-Lee vynalezl systém World Wide Web. James Prescott Joule zkoumal vztah tepla, práce a energie. Asi nejslavnějším vědcem současnosti je Stephen Hawking. Otcem imunologie a objevitelem první vakcíny historie, vakcíny proti pravým neštovicím, byl Edward Jenner. John Dalton rozvinul moderní atomovou teorii. Charles Babbage a Ada Lovelaceová jsou jedněmi z vylézců počítače. Autorem vlivné teorie "sobeckého genu" je Richard Dawkins. Joseph John Thomson objevil elektron. Astronom Edmond Halley dal jméno nejznámější kometě. Robert Hooke formuloval zákon o přímé úměrnosti velikosti deformace a napětí v deformovaném tělese. William Harvey objevil krevní oběh, Henry Cavendish vodík, zakladatelem elektrochemie byl Humphry Davy. Zakladatelem rentgenové spektroskopie byl William Lawrence Bragg (narozený v Austrálii). Joseph Priestley objevil oxid uhličitý a kyslík. Předchůdcem informatiky byl matematik George Boole. K objevu struktury DNA výrazně přispěla Rosalind Franklinová. George Stephenson vynalezl parní lokomotivu. Za prosazení evoluční teorie se rval Thomas Henry Huxley. Vznik fotografie by nebyl možný bez díla chemika a fyzika Johna Herschela. Matematik G. H. Hardy předložil zásadní příspěvky o teorii čísel. Jane Goodallová proslula svým výzkumem šimpanzů. Jev interference světla vysvětlil Thomas Young. Antisepsi do lékařství zavedl Joseph Lister. Matematik John Couch Adams předpověděl čistě na základě výpočtů objev planety Neptun. Matematik Andrew Wiles podal důkaz Velké Fermatovy věty. William Oughtred zkonstruoval logaritmické pravítko. Arthur Eddington svými měřeními během zatmění Slunce prokázal platnost Einsteinovy obecné teorie relativity - tu dnes rozvíjí například Roger Penrose. Zakladatelem sporné eugeniky byl Francis Galton. Fred Hoyle plamenně odmítl teorii Velkého třesku, nicméně dal jí jméno. Průkopníkem ve výzkumu světla jako zdroje energie je William Crookes. Výzkum magnetismu a elektřiny zahajoval William Gilbert. Možnosti vektorové analýzy objevil Oliver Heaviside. Pojem "dinosaurus" zavedl Richard Owen. Chronofotografickou techniku vyvinul Eadweard Muybridge. Matematik John Venn stvořil tzv. Vennovy diagramy, široce použitelné napříč obory. Thomas Newcomen sestrojil stroj pro čerpání vody z dolů. První funkční parní lokomotivu sestrojil Richard Trevithick. Matematickou statistiku zakládal Ronald Fisher. William Lassell objevil Saturnův měsíc Triton. Neurolog Oliver Sacks proslul literárním zpracováním svých případů a popularizací výzkumu mozku. Nobelovu cenu za fyziku získali Paul Dirac, James Chadwick, John William Strutt, William Henry Bragg, Peter Higgs, Charles Glover Barkla, Owen Willans Richardson, Edward Victor Appleton, George Paget Thomson, Patrick Blackett, Cecil Powell, Martin Ryle, Nevill Francis Mott, Anthony James Leggett a Antony Hewish. Za chemii Francis William Aston, Dorothy Hodgkinová, Frederick Soddy, Norman Haworth, Robert Robinson, Harry Kroto a John Kendrew. Za fyziologii Francis Crick, Maurice Wilkins, Andrew Fielding Huxley, Alan Lloyd Hodgkin, Charles Scott Sherrington, Henry Hallett Dale, Peter Mansfield, John Sulston, Paul Nurse, Tim Hunt, Richard John Roberts, John Vane, Rodney Robert Porter a Edgar Douglas Adrian.
Nejctěnějšími anglickými filozofy jsou Thomas More, Francis Bacon a John Locke, politickými filozofy pak Thomas Hobbes, John Stuart Mill a Thomas Paine. Klíčovým představitelem analytické filozofie 20. století je Bertrand Russell. Jedním z největších ekonomů a mužem, jenž měl rozhodující vliv na euro-americkou hospodářskou politiku třiceti zázračných let po druhé světové válce byl John Maynard Keynes. Jedním ze zakladatelů sociologie byl Herbert Spencer. Zakladatelkou feministické filozofie byla Mary Wollstonecraftová. Klasikem demografie je Thomas Robert Malthus, ekonomie David Ricardo, mj. autor teorie komparativní výhody tvrdící, že vzájemný mezinárodní obchod je vždy výhodný pro všechny strany, či Alfred Marshall. Archeolog Howard Carter objevil Tutanchamonovu hrobku, jeho kolega Arthur Evans vykopal palác v Knóssu na Krétě. Středověký teolog William Ockham sehrál významnou roli ve vývoji logiky a moderního vědeckého myšlení (viz Ockhamova břitva). Jednou z klíčových osobností středověké scholastiky byl také Anselm z Canterbury. Beda Ctihodný založil anglickou historiografii, klasickou práci o dějinách starého Říma předložil Edward Gibbon. Filozofii utilitarismu založil Jeremy Bentham. Svým důrazem na experiment otevřel dveře vědě pozdní scholastik Roger Bacon. Matematiku a filozofii ve svém díle kloubil Alfred North Whitehead. Významným historikem umění byl John Ruskin. Nobelovu cenu za ekonomii získal Ronald Coase. Edward Bradford Titchener patřil k zakladatelům psychologie.
Nejslavnějším dramatikem všech dob je William Shakespeare. Klasiky anglické literatury jsou Charles Dickens, George Gordon Byron, Geoffrey Chaucer, George Orwell, Jane Austenová, Virginia Woolfová, William Blake, John Milton, John Keats, Emily Brontëová, Charlotte Brontëová, Percy Bysshe Shelley, Thomas Hardy, Samuel Taylor Coleridge, Graham Greene, Alexander Pope, George Eliotová, David Herbert Lawrence, William Somerset Maugham, William Makepeace Thackeray, Samuel Johnson, Wystan Hugh Auden, Ben Jonson, Christopher Marlowe, John Donne, John Dryden, Edward Morgan Forster, Henry Fielding, Elizabeth Barrettová-Browningová, Anthony Burgess, Robert Graves, Salman Rushdie či Joseph Addison. Nobelovu cenu za literaturu získali Thomas Stearns Eliot, Doris Lessingová, Harold Pinter, William Golding, John Galsworthy a Patrick White.
Angličané se ovšem prosadili i v populární literatuře. Králem detektivek je Agatha Christie. K zakladatelům tohoto žánru patří Gilbert Keith Chesterton, k jeho dalším významným představitelům Raymond Chandler. Klasiky sci-fi jsou Herbert George Wells, Arthur C. Clarke či Aldous Huxley. Joanne Rowlingová stvořila nesmírně oblíbenou postavu malého kouzelníka Harryho Pottera. Autorem nejslavnější fantasy ságy Pán prstenů je John Ronald Reuel Tolkien, v jeho stopách Úžasnou zeměplochou jde Terry Pratchett, Zlatým kompasem Philip Pullman. Mary Shelleyová stvořila postavu Frankensteina, Rudyard Kipling Mauglího. Jako první velký dobrodružný román je dnes vnímán Robinson Crusoe Daniela Defoea. Nejslavnějšího tajného agenta všech dob, Jamese Bonda, stvořil Ian Fleming. Špionážní romány proslavily ovšem i Johna le Carré. V oblasti dětské literatury zaujal díky své Alence v říši divů post klasika Lewis Carroll, díky Medvídkovi Pú Alan Alexander Milne, věhlas získala i Enid Blytonová či Beatrix Potterová. Klasikem humoristické literatury je Douglas Adams, autor proslulého Stopařova průvodce galaxií. V humoristické literatuře nelze přehlédnout ani Jerome Klapku Jeromeho, Pelhama Grenville Wodehouse, Evelyn Waugha či Kingsleyho Amise. Ne tak dávno přibyla do této sestavy Helen Fieldingová se svou Brigitt Jonesovou. Nejznámějším anglickým komiksovým autorem je Alan Moore.
K nejznámějším anglickým malířům patří romantický krajinář William Turner. William Hogarth založil žánr karikatury. Nejvlivnější výtvarnou skupinou v anglických dějinách byli tzv. prerafaelité. K členům tohoto bratrstva patřili Dante Gabriel Rossetti nebo John Everett Millais. S bratrstvem byl úzce spjat dyzajnér William Morris. Neslavnějším anglickým sochařem je patrně Henry Moore.
Nejproslulejším anglickým architektem je Christopher Wren, mj. stavitel katedrály sv. Pavla v Londýně, z moderních architektů pak Norman Foster.
Nejslavnějším tvůrcem muzikálové hudby všech dob a patrně i nejslavnějším anglickým hudebním skladatelem je Andrew Lloyd Webber. V klasické hudbě to je Henry Purcell, ve 20. století pak Benjamin Britten a Gustav Holst. Angličané se ze všech evropských národů nejvíce prosadili v moderní populární hudbě. Mezi skupinami vytvořili právě ty nejslavnější Angličané. Na prvním místě jsou to zajisté Beatles, se čtyřmi hlavními členy: John Lennon, Paul McCartney, George Harrison a Ringo Starr. Neméně slavnou se stala kapela Queen, jejímiž centrálními osobnostmi byli Freddie Mercury a Brian May. Další z legendárních skupin byli Rolling Stones s Mickem Jaggerem v čele, Pink Floyd s Davidem Gilmourem, Led Zeppelin s Jimmym Pagem a Robertem Plantem, Genesis s Philem Collinsem a Peterem Gabrielem, Dire Straits s Markem Knopflerem. Britské kořeny měla i kapela Bee Gees - Robin Gibb se narodil na ostrově Man, Andy v Anglii, ale poté se rodina přemístila do Austrálie a proto byla kapela bratrů Gibbových nakonec vnímána především jako australská. Průkopníky žánru heavy metal byli Black Sabbath s Ozzy Osbournem a Iron Maiden s Brucem Dickinsonem. Nejslavnější dívčí kapelou byly Spice Girls (nejznámější z pěti interpretek se nakonec stala Victoria Beckhamová, svou rolí ve světě módy i manželstvím s fotbalovou hvězdou Davidem Beckhamem). Významnými skupinami byli i Depeche Mode, Oasis, Coldplay, Def Leppard, nebo Radiohead. Kytaristou v americké kapele Guns N' Roses byl Slash. Z individuálně vystupujících umělců se klasiky pop-music a rocku stali David Bowie, Elton John, Eric Clapton, Joe Cocker, Sting, George Michael, Rod Stewart, Mike Oldfield či zejména v rodné Anglii populární Cliff Richard. V nedávné době se proslavili Robbie Williams, James Blunt, Dido či Adele.
Nejslavnějším hercem němé éry se stal Charlie Chaplin. K dalším ikonám světového filmového umění patří Elizabeth Taylorová, Michael Caine, Laurence Olivier, Cary Grant, Peter Ustinov. Tři Oscary má Daniel Day-Lewis. Role inspektora Clouseaua proslavila Petera Sellerse. Role v Pánu prstenů udělala globální celebritu z Christophera Lee, Orlando Blooma či Iana McKellena, série o Harry Potterovi proslavila Emmu Watsonovou, Daniela Radcliffa, Gary Oldmana, Richarda Griffithse a Alana Rickmana, série Matrix Hugo Weavinga, velkofilm Titanic Kate Winsletovou, komediální cyklus o Mr. Beanovi Rowana Atkinsona, série o Jamesi Bondovi především Daniela Craiga, Judi Denchovou a Rogera Moorea, seriál Doktor House Hugh Laurieho, sága Stmívání Roberta Pattinsona. K legendám patří i Bob Hoskins, Donald Pleasence, Malcolm McDowell, Christian Bale, Ben Kingsley, Jeremy Irons, Alec Guinness, Colin Firth, Emma Thompsonová, Helen Mirrenová, Hugh Grant či David Niven. Jacqueline Bissetová zůstane pro většinu Středoevropanů už asi navždy především kráskou z belmondovské klasiky Muž z Acapulca. K proslulé komické skupině Monty Python patřili herci John Cleese, Michael Palin, Graham Chapman či Eric Idle. Megahvězdou současnosti je Keira Knightleyová. Jako Spiderman se v posledních letech proslavil Andrew Garfield, v sérii Mission: Impossible a Star Trek Simon Pegg. Brutální komika je typická pro Sachu Barona Cohena.
V modelingu proslula Naomi Campbellová či Kate Mossová. Legendou dokumentárních pořadů BBC je zoolog David Attenborough. Další televizní hvězdou, která překročila hranice Británie, je kuchař Jamie Oliver, moderátor motoristického pořadu Jeremy Clarkson či porotce Simon Cowell z formátů typu Pop Idol.
Nejslavnějším anglickým filmovým režisérem je Alfred Hitchcock. Dva Oscary má režisér Richard Attenborough, jednoho si odnesl Anthony Minghella, John Schlesinger, Ken Russell a Tony Richardson. Představitelem britské nové vlny byl Lindsay Anderson. Mnoho populárních snímků natočil Ridley Scott. Terry Gilliam vždy nalezl zcela osobitou poetiku. Richard Curtis je králem romantických komedií. Ken Loach točil především sociální dramata. K nejúspěšnějším režisérům současnosti patří Christopher Nolan či Danny Boyle. Guy Ritchie proslul novým, dosti hollywoodským pojetím Sherlocka Holmese (kteroužto postavu, jež je jedním ze symbolů Anglie, ovšem stvořil Skot).
K nejvýznamnějším politickým osobnostem anglických dějin patří Winston Churchill, Margaret Thatcherová, královny Alžběta I. a Viktorie, Vilém I. Dobyvatel, Oliver Cromwell. Bojem za ženské volební právo proslula Emmeline Pankhurstová.
Klíčovou náboženskou osobností anglických dějin je Thomas Cranmer, který sehrál zásadní roli při vzniku britského protestantismu. Předznamenalo ho již dílo Jana Viklefa. Významným kazatelem byl John Bunyan. John Wesley založil metodismus. Vlivným středověkým mágem byl John Dee, nejslavnějším mágem moderním je Aleister Crowley. Jako kritik náboženství proslul ateistický aktivista Christopher Hitchens.
Nobelovu cenu za mír získal Randal Cremer. Zakladatelkou moderní zdravotní pomoci po boku lékařské péče byla Florence Nightingalová.
Angličané patřili k národům, které se věnovali objevitelským plavbám, mezi nejslavnějšími cestovateli a námořníky světa nacházíme proto jména jako James Cook, Francis Drake, Henry Hudson, Richard Francis Burton, George Vancouver či Walter Raleigh. Slavným pirátem byl Černovous. Polárníky byli James Clark Ross či Robert Falcon Scott, jenž zahynul při dobývání jižního pólu.
Lewis Hamilton je trojnásobný mistr světa ve Formuli 1, jeden titul má James Hunt, Nigel Mansell, Jenson Button a Damon Hill. Fotbalovými legendami jsou Bobby Charlton a Bobby Moore.

Anglický mastif je psí plemeno vhodné i do města, je skvělým hlídačem. Podílel se na vzniku mnoha dalších plemen, existuje totiž již od starověku. Název mastif pochází z anglosaského slova masty, což znamená silný. Dnes není často k vidění. Je to jeden z největších psů na světě. Svému pánovi je velmi oddaný a brání ho. Dožívá se průměrně 10-12 let.
Jejich původ je odvozen od velkého, silného psa Canis lupus laniger (Vlk mongolský), jehož pozůstatky byly objeveny v pohořích Tibetu z doby neolitu. Z této oblasti se pravděpodobně rozšířil do Mezopotámie, Řecka, přes moře pak do Itálie a pak následoval Kelty při jejich migraci po Evropě a na Britské ostrovy. S ohledem na jejich odvahu, statečnost a nebojácnost v boji se molosové dělili s člověkem o dobré i zlé po dobu tří tisíciletí a stali se nejen silnými, ale i chápavými a věrnými psy.
V rámci této velké skupiny molosů patří anglický mastif mezi nejstarší psí plemena, a navzdory jeho bojové minulosti jej lze v současnosti charakterizovat jako dalšího krotkého psího obra. Do Velké Británie se předkové mastifa dostali prostřednictvím Keltů či Féničanů. V roce 55 př. n. l., kdy Julius Caesar se svým vojskem dobýval Británii, byl překvapen silou a odvahou britských psů bránících britské hradby. Tito psi mu tak učarovali, že je převezl do Říma, kde se používali na zápasy v arénách. Zmínka o tom je i v záznamech Římana Arriana, místodržitele v Galii (z roku 131 n. l.), který ve svém díle "Kynegetikus" popisuje keltské psy, lámající v aréně býkům vazy. Tito psi byli přes svoji velikost a sílu  velmi dobře ovladatelní a pro tuto jejich vlastnost je nazýval "Mansuetus", což znamená - mírný, krotký - a údajně z tohoto slova vznikl název mastif.
Je to však pouze jedna z verzí, protože je možné, že jméno mastif má také kořeny někde v keltském prostředí.
Zápasy zvířat v arénách se staly zálibou britské šlechty. Mastifové byli po dobu několika století zneužíváni na zápasy s býky, medvědy i lvy. Po roce 1658 nebyly již tyto zápasy pouze zábavou šlechty, ale sloužily také pro pobavení lidu, a to honbou na býky. Tyto honby byly všeobecně rozšířeny, protože maso štvaného býka bylo křehčí než maso zvířete, které nebylo k smrti uštváno. V některých oblastech existovaly zákony, které pod hrozbou pokuty zakazovaly řezníkovi zabít býka, aniž by byl nejdříve uštván psy.
Tyto krutosti byly definitivně zakázány v roce 1853 anglickým parlamentem. Po tomto zákazu v 19. století popularita mastifa ve Velké Británii poklesla. O původním využívání mastifů jako bojových psů hovoří archívní záznamy kronikářů bitev. K nejslavnějším záznamům bojové minulosti mastifa patří bitva u Agincourtu v roce 1415 a také zmínka z první poloviny 16. století, kdy anglický král Jindřich VIII. pomohl Karlu V. v boji proti Františkovi I., francouzskému králi, tak, že mu poslal 800 pro boj vycvičených mastifů i s doprovodem.
Mastifové zůstali bojovými psy až do 17. století. Mimo jiné využívali služeb mastifů také španělští dobyvatelé při pronásledování indiánů v Jižní Americe. V Severní Americe byli mastifové použiti ve válce Jihu proti Severu, kde bojovali na straně Konfederace.
Koncem 16. století se jejich využití přeorientovalo i na lovy, zvláště na medvědy a vlky, avšak nikdy se nestali skutečnými loveckými psy.
I když mastifové byli po dobu své existence používáni ve válkách, v arénách i na lovech, jejich povaze nejlépe vyhovovalo jejich využití jako psů hlídajících obydlí, majetek a pána. Zvláště po zákazu zvířecích zápasů spočívalo využití mastifů v hlídání anglických sídel, převážně šlechtických. V této úloze byli a jsou neohroženými pány, kteří se v noci pohybovali po svěřeném území, na které nemohl vstoupit nikdo nevítaný, ať již omylem či úmyslně. Každého živého tvora, který jeho území nerespektoval, nemilosrdně napadl. Pro tuto jeho zdánlivě krutou povahu byl v této úloze strážce nenahraditelný, čehož důkazem jsou historky o jeho hrůzostrašnosti v noci, které jsou velmi barvitě popisovány v mnohých povídkách či románech, jako například v nejznámějším Psu Baskervilském od A. C. Doyla.
Mastif se kvůli své náročnosti na výživu nestal "psem mnohých", jak říkají Angličané, čemu může vděčit, že se vyhnul různým šlechtitelským módním vlnám a dodnes si zachoval takřka nezměněnou podobu exteriéru, což dokazují i dobové kresby a vyobrazení. Čistá plemenitba anglických mastifů se datuje přibližně od roku 1415, kde, v již vzpomínané bitvě u Agincourtu, je zmínka o feně Sira Peersa z Lyme Hallu, která se považuje za pramatku slavných Lyme Hallských mastifů.
Mastif je dnes symbolem síly, ale při své hmotnosti dovede být neuvěřitelně rychlý a obratný. Jeho podceňování by mohlo být pro vetřelce vážnou hrozbou, jelikož, pokud je okolnostmi donucen, dokáže být velmi nebezpečný. Navzdory tomu je povahově svému pánovi velmi oddaný.
Toto plemeno je opravdu velké a zabírá hodně prostoru, může vážit i přes 80 kg, ale protože se jedná o nejtěžší plemeno světa Jeho tělo je velmi těžké konstrukce a kostra sama o sobě je také těžká. Na hlavě a krku může mít vrásky. Srst pokrývá celé tělo a je jednobarevná, na hlavě může mít černou masku. Většinou se vyskytují pískově hnědé nebo světle hnědé barvy nebo žíhaná, bílá není k vidění. Na krku nevytváří límec ani na ocasu prapor, protože těsně přiléhá a je velmi krátká.
Hlava je mohutná, vyvážená, je na ní černá maska. Čumák je krátký a široký. Oči jsou kulaté, hluboko posazené, nevypouklé. Mají většinou odstíny tmavě hnědé a není vidět bělmo. Stop je prakticky nezřetelný. Uši jsou nízko posazené, dlouhé, bez volánků. Nošené svěšeně podél hlavy až k lícím. Nekupírují se. Zuby mají pravidelný nůžkovitý skus.
Krk je velmi krátký, i na něm mohou být vrásky. Je osrstěný a dobře osvalený. Zde není kůže tak přiléhavá a proto se tvoří vrásky. Hřbet je středně dlouhý, široký a osvalený. Ocas je krátký, někteří chovatelé jej kupírují. Je nošen pod hřbetní linií, nikdy ne nad ní. Může být zatočený do šavle.
Nohy jsou spíše krátké, tlusté a ne moc dobře osvalené, svaly na nich si pes musí vytrénovat častějšími a pravidelnými vycházkami a pohybem. Tlapky jsou skoro kulaté, jako kočičí a drápky matně černé, tvrdé a silné.
Je rozvážný, hravý a inteligentní. Vše si předem rozmyslí a neumí moc dobře pracovat sám. Má rád hry a pohyb. Podle jeho velikosti má i velké srdce a svoji rodinu upřímně miluje a trvalý pobyt venku je pro něj spíše utrpení, i když se to nemusí zdát. Někteří jedinci mohou být velmi vystrašení a tak hodně štěkají. Poslouchá celou svoji rodinu a pokud ho zavolá někdo, koho zná, přijde i za ním.
Cizím zpočátku nedůvěřuje a spíše se jich straní, ale po tom, co se spolu seznámí si je velmi oblíbí a bude je mít rád. Pokud se ale někdo chce dostat na jeho území a páníčci nikdy, nerozhoduje se příliš dlouho a na nezvaného hosta, kterého nezná může i zaútočit, je to tedy velmi dobrý hlídač, má velmi vysoký hlas.
K dětem má opravdu skvělý vztah — má je rád, chce si s nimi hrát, mazlit se... Pozor byste si ale měli dát, pokud si bude vaše dítě hrát s jiným, tito psi mají tendenci "své" děti ochraňovat a některé hrátky se jim můžou zdá jako nevhodné, a tak raději sami zakročí, protože rodiče nikde nejsou.
I s ostatními zvířaty vychází tenhle mírumilovný pes skvěle; nemá vlastně skoro žádné lovecké pudy, proto ho ani neláká běžet za srnou či prohánět rychle se pohybující předměty. Zvířata jiného druhu většinou ignoruje, nevyhledává vztahy s nimi. Naopak se psy vyhledává kontakty a chce se přátelit, proto se i dobře socializuje v mládí.
Velký pozor si majitelé musejí dát v pubertě, tedy přibližně v devátém měsíci života psa, kdy se samci snaží získat dominantnější pozici a je tedy nutné je usměrnit, aby mohl pokračovat láskyplný vztah mezi vámi a vaším psem.
Toto plemeno není na exteriérovou péči nijak náročné, zato je velmi náročn0, pokud jde o stravování a návyky.
Srst tohoto plemene je velmi krátká a přilehlá, může být mastná, ale nepotřebuje zvláštní péči. Občasně vyčesat kartáčem s jemnými štětinkami, čímž i promasírujete srst kůži. Nijak extrémně nelíná, jako třeba border kolie. Častému mytí šamponem se ale musíte velkým obloukem vyhnout; srst by ztratila svoji přirozenou mastnotu a to by způsobilo rozsáhlé potíže s kůží, jako jsou mokvavé záněty.
Do uší nemusíte nijak zasahovat, ale občas jej zkontrolujte, zda se v uchu nevytváří moc ušního mazu, který odstraníte kvalitním přípravkem na jeho rozpouštění. Srst ze zvukovodů se vytrhávat nemusí, pokud není moc dlouhá.
Nepotřebuje mnoho pohybu, přes svoji váhu sice je obratný, ale i tak je nejraději s vámi doma na gauči nebo na vyhřáté podlaze. Není pro něj vhodný běh u kola ve velkém horku, zvláště na asfaltu. V horku se totiž kůže mezi vrásky hodně potí a voda se nijak neodpařuje. Také běh na horkém asfaltu není vhodný, protože polštářky na tlapkách jsou citlivé a mohly by být rozpraskané. Jinak je pro něj vhodný veškerý pohyb.
Výcvik u tohoto plemene je důležitý, ale bude složitější. Jak je již napsáno nahoře, tento pes si nejdříve vše rozmyslí, než to udělá, proto se dá říci, že je tvrdohlavý. Pokud se ale něco naučí, jen tak to nezapomene, má dlouhou paměť.
Výchova je nutná, ale většina jedinců tohoto plemene jsou od přírody čistotná a většinou si sama řeknou, že chtějí ven vykonat potřebu.  Někdo si však může špatně vyložit, když je štěně v noci probudí vytím u dveří.
