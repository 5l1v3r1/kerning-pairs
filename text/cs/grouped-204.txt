
Svobodný pán, resp. svobodná paní (německy Freiherr resp. Freifrau nebo častěji Freiin, neprovdaná dcera “Freifräulein”) je někdejší šlechtický titul udělovaný v rámci Svaté říše římské, tzn. na území Německa, v Českém království, potažmo Rakousku-Uhersku a Baltských státech, a to až do roku 1918. Někdy je možné setkat se s ekvivalentem titulu baron.
V německých zemích se používala také ženská podoba titulu svobodného pána (Freiherr) svobodná paní (něm. Freifrau), a pro dceru svobodného pána se používal výraz Freiin (zkrácená forma od "Freifräulein").
Titul se dosud používá v některých státech: ve Švédsku a částečně také v Dánsku (a Norsku), kde má podobu friherre, a ve Finsku, jako vapaaherra).
Německá podoba tohoto titulu Freiherr se stala v lidové češtině základem slova frajer - původně ve významu fešák, sekáč, ten, kdo chodí nápadně pěkně oblékaný, pak hezký mladík.

Svojsíkův závod je akce, kterou pravidelně, každé dva roky pořádá Junák - český skaut. Jednou za dva roky se sjíždí 28 chlapeckých a dívčích skautských družin, tedy asi 200 závodících dětí ze všech krajů České republiky, aby porovnaly své schopnosti, dovednosti a znalosti v široké škále disciplín. Již od svých vítězství v krajských kolech družiny plní celou řadu úkolů, které se promítají do konečného pořadí.Velké finále Svojsíkova závodu je určené pro skauty a skautky ve věku 11–16 let a je vyvrcholením tradiční postupové soutěže 4–8 členných skautských družin, která se pořádá již od roku 1946. Probíhá každé dva roky na třech úrovních – základní, krajské a celostátní. Cílem Svojsíkova závodu však není jen změření sil zúčastněných družin, ale hlavně podpora jejich fungování, spolupráce, obohacení oddílových programů a vedení k praktickému využití skautských dovedností. Celý závod je vždy protknut tzv. symbolickým rámcem.
V roce, ve kterém se nekoná Svojsíkův závod, se koná Závod vlčat a světlušek, toho se účastní skauti a skautky ve věku 7 - 11 let.
První ročník se konal v roce 1946. Jeho historie je ale mnohem starší. Skauting je hra a tak různé typy soutěživých her - závodů nacházíme od samého počátku. Na Národních skautských slavnostech v roce 1922 se uskutečnil skautský závod hlídek - závodilo se ve stavbě a skládání stanů, signalizování, první pomoci a stopování. V rámci národního jamboree se konaly i závody lehkoatletické, ve volejbalu, v uměleckém projevu, plavecké a lodní závody. Skautský závod byl také součástí Táborů slovanských skautů, které se konaly koncem června roku 1931 v Praze. Šestičlenné hlídky soutěžily v uzlování, Kim-Setonovce, látání, morseovce, přechodu přes potok, přelézání ohrady, stavbě stanů, řezání dříví, vaření vody a v první pomoci.V druhé polovině třicátých let byla celá řada branných závodů, kterých se skauti účastnili i je sami pořádali. Do těchto závodů patřily klasické skautské disciplíny (signalizace, uzlování, kimovka, znalost stromů, stavba stanů, řezání dříví, vaření, první pomoc, překonávání překážek, lasování, celkové vystupování). Konány též byly polní cvičení, kde se jednoznačně uplatnila práce s mapou a další skautská praxe. 
Rok 1946 byl vyhlášen jako "Svojsíkův rok", proto logicky i závod, při kterém si změřila svoji úroveň poválečná generace skautů a skautek byl nazván Svojsíkův závod. Bylo rozhodnuto o dvouleté periodě tohoto závodu.

Obec Svratouch (německy Swratauch) se nachází v okrese Chrudim v Pardubickém kraji. Žije zde 885 obyvatel.
Největším podnikem v obci je výrobní družstvo Dílo Svratouch, zabývající se výrobou z plechu.
První písemná zmínka o obci pochází z roku 1392, a to v listině, kterou prodával rychmburské panství Smil z Rychmburka Otovi Berkovi. V roce 1485 je Svratouch uváděn jako ves, patřící pod rychtu ve Svratce. Na konci 16. století byla ve Svratouchu sklárna. Roku 1651 je v ní doložen sklářský mistr Lorenc Preisler. Koncem 17. století měl Svratouch samostatnou rychtu. V té době byla obec pány na Rychmburku považována za „kacířské hnízdo“, neboť zde žilo velké množství tajných nekatolíků. Po vydání tolerančního patentu v roce 1781 se ve Svratouchu přihlásilo k evangelické víře 48 rodin, hned v prosinci 1781 zde byla založena evangelická matrika a v roce 1783 postavena i modlitebna a založena evangelická škola. Katolická škola vznikla v roce 1835, obě školy byly sloučeny v roce 1877.
Obyvatelé obce se vedle rolnictví živili především hrnčířstvím, tkalcovstvím a od konce 19. století také klempířstvím, které se v brzké době stalo nejrozšířenějším zaměstnáním obyvatel. Svratouch byl v té době největší obcí okresu Hlinsko po samotném okresním městě, žilo zde více než 1700 lidí.
Dne 9. 5. 1945 byl Svratouch, spolu se sousední Svratkou bombardován sovětským letectvem, terčem útoku byla prchající německá vojska. Bylo poškozeno několik domů a dvě osoby těžce raněny. Do 30. září 1950 patřila k obci i Česká Cikánka. K 1. říjnu 1950 byla Česká Cikánka usnesením pléna ONV v Hlinsku, ze dne 14. září 1950, z obce Svratouch vyčleněna a připojena ke Svratce.
Kostel byl zbudován v roce 1783 jako první evangelická modlitebna v celém okolí, dle starších úvah se jednalo o první postavený evangelický kostel po vydání Tolerančního patentu Josefa II. V roce 1911 byl přestavěn a přidána byla i věž s cibulovou bání.
Územně identifikační registr ČR. Obec Svratouch v Územně identifikačním registru ČR [online]. Dostupné online.
Švýcarsko (zastarale Švýcary, plným názvem Švýcarská konfederace, německy Schweizerische Eidgenossenschaft, Schweiz; francouzsky Confédération suisse, La Suisse; italsky Confederazione Svizzera, Svizzera; rétorománsky Confederaziun svizra, Svizra; latinsky Confoederatio Helvetica, Helvetia) je vnitrozemský stát ve střední Evropě. Švýcarsko leží mezi Bodamským jezerem na severovýchodě, Ženevským jezerem na západě, Horním a Alpským Rýnem na východě a Rýnem na severu, Jurou na severu a jižními Alpami. Švýcarsko sousedí s následujícími státy, se kterými má suchozemské hranice: s Itálií je 734,2 km, s Francií 571,8 km, s Německem 345,7 km, s Rakouskem 165,1 km (přerušena Lichtenštejnskem) a s Lichtenštejnskem 41,1 km; celkem 1857,9 km.
V názvu státu sice přetrvávají historické výrazy konfederace či spříseženství (spříseženstvo), ale z hlediska fungování politického systému jde o federaci skládající se ze 26 kantonů, z nichž šest byly původně polokantony. Má 8,501 milionu obyvatel, z toho přibližně 1/4 cizinců. Vláda a parlament sídlí ve městě Bern, hlavní město Švýcarské konfederace však není oficiálně určeno.Švýcarsko je členem Rady Evropy, OSN, EFTA, OECD a WTO a součástí schengenského prostoru. Jednání o vstupu do EU občané v referendu odmítli a tak, kromě Lichtenštejnska, je to jediná země mimo EU v prostoru Střední Evropy.
Švýcarsko, vzhledem ke své tradici neutrality, je tradičně sídlem řady mezinárodních institucí – Úřad Vysokého komisaře OSN pro uprchlíky, Lékaři bez hranic, Evropská vysílací unie, YMCA, Světová obchodní organizace, Světové ekonomické fórum, UEFA, FIFA, Mezinárodní olympijský výbor a mnohé další.
Roku 1291 spolu uzavřely kantony Uri, Schwyz a Unterwalden na obranu proti Habsburkům dohodu o věčném spolku, čímž vznikla Švýcarská konfederace.
Moderní Švýcarsko vzniklo v první polovině 19. století. Tehdejší elity do přelomu 18. a 19. století spolu soupeřících států, (kantonů), z nichž některé již byly členy starého spolku, se po posledním ozbrojeném konfliktu, 27 denní válce Sonderbundkrieg v roce 1847, odhodlaly ukončit tuto staletou tradici válčení. Podle vzoru několika předcházejících menších svazků se dohodly o vytvoření „národa vzešlého z vůle“ – německy „Willensnation“. V roce 1848 tyto snahy vyvrcholily změnou státního zřízení z konfederace na federaci, jejímž základem je spolková ústava (revidována 1874) zejména v oblasti rozšíření politických práv. K tomuto kroku vedly vedle ekonomických důvodů i důvody politické a obranné, neboť na území konfederace do té doby válčily nejen kantony a města mezi sebou, ale i mnohé tehdejší mocnosti Evropy. Menší správní celky totiž samy o sobě nemohly jednotlivě obstát jak ekonomicky, tak ani vojensky. Mimo spojenectví zvolily i směr zahraniční politiky, která ustanovovala Švýcarsko jako přísně neutrální, tedy neúčastnící se ve vojenských blocích. Zároveň konfederace začala budovat silnou spolkovou armádu určenou pro případnou vlastní obranu – jak komentuje anglické „neutral but heavily armed“.
Švýcarsko je se svou rozlohou 41 000 km² malou zemí. Počet obyvatel země je 8 milionů a hustota obyvatelstva je 188/km², což je asi o 1/3 více než v Česku.
Ve Švýcarsku jsou tři typy horských oblastí: Jura, Švýcarská plošina a Švýcarské Alpy.
Jura je úzké, 250 km dlouhé vápencové pohoří s výškou až 1 700 m n. m. Jura se od Alp odděluje jižně od Ženevského jezera a táhne se obloukem podél hranice s Francií. Pokrývá zhruba 10 % území země.
Švýcarské Alpy tvoří více než 57 % území země a patří převážně k Západním Alpám. Táhnou se převážně v od jihozápadu k severovýchodu. Rozdělují se na severní a jižní pásmo. Severní část Švýcarských Alp tvoří Bernské Alpy na západě a Glarnské Alpy. Jižní část tvoří Walliské Alpy, Tessinské Alpy a Bündnerské Alpy. Centrem Švýcarských Alp je masiv sv. Gotthard. Nejvyšším štítem Švýcarských Alp je Dufourspitze (Dufourův štít se 4 634 m n. m.). Pramení zde několik evropských řek: Aare, Rýn, Rhôna či Inn.
Švýcarská plošina pokrývá asi 37 % území země. Nachází se mezi Jurou a Alpami a mezi Ženevským a Bodamským jezerem. V jejím centru leží město Bern. Jezera, doliny a kopce na ní vznikly působením ledovce. Tato pahorkatina je hospodářským centrem země.
Politickou, zákonodárnou – ale i výkonnou – moc na úrovni obcí, kantonů a konfederace představují občané, jimž jsou podřízeny i jejich parlamenty (spolkový, kantonální, městské), někde nazývané radou (kantonální, městská, obecní) – „občan je nejvyšším suverénem“.
Suverénem na úrovni obcí/měst, kantonů a na úrovni spolkové je lid, tedy občané, jimž podléhají s konečnou platností všechna rozhodování, což je zakotveno ve spolkové ústavě a ústavách kantonů:
o věcných záležitostech.V praxi je zvykem, některá práva – podle oblasti a zájmů – propůjčit reprezentantům. Jedná se ale vždy o propůjčení dočasné a záleží na spokojenosti občanů, jestli si tu či onu pravomoc nevrátí do svých výlučných kompetencí.
K politickým právům občanů – na úrovni obcí/měst, kantonů a úrovni spolkové patří:
fakultativní, při změnách zákona, (pokud se pro referendum během 100 dní vysloví nejméně 50 000 voličů, nebo 8 kantonů, uskuteční se celostátní hlasování o tomto zákoně),
iniciativa, (návrh zákona) pro reprezentanty závazná, tedy pokud během 18 měsíců iniciátoři „iniciativy“ získají podpisy 100 000 voličů, uskuteční se celostátní hlasování o navrhovaném zákoně,
petice, která je pozůstatkem z ještě nevyvinuté demokracie počátku 19. století.volební právo:
Původní starší většinový systém v reprezentativní části politiky během 19. a 20. století nahradil systém poměrný. Tato – ve vyspělých demokraciích běžná – forma zaručuje účast i těch, kteří jsou mnohde jinde stále ještě z reprezentativní politiky vyloučeni. Jedním ze základů jeho fungování je kolegialita a konkordance, tedy nutnost, ne-li samozřejmost („společenská objednávka“), najít věcná řešení a to přes často rozdílná stanoviska, názory a zkušenosti.
Zajímavostí je, že na spolkové úrovni bylo volební a hlasovací právo pro švýcarské ženy ustaveno až v únoru roku 1971. Předtím volili a hlasovali pouze muži starší 20 let, v 19. století ale jenom, pokud byli schopni vojenské služby.
Na kantonální úrovni to trvalo zrovnoprávnění žen ještě déle. V roce 1990 bylo hlasovací právo pro ženy zavedeno i v Appenzellu Innerrhodenu a to i přes odpor voličů (mužů) rozhodnutím nejvyššího soudu.
I když v oficiálním názvu státu přetrvává historické označení – v románských jazycích výraz pro konfederaci, v němčině výraz Eidgenossenschaft, tedy spříseženství, z hlediska fungování politického systému je Švýcarsko federace tvořená 26 spolkovými státy (kantony), kde „dolní“ komora parlamentu je volena v přímých všeobecných volbách.
Spolkový parlament je dvoukomorový a tvoří jej Rada států a Národní rada. Tyto komory volí nejvyšší spolkový výkonný orgán, sedmičlennou spolkovou radu. Spolková rada je volena na základě principu konkordance, tj. začlenění pokud možno největšího podílu stran do vlády. Momentálně [kdy?] mají strany zastoupené ve Spolkové radě 217 z 246 křesel v parlamentě. Členové parlamentu i Spolkové rady jsou voleni na 4 roky.
Rada států (Ständerat) má 46 členů (po dvou zástupcích za 20 původních kantonů a po jednom za vyjmenované kantony, které historicky vznikly jako polokantony); způsob volby do Rady států je v kompetenci jednotlivých kantonů.
Národní rada (Nationalrat) má 200 členů, kteří jsou voleni proporčním systémem v každém kantonu zvlášť na dobu 4 let. Schází se po dobu 3 týdnů 4x do roka
Prezident konfederace je volen Sjednoceným spolkovým parlamentem (obě komory se při těchto příležitostech sloučí) ze členů Spolkové rady na jeden rok.
Švýcarský prezident stojí v čele Spolkové rady, která plní funkci federální vlády. Ústava definuje pozici prezidenta v celém systému jako „prvního mezi rovnými“. V praxi to znamená, že nemá pravomoc rozpustit parlament a už vůbec nemůže určovat směr vládní politiky. Prezidentský úřad slouží ke snadnější reprezentaci vrcholných orgánů Švýcarska v zahraničí, ale i uvnitř země.
Švýcarská ústava nezná pojem hlavní město federace. Většina federálních institucí a zastupitelské úřady sídlí v Bernu, sídly nejvyššího federálního soudu jsou Lausanne a Luzern.
Švýcarsko vzhledem ke své tradici občanské svrchovanosti generovalo vždy osobnosti, jež chtěly ovlivnit dění nejen ve Švýcarsku, ale i v celém světě, čemuž nahrávala i švýcarská neutralita. Henri Dunant založil kupříkladu Mezinárodní červený kříž a inicioval Ženevské úmluvy. Za to také v roce 1901, jakožto vůbec první, obdržel Nobelovu cenu za mír. Hned při druhém udělování této ceny uspěli znovu Švýcaři – míroví aktivisté a zakladateé Stálého mezinárodního výboru míru Élie Ducommun a Charles Albert Gobat. Ústavní listiny ve Švýcarsku
Švýcarsko je federací 26 autonomních kantonů, které jsou zcela rovnoprávné navzájem i na federální úrovni, s výjimkou šesti kantonů (dříve úředně a dodnes hovorově nazývaných polokantony), které mají pouze jednoho zástupce v Radě států a poloviční váhu při hlasováních podle kantonů. Každý z kantonů má vlastní parlament, zákony, vládu, rozpočet i ústavu, podobně jako je tomu ve spolkových zemích Německa nebo státech USA.
Ještě v 19. století bylo Švýcarsko jen v některých oblastech hospodářsky vyspělým státem, vynikalo však v řemeslech a průmyslu (zpočátku hodinářství, které vzniklo jako zimní zaměstnání zemědělců). Malé a jemné přístroje, které nevyžadovaly mnoho surovin a nákladnou dopravu materiálů, daly základ přesnému strojírenství, později i těžkému. Současně s tímto se rozvíjejí obory chemie a farmacie. I zemědělství se s rozvojem průmyslu rozvíjí, stoupá produkce a zpracování potravin (např. proslavené sýry, čokolády).
Pro udržení ekonomiky hovoří i integrovaná specializovaná ekonomika, špičkový průmysl, produkční a distribuční systémy a finančnictví na trzích Evropy a celého světa.
Síla a základ švýcarské ekonomiky je v malých a středních firmách, které vytvářejí přes 90 % jejího HDP.
Švýcarsko v průběhu rozvoje změnilo z převážně zemědělsky orientovaného státu (kantonů) ve stát s rozvinutým průmyslem různého charakteru: hodinářství, přesné a jemné strojírenství, přístrojová technika, chemický průmysl, potravinářský průmysl, farmaceutický průmysl, lékařské přístroje a vybavení aj. Ke známým firmám patří Rolex, ABB, Nestlé, Logitech, Novartis, Hoffmann-La Roche, Victorinox, Lindt & Sprüngli, Omega, TAG Heuer, Patek Philippe, Tissot či Adecco.
Ve Švýcarsku má sídlo mnoho renomovaných vědeckých a výzkumných společností, které se zabývají činností v různých oblastech vědy, např. CERN pro jaderný výzkum, HFSJG (High Altitude Research Stations Jungfraujoch and Gornergrat) pro výzkum kosmického záření a jiných výzkumů ve velkých nadmořských výškách, dále pak veřejné vzdělávací instituce (univerzity, polytechnika), instituty velkých společností, aplikace výzkumu v praxi atd.
Patrně nejznámější oblastí služeb ve Švýcarku je bankovnictví, dříve známé bankovním tajemstvím. To však zásadně oslabilo kvůli tlakům konkurence (USA, nověji Londýna, ale i Německa). Významnou bankou je UBS (největší švýcarská a jedna z největších na světě), Credit Suisse (druhá největší) a mnoho dalších. Zajímavostí jsou soukromé bankovní domy, kde jejich majitelé ručí celým svým jměním. Do této oblasti patří i pojišťovny jako jsou Winterthur, Zürich, Baloise aj.
Ve finančních službách (banky nebo pojišťovny, zakládané s rozvojem průmyslu a železnice) se Švýcarsko stalo mezinárodním pojmem. Započínající ekonomický rozmach země, sice zpomalený 2. světovou válkou, umožnil po jejím ukončení rychlý rozvoj a prosperitu. Po válce způsobilo kontroverzi odhalení, že během války nacisté prodávali švýcarským bankám zlato, které uloupili Židům a také v centrálních bankách v okupované Evropě, a za švýcarské franky potom od neutrálních zemí nakupovali suroviny důležité pro vedení války. Podle jednoho odhadu z 90. let zkorumpovaní politici, diktátoři a zločinci z celého světa ukryli ve švýcarských bankách okolo 6 biliónů franků.
Doprava je spojujícím odvětvím pro celé hospodářství, propojuje infrastrukturu Švýcarska.
hustá síť silnic a dálnic, silnice přes průsmyky (pass), tunely, poštovní autobusy (Postauto)
městská a aglomerační doprava, autobusy, příměstské rychlodráhy (S-Bahn), systémy dopravních sítí
letecké společnosti, Swiss (Swiss International Air Lines), nově vzniklé nízkonákladové společnosti („Swissair without air“), letiště
Turistika přispěla v 19. a 20. století k rozvoji těch nejchudších částí Švýcarska, Alp. Zpočátku záležitost patřící bohaté aristokracii se v druhé polovině 20. století stala záležitostí dostupnou pro širokou oblast obyvatel planety.
Turistika v Alpách je po rozvoji dopravy, a tím i dostupnosti do hor, k jezerům atd., významnou oblastí hospodářství Švýcarska, neboť na sebe váže množství činností, které s ní souvisejí: hotely, penziony, privátní ubytování, restaurace, sport, kultura.
Alpy – Švýcarské Alpy, Arosa, Davos, Engelberg, Bernské Alpy, Jungfrauregion, St. Moritz, Zermatt a Matterhorn, …a jezera – Bodamské (Bodensee), Curyšské (Zürichsee), Lucernské (Vierwaldstättersee), Lago Maggiore, Luganské (Lago di Lugano), Thunské (Thunersee), Ženevské (Lac Léman), …,
německá část – Basilej, Bern, Curych, Lucern, …, Ballenberg, …Švýcarské speciality, zajímavosti: Glacier Express, SBB-CFF-FFS, …
Důležité bylo pro Švýcary poznání, že války nevedou k prosperitě a spokojenosti lidu. Poznání na svou dobu revoluční, které se v ostatních státech Evropy prosadilo teprve až o století později, po ukončení 2. světové války. Ve Švýcarsku (kde „občan je nejvyšším suverénem“) a některých státech USA byl běžný vliv lidu na politiku státu již od posledních desetiletí 18. století. Ostatní evropské státy dospěly k tomuto taktéž, ale až o století později, kdy se v ostatní Evropě začíná diskutovat o participaci občanů na politice.
Švýcarsko již ve své ústavě přijaté v 19. století deklarovalo rovnoprávnost jazyků původně žijících obyvatel. Zákonem zaručené je právo na komunikaci se spolkovými úřady ve všech úředních jazycích. Švýcarsko má tedy čtyři úřední jazyky. Dobrovolně, podle svých možností, se přidávají i některé další úřady na úrovni kantonů a obcí. S pokračující integrací cizinců a imigrantů úřady umožňují komunikaci i v jiných jazycích. Hojně rozšířeným jazykem je také angličtina.
Všeobecně rozšířeným omylem je názor, že všichni Švýcaři hovoří všemi čtyřmi úředními jazyky své země. Např. Švýcaři, jejichž mateřštinou je němčina, se ve škole sice většinou učí jako první cizí jazyk francouzštinu a jako další angličtinu (v některých kantonech je tomu naopak), ale italsky již mluví jen málokterý z nich.
Němčinou hovoří 63,7 % obyvatel. Němčina je hlavním úředním jazykem na severu, ve středu a na východě Švýcarska (celkem ve 13 kantonech a 6 polokantonech včetně kantonu Graubünden) a dále druhým úředním jazykem v kantonech Fribourg a Wallis. V německy mluvících částech se v běžném styku používá švýcarská němčina, jeden z alemánských dialektů.
Francouzštinou hovoří 20,4 % obyvatel. Francouzština je hlavním úředním jazykem v 6 kantonech (Fribourg, Jura, Neuchâtel, Vaud, Wallis, Ženeva) a druhým úředním jazykem kantonu Bern.
Italštinou hovoří 6,7 % obyvatel. Italština je hlavním úředním jazykem v kantonu Ticino a druhým úředním jazykem kantonu Graubünden.
Rétorománštinou hovoří 0,5 % obyvatel. Rétorománština je třetím úředním jazykem kantonu Graubünden. O rétorománštině se někdy hovoří jako o poloúředním (polooficiálním) jazyce. Právo na komunikaci se spolkovými úřady v tomto jazyce mají pouze lidé, pro něž je rétorománština jazykem mateřským. Toto právo získali navíc rétorománsky hovořící Švýcaři až po referendu v roce 1996, teprve tehdy dostala rétorománština status úředního jazyka (do té doby byla od roku 1938 pouze národním jazykem Švýcarska. Do této doby mohli Švýcaři komunikovat s úřady rétorománsky pouze na kantonální úrovni v kantonu Graubünden).
Po počáteční segregační a pozdější integrační kontrole pod rostoucím tlakem protestů proti cizincům se Švýcarsko pokusilo přibrzdit imigrační trendy a přesunout toto stěhování více do kolejí dočasné nebo sezónní pracovní migrace. Tímto přístupem byla pracovní migrace do roku 1960 pokrývána ze čtyř hlavních zdrojů. Především to byla Itálie, s níž byla v roce 1948 uzavřena smlouva o najímání pracovních sil, v menším rozsahu pak Německo, Rakousko a Francie. Po druhé světové válce zažilo Švýcarsko nejmohutnější hospodářský růst ve svých dějinách, který trval téměř třicet let a způsobil i silný početní vzestup zaměstnaných cizinců. Po odchodech velké části nejpočetnější skupiny Italů se změnily i národnostní proporce. Zvýšil se podíl Jugoslávců, Turků a Portugalců. Smlouvou o náboru pracovních sil uzavřenou v roce 1948 s Itálií začal fungovat švýcarský rotační model časově omezených, avšak obnovitelných pracovních smluv pro „saisoniers“ a „osoby s ročním pobytem“. Po osmnácti měsících pracovního pobytu byla nabídnuta možnost pozvat další rodinné příslušníky, po pěti letech pak volný výběr pracovního místa při pravidelném obnovování pracovního a pobytového povolení a konečně po dalších pěti letech právo usadit se v zemi na základě plné rovnoprávnosti s výjimkou politických práv, která byla tradičně vázána na těžko dostupné státní občanství. Proti pracovnímu a sociálnímu zrovnoprávnění zahraničních pracovníků ve druhé „italské smlouvě“ z roku 1963 se zvedly mohutné protestní vlny, které vyústily v proticizinecká hnutí a vznik politických stran zaměřených proti „zahlcení země cizinci“. Pod vlivem řídících mechanismů migrační politiky, vytvořených ještě před propuknutím krize v polovině sedmdesátých let 20. století, počty cizinců klesaly. Protestní hnutí umlkla a objevila se až koncem osmdesátých let 20. století, kdy se k trvalému příchodu dalších rodinných příslušníků již usazených osob přidal rostoucí počet žadatelů o azyl.
Svoboda vyznání je garantována švýcarskou ústavou (článek 15 Ústavy). Referendem v roce 1973 byly z Ústavy vypuštěny články bránící jezuitskému řádu usadit se v zemi, které byly součástí ústavy od roku 1848.
V zemi neexistuje oficiální státní církev, většina kantonů (kromě Ženevy a Neuchâtelu) však finančně podporuje buď římskokatolickou, starokatolickou nebo švýcarskou reformovanou církev.
Zastoupení příslušníků jednotlivých vyznání: římští katolíci 38,21 %, švýcarská reformovaná církev 26,93 %, jiní protestanti 2,89 %, muslimové 4,95 %, pravoslavní 2,14 %, hinduisté 0,50 %, židé 0,25 %, buddhisté 0,52 %, jiní křesťané 0,65 %, bez vyznání 21,42 % (ateisté, agnostici a náboženství bez církve) a ostatní 0,28 %.
Švýcarská kultura vznikla na rozhraní okolních kulturních oblastí, kterými byla ovlivněna. Časem se však vyvinula jako samostatná kultura. Někdy je těžké mluvit o švýcarské kultuře jako o homogenní, protože se sama dělí podle jazykových oblastí. Pro zemi je typické zejména vzájemné ovlivňování s Francií, Německem a Itálií. Mnoho švýcarských umělců je pokládano v těchto zemích za jejich vlastní. Vznik kulturních památek v zemi měla zpočátku na svědomí církev, později měšťané a patriciát neboť země nebyla na rozdíl od zbytku Evropy ovládaná feudály. Podporováno bylo hlavně stavitelství (románské katedrály v Bernu, Sionu Chur, Ženevě, gotická katedrála v Lausanne, renesanční kostely v kantonu Ticino či radnice v Lucernu, Solothurnu a Brigu, barokní kláštery v Einsiedelu a St. Gallenu), cizí stavitelé, přitahováni i větší svobodou země vybudovali krásná centra měst jako Bern, Freiburg, Lucern či St. Gallen.
Co se týče literatury, je Švýcarsko rozděleno podle jazykových oblastí na čtyři části: německou, francouzskou, italskou a rétorománskou. Její vznik se datuje do období 15.–16. století. Jedním z nejvýznamnějších moderních dramatiků je Friedrich Dürrenmatt. Hermetismem bylo velmi ovlivněno dílo spisovatele Hermana Hesseho. Nositelem Nobelovy ceny za literaturu je Carl Spitteler. Významnými autory byli rovněž Max Frisch, Robert Walser, Gottfried Keller, Blaise Cendrars, Charles-Ferdinand Ramuz, Conrad Ferdinand Meyer, Jeremias Gotthelf, dnes kupříkladu Agota Kristofová. Známou autorkou literatury pro děti byla Johanna Spyri (Heidi, děvčátko z hor).
Alberto Giacometti je možná nejslavnějším avantgardním sochařem. Jedním z nejvýznamnějších představitelů výtvarné avantgardy 20. století je Paul Klee. Rodačkou ze Švýcarska je i neoklasicistická malířka Angelica Kauffmanová. Mezi expresionisty si vydobyl důležité místo malíř Johannes Itten. Prací na filmu Vetřelec se proslavil surrealistický malíř H. R. Giger. Svými dřevoryty proslul Félix Vallotton, svým kinetickým uměním Jean Tinguely. K vlastnímu stylu zvanému paralelismus, blízkému secesi, se propracoval v 19. století malíř Ferdinand Hodler. Díky svým výjevům ze švýcarského venkova 19. století si drží post národního malíře Albert Anker. Významným symbolistickým malířem byl Arnold Böcklin, romantickým Henry Fuseli.
Jedním z nejslavnějších Švýcarů je také Le Corbusier, otec moderní architektury. Ředitelem slavného Bauhausu byl Hannes Meyer. Představitelem modernismu je i Mario Botta. Prestižní Pritzkerovu cenu získal i Peter Zumthor. Firma Herzog & de Meuron architektů Jacquese Herzoga a Pierra de Meurona postavila například mnichovskou Allianz Arenu. Představitelem architektonického dekonstruktivismu je Bernard Tschumi. Francesco Borromini a Carlo Maderno (oba narozeni ve švýcarském Ticinu) patří k nejvýznamnějším barokním architektům.
Hudebním nástrojem zvláštním pro Švýcarsko je dechový nástroj Alphorn, v minulosti používáný pastýři. Nejvýznamnějšími hudebními skladateli jsou Othmar Schoeck a Arthur Honegger. Zpěvačka Lys Assia zvítězila ve vůbec prvním ročníku soutěže Eurovize. V 90. letech se mezinárodně prosadil představitel euro-popu DJ Bobo. Oceňovaným skladatelem elektronické hudby je Robert Miles nebo i Dieter Meier, který spolu s Borisem Blankem tvoří skupinu Yello. V rocku se prosadili skupiny Celtic Frost, která položila základy extrémnímu metalu, či progresivní thrasheři Coroner.
Herečka Ursula Andressová se zapsala do dějin populárního filmu jako bondgirl v první filmové bondovce Dr. No.
V zemi vycházejí regionální periodika (také podle jazykových oblastí), ale i několik celostátních, například Neue Zürcher Zeitung.
Švýcarská veřejná vysílací společnost SRG SSR idée suisse vysílá televizní program v jazykových mutacích pro každou jazykovou skupinu (kromě rétorománské) a rozhlasové programy (včetně rétorománských).
Matematik a fyzik Daniel Bernoulli položil základy hydrodynamiky. Byl též zakladatelem slavného matematického rodu, jehož dalším představitelem byl Jacob Bernoulli, který rozvíjel například teorii pravděpodobnosti, či jeho bratr Johann Bernoulli, učitel Leonharda Eulera, pravděpodobně nejslavnějšího švýcarského matematika vůbec. Eulerovým spolupracovníkem byl další člen slavné rodiny Nicolaus II. Bernoulli. K matematikům tohoto okruhu patřil i Gabriel Cramer, autor tzv. Cramerova pravidla pro řešení soustav lineárních rovnic metodou determinantů.
Švýcarský původ měl i britský kvantový fyzik Paul Dirac. Fyzik Fritz Zwicky (jehož matka byla Češka, jeho otec Švýcar v norských diplomatických službách, přičemž Fritz se narodil během jeho diplomatické mise v bulharské Varně) přišel s průlomovým konceptem tzv. temné hmoty. Auguste Piccard se proslavil výstupem do stratosféry za pomoci balónu. Jeho syn Jacques Piccard byl známým oceánografem a vynálezcem batyskafu a jeho syn Bertrand Piccard zas proslul jako balónový letec a průkopník solárního letectví. Horace-Bénédict de Saussure vynalezl sluneční pec. Jakob Steiner je autorem tzv. Steinerovy věty o momentu setrvačnosti v mechanice otáčivého pohybu. Johann Heinrich Lambert mj. dokázal, že číslo Pí je iracionální, vynalezl vlhkoměr, studoval světlo, komety, mlhoviny či zásadně ovlivnil kartografii. Vzorec pro výpočet vlnové délky viditelných spektrálních čar atomu vodíku, od něhož se odvíjí moderní pojetí atomu vůbec, je dílem Johanna Jakoba Balmera. Hodinář Joost Bürgi pracoval i na pražském dvoře Rudolfa II. V informatice se prosadil Niklaus Wirth, autor programovacího jazyka Pascal. Významným astronomem byl Paul Guldin. Nobelovu cenu za fyziku získali Charles Edouard Guillaume, Felix Bloch, Heinrich Rohrer a Karl Alexander Müller, za chemii Paul Karrer, Alfred Werner, Kurt Wüthrich, Richard R. Ernst a Jacques Dubochet, za fyziologii Emil Theodor Kocher, Paul Hermann Müller, Werner Arber, Walter Rudolf Hess, Rolf Martin Zinkernagel a Edmond Henri Fischer.
Zakladatelem moderního lékařství byl Paracelsus. Všestranný renesanční učenec Conrad Gessner založil mj. moderní zoologii. Bakteriolog Alexandre Yersin objevil původce dýmějového moru. Friedrich Miescher objevil DNA, ačkoli neznal její strukturu a přesnou roli v dědičnosti. Albert Hofmann se proslavil objevem halucinogenu LSD. Geolog Louis Agassiz zavedl koncept tzv. doby ledové.
V oblasti humanitní a sociálních věd ovlivnilo svět asi nejvíce dílo filozofa a ženevského rodáka Jeana-Jacquese Rousseaua. Tradičně se ve Švýcarsku daří psychologii. Jean Piaget je tvůrcem druhé nejvlivnější psychologické školy 20. století, tzv. kognitivní psychologie. Carl Gustav Jung došel věhlasu díky svému propojení psychologie a magie. Jeho učitel Eugen Bleuler je autorem pojmu schizofrenie. Psycholog Hermann Rorschach je autorem nejznámějšího projektivního testu na světě, tzv. Rorschachových karet, které se časem staly jakýmsi symbolem psychologie, často parodovaným. Karl Barth patřil k nejvlivnějším teologům 20. století. Průkopníkem v oblasti moderní pedagogiky byl Johann Heinrich Pestalozzi. Metodu výuky hudby za pomoci pohybu vyvinul Émile Jaques-Dalcroze. Slavnou tezi o prapůvodním matriarchátu formuloval antropolog Johann Jakob Bachofen. Vztah mezi fyziognomií a charakterem se pokoušel definovat Johann Kaspar Lavater. Především posmrtně vydaným deníkem se proslavil filozof Henri-Frédéric Amiel. Benjamin Constant je významným teoretikem liberalismu. Jedním z nejznámějších historiků umění byl Jacob Burckhardt, který je dnes vyobrazen na švýcarské tisícifrankové bankovce. Jeho pokračovatelem byl Heinrich Wölfflin. Jako cestovatel a orientalista se proslavil Johann Ludwig Burckhardt. Nejznámějším "záhadologem" světa je bezpochyby Erich von Däniken, který od 60. let 20. století dráždí vědu svou paleoastroanautickou tezí.
K známým vědcům žijícím ve Švýcarsku patřil Albert Einstein, který se do země přistěhoval roku 1895 a občanství získal v roce 1901. Podobným případem byl fyzik Wolfgang Pauli, nositel Nobelovy ceny za fyziku Jack Steinberger, matematik George Pólya či představitel pozitivismu Richard Avenarius.
V 21. století se Švýcaři výrazně prosazují v tenise. Roger Federer patří k nejlepším tenistům všech dob. Stan Wawrinka vyhrál US Open, Australian Open i Paříž. Mezi ženami uspěla Martina Hingisová. Olympijské zlato má Marc Rosset.
Ve 21. století se zvedla popularita ledního hokeje a přišly také mezinárodní úspěchy. Švýcarská hokejová reprezentace získala dvě stříbrné medaile na mistrovství světa, v roce 2013 a 2018 (krom toho má ještě jedno pradávné stříbro z roku 1935). Hokejista Roman Josi byl dvakrát vybrán do NHL All-Star Game, povedlo se to i brankáři Jonasu Hillerovi či Marku Streitovi, který s Pittsburgh Penguins také vyhrál Stanleyův pohár.
Tradičně vozí mezinárodní úspěchy švýcarští lyžaři – čtyři zlaté olympijské medaile má skokan na lyžích Simon Ammann, sjezdařka Vreni Schneiderová či běžec na lyžích Dario Cologna. Stejnou olympijskou bilanci má i střelec Konrad Stäheli a gymnasta Georges Miez.
Stéphane Chapuisat byl zřejmě nejslavnějším švýcarským fotbalistou. Průkopník sportu Joan Gamper založil kromě řady švýcarských fotbalových klubů také klub FC Barcelona. Nejúspěšnějšímí švýcarskými kluby jsou Grasshoppers Curych, FC Basilej, Young Boys Bern a FC Curych.
Někdejší hvězdou formule 1 je Clay Regazzoni, zakladatelem stáje formule 1 Sauber je Peter Sauber. Stefan Dörflinger je čtyřnásobným mistrem světa v závodech silničních motocyklů, Luigi Taveri trojnásobným. 
Tony Rominger třikrát vyhrál cyklistickou Vueltu, Alex Zülle dvakrát. Ferdinand Kübler a Hugo Koblet dokázali vyhrát i slavnou Tour de France, Carlo Clerici Giro d'Italia. Ve Švýcarsku se také každoročně jede cyklistický závod Kolem Švýcarska (Tour de Suisse). Poprvé byl závod uspořádán v roce 1933. Závod nabízí kopce a také minimálně jednu individuální časovku. V roce 2008 zde vyhrál Roman Kreuziger. Nejúspěšnějším cyklistou je čtyřnásobný vítěz Pasquale Fornara. Spolu s Critérium du Dauphiné je závod přípravou na Tour de France.
Ve Švýcarsku se dvakrát konaly zimní olympijské hry, ty historicky druhé roku 1928 ve Svatém Mořici a tamtéž se konaly hry v roce 1948. V roce 1954 Švýcarsko pořádalo mistrovství světa ve fotbale, v roce 2008 pak spolu s Rakouskem fotbalové mistrovství Evropy.
Specifickým místním druhem zápasu je tzv. schwingen. Nejde jen o lidovou zábavu, každoroční mistrovství ve Frauenfeldu je masově navštěvované a sledované médii.
 Switzerland - Amnesty International Report 2011 [online]. Amnesty International [cit. 2011-08-21]. Dostupné online. (anglicky) 
 Switzerland (2011) [online]. Freedom House [cit. 2011-08-21]. Dostupné online. (anglicky) 
 Švýcarsko - o českých krajanech [online]. Ministerstvo zahraničních věcí České republiky, 2004-10-25 [cit. 2011-12-14]. Dostupné online. 
Bureau of European and Eurasian Affairs. Background Note: Switzerland [online]. U.S. Department of State, 2011-07-01 [cit. 2011-08-21]. Dostupné online. (anglicky) 
CIA. The World Factbook - Switzerland [online]. Rev. 2011-08-16 [cit. 2011-08-21]. Dostupné online. (anglicky) 
Zastupitelský úřad ČR v Bernu. Souhrnná teritoriální informace: Švýcarsko [online]. Businessinfo.cz, 2010-05-03 [cit. 2011-08-21]. Dostupné v archivu pořízeném dne 2012-01-11. (česky) 
DIEM, Aubrey, a kol. Switzerland [online]. Encyclopaedia Britannica [cit. 2011-08-21]. Dostupné online. (anglicky)
„Sweet Jane“ je skladba skupiny The Velvet Underground, vydaná v roce 1970 na albu Loaded. Píseň napsal frontman skupiny Lou Reed, který ji v pozdějších letech hrál i při svých sólových koncertech. Podle časopisu Rolling Stone se skladba umístila na pozici 335 v jejich seznamu 500 nejlepších písní všech dob.

Sydney [ˈsɪdni] IPA je nejrozlehlejší a nejlidnatější město v Austrálii, jde o hlavní město Nového jižního Walesu. Sydney se nachází na severovýchodním pobřeží Tasmanova moře. Se svou populací přesahující 4,5 milionů obyvatel (v  metropolitní oblasti) je nejlidnatější obcí v Oceánii. Obyvatelé Sydney nemají v češtině jednoslovné pojmenování. V angličtině se ujalo slovo "Sydneysider" - toto slovo vzniklo z kosmopolitní a mezinárodní populace tohoto města.Sídlo první britské kolonie v Austrálii, Sydney, bylo založeno 26. ledna 1788 u malého zálivu Sydney Cove Arthurem Phillipem.
Město je vystavěno na kopcích okolo členité a hluboko do pevniny zařezané zátoky Port Jackson, která se nyní spíše nazývá Sydney Harbour a nad níž se dnes tyčí Sydney Opera House a Harbour Bridge. V okolí metropolitní plochy se rozprostírají národní parky a pobřežní regiony, které obsahují spousty zátok, řek a pláží, včetně známé pláže Bondi. V městě se také nachází spousta parků, mj. i známý Hyde Park, či Royal Botanical Gardens (Královské botanické zahrady).
Loughboroughská univerzita označila Sydney na základě svých průzkumů za Světové město. Toto ocenění potvrzuje, že je Sydney světovým centrem umění, módy, kultury, zábavy, vzdělávání a turismu.
V Sydney se také konaly některé hlavní mezinárodní sportovní události, jako například Hry Commonwealthu v roce 1938, Letní olympijské hry 2000, finálový zápas Mistrovství světa v ragby 2003 a Světové dny mládeže 2008. Hlavní letiště v Sydney je Sydney Airport.
Z nálezů v Modrých horách usuzují archeologové, že krajina, na které se dnes město nachází, byla asi před 30 000 lety osídlena kmenem Aboriginců (Austrálců). Tradiční domorodí obyvatelé Sydney pocházeli z klanu Cadigal, jejichž země se rozprostírala od jižní strany Port Jacksonu k Petershamu. Na začátku kolonizace zde žilo cca 4 000 až 8 000 lidí ve čtyřech různých kmenech: Eora, Darug, Dharawal a Guringai, které tak byly pojmenovány loďstvem First Fleet, které do Sydney přijelo v 18. století (viz níže). Eorové byly pojmenováni podle toho, že na otázku, odkud jsou, odpověděli Eora, což v jejich řeči znamená odsud, nebo tady. Ostatní klany byly pojmenovány podle dialektu, kterým mluvili. Každý klan měl své teritorium, o umístění tohoto teritoria rozhodovaly prostředky klanu. Ačkoliv jejich sídliště již dávno zanikla, na některých místech stále zůstaly zachované jejich skalní kresby.
V roce 1770 objevil kapitán James Cook jižně od dnešního centra města Botany Bay, kde se uskutečnilo první setkání s Gweagaly, a také vjezd do Port Jackson, které zakreslil do svých map. 18. ledna 1788 dobyl kapitán Arthur Phillip se svými jedenácti loděmi First Fleet Botany Bay, kterou si vyhlédl pro kolonii vězňů. Během třídenní průzkumné plavby přes Port Jackson (od 21. do 23. ledna 1788) objevil Phillip nejprve Manly Cove a o jeden den později na opačné straně přírodního přístavu další zátoku, kterou pojmenoval podle tehdejšího britského ministra vnitra Thomase Townshenda Sydneyho na Sydney Cove.
Botany Bay dosáhla 26. ledna 1788 i francouzská expedice, kterou vedl Jean-François de La Pérouse. Britové se ale toho samého dne rozhodli založit na Sydney Cove kolonii. Asi 800 vězňů, společně s asi 500 námořníky opustilo v blízkosti dnešního Circular Quay své lodě. Od té doby je v Austrálii 26. leden národním svátkem. Pravděpodobně náhodou vypukla krátce po příjezdu bílých osadníků epidemie neštovic, kvůli které zemřelo mezi 500 až 1 000 aboriginců. Jako spojovatel mezi kulturami sloužil Bennelong, který byl zajat Brity a vyučoval angličtinu.
Během Rum-Rebellion v roce 1808 byla zpochybněna autorita panujícího guvernéra Williama Bligha, bývalého kapitána lodě Bounty. Teprve guvernér Lachlan Macquarie vytvořil v letech 1810–1821 předpoklady pro vývoj významného města: začal vytvářet iniciativy k „civilizaci, pokřesťanštění a vzdělání“ aboriginců. Nechal také zřídit ulice, mosty, přístavy a budovy pro veřejnost, v roce 1822 již bylo ve městě možné najít banky, trhy či průchody a město mělo i organizovanou policii.
Macquarie také značně podporoval průzkum Austrálie. Po početných pokusech v prvních 25 letech se podařilo jím vyslaným průzkumníkům (Gregory Blaxlandovi, Williamu Wentworthovi a Williamu Lawsonovi) najít v roce 1813 cestu přes Modré Hory. Také byla vytvořena cesta od Great Dividing Range Sydney až po Modré hory. V následujících letech tak mohlo být dále osidlováno vnitrozemí.
V třicátých a čtyřicátých letech 19. století vznikala, tím jak do Sydney přicházelo pořád více přistěhovalců ze Spojeného království a Irska, první předměstí. 18. července 1842 bylo Sydney vyhlášeno jako první město v Austrálii. Prvním zvoleným starostou se stal John Hosking. První z mnoha australských zlatých horeček vypukla v roce 1857, od té doby bylo na přístavu v Sydney možno vidět mnoho „přívalových vln“ lidí z celého světa.
Už v polovině dvacátých let dvacátého století mělo město více než milion obyvatel. V roce 1931 byla kvůli Velké hospodářské krizi asi jedna třetina pracujících nezaměstnaná, což bylo o rok později překonáno opětným stoupnutím hodnoty vlny a znovu vzkvétajícím stavebním průmyslem.
V roce 1932 byl kvůli špatné dostupnosti krajiny severně od Portu Jackson vystavěn Sydney Harbour Bridge, čímž bylo značně zvýšeno osídlení v okolní oblasti.
Už od konců zlaté horečky panovala v Austrálii rivalita mezi městy Sydney a Melbourne. Melbourne, hlavní město Victorie, bylo tehdy největší a nejbohatší město Austrálie, začátkem 20. století však Sydney porazilo Melbourne svou populací, a stalo se tak největším městem Austrálie.
V druhé světové válce utrpělo město jen nepatrné škody, které byly zapříčiněné třemi malými japonskými ponorkami, ze kterých byly dvě uloveny v přístavu. Mohla být ulovena i třetí, ta ale nestihla doplout ke své mateřské lodi, a ještě dnes bývá označována za ztracenou. Po ukončení války přišlo do Sydney mnoho emigrantů – město dále rostlo směrem na západ. Od druhé poloviny 20. století emigruje do Sydney mnoho přistěhovalců z asijských zemí a z města se tak stává multikulturní metropole.
Ve Vietnamské válce bylo Sydney důležité místo pro zotavení amerických vojáků. V 70. a 80. letech vznikly v Sydney díky rozvoji hospodářství v Central Business District nové moderní mrakodrapy, čímž Sydney porazilo Melbourne, které bylo do té doby národním městem bankovnictví. Tyto mrakodrapy jsou zde ale poněkud nevhodně vystavěny mezi starými viktoriánskými budovami. V lednu 1994 zničily obrovské požáry 200 domů v předměstí Sydney..
Od 26. prosince 2001 zničily požáry v buších rozlehlé oblasti Královských národních parků a v Modrých horách za pouhých 23 dní, kdy se stalo obětí plamenů okolo 170 domů a více než 650 000 hektarů lesů a polí. I přes nasazení více než 10 000 hasičů z celé země byly plameny uhašeny teprve obrovskými dešti dosahujícími až 40 mm srážek.
V prosinci roku 2005 došlo v Cronulle, jednom z předměstí Sydney, k rasisticky motivovaným výtržnictvím mezi bílými Australany a libanonskými Australany. U Cronulla Riots bylo zraněno 30 lidí, mezi nimi i šest policistů a 2 sanitáři.
Od 15. do 20. června 2008 se konaly v Sydney XXIII. Světové dny mládeže. Poslední mše, vedené Benediktem XVI., se zúčastnilo 350 000 poutníků. Byl to největší festival v historii AustrálieNa konci září 2009 bylo Sydney zasaženo nejsilnější písečnou bouří za posledních 70 let.
Město leží na východním pobřeží Austrálie u Tichého oceánu průměrně tři metry nad mořem. Území města (Urbanized Area) má plochu 1687 km2, na které se mimo jiné nachází více než 70 přístavů a pláží, jako například známá pláž Bondi. Území města je tvořeno na pobřežním základu, které se rozprostírá od Tichého oceánu na východu, Modrých hor na západu a Hawkesbury River na severu, až k Royal National Park (Královskému národnímu parku) na jihu. Rozprostírá se na částečně ponořeném pobřežním pásmu, kde stoupla výška oceánu kvůli zaplavení hlubokých říčních údolí, vytesaných v takzvaném Hawkesburském pískovci. Port Jackson, lépe známý jako Sydney Harbour tvoří svou rozlohou 50 km2 a délkou 19 km hlavní rameno a zároveň přirozený přístav Sydney a zároveň i největší přírodní přístav na světě. Od něj odbočují další mořská ramena, jako například Middle Harbour. Sydney není postihováno závažnými zemětřeseními. Podle Sydney Statistical Division, je neoficiální rozloha metropole (Sydney Metropolitan Area) 12 145 km 2. Tato plocha zahrnuje i Central Coast, Modré hory, národní parky a jiné neobydlené části.
Sydney se rozprostírá přes dva geografické regiony: Cumberland Plain, relativně rovinatý region rozprostírající se jižně a západně od přístavu a Hornsby Plateau, pískovcovou plošinou rozprostírající se hlavně na sever od přístavu, která je tvořena spíše strmými údolími. Části města s nejstarším evropským rozvojem se nacházejí v nížinatých oblastech jižně od přístavu. Takzvaná North Shore se rozvíjela pomaleji kvůli hornatému povrchu a nelehkému přístupu okolo přístavu. Sydney Harbour Bridge byl otevřen v roce 1932 a spojuje North Shore se zbytkem města.
Sydney má vlhké subtropické klima s teplými léty, studenými zimami a dešťovými srážkami v průběhu roku.
Počasí je úměrné blízkosti k oceánu a extrémnější teploty jsou zaznamenávány spíše ve vnitrozemí.
Nejteplejším měsícem je leden s průměrnou teplotou, naměřenou na Observatory Hill, 18,6 až 25,8 °C. Teplotu vyšší než 30 °C je možno v Sydney naměřit průměrně po 14,6 dne. Nejvyšší lednová naměřená teplota byla 45,3 °C, která byla naměřená 14. ledna 1939 na konci čtyřdenní teplé vlny, která se přehnala Austrálií. V zimě teploty málokdy klesnou pod 5 °C. Nejnižší naměřené minimum bylo 2,1 °C. Dešťové srážky jsou docela rovnoměrně rozloženy mezi léto a zimu, jsou ale trochu častější v první polovině roku, kdy mají dominantní pozici východní větry.
Průměr celkových srážek je s mírnou proměnlivostí 1217 mm, srážky zde padají průměrně 138 dní ročně.. Sněhové srážky byly v Sydney naposledy zaznamenány v roce 1836.. V červenci 2008 byly ale v Sydney k vidění sněhové krupky, které byly mnohými pokládány za sníh, takže není jasné, jestli v roce 1836 padal sníh, nebo právě sněhové krupky.
Město není napadáno tropickými cyklónami. Jižní kmitání El Niña hraje důležitou roli v předpovědích počasí pro Sydney: na jedné straně jsou sucho a požáry, na straně druhé bouře a záplavy, související s protikladnými fázemi oscilace. Mnoho částí města, které hraničí s buší zažilo požáry, které se zde vyskytovaly hlavně v letech 1994 a 2001–02 (tehdejšímu období se říká Black Christmas – Černé Vánoce), kdy se požáry vyskytovaly hlavně na jaře a v létě. Ve městě se také objevují krupobití a velké bouře. Mezi největší se řadí bouře z roku 1999, která napadla předměstí a severní část města. V bouři padaly kroupy s průměrem větším než 9 cm a opravy si vyžádaly 1,7 miliard australských dolarů (A$), které počasí utratilo za méně než pět hodin.Město je také náchylné k bleskovým povodním, které přicházejí s deštěm z East Coast Lows (kde je nízká tlaková níže, která může přinést podstatné škody při velkých bouřích, či cyklónových větrech). Nejpozoruhodnější událost byla velká záplava Sydney, která přišla 6. srpna 1986 a kdy napršelo rekordních 327,6 mm za 24 hodin. Tato bouře způsobila velké problémy v celém městě.Bureau of Meteorology oznámilo, že léta v letech 2002–2005 byla nejteplejší v Sydney od rekordů začínajících v roce 1859: v roce 2004 vystoupala nejvyšší denní teplota až na 23,39 °C, v roce 2005 na 23,35 °C, v roce 2002 na 22,91 °C a v roce 2003 na 22,65 °C. Průměr denního maxima mezi léty 1859 a 2004 byl 21,6 °C. Za prvních devět měsíců roku 2006 byla průměrná teplota 18,41 °C; předešlý nejteplejší rok byl 2004 s průměrem 18,51 °C. Od listopadu 2003 byly zaznamenány jen dva měsíce, kdy kleslo průměrné denní maximum pod průměr: březen 2005 (cca 1 °C pod průměrem) a červen 2006 (0,7 °C pod průměrem).Léto v letech 2007–08 se zdá být jako jedno z nejchladnějších. Bureau of Meteorology oznámilo, že to bylo nejchladnější léto za posledních 11 let, nejvlhčí léto za posledních 6 let a jedno z pouze tří let, kdy nejvyšší teplota nevystoupala na více než 31 °C.Přes rok 2009 zaznamenalo Sydney teplé zimní dny, suché nárazové větry a fenomenální písečnou bouři v září, která přišla z vnitrozemí a pokryla Sydney vrstvou oranžového prachu. Byla to nejhorší písečná bouře za posledních 70 let.
Průměrná denní teplota se na Observatory Hill vyšplhala na 22,9 °C, čímž byl o více než 0,9 °C překonán historický rekord. Tato teplota se řadí na sedmé místo nejvyšších průměrných teplot od rekordů v roce 1859. V průběhu tohoto roku se noční teploty na Observatory Hill vyšplhaly na 15,1 °C, což bylo 1,2 °C nad historickým průměrem.V prvních týdnech února 2010 se Sydney stalo obětí několika nejvyšších dešťových srážek za poslední roky, které zapříčinily bleskové povodně a chaos v dopravě. 4. února byly v některých částech North Shore zaznamenány největší deště za posledních 20 let. 12. a 13. února byly některé části zasaženy blesky, které propukly v déšť a silné větry, kvůli kterým vypadl proud a který ničil domy. 13. února přepadla Sydney jedna z největších bouří za poslední dekádu s 64 mm srážek, naměřených na Observatory Hill. Déšť byl zapříčiněn pozůstatky tropické cyklóny Olga a vlhkými severovýchodními větry, které vedly k brázdě nízkého tlaku vzduchu.
Hlavní obchodní část města (CBD – Central Business District) se nachází asi 3 km jižně od Sydney Cove směrem k prostoru okolo hlavního železničního nádraží. CBD se nachází na jižní straně u parků a západně od Darling Harbour – oblasti hojně navštěvované turisty, střediska noční zábavy.
I když CBD dominovala kulturnímu a obchodnímu životu ve svých počátečních dnech, po druhé světové válce se začaly stavět další kulturně-obchodní čtvrti. Výsledkem byl pokles úředníků v CBD z více než 60% na konci druhé světové války na méně než 30% v roce 2004.
Společně s nákupní čtvrtí v North Sydney, připojenou k CBD u Harbour Bridge je nejvýznamnější vnější obchodní částí Parramatta City (také na západě), Bondi Junction na východě, Liverpool na jihozápadu, Chatswood na severu a Hurstville na jihu.
Rozsáhlé území Sydney je formálně rozděleno do 642 předměstí (kvůli poštovním záležitostem), které jsou spravovány 40 lokálními vládními prostory. V Sydney není žádná metropolitní vláda, ale vláda Nového jižního Walesu, jejíž orgány mají velké závazky v nabízení metropolitních služeb.City of Sydney samotné pokrývá poměrně malou plochu, která zahrnuje CBD a její sousední předměstí. Kromě toho jsou regionální názvy používány informativně, aby mohly jednodušeji popisovat větší části městské oblasti, kterými jsou: Eastern Suburbs, Hills District, Inner West, Canterbury-Bankstown, Greater Western Sydney, Northern Beaches, Northern Suburbs, North Shore, St George, Southern Sydney, South-western Sydney, Sutherland Shire a Western Sydney. Spousta předměstí však není pokryto ani jednou z těchto kategorií.
Sčítání lidu v roce 2006 ukázalo, že má Sydney 4 119 190 obyvatel (což jsou asi dvě třetiny všech obyvatel Nového jižního Walesu),, ze kterých žije 3 641 422 na území města.Vnitřní část Sydney byla nejobydlenější s 4 023 obyvateli na km2.Podle sčítání lidu v roce 2006 jsou nejčastější národnosti obyvatel Sydney: Australané, Britové australského původu, Irové australského původu, Skoti australského původu a Číňané. Sčítání také ukázalo, že 1. 1% skotské populace se cítí být Austrálci a 31. 7% se narodilo v cizině.Tato data potvrzují, že je Sydney multikulturní. V Sydney lze zde najít mnoho čtvrtí, které jsou obydleny výhradně cizinci – např.: italští přistěhovalci žijí ve čtvrtích Leichhardt, Haberfield nebo Five Dock, Řekové ve čtvrtích Earlwood a Marrickville, lidé z Libanonu ve čtvrtích Lakemba a Bankstown, Korejci ve čtvrtích Campsie a Strathfield, Irové a lidé z Nového Zélandu ve čtvrtích Bondi (Sydney), Židé ve čtvrtích Bondi, Waverley, St Ives a Rose Bay, Indové ve čtvrtích Westmead a Parramatta,Číňani ve čtvrtích Hurstville, Chatswood a Haymarket (Sydneys Chinatown) a Vietnamci ve čtvrti Cabramatta. 16. 9% populace Sydney je tvořeno asijskými Australany. Tři hlavní místa, odkud pocházejí emigranti jsou Spojené království, Čína a Nový Zéland, které jsou následovány Vietnamem, Libanonem, Indií, Itálií a Filipínami.Většina obyvatel je rodilými mluvčími australské angličtiny; hodně z nich jich ale také ještě mluví druhým cizím jazykem, z nichž nejčastější jsou: arabština, čínské jazyky a řečtina. Sydney má sedmý největší podíl cizorozených obyvatel na světě. Přistěhovalci představují 75% každoročního přírůstku obyvatelstva.Průměrný věk obyvatel Sydney je 34 let; 12% populace je starší 65 let. 15. 2% obyvatel Sydney má minimální titul bakalář.
V roce 2006 se 64 % obyvatel označilo za křesťany, 14,1 % bylo bez vyznání, 10,4 % na otázku neodpovědělo, 3,9 % se označilo za muslimy, 3,7 % za buddhisty, 1,7 % za hinduisty, 0,9 % za židy a 0,4 % za bahaisty.Římskokatolická církev je organizována v arcidiecézí Sydney, která byla založena v roce 1834 jako apoštolský vikariát a na diecézi povýšena 22. dubna 1842. Je to jedno z typických sídel kardinála katolické církve, arcibiskupovi jsou zde ku pomoci dva pomocní biskupové. Církevní provincie dnes zahrnuje diecéze Armidale, Bathurst, Broken Bay, Lismore, Maitland-Newcastle, Parramatta, Wagga Wagga, Wilcannia-Forbes a Wollongong. Arcibiskupem Sydney je od roku 2001 George Pell.
U Mona Vale, které se nachází 35 kilometrů severně od Sydney, se nachází jediná modlitebna Bahá'í v Austrálii, která byla založená v září roku 1961.
Město zažilo v 19. a 20. století obrovský nárůst počtu obyvatel. Zatím co v roce 1800 zde žilo 2540 lidí, v roce 1871 to bylo už 135 000, v roce 1933 bylo obyvatel 1 200 000 a v roce 1954 to bylo 1 860 000 obyvatel. Do roku 2006 se toto číslo zdvojnásobilo na 3 640 000.
S výjimkou limitované funkce Cumberland County Council v letech 1945–1964 Sydney nikdy nemělo vládu pro celé metropolitní území – celé území je rozděleno do takzvaných Local Government Areas, česky Lokálních vládních částí, někdy i pod zkratkou LGA. Tato území mají zvolenou radu, která je zodpovědná za úkoly, které jí jsou přiděleny vládou Nového jižního Walesu.
Do City of Sydney patří CBD a některá předměstí, v minulých letech byl rozšířen amalgamací s některými LGA, jako je například South Sydney. Je vedena zvoleným Lord Mayor of Sydney a městským úřadem. Lord Mayor je ale někdy zmiňován jako starosta celého města, hlavně při speciálních událostech, jakými jsou například Olympijské hry.
Většina činností vlád, které jsou platné pro celé město, je kontrolováno vládou státu. Mezi tyto činnosti patří veřejná doprava, výstavba silnic a kontrola dopravy, činnosti policie, vzdělání a plánování hlavních infrastrukturních projektů. Vláda je již tradičně neochotná povolit rozvoj subjektů vlády, protože velká část populace Nového jižního Walesu žije v Sydney a vláda se obává soupeření proti ní. Kvůli této skutečnosti bylo (a je) Sydney středem pozornosti jak státních vlád, tak federální vlády. Například hranice LGA City of Sydney byly doposud minimálně čtyřikrát výrazně změněny od roku 1945 tak, aby vyhovovaly vládnoucí vládě Nového jižního Walesu v té době.Klasifikace městských částí, ze kterých se Sydney skládá, se mění. Local Government Association of New South Wales považuje všechny LGA, které leží úplně v Cumberland County jako část své skupiny 'Metro', ve které není zařazena část Camden (která je zařazena ve skupině 'Country'). Australian Bureau of Statistics definuje Sydney Statistical Division (čísla populace, která jsou zveřejněna v tomto článku), která obsahuje všechny městské části, jak i Wollondilly, the Blue Mountains, Hawkesbury, Gosford a Wyong.Seznam 38 LGA Sydney:
Největší ekonomické sektory v Sydney, pokud je měříme podle počtu zaměstnaných lidí, jsou majetkové a obchodní služby, maloobchodní prodej, průmyslová výroba a zdravotnické a veřejné služby. Od osmdesátých let 20. století se začal zvyšovat podíl lidí zaměstnaných ve službách a v informačních sektorech, zároveň s klesajícím podílem zaměstnanců v průmyslové výrobě. Sydney vyprodukuje zhruba 25% HDP.
Australian Securities Exchange a Reserve Bank of Australia, které se v Sydney nacházejí, slouží jako hlavní kanceláře asi 90 bank, více než poloviny největších australských společností a jako regionální kanceláře asi 500 nadnárodních společností. Z deseti australských společností s největším obratem mají čtyři své hlavní kanceláře v Sydney: Caltex Australia, Commonwealth Bank, Westpac a Woolworths. Z 54 autorizovaných australských bank má 44 svou základnu v Sydney, mezi které se počítá i 11 cizích vedlejších bank v Austrálii a také je zde všech 29 lokálních poboček cizích bank. Mezi hlavní cizí autorizované banky v Sydney se počítají Citigroup, UBS Australia, Mizuho Corporate Bank, HSBC Bank Australia, nebo Deutsche Bank.
Mezi nákupní části CBD se řadí Queen Victoria Building, pěší zóna Pitt Street a mezinárodní luxusní butiky na tišším severním konci Oxford Street v Paddingtonu a Crown Street ve Woollahře, zatímco King Street v Newtown a Glebe Point Road ve městě jsou spíše pro studenty a pro lidi s alternativním způsobem života.
V roce 2004 přijelo do Sydney 7. 8 milionů australských turistů a 2. 5 milionů mezinárodních turistů. V roce 2007 založil tehdejší premiér Nového jižního Walesu, Morris Iemma, takzvané Events New South Wales (Události New South Walesu), aby „předvedl Sydney a Nový jižní Wales jako vedoucí světové destinace pro různé události“. Fox Studios Australia mají ve městě velké filmové ateliéry.
V roce 2004 byla nezaměstnanost v Sydney 4. 9 %. Podle The Economist Intelligence Unit's Worldwide cost of living survey je Sydney šestnácté nejdražší město na světě, ačkoli průzkum švýcarské banky UBS zařadilo Sydney na patnácté místo ve světě z hlediska čistých výnosů. Od září 2009 má Sydney nejvyšší ceny domů ze všech australských hlavních měst v průměrné výši 569 000$, průměrnou cenu jednotky 400 000$. Sydney má také nejvyšší průměrnou cenu nájemného ze všech australských měst ve výši $450 týdně.
Sydney představuje asi 12% celkové zemědělské produkce Nového jižního Walesu (průměrně 1 miliardu dolarů za rok). Sydney vyprodukuje 55% produkce květin Nového jižního Walesu a 58% rašeliny Nového jižního Walesu a má 44% všech lesních školek Nového jižního Walesu.
V letech 1994–1995 Sydney vyprodukovalo 44% drůbeže Nového jižního Walesu a 48% všech vajec v Novém jižním Walesu.
Hlavní obchodní zóna nacházející se v pomyslném obdélníku mezi Elizabeth, King, George a Park Street pokrývá pěší zónu Pitt St Mall a zrestaurované budovy jako například obchodní dům Queen Victoria Building. Původní tržiště bylo úplně zrenovováno a v roce 1986 znovuotevřeno jako nákupní centrum s mnoha módními obchody a antikvariáty. Myers v George Street je obchodní dům ze skla a oceli s přidruženým nákupním centrem v centru Sydney.
V George Street stojí taky nákupní pasáž The Strand Arcade z 19. století s mnoha ozdobami a sklem. Nákupní centrum Argyle Stores v Argyle Street pojímá různé malé butiky v budově z 19. století. David Jones v Elizabeth Street, tak jako i v Market Street a Ecke Castlereagh Street je tradičním obchodním domem Sydney. Zákazník zde najde velký výběr oblečení s celým patrem australské a mezinárodní módy.
Skygarden v Castlereagh Street nabízí na šesti patrech mnoho módních obchodů. Oděvy nově vyhlášených designerů se nacházejí ve třetím patře, pod nimi se nachází kavárny a obchody se šperky. V Castlereagh Street stojí také Mark Foy’s Department Store s velkým výběrem obuvi.
Paddy's Market je komplex budov, nacházejících se v Hay Street a Ecke Thomas Street, jižně od Čínské čtvrti v blízkosti Entertainment Centre, který nabízí jak ovoce a zeleninu, tak i rostliny, oděvy a suvenýry. V blízkosti Paddy's Market leží Market City s početnými obchody se suvenýry, textilem a restauracemi.
Rybí trh Sydney v Bank Street hraničí s Haymarketem a Darling Harbour. Trh zásobuje Sydney denně čerstvými rybami a jinými mořskými plody, které jsou připravovány, ale i prodávány na různých plážích. Z pláží je možno vidět rybářské čluny a Anzac Bridge. V Paddington Market v Oxford Street nabízejí své produkty umělci, mladí designeři a výrobci klobouků.
Na východním břehu Lavender Bay se nachází roku 1935 otevřený Luna Park. Toto centrum volného času je kvůli stížnostem obyvatel kvůli hluku horské dráhy otevřeno jen při výjimečných příležitostech a svátcích o víkendu.
Hlavně turisty a surfaře lákají početné pláže Sydney, především Bondi. Od pláže Bondi vede Bondi-Coogee Beachwalk střídavě nad strmými útesy a dalšími plážemi jako Tamarama, Bronte a konečně Coogee.
Kromě těchto oplývá Sydney i spoustou dalších pláží, které jsou s výjimkou pláže Manly využívány hlavně místními obyvateli. Bezpečnost je většinou zaručována kluby záchranných plavců, které kromě toho zaručují i jiné plážové sportovní aktivity, jako Nippers a Surf Carnevals.
V Homebush Bay se nachází 640 hektarů velký Sydney Olympic Park. Areál se svými sportovními městečky vytvořil geografické centrum jak pro Letní olympijské hry 2000, tak pro následující Paralympijské hry. Dnes slouží tento park jako rekreační oblast, či místo konání některých větších sportovních a kulturních akcí. Kromě toho zde jsou také kancelářské objekty.
Sydney hostí a hostilo mnoho různých festivalů a některé australské velké sociální a kulturní akce. Mezi ty patří například Sydney Festival, největší australský umělecký festival, který je místem jak domácích, tak zahraničních vystoupení, konajících se vždy v lednu; Biennale of Sydney, který se každé dva roky koná už od roku 1973; Big Day Out, pocestný rockový festival, který byl v Sydney založen; Gay and Lesbian Mardi Gras podél Oxford Street; Sydney Film Festival a spoustu dalších, menších filmových festivalů, jako Tropfest a Flickerfest.
Art Gallery of New South Wales také organizuje soutěž o cenu australského premiéra za obraz, Archibald Prize. Každý rok se v Sydney Olympic Parku koná Sydney Royal Easter Show, na pódiu Opera house se koná finále soutěže Australian Idol (obdoba soutěže Česko hledá SuperStar), a v dubnu/květnu a září je možnost navštívit Australian Fashion Week. Oslavy nového roku a Australia Day jsou největší v celé Austrálii.
V průzkumu založeném na frekvenci slov a frází v médiích se Sydney umístilo na 9. místě nejmódnějších měst na světě. Ve městě se dvakrát ročně koná světově známý Rosemount Australian Fashion Week. Sydney je domovem pro mnoho prémiových australských módních domů. Mnoho mezinárodních designérů má svou hlavní prezenci v Sydney.
Symbolem Sydney je Jørnem Utzonem postavený Opera House – podle Utzona byl postaven podle „rozkvětu pomeranče“, a také slavný Harbour Bridge. Opera je oblíbená turistická atrakce, která leží vedle známých Royal Botanic Gardens.
Centrum Sydney je relativně ohraničené. Kromě Opery a mostu se zde nachází i historická část města „The Rocks“, kde se nacházejí skladiště v zátoce Sydney Cove. Na Circular Quay, centrální zastávce autobusů, dráhy a především přístavních trajektů, se nachází velká botanická zahrada, v jejímž okolí se nachází mnoho muzeí. State Theatre v centru města je místem konání Sydney Film Festivals (Filmových festivalů Sydney).
Komerčnímu modernímu centru města (Central Business District) dominují mrakodrapy. Na nejvyšší budovu Sydney, 305 metrů vysokou Sydney Tower, lze vylézt na vyhlídku, kde lze vidět okolí včetně přístavu.
Centrem zábavy je okolí Darling Harbour, kam se můžete dostat dopravním prostředkem Monorail. Kromě kulinářských stravovacích zařízení se zde nachází i Sega-World-Park, Panasonic IMAX Theatre, kde se nachází největší promítací plátno na světě (36 metrů široké, 25 metrů vysoké, 900 m2), zábavní místa i podniky s pestrým programem, Čínské zahrady, muzeum lodní dopravy a Sydney Aquarium s prosklenými tunely.
Na jihu města se rozprostírá City Chinatown, čínská čtvrť. City Chinatown má symbolizovat blízkost města k asijskému prostoru. Cabramatta, vnější okrsek, který se nachází asi 30 km západně od města, je místem, kde žijí Vietnamci.
Ve viktoriánském stylu udržovaná část Paddington, nacházející se východně od City, hraničí se zábavním Kings Cross. Mezi další možnosti strávení volného času patří Taronga Zoo, Sydney Olympic Park a mnoho městských pláží. Pro surfing jsou využívány především Bondi, Manly a rozsáhlá, pro zahraniční turisty nepříliš známá, ale pro právě pro surfing velmi oblíbená, Maroubra.
Ikona Sydney, Opera, která má pět sálů, do kterých patří i  koncertní sál, opera a divadlo, je domovem společnosti Opera Australia – třetí nejzaneprázdněnější operní společnosti na světě a také Sydney Symphony Orchestra. Stavební práce na této budově začaly již v roce 1959. Plány pocházely od dánského architekta jménem Jørn Utzon, který „svou“ operu nikdy neviděl postavenou. Poté, co měl být snížen finanční rozpočet pro výstavbu, se pohádal s vedoucími stavby. Austrálii opustil v roce 1966 a už nikdy se tam nevrátil. Opera pak byla financována s pomocí vlastní loterie. Dohromady stála výstavba opery 102 milionů dolarů. Dne 20. října byla opera slavnostně otevřena královnou Alžbětou II. Budova obsahuje koncertní sál, operní sál, dva divadelní sály, restauraci, bar a kino. Občas se zde v rámci Sydney festivalu konají bezplatné koncerty a jiné akce. V roce 2007 byla opera zapsána do světového dědictví UNESCO. V rámci dvou Sound and Light Festivals (festivalů zvuku a světla) byla opera nasvícena po dobu tří týdnů každý večer na jinou barvu. Tento nápad měl umělec Brian Eno.
Místo konání festivalů Sydney Film Festival, muzikálů a popových koncertů je zrestaurované State Theatre na Market Street naproti Sydney Tower.
Warf Theatre na Hickson Road je moderní herecký komplex a domov společnosti Sydney Theatre Company. Na Hickson Road stojí také Bangarra Dance Theatre, domov Aboriginal Dance Company.
Mezi další místa patří Sydney Town Hall, City Recital Hall, the Wharf Theatre, Capitol Theatre a nebo Lyric and Star Theatres, Star City.
V roce 2007 oslavila společnost New Theatre (Newtown) 75 let produkce v Sydney. Mezi další důležité divadelní společnosti v Sydney patří Company B a Griffin Theatre Company. Od čtyřicátých do sedmdesátých let minulého století měla na městský život vliv i skupina autorů a politických aktivistů Sydney Push, mezi jejichž členy patřila i Germaine Greer.
National Institute of Dramatic Art se sídlem v Kensington, se chlubí mezinárodně známými osobnostmi, jakými jsou Mel Gibson, Judy Davis, Baz Luhrmann a nebo Cate Blanchettová. Role Sydney v filmové produkci byla zahájena otevřením Fox Studios Australia v roce 1998.
Mezi známé filmy, které byly v Sydney natočeny, patří filmy jako: Moulin Rouge!, Mission: Impossible II, epizody Star Wars II a III, Superman se vrací, Dark City, Son of the Mask, Stealth, Dil Chahta Hai, Happy Feet, Austrálie a Matrix. Mezi filmy, které se v Sydney odehrávají, patří: Hledá se Nemo, Strictly Ballroom, Muriel's Wedding, Our Lips Are Sealed a Dirty Deeds. Mnoho bollywoodských filmů bylo také natočeno v Sydney, mezi jinými i: Singh Is Kinng, Bachna Ae Haseeno, Chak De India, Heyy Babyy. Podle stavu v roce 2006 bylo v Sydney natočeno, nebo Sydney bylo využito, pro více, než 230 filmů.
Art Gallery of New South Wales, státní galerie umění, leží na západním konci Botanických zahrad. V různých křídlech budovy visí umělecká díla z období od gotiky do současnosti. Sem patří mimo jiné i sbírky australského umění z 19. a 20. století, ale i výstava otevřená v roce 1994, která se jmenuje Yiribana. Toto slovo z jazyka Eora (Aboriginů z regionu Sydney) znamená „v tomto směru“. Yiribana je označována za největší stálou výstavu umění Aboriginců a ostrovanů z Torresova průlivu v Austrálii.
Australian Museum na William Street je největší muzeum přírody v Austrálii. Lze zde nalézt výstavu, která se zaobírá kulturou Aboriginiců a obyvatel pacifických ostrovů. Na rohu Bridge Street a Philipp Street informují výstavy a multimediální show v Museum of Sydney, otevřeném v roce 1955, o rané historii města a kolonii Nového jižního Walesu.
Na severním konci protilehlého Hydeparku se nachází při vstupu do Macquarie Street dřívější ubytovna vězňů Hyde Park Barracks, ve které je dnes muzeum sociální historie a vlevo St. James Church – obojí dílo trestaneckého architekta Francise Greenwaye (1777–1837), který navrhl téměř všechny budovy tehdejšího trestaneckého sídliště. Stálá výstava v muzeu Hyde Park Barracks pod titulem „Convicts“ ukazuje názorným způsobem životní podmínky vězňů v dřívějších dobách trestaneckého sídliště. Greenway Gallery, která patří k Hyde Park Barracks, hostí různé výstavy.
Zrenovovaný Customs House v Alfred Street disponuje více výstavními plochami, mezi jinými i Object Galleries. City Exhibition Space ukazuje architekturu Sydney od jejího založení až do přítomnosti. Obsáhlá výstava o aborigincích, která se nachází v Djamu Gallery, hostí i objekty ze zemí jižního Tichého oceánu. Na západu Sydney Cove se nachází na George Street Museum of Contemporary Art (MCA). Sbírka tohoto muzea obsahuje jak mezinárodní umění 20. století, tak i některá tradiční díla Aboriginců.
Na kopci na konci Lower Street, na Observatory Hill, stojí ještě některé staré pískovcové budovy, které byly vystavěny trestanci. Observatoř na kopci, která zahájila provoz v roce 1858, hostí od roku 1982 muzeum astronomie. V bývalé vojenské nemocnici se dnes nachází knihkupectví s galerií National Trust, která ukazuje historické dědictví. Zde lze zjistit více informací o historických budovách a sídlištích v Novém jižním Walesu.
Na Harris Street se nachází Powerhouse Museum s výstavami k různým tématům, jakými jsou například technologie, sociální historie, nebo umění. Exponáty National Maritime Museum na Pyrmont Bridge ukazují historii a minulost lodní dopravy v Austrálii.
Dřívější Jewish War Memorial Maccabean Institute („The Macc“) na rohu Darlington Road a Burton Street, místo setkání židovských veteránů z první světové války, nyní hostí Sydney Jewish Museum, které dokumentuje historii Židů v Austrálii a Holokaustu. Kromě Austrálie je ve světě málo známé, že (měřeno počtem obyvatel), Austrálie měla jedno z nejvyšších čísel přeživších holokaustu.
Sydney Harbour Bridge byl slavnostně otevřen 19. března 1932. Díky svému tvaru dostal přezdívku „ramínko na šaty“ (anglicky: Coat hanger). Sydney Harbour Bridge má rozpětí 503 metrů a výšku téměř 135 metrů, což ho řadí k světově nejdelším obloukovým mostům. Na ocelový oblouk mostu (BridgeClimb) a pylon, ležící naproti Opera House, ve kterém se nachází muzeum a vyhlídková plošina, se může i vystoupat.
Sydney Tower nabízí rozhled po celém městě. Nacházejí se na ní plošina pro návštěvníky a dvě točící se restaurace. Z pochopitelných důvodů je výhled možný pouze přes skleněnou zeď. Věž je vysoká 302 metrů a vychyluje se maximálně jeden metr.
Queen Victoria Building, nebo jednoduše QVB je viktoriánská budova v centru Sydney. Umělecká architektura kontrastuje s moderními budovami v okolí. QVB vyplňuje jeden celý blok mezi George Street, Market Street, York Street a Druitt Street a je 190 metrů dlouhá a 30 metrů široká. V budově se nachází spousta obchodů a módní návrhář Pierre Cardin označuje QVB na základě jeho architektury a funkce jako „nejpěknější místo na světě“.
Na malém ostrově v přístavní zátoce leží Pevnost Denison. Tento ostrov sloužil nejprve kolonii vězňů jako vězení pro recidivisty. Když začaly v Austrálii během Krymské války (v letech 1853–1856) opět panovat obavy z ruské invaze, byla na ostrově vystavěna pevnost, která měla sloužit jako část zvětšeného opevnění na obranu před nežádoucími okupanty.
Cadman's Cottage v Georg Street patří k nejstarším budovám v Austrálii. Budova, postavená z pískovce, byla vystavena v roce 1816 přímo na vodě. V domě se dříve nacházely služební pokoje Water Police Headquarters (v letech 1845–1864) a Sydney Sailors' Home Trust (v letech 1865–1970). Je to nejstarší zachovaná budova v Sydney. Byla pojmenována po Johnu Cadmanovi (který žil v letech 1772–1848), který zde žil v letech 1826–1845 jako přístavní mistr. Dům je dnes kvůli rekultivaci půdy oddálen od břehu a dnes se zde nachází Národní park a Wildlife Service.
Kirribilli House v městské části Kirribilli slouží jako bydliště předsedy vlády Austrálie, pokud do Sydney příležitostně přijede (kvůli oficiálním povinnostem). Postavil ho v roce 1855 Adolphus Frederic Feez ve stylu Novogotiky. Leží přímo na Kirribilli Point, na nejzazším jihovýchodním bodě části Kirribillis, přímo vedle Admiralty House. Jsou odtud vidět přístavní mosty, naproti ležící Operahouse, ale i centrum Sydney.
Royal Botanic Gardens, otevřené v roce 1816, jsou největší ze tří botanických zahrad v Sydney. Zahrady leží východně od Sydney Opera House a Circular Quay. Na jižním konci jsou ohraničeny Cahill Expressway. Jejich rozloha překračuje 30 hektarů. V roce 1862 byla uprostřed Royal Botanic Gardens otevřena první ZOO v Sydney, které mají přívlastek Royal teprve od roku 1959. Od roku 1965 bylo mnoho částí zahrad znovuzaložených a rozšířených, jako například tropický skleník, růžový sad, orientální zahrada, zahrada kapradin a mnoho dalších.
Jižně od Paddingtonu a Woolahry se rozprostírá rozsáhlé území parků Moore Park a Centennial Park. Druhý jmenovaný byl založen v roce 1888 k oslavám sta let od založení města a je vystavěn v anglickém stylu. Přes prostory parku s trávníky, růžovými zahradami a rybníky vedou jak cesty pro chodce a stezky pro cyklisty, tak i pěšiny pro jízdu na koni, či pro jogging. Podél Clovelly Road jsou zapůjčovány jízdní kola, kolečkové brusle, nebo rodinné kočáry. V létě a od listopadu do února je v Moonlight Cinema možnost vidět filmy pod širou oblohou.
V Sydney a okolí se také nacházejí početné malé a velké národní parky, které tvoří „zelený pás“ ve vzdálenosti asi 30 km od centra. Národní park Sydney Harbour, ležící při vjezdu do přístavu se rozprostírá u obou břehů a je přístupný na severu přes Manly a na jihu přes Watsons Bay. Manly a Watsons Bay jsou přístupné trajektem z Circular Quay. Z jižní části je především při západu slunce možné pozorovat panorama města.
V podobné poloze se nachází i národní park Botany Bay, při vjezdu do Botany Bay, na jehož jižním vjezdu vstoupil James Cook jako první Evropan na australskou půdu. Turistům se zde nabízejí strmé břehy a příkrá pobřeží. Dále se zde nachází druhý nejstarší park na světě, Royal National Park na jihu a Ku-ring-gai Chase National Park na severu, či na západě se nacházející prostory Blue Mountains, které nabízejí početné celodenní výlety do často nedotčených částí přírody.
Blue Mountains, nacházející se asi 50 kilometrů od Sydney jsou lehce dosažitelné autobusem a nebo dráhou a často návštěvníkům zprostředkují pojem dálky, velikosti a nedotčenosti australské přírody. Skalní formace Three Sisters v oblasti Katoomba je oblíbeným výchozím bodem pro výlety.
Známou se stala rostlina wollemie vznešená (Wollemia nobilis), prvopočáteční borovicotvará rostlina, která se nachází pouze zde a jejíž objevení v roce 1994 je uznáváno jako jeden z nejdůležitějších botanických objevů 20. století. Greater Blue Mountains Area, pojímající sedm národních parků, byl v prosinci 2000 přijat UNESCEM mezi Světové dědictví.
Mezi nejpopulárnější místa s pro večerní a noční zábavu v Sydney patří Kings Cross, Oxford Street, Darling Harbour, Circular Quay a The Rocks, které všechny obsahují různé bary, noční kluby či restaurace. Jediné kasino v Sydney se jmenuje Star City Casino a nachází se v Darling Harbouru. Také je zde mnoho tradičních hospod, kaváren a restaurací v oblastech ve středu města, jakými jsou například Newtown, Balmain a Leichhardt. Hlavní místa živých hudebních vystoupení v Sydney jsou místa jako Newtown a Annandale, kde se objevují skupiny, jako AC/DC, Bliss n Eso, Sparkadia, Midnight Oil a INXS. Jiná populární noční místa jsou po celém městě, patří k nim např.: Bondi, Manly, Cronulla, či Parramatta.
Sport je důležitou součástí kultury Sydney. Nejpopulárnějším sportem v Sydney je ragby league. Ragby league Nového Jižního Walesu (New South Wales Rugby League), někdy i pod zkratkou NSWRFL, nebo pod jménem Národní ragbyová liga (National Rugby League, NRL), začala v Sydney v sezóně roku 1908 a je nejrozšířenější a nejprestižnější soutěží ligy rugby na jižní polokouli. Město je domovem devíti ze šestnácti týmů, které jsou právě v lize: Canterbury Bulldogs, Cronulla Sharks, Manly Sea Eagles, Penrith Panthers, Parramatta Eels, South Sydney Rabbitohs, St George Illawarra Dragons, Sydney Roosters a Wests Tigers.
Nejpopulárnějším letním sportem v Sydney je kriket. Kriketová soutěž mezi Austrálií a Anglií, The Ashes Series, je mezi lidmi velmi sledovaná. Jako hlavní město je Sydney domovem týmu New South Wales Blues, soutěžících v soutěži Sheffield Shield. Sydney Cricket Ground a ANZ Stadium zde hostují zápasy kriketu. Město také hostilo Cricet World Cup v roce 1992, který bude také hostit v roce 2015. Sydney Cricket Ground je v současnosti jediné místo k testování ve městě. Dle plánů by se měl stát ANZ Stadium mezinárodním místem kriketu pro celou Austrálii.
Sydney má elitní prezenci ve čtyřech hlavních fotbalových hrách v Austrálii (v ragby league, fotbalu, rugby union a v AFL), což má kromě ní jen město Brisbane. Fotbalová asociace je reprezentována týmy Sydney FC a Sydney Rovers FC v A-League, zatímco druhý stupeň soutěže NSW Premier League a NSW Super League nabízí lize A spoustu hráčů. Sydney také hostí hlavní fotbalová utkání národního týmu, Australské fotbalové reprezentace, hlavně kvalifikaci do světového poháru proti Uruguayi v roce 2005. Ragby union je reprezentována týmem NSW Waratahs v elitní soutěži Super Rugby. Městská soutěž se jmenuje Shute Shield a účinkuje v ní spousta hráčů ze soutěže Super Rugby. Zápasy australského národního týmu v ragby union (tzv. Wallabies) se konají v Sydney, jako i Bledisloe Cup, souboje Poháru tří národů, zápasy týmu British and Irish Lions a finále Mistrovství světa v ragby 2003 proti Anglii.
Sydney má také tým pro AFL, který se jmenuje Sydney Swans, druhým bude pro AFL 2012 GWS (Greater Western Sydney). Sydney má také ženský netballový tým (Swifts), baseballový tým (Patriots), tým pro pozemní hokej (Waratahs), dva týmy pro hokej na ledové ploše (Penrith Bears & Sydney Ice Dogs) a tým národní ženské basketbalové ligy (Sydney Uni Flames). Sydney Kings se na konci roku 2010 vrátí do NBL.
NSW Blues hostí každoroční zápasy Rugby League State of Origin proti Queensland Maroons. Velké sportovní akce, jako NRL Grand Final a Bledisloe Cup jsou konány v ANZ Stadium, hlavním stadiónu pro Letní olympijské hry 2000.
Další události v Sydney jsou start Sydney to Hobart Yacht Race, závody koní Golden Slipper a závod City to Surf. Mezi prominentní sportovní akce v Sydney patří Sydney Cricket Ground neboli SCG, ANZ Stadium, Sydney Football Stadium, Eastern Creek Raceway, Royal Randwick a Rosehill Gardens Racecourse.
V září se konají Festival of the Winds (oslavy dračích jezdců) na pláži Bondi a Manly Arts Festival v Manly Arts Gallery. V říjnu se ve Fox Studios koná Sleaze Ball (Bál homosexuálů). V listopadu jsou podél pobřeží Bondi k vidění výstavy současného umění a také Mercedes Australian Fashion Week Autumn/Winter ve Fox Studios. Také se na Bondi již od roku 1996 koná výstava „Sculpture by the Sea“, největší výstava soch na světě, která v roce 2009 hostila 114 díl mezinárodních umělců.sf
Každoročně se 26. prosince konají tradiční závody člunů Sydney-Hobart-Regatta Trasa měřící více než 2000 kilometrů vede od přístavu v Sydney až do Hobartu – hlavního města Tasmánie. Na přístavu se každoročně koná New Years Eve Party s velkým ohňostrojem. V Opeře se každoročně koná Opera House Party – silvestrovská party starostů Sydney s maskovým plesem, večeří a tanci.
V lednu se v Sydney koná taneční a hudební festival Field Day v The Domain, Flickerfest, mezinárodní festival krátkých filmů v Bondi Pavilion, Sydney Festival s koncerty pod otevřeným nebem jako Symphony in the Domain, konaný vždy třetí sobotu v lednu a Jazz in the Domain, konaný druhou sobotu v lednu a venkovní divadla na různých místech ve městě, tak jako Bacardi Latino Festival v Darling Harbour Aquashell. V lednu se koná taky výstava „Camille Pissarro“ v Art Gallery New South Wales. V Sydney International Tennis Centre se koná každoročně v lednu tenisový turnaj Sydney Tennis Open. Při oslavách čínského nového roku se v přístavu každoročně koná přehlídka a závody dračích lodí. Každoročně se 26. ledna koná i Australia Day. Oslavy na Sydney Harbour Bridge se konají k příležitosti přistání guvernéra Arthur Phillip (1738–1814) v Sydney Cove. K početným akcím se počítají přehlídky, Open-air koncerty, klasické auto show, módní přehlídky, dostihy a rodea. Kromě toho se koná závod plachetnic v přístavu východ Clark Islandu a jazzový koncert na vodě v Johnstons Bay a v Pyrmont Point Park. Zakončením oslav je velký ohňostroj v Darling Harbour. Každoročně se v únoru koná v Bondi Pavilionu na pláží Bondi South American Festival a festival krátkých filmů Tropfest v The Domain v Royal Botanic Gardens. Sydney Gay and Lesbian Mardi Gras, konaný v únoru a březnu je největší festival homosexuálů na světě. K vrcholům patří přehlídka kostýmů na Oxford Street a noční party ve Fox Studios v Moore Park. Přehlídka se koná vždy první sobotu v březnu.
V Darling Harbour se od konce března do konce dubna koná Řecký festival. Royal Easter Show, zemědělská výstava a trh v Sydney Showground and Exhibition Complex v Sydney Olympic Park. V květnu je možno zhlédnout ve Fox Studios módní přehlídky při příležitosti Mercedes Australian Fashion Week Spring/Summer. Další květnové akce jsou Sydney Morning Herald Halbmarathon v centru města a Sydney Writers Festival, literární festival s předčítáním a diskusemi o knihách v různých částech města. Na začátku června je v Manly konán festival vína A Taste of Manly. Sydney Film Festival ve State Theatre začíná na začátku června a trvá dva týdny. Je akreditován jako mezinárodní nesoutěžní festival u FIAPF.
Na různých místech města se na konci června a začátku července koná Australský mezinárodní hudební festival. Každoročně se na konci července a na začátku srpna koná Mezinárodní výstava člunů v Sydney's Darling Harbour a v Convention and Exhibition Centre. V srpnu je konán běh dobrovolníků od Ecke College Street a Park Street přes město až na pláž Bondi City To Surf.
Kuchyně Sydney následuje tradiční anglické stravovací návyky. S přibývajícími imigranty, ze zemí jiných než britských, se kuchyně Sydney stala jednou z nejpestřejších. Obyvatele ovlivnily nejen jídla jihoasijských sousedů, ale i Řeků, Italů a Libanonců. Značný podíl mají v Sydney mořské plody, při rodinných výletech a aktivitách se často pořádá barbecue.
Vliv domorodců je v kuchyni Sydney naopak znám málo, teprve v posledních letech byly znovuobjeveny původní postupy a nyní se začíná tato kuchyně pomalu dostávat do Sydney.
Kuchyně Sydney nabízí hostovi řadu nevšedních kulinářských zážitků. V mnoha restauracích jsou nabízeny speciality jako ryba Barramundi, krabi King Prawns, ústřice Sydney Rock Oysters a malé humry Yabbies. Kromě ryb se mezi speciality řadí i speciální ořechy a pokrmy z hovězího masa. Samozřejmě lze ale na jídelním lístku najít i věci, jako kuře, vepřové maso a nebo kachny. Přes celý rok jsou zde dostupné i plody jako mango, papája a mučenka.
Sydney má dvoje hlavní denní noviny. The Sydney Morning Herald jsou nejstaršími dodnes vydávanými novinami v Austrálii, jsou pravidelně vydávány již od roku 1831. Druhé noviny, The Daily Telegraph, jsou bulvární noviny, které jsou vlastněny News Corporation Ruperta Murdocha. Oboje noviny mají sesterské nedělní noviny, The Sun-Herald a Sunday Telegraph, oboje bulvární.
Sydney má pět televizních sítí – tři komerční (Seven, Nine a Ten), jednu státní (Australian Broadcasting Corporation - ABC) a multikulturní (SBS). Každá síť má své kanály v digitální síti Freeview. Tyto kanály jsou ABC2, ABC3, ABC News 24, 7TWO, GO!, ONE HD a SBS2. Všechny tyto sítě sídlí v Sydney. Placené televize Foxtel, Optus a MTV Australia sídlí v Sydney také. Původně sídlily sítě na severním konci města, nyní se však některé přestěhovaly do centra. Nine vystavěla své kanceláře severně od přístavu v Willoughby. Ten má svá studia v znovu vybudované části Pyrmontu a Seven má své kanceláře také v Pyrmontu, má ale i nově studio v Central Bussines Districtu. ABC má kanceláře v sousedním předměstí v Ultimu a SBS má svá studia v Artarmonu. Placenou televizi v Sydney nabízí přes kabel Foxtel a Optus.V Sydney také vysílá mnoho vládních, komunitních a reklamních rádií v pásmech AM a FM. Lokální stanicí rádia ABC je 702 ABC Sydney (dříve 2BL). Mezi diskusní rádia patří rivalové 2GB a 2UE. Populární hudební stanice jsou Triple M, 2Day FM a Nova 96.9, které míří na skupinu posluchačů pod 40 let. Pro starší posluchače jsou v Sydney vysílány stanice Classic Rock 95.3 a Mix 106.5, které míří na skupinu od 25–54 let, zatímco WS-FM míří na posluchače ve věku 40–54 s jejich „klasickými hity“, které jsou hlavně ze 70. a 80. let 20. století. Triple J (ABC), 2SER a FBi Radio nabízejí více nezávislou, lokální a alternativní hudbu. V Sydney je také síť rádií, které vysílají v cizím jazyku pro přistěhovalce.1. července 2010 začalo v Sydney oficiálně vysílat digitální rádio DAB+ Digital Radio ABC a komerční rádia nabízí mnoho programů.
Sydney je domovem některých nejprominentnějších vzdělávacích institucí. University of Sydney, založená v roce 1850 je nejstarší v Austrálii a největší v Sydney. Mezi další veřejné univerzity v Sydney patří University of Technology, Sydney, University of New South Wales, Macquarie University, University of Western Sydney a Australian Catholic University. Jiné univerzity v Sydney, které provozují i střední školu jsou University of Notre Dame Australia, University of Wollongong a Curtin University of Technology.
V Sydney se také nacházejí čtyři školy technického a dalšího vzdělání s více kampusy, které nabízejí odborné vzdělání na vysokoškolské úrovni: Sydney Institute of Technology, Northern Sydney Institute of TAFE, Western Sydney Institute of TAFE a South Western Sydney Institute of TAFE.
Sydney má státní, církevní a soukromé školy. Státní školy, mezi které patří i předškolní, základní, střední a speciální školy, spravuje New South Wales Department of Education and Training. V Sydney jsou čtyři oblasti vzdělání, které spolu tvoří 919 škol. Z 30 výběrových středních škol v Novém jižním Walesu je jich 25 v Sydney.
Vláda Nového jižního Walesu provozuje veřejné nemocnice v metropolním regionu Sydney. Managment těchto nemocnic a ostatních speciálních zdravotních zařízení je koordinován čtyřmi Area Health Services:  Sydney South West (SSWAHS) , Sydney West (SWAHS) , Northern Sydney and Central Coast (NSCCAHS)  a the South Eastern Sydney and Illawarra (SESIAHS) Area Health Services. Ve městě je také mnoho soukromých nemocnic, mnoho z nich je náboženskými organizacemi.
Nejvíce obyvatel Sydney cestuje autem – v Sydney je systém silnic a dálnic. Nejdůležitější cesty jsou nazývány Metroad a v Sydney je jich devět, včetně nejdelší, 110 km měřící Sydney Orbital Network. V Sydney je také vlaková síť, lze se zde ale dopravovat i taxi službou, autobusy, či trajekty.
Železnice v Sydney je provozována státní společností CityRail. Vlaky jezdí jako osobní vlaky v předměstích a setkají se v podzemní smyčce v CBD (Central business district). V letech po Olympijských hrách v roce 2000 výkon vlaků CityRail výrazně klesl. V roce 2005, CityRail představil nový jízdní řád a zaměstnal více řidičů. Velký infrastrukturní projekt CityRailu, CityRail Clearways Project, který by měl přetvořit systém vlaků v Sydney by měl být dokončen v roce 2010.
V roce 2007 byla podle posudku Cityrail poměrně špatná ve srovnáním vlakové dopravy (metra) v ostatních světových městech.
Sydney má jednu soukromou rychlodrážní tramvaj, Metro Light Rail, která jezdí od Central Station (Centrálního nádraží) do Lilyfield podél bývalé linky nákladních vlaků. Metro Monorail tvoří smyčku okolo hlavní nákupní části a Darling Harbour. Dříve byla v Sydney rozlehlá síť tramvají, která byla postupně uzavřena v 50. a 60. letech 20. století.Většina částí města je v dostupnosti některých z autobusových linek, hodně z nich kopíruje bývalé linky tramvají. Ve městě a vnitřních předměstích má monopol v provozu autobusových linek státní společnost Sydney Buses. Ve vnějších předměstích je autobusová doprava poskytována několika soukromými společnostmi. Konstrukce sítě Metrobusů začala v místech, ve kterých nebyla poskytována dostatečná doprava, v roce 1999, první z linek (Liverpool–Parramatta Rapid Bus Transitway) byla otevřena v únoru 2003. Státem vlastněná firma Sydney Ferries provozuje početné linky trajektů na Sydney Harbour a na Parramatta River.Sydney Airport, na předměstí Mascot, je hlavním letištěm Sydney a taky jedním z nejstarších neustále provozovaným letištěm na světě. Menší Bankstown Airport provádí hlavně soukromé lety. V Sydney je také letiště pro ultralehké letouny v Camden. RAAF Base Richmond, Air Force Base leží na severovýchodě města.
Otázka potřeby druhého letiště pro Sydney vyvolala mnoho kontroverze. Studie z roku 2003 zjistila, že Sydney Airport může být jediným letištěm Sydney na 20 let, s předpovědí významného nárůstu provozu letiště. Rozvoj letiště může mít významný dopad na obyvatele, jako zvýšení hluku. Místo pro druhé letiště již bylo získáno na Badgerys Creek, tohoto faktu je hodně využíváno jako argument pro výstavbu letiště.
Uskladnění vody a její distribuce je zařizována firmou Sydney Catchment Authority, která je agenturou vlády Nového jižního Walesu, která prodává velká množství vody do Sydney Water a jiných agentur. Voda v povodí Sydney je uložena především v přehradách v Upper Nepean Scheme, Blue Mountains, Woronora Dam, Warragamba Dam a v Shoalhaven Scheme. Historicky nejnižší stavy vody v povodí vedly k omezení použití vody. Vláda Nového jižního Walesu hledá alternativní možnosti, jako využití tzv. šedé vody a výstavbu zařízení pro reverzní osmózu mořské vody na Kurnellu. V květnu 2009 bylo zařízení z 80% dostavěno, a na konci roku měla být zahájena dodávka pitné vody do Sydney. Na konci ledna 2010 oznámila vláda Nového jižního Walesu, že odsolovací proces začal, a že lidé v různých částech Sydney začali být zásobováni odsolenou vodou, na které nebyl znám žádný zápach, o kterém si lidé mysleli, že na vodě bude. Sydney Water také shromažďuje odpadní vody a kanalizace města.
V Sydney existují čtyři společnosti dodávající zemní plyn a elektřinu: Energy Australia, AGL, Integral Energy a Origin Energy. Dodávky zemního plynu pro město pocházejí z Cooper Basin v jižní Austrálii. Početné telekomunikační společnosti poskytují terestriální a mobilní telekomunikační služby.
V tomto článku byly použity překlady textů z článků Sydney na anglické Wikipedii, Sydney na německé Wikipedii a Sydney na slovenské Wikipedii.

Symbióza (z řeckého σύν – „spolu“ a βίωσις – „život“) je vědecký termín označující jakékoli úzké soužití dvou a více organismů. Jedinec, který vstupuje do daného symbiotického vztahu, se nazývá symbiont. Často se však termín symbióza používá pouze ve smyslu oboustranně výhodného soužití, ačkoliv ve skutečnosti zahrnuje veškeré modely soužití mutualismem počínaje a parazitismem konče. Symbiotické svazky mohou být obligátní, nebo fakultativní. Symbiotické svazky se dále mohou členit podle různých hledisek.
Symbióza, nebo také symbiotická interakce či asociace, je v biosféře Země velice častá a existují odůvodněné předpoklady, že právě díky nim se na naší planetě vyvinul život do té podoby, jak jej známe dnes. Příkladem je samotná eukaryotická buňka, která dle endosymbiotické teorie vznikla právě symbiózou nejméně dvou odlišných prokaryotických buněk.
Funkce symbiózy jsou rozličné, někdy si symbionti vyměňují organické a anorganické látky, jindy si například poskytují ochranu či jiné služby. Na mezidruhové úrovni je známo množství asociací mezi autotrofními řasami či vyššími rostlinami s houbami a jinými heterotrofními organismy, či například lišejníky, podvojné organismy sestávající z houbové a řasové či sinicové složky.
Spolu s vývojem poznání o symbiotických organismech se objevily snahy vytvořit slovo, které by zastřešilo všechny termíny, jako je mutualismus a parazitismus. Výraznou motivací byl objev symbiotické povahy lišejníků, vztah uvnitř lišejníku totiž nebylo možné klasifikovat jako parazitismus. V roce 1877 Albert Bernhard Frank použil pro tuto potřebu výraz symbiotismus (das Symbiotismus). Vysvětlil ho jako společnou koexistenci dvou druhů bez ohledu na povahu jejich vztahu. Přesto bývá termín symbióza připisovaný botanikovi Anton de Barymu, jenž slova poprvé použil v roce 1878 v díle Die Erscheinung der Symbiose (Fenomén symbióza). Anton de Bary se v tomto spise nezmínil o tom, že termín přejal od Franka, i když v jiných textem se o něm zmínil. Slovu symbióza také podřadil termíny mutualismus, parazitismus a komenzálismus. Termín mutualismus však zavedl už pár let před Baryho spisem Pierre-Joseph van Beneden.Frankova a de Baryho definice je i dnes běžná, ale někteří vědci k ní mají výhrady. Diskutuje se o tom, zda je možné mezi symbiotické vztahy zařadit i velmi krátkodobé mezidruhové vztahy, jako je např. opylení rostliny. Někdy se za symbiotický vztah nepovažuje parazitismus, a v tom případě se všechny negativní vztahy přeřazují do skupiny antibióz. V laickém povědomí je též velmi rozšířená definice, že symbióza zahrnuje jen oboustranně výhodné svazky (tedy mutualismus).
Symbiotické interakce se navzájem liší nejen mírou vzájemné prospěšnosti z hlediska zúčastněných organismů, ale také mírou těsnosti soužití a podle mnoha jiných parametrů.
Pro popis konkrétního symbiotického vztahu se často užívá několika termínů, které se definují na základě výhodnosti pro oba symbionty. Symbiotický svazek totiž může být výhodný (+), nevýhodný (-) či na daný druh nemusí mít faktický vliv (0):
Mutualismus (+/+) je symbióza výhodná pro oba partnerské druhy. Příkladem je vztah mezi rostlinou a jejím opylovačem.
Komenzálismus (+/0) je symbióza mezi dvěma druhy, z nichž pro jednoho je vztah výhodou a druhý není ovlivněn. Příkladem jsou někteří zástupci střevní mikroflóry, kteří se živí na zbytcích potravy a hostiteli neškodí.
Amenzálismus – alelopatie (0/-) je symbióza dvou druhů, z nichž pro jednoho je vztah nevýhodou a druhý není ovlivněn. Příkladem je trnovník akát (Robinia pseudacacia), který produkuje fytoncidy, jedy hubící podrost, ale sám není tímto symbiotickým svazkem dotčen.
Parazitismus (+/-) je symbióza dvou druhů, z nichž pro jednoho je vztah nevýhodou a pro druhého výhodou. Klasickým příkladem je tasemnice bezbranná (Taenia saginata), která parazituje ve střevech člověka a škodí mu.
Neutralistická symbióza (0/0) je teoretický vztah, při němž na sebe dva druhy nepůsobí vůbec. Tento typ symbiózy se však prokazuje jen velmi těžko kvůli složitosti ekologických vztahů.
Kompetiční symbióza (-/-) je vztah mezi dvěma druhy, které vynakládají velké úsilí, aby proti sobě konkurenčně uspěly. Příkladem může být nekonečný „závod ve zbrojení“ mezi rostlinami a býložravci. Tento souboj vysvětluje tzv. efekt červené královny.
endosymbióza – jeden ze symbiontů se nachází uvnitř druhého; a to buď vně buněk (intercelulární s.) nebo uvnitř (intracelulární s.).Za ektosymbionta může být někdy považován i organismus, který žije na povrchu tělních dutin, jako je výstelka střev či povrch perikardu, ale častěji je však tento typ řazen do endosymbiotických svazků. Ten ze symbiontů, který hostí druhého, je nazýván hostitel.
Pokud vzájemné soužití není pro daného symbionta životně důležité, pak se jedná o fakultativní symbiózu. Příkladem může být mořská sasanka (Actiniaria), která se bez ryby klauna (Amphiprion) snadno obejde.
Některé symbiotické vztahy jsou ale obligátní (pro daného symbionta životně důležité). Běžně uváděným, avšak nesprávným příkladem je údajná obligátní symbióza mauricijského stromu (Sideroxylon grandiflorum, syn. Calvaria major) a vyhynulého ptáka dronte mauricijského (Raphus cucullatus). Říkalo se, že semena tohoto stromu nemohou klíčit, protože by musela být stratifikována v trávicím traktu dronteho. Bylo předpokládáno, že tím, že dronte vyhynul, je osud rostliny Sideroxylon grandiflorum zpečetěn. Tato široce rozšířená hypotéza předpokládané obligátní symbiózy, která byla léta uváděným příkladem obligátní symbiózy, je však učebnicovým omylem, semenáčky udávaného stromu se dodnes na ostrově vyskytují.Existují však zřejmě i v jádru správné příklady obligátní symbiózy. Někteří karibští raci poustevníčci vymírají, protože vyhynul plž, v jehož ulitách se skrývali. Obligátní symbiózou však nemusí být jen mutualistické či komenzálické vztahy. I mnozí parazité jsou na svém hostiteli závislí. Virus pravých neštovic je dnes prakticky vyhuben, protože byli proti němu lidé na celém světě očkováni.
Pokud má jeden ze symbiontů větší velikost, nazývá se hostitel a jeho partner prostě symbiont. Je možno také rozlišovat symbiózy podle přenosu symbiontů na hostitele – buď přímým přenosem (od jiného hostitele) nebo z okolního prostředí. Hostitel, který je schopen danou symbiózu vytvářet, ale v daném okamžiku ji netvoří, se nazývá aposymbiotický hostitel.Už poměr velikostí hostitele a symbionta zpravidla napovídá i o jejich životních strategiích, rozměrný hostitel může hostit i množství symbiontů: Čím větší je nepoměr rozměrů, tím výraznější je i rozdíl mezi spíše K-strategií hostitele a spíše r-strategií symbionta.
Pojem specifita udává, jaké rozpětí druhů může do konkrétního symbiotického svazku vstupovat. Specifita je nejvyšší, pokud do svazku vstupuje pouze jeden konkrétní druh či dokonce jen poddruh, ale často se lze setkat i s nižší specifitou (např. na úrovni rodu, čeledi nebo i výše).
Podle toho, jak dochází k vyživování z hostitele, rozlišuje se nekrotrofie a biotrofie. Při nekrotrofii nejprve dochází k usmrcení buňky hostitele a následné konzumaci, při biotrofii jsou živiny získávány z buňky živé. Nekrotrofie je typická zejména pro parazitismus.Druhem symbiózy je symfilie. Jeden biologický druh, hostitel, poskytuje druhému druhu potravu a ochranu, výměnou za odměnu. Např. hmyz žijící v mraveništích a termitištích, nebo lidé pěstující dobytek.
Do symbiotického svazku mohou vstupovat i více než dva druhy. Jako parasymbiont (sekundární symbiont) se označuje druh, který vstupuje do již existující symbiózy.
Když pomineme původně symbiotické bakterie, které se podílely na vytvoření eukaryotické buňky, pravděpodobně nejčastějším symbiotickým vztahem je parazitismus. Počet parazitických druhů několikrát převyšuje počet druhů volně žijících, a podle některých odhadů až v poměru 4:1.Valná většina symbiotických vztahů zahrnuje alespoň jeden eukaryotický organismus. Důvodem je zřejmě fakt, že eukaryotické druhy mají omezený výčet vlastních metabolických pochodů. Mimo usnadnění metabolických pochodů často také dochází k výměně energeticky bohatých organických látek mezi symbionty, například cukrů, které jeden ze symbiontů produkuje např. fotosyntézou, a to buď za látky anorganické, nebo za vhodné prostředí k životu (niku).
Existují však i jiné, nezařaditelné symbiotické vztahy. Mezi opylovači a semennými rostlinami se vyvinul vzájemný mutualismus (někdy kvůli své krátkodobosti a nespecifičnosti označovaný jako protokooperace), spočívající v přenosu pylu za nějakou odměnu v podobě potravy (nektar, pyl). Mnohdy není možno přesně oddělit, kdy se jedná o oboustranně výhodný svazek a kdy ne. Příkladem jsou tělní dutiny mnoha živočichů, v nichž žije početná mikroflóra, ať už parazitická, komenzálická, či mutualistická.
Velmi často je symbiotický vztah založen na výměně vody s minerály za organické látky. Z páru symbioticky žijících organismů jeden poskytuje vodu a minerální látky (často tzv. mykobiont – houba), druhý organické látky vyrobené fotosyntézou (fotobiont – řasa, sinice, vyšší rostlina). V tomto směru je typická mykorhiza, symbiotické soužití hub s kořeny rostlin. Má se za to, že až 70–90 % všech rostlin je mykorhizních, nejčastějším typem je tzv. arbuskulární mykorhiza. Na směně vody a organických látek je založen také lichenismus, symbióza mykobionta a fotobionta v rámci lišejníku.
Mnohé (často endosymbiotické) organismy si našli výhodný symbiotický svazek, který jim přináší stabilní prostředí (niku) či ochranu, výměnou za jejich organické látky. Velmi častým příkladem jsou symbiotické zelené (jednobuněčné) organismy, žijící v tkáních živočichů, které se zpravidla nazývají zooxanthely, zoocyanely či zoochlorelly. Má je například nezmar zelený (Hydra viridissima) nebo korály.
Samostatnou kapitolou jsou početné symbiotické vztahy mravenců, např. se mšicemi (Aphidoidea) či s některými houbami. Princip zůstává podobný – mšice přispívá svými organickými látkami (medovicí), mravenci je chrání. Také houby rodů Leucoagaricus a Leucocoprinus, které někteří mravenci „pěstují“ v mraveništích, získávají stabilní prostředí pro život, zatímco mravenci konzumují jejich výživné hyfy.
Velmi typickým příkladem jsou i živočichové, kteří se nechávají čistit od svých škůdců jinými druhy. K čističům patří například některé krevety (Caridea), které čistí od škůdců mnohé ryby včetně murén (Muraenidae). Obměnou tohoto vztahu na souši jsou ptačí čističi klubáci (Buphagidae), kteří od kožních parazitů (ektoparazitů) čistí mnohé suchozemské savce.
Mnohé (zejména prokaryotické) organismy pomáhají svým hostitelům vytvářet určitý unikátní produkt metabolismu, výměnou za stabilní prostředí a často také za živiny. Zcela charakteristické jsou vztahy mezi některými vyššími rostlinami a prokaryotickými organismy schopnými fixovat dusík, v tomto ohledu jsou známy hlízkové bakterie. Někteří živočichové zase využívají schopnosti určitých bakterií vytvářet světlo (schopnost bioluminiscence). Třetím příkladem symbiotického vztahu jako prostředku k získání nových metabolických pochodů je trávení celulózy, které umožňují bakterie například termitům (Isoptera) a přežvýkavcům.
Zvláštní jsou endofytické houby, které žijí v rostlinným pletivech a mnohdy hostiteli prospívají, produkují totiž toxiny, které zabíjí patogenní druhy hub či odrazují býložravce.
Zřejmou roli hraje symbióza při vzniku nových druhů (speciaci). Jsou známy parazitické druhy, které jsou specializované pouze na jednoho hostitele, nebo mutualistické trichomonády čeledi Devescovinidae, které žijí pouze v trávicím traktu termitů. Velké množství druhů prošlo ve své fylogenezi obdobím koevoluce s jinými organismy.
Symbióza však pravděpodobně sehrála ještě významnější roli, a to už při vzniku eukaryotické buňky (eukaryogeneze). Základem tohoto tvrzení je endosymbiotická teorie.
Endosymbiotická teorie tvrdí, že eukaryotické buňky (živočichů, rostlin, prvoků atp.) vznikly ze symbiózy několika druhů prokaryotických buněk. Konkrétně mitochondrie se vyvinuly z endosymbiotických proteobakterií (Proteobacteria) a chloroplasty z pohlcených zástupců sinic (Cyanobacteria).
Dnes jsou mitochondrie a plastidy řazeny k semiautonomním organelám, to znamená, že mají vlastní genetickou informaci (prokaryotického typu) a jsou obalené několika membránami. Pozůstatkem jejich pradávného původu je i způsob rozmnožování (nezávisle na hostiteli, dělením) a podobnost dalších biochemických znaků s jejich bakteriálními předky.
Koevoluce je společný evoluční vývoj dvou či více druhů, při němž dochází k jejich vzájemnému přizpůsobování. Hrála velkou roli ve vývoji krytosemenných rostlin a jejich (převážně hmyzích) opylovačů. Mnoho rostlin opylovaných hmyzem, netopýry nebo ptáky se vyvíjelo tak, aby opylení bylo co nejefektivnější. Související změny nastaly i u hmyzích opylovačů – například se jim zvětšovaly sosáky, aby dosáhli lépe k nektaru. Někdy došlo dokonce k naprosté specializaci jednoho druhu hmyzu na určitý druh kvetoucí rostliny (květní specialisté).
LHOTSKÝ, Josef. Úvod do studia symbiotických interakcí mikroorganismů. Nový pohled na viry a bakterie. Praha, Academia, 2015, 208 s.
SLAVÍKOVÁ, Jiřina. Ekologie rostlin. Praha: Státní pedagogické nakladatelství, 1986. S. 366. 
LOSOS, Bohumil, et al. Ekologie živočichů. Praha: Státní pedagogické nakladatelství, 1984. S. 316. 
ČEPIČKA, Ivan; KOLÁŘ, Filip; SYNEK, Petr. Mutualismus, vzájemně prospěšná symbióza; Přípravný text – biologická olympiáda 2007–2008. Praha: NIDM ČR, 2007. S. 87. 
MARGULIS, Lynn. Symbiotická Planeta: Nový Pohled Na Evoluci. Praha: Academia, 2004. (Vyd. 1). ISBN 80-200-1206-0. S. 150.
(anglicky) Symbiotické vztahy – rozdělení a příklady s důrazem na mutualismus a parazitismus
Grafickým symbolem Velkého zákona je obrazec čtyřnásobného ohně. Obrazec je velice častým motivem nejenom u Severoamerických indiánů a jeho výklad různý. Nicméně, z hlediska woodcraftu naznačuje, že jedině všestranným rozvojem lidské osobnosti se lze přiblížit dokonalosti.
Ke kruhu – symbolickému vyjádření dokonalosti – vedou od jednotlivých světel cesty. Každé světlo (při slavnostních obřadech představované malým ohníčkem) zastupuje tři plameny (formule Velkého zákona, které jsou pronášeny při jeho zapalování).
Světlo Ducha – jde cestou Síly (Síla ducha)Je symbolickým vyjádřením duchovní roviny lidské osobnosti
Světlo Těla – jde cestou Krásy (Krása těla)Je symbolickým vyjádřením fyzické roviny lidské osobnosti
Světlo Lásky – jde cestu Služby (Služba lásky)Je symbolickým vyjádřením emoční roviny lidské osobnosti
Světlo Mysli – jde cestou Pravdy (Pravda mysli)Je symbolickým vyjádřením psychické roviny lidské osobnosti
Stanovil Seton jako základní osnovu woodcrafterské činnosti. Za woodcrafterskou se může tedy – podle jeho názoru – považovat jen organizace, která ve své činnosti tyto zásady dodržuje:
Rekreace – woodcrafterská činnost má sloužit především k osvěžení těla a ducha. Cílem není honba za rekordy.
Táborový život – Společné táboření uzavřené skupiny osob, spojené s pobytem ve volné přírodě je podle Setona ideálním prostředím pro výchovu v duchu Lesní moudrosti, socializaci jedince a rozvoj jeho znalostí a zkušeností.
Samospráva – woodcrafterské organizace jsou určeny především pro ty, co teprve nastupují k onomu pomyslnému stoupání na horu (Seton měl na mysli především mládež). Dospělí, resp. zkušení woodcrafteři mají v podstatě být k dispozici pouze jako rádci a průvodci výchovným procesem. O svých záležitostech si mají příslušníci kmene či rodu rozhodovat sami.
Pocty podle stanovených měřítek – podle této zásady je oceněn  udělením Orlího pera každý, kdo splní předem jasně definovanou (ve Svitku Březové kůry – Knize Orlích per) metu. (V případě výkonů, které dosud nebyly definovány rozhoduje tzv. Rada Orlích per).
Osobní vyznamenání za osobní výkony – ocenění píle formou udílení čestných titulů, odrážejících počet dosažených Orlích per.
Ideální vzor – Seton vyšel z toho, že každý potřebuje mít před sebou nějaký konkrétní cíl. Na základě svých osobních zkušeností (ale též zidealizované představy) postavil jako základní vzor konglomerát neexistujícího Severoamerického Indiána, podle hesla „To nejlepší od nejlepších (indiánů)“
Použití výchovných prostředků v duchu Lesní moudrosti - woodcraftu – Za základní výchovné prostředky považoval Seton: táborový život, získávání poct podle stanovených měřítek a samosprávu.
Znak bílého kruhu s modrými rohy v sobě kombinuje vyjádření Velkého zákona (kruh) a citátu, kterým Seton, při dotazu jak co nejstručněji vyjádřit co je woodcraft, odpověděl tazateli: „Woodcraft je o životě s modrou oblohou nad hlavou“ (modrá barva rohů symbolizuje blankytné nebe).
Seton považoval vzájemnou rivalitu za zhoubný jev, proto přišel s motivačním systémem odměňování za dosažení určitých, obecně akceptovaných, met. Ten umožňuje ocenit všechny, kdo dosáhli této mety, nejenom ty nejlepší.
Ti co splní podmínky k dosažení takové mety získávají jako „odměnu“ právo nosit na šerpě symbolické Orlí pero, doložené odpovídajícím glejtem a po dosažení určitého počtu Orlích per z každého světla si mohou nechat na sněmu přiznat i příslušný titul a nosit na šerpě jeho symbol.
Je slavnostní součástí woodcrafterské oděvu a jsou na ní umístěny symboly získaných Orlích per a udělených titulů.
Mělo být jakýmsi woodcrafterským slavnostním krojem, nicméně jeho použití se (alespoň v rámci české LLM) moc neujalo.
Symbol (z řec. σύμβολον, lat. symbolum) je obvykle vizuální znak, znamení, emblém nebo značka, která odkazuje na určitý konvenční nebo tradiční význam. Tak písmeno znamená hlásku, $ je symbol pro dolar a dopravní značka znamená zákaz nebo příkaz. Symbol tak může znamenat či shrnovat i velmi bohaté obsahy: had může být symbolem zla, kříž symbolem křesťanství. Významem znaků a symbolů se zabývá sémiotika.
Řecké symbolon je odvozeno od slovesa συμ-βάλλειν (sym-ballein), shrnovat, dávat dohromady a původně patrně znamenalo jakýsi průkaz totožnosti (latinsky tessera hospitalitatis): dva přátelé nebo partneři rozlomili hliněný předmět a když jeden z nich potřeboval poslat třetí osobu k partnerovi, dal jí na cestu svoji polovinu. Když se obě přiložily k sobě, byla totožnost prokázána. V době před uzavíráním písemných smluv znamenal symbol v egyptském a helénistickém prostředí důkazní předmět pro uzavření smlouvy, pro identifikaci posla, přijetí peněz nebo zboží. V pozdější době byl nahrazen pečetí. Ve starověkém Řecku i Římě se jako symbola či tessarae označovaly různé odznaky a značky, které například znamenaly vojenskou hodnost, umožňovaly vstup do shromáždění, dávaly určité oprávnění apod.
Symbol je druh znaku, což je smysly vnímatelná skutečnost, která poukazuje na něco, co takto vnímatelné není. Asi nejčastějším symbolem je pak slovo odkazující k pojmu, představě či myšlence.
Symboly a znaky lze rozlišovat podle více kritérií. Zakladatel moderní sémiotiky Charles Sanders Peirce rozlišil tři druhy znaku podle toto, jak vzniká vztah mezi znakem a jeho významem:
index: znak je součástí označovaného (kouř je indexem nebo symptomem ohně, hrom je indexem blesku);
symbol: vztah znaku k označovanému je dán tradicí nebo konvencí, každý se ho tedy musí naučit (dopravní značka, číslice, slovo).
Platón líčí ve svém spisu Symposion hostinu u básníka Agathóna. Součástí vyprávění při této hostině je též androgynní mýtus, který uplatňuje též antický zvyk užívat symbolu jako znamení dvou spojených částí. Androgynní mýtus vypráví na hostině básník Aristofanés: Nejprve existovalo pohlaví androgynů, bytostí, ve kterých bylo spojeno pohlaví mužské i ženské. Protože však tyto bytosti byly příliš silné, rozhodl se Zeus oslabit je tím, že je rozetnul na dvě poloviny, které se od té doby stále hledají. Každý z lidí je tedy v tomto pojetí symbolem, půlkou člověka, poněvadž vznikl jeho rozříznutím. Lásku pak nazývá Platón „spojovatelkou staré přirozenosti“, která se snaží lidskou přirozenost uzdravit tím, že ze dvou učiní opět jedno (Symposion 191d). Podle Platóna tedy symbol znamená touhu člověka po sjednocení.
Sókratův projev však při hostině jde ještě dále: vzájemná přitažlivost dvou lidí má za cíl jinou, totiž nadsmyslovou skutečnost, krásno samo o sobě, poznání ideje krásna (Symposion 210–212). V tomto pojetí je tedy symbol formou zprostředkování mezi fragmentárně zakoušenou skutečností a jejím celistvým pojetím smyslu. Symbol je část, která poukazuje na celek a anticipuje plnost, ačkoli zůstává stále částečným.
V estetice (coby součásti filozofie) je symbol poznávacím znamením, které je jednoduché svou formou, avšak bohaté a hluboké svým významem.
Symbol označuje obraz či vyobrazení, v němž určitá skupina lidí může nalézt skrytý smysl, který může nalézt pouze právě tato skupina. Symboly, které ztratily svůj hlubší smysl a staly se pouhým znamením, se nazývají klišé.
Všechna náboženství vyjadřují své ústřední koncepty pomocí symbolů: např. kolo (symbol věčného návratu), prázdný hrob (symbol vzkříšení), cesta (symbol životního putování či směřování).
Krom toho v křesťanství jsou jako symbol označována vyznání víry, tedy krédo (např. Symbolum apostolicum). Podle sv. Augustina je tento symbol „text, který obsahuje víru, přijatou společenstvím. Věřící křesťan je poznán podle svého vyznání jako podle jím daného znamení.“ Ve starověku měly místní církve své formule vyznání; přišel-li člen nějaké místní církve do jiné, podle jeho vyznání víry (symbolum) se dalo rozpoznat, zda patří k církvi vyznávající Krista. Nejznámějším vnějším symbolem křesťaství je ovšem Kristův kříž (v raném křesťanství též symbol ryby. Svoji symboliku má i tzv. Betlémská hvězda - hvězda je všeobecný symbol pro naději.
Reálný symbol má zásadní význam pro popis svátostí v křesťanství.Tyto náboženské symboly tvoří základní prvky náboženské identifikace, mluvy i jednání.
V politice se často užívá symbolů, symbolem je např. státní vlajka, státní znak ale též třeba bílý prapor (symbol příměří). Svůj symbol mají i rozličné ideologie (nacismus hákový kříž, komunismus srp a kladivo, zelená barva pro islámské skupiny a ekologické aktivisty. V některých zemích (Francie) je viditelné nošení politických a náboženských symbolů zakázáno.
Sportovní zápolení má svou vlastní symboliku (např. zlatá medaile pro vítězství, stříbrná, bronzová, bramborová medaile, …). Světoznámým sportovním symbolem je také symbol pěti spojených barevných kružnic, tzv. Olympijské kruhy, symbol Olympijských her.
Lojek, A.: Hůl v právu - právní symbolika držení, užívání, lámání a házení soudcovské hole. In: Symbolika a zkratky, K. Schelle (ed.).,Key Publishing s.r.o, 2012 - (Schelle, K.), s. 10-23. (ISBN 978-80-7418-150-4)
Lojek, A.: Právní symbolika meče, In: Pocta Karlu Schellemu, Brno 2012, s. 412-420. (ISBN 978-80-7418-144-3)
Kunetka, F. Úvod do liturgie svátostí. Kostelní Vydří: Karmelitánské nakladatelství, 2001. ISBN 80-7192-455-5.

Symfonický metal, někdy také přezdívaný "dítě heavy metalu a opery", je hudební styl, který vychází z metalových stylů (death metal, heavy metal, black metal a doom metal). Hudba je tvořena zakomponováním nástrojů a hlasů používaných ve vážné hudbě (housle, klavír, dechy, pěvecké sbory). Tyto zvuky mohou být vytvořeny uměle nebo skutečným hudebním tělesem. Symphonic metal hraje mnoho kapel, většinou se jedná o projekty hudebníků či skupin, případně to jsou jen experimenty. Mezi nejvýznamnější interprety patří Tarja Turunen, Nightwish, Within Temptation.
Prvopočátky tohoto hudebního stylu se objevují někdy v polovině 90. let 20. století.
V té době začaly po boku trashmetalových a deathmetalových velikánů vznikat kapely, které začaly hrát nový a na svou dobu velice neobvyklý hudební styl doom metal (Paradise Lost, Anathema nebo velice temná, až smrtící doomová kapela My Dying Bride; v jejích skladbách znějící housle přinášejí velice tesknou atmosféru).
U doom metalu se podobně jako předtím v art rocku začalo hojně používat netradičních „klasických“ hudebních nástrojů a technik. Celkové tempo hudby se zpomalilo, skladby nabraly baladický charakter, začaly se objevovat i ženské vokály. Tento hudební styl sám o sobě nevydržel na scéně moc dlouho. V druhé polovině 90. let 20. století byl postupně vytlačován black metalem, power metalem, hardcorem a jinými styly, které získávaly větší popularitu, a postupně se na něj začalo zapomínat.
Doom metal dal základy pro vznik gothic metalu a symphonic metalu. První kapelou, která začala hrát symphonic metal, byli nejspíše Therion (Švédsko), kteří jako první zapojili symfonický orchestr jako plnohodnotnou součást svého hudebního stylu a odklonili se tak od své předchozí tvorby. V roce 1996 vydali své nejvíce experimentální album Theli, jehož hlavní hudební složkou jsou klávesy a sborový zpěv.
Hudební páteř se neliší od původního metalového hudebního stylu, „symfoniky“ je dosažena klávesami či hostováním klasických hudebníků, často lze tuto kombinaci slyšet v black metalu (Dimmu Borgir, Limbonic Art, Tartaros aj.).
Veškeré skladby jsou hrány hudebním tělesem, např. Pražský filharmonický orchestr, a elektrické kytary, bicí a zpěv dělají jen doprovod (Rage – Lingua Mortis).
Skladba je psána pro dva i více hlasů (operní a klasický, dle stylu), buď formou „dialogů“ (hádky), nebo se navzájem doplňují, např. jeden hlas je „anděl“, druhý „ďábel“ (Avantasia – The Metal Opera Pt. I–II).
Velice častým a úspěšným modelem je výrazný ženský hlas (Nightwish, Within Temptation, Amberian Dawn), který je použit jako hlavní prvek, ostatní nástroje jej podkreslují a dodávají dramatičnost, mužský hlas je použit ke zdrsnění ve dvojzpěvech.
Hudba je převzata z klasických oper nebo muzikálových děl a upravena do daného hudebního žánru, asi nejčastěji bývá hrán Fantom opery.
Tento hudební styl používá hudbu i jiných etnik – arabskou, indickou, slovanskou nebo germánskou, např. Hollenthon.
Dále se můžeme setkat s hudbou inspirovanou renesancí nebo barokem, např. Haggard
Jako nejčastější nástroje jsou používány housle, klavír, Hammondovy varhany, tympány, flétna, elektrické kytary, bicí, klávesy.
Hudební skladba či album se chová jako skutečné operní dílo, je rozdělena do několika částí, jsou zvlášť rozděleny sbory a jednotlivé zpěvy.
V textech se můžeme setkat s celou škálou zaměření – od mytologie, historie, astronomie, astrologie, filosofie, příroda, náboženské motivy a příběhy až po běžné lidské problémy aj.
Texty jsou psány v latině nebo angličtině, italštině, francouzštině, češtině aj.

Sympathy for the Devil je skladba anglické skupiny Rolling Stones. Vyšla jako první píseň na albu Beggars Banquet z roku 1968.
Skladbu "Sympathy for the Devil" napsal zpěvák Mick Jagger a kytarista Keith Richards, z větší části to bylo dílo Jaggera. Původní inspirace vedly skladatele k použití folkové hudby. Text byl inspirován románem Michaila Bulgakova Mistr a Markétka.Americká skupina Guns N' Roses vydala v roce 1994 cover skladby.

Syn je označení pro potomka mužského pohlaví. Antonymem je dcera, potomek ženského pohlaví. 
Varianta s velkým písmenem S na začátku (Syn) v křesťanství označuje Ježíše Krista, spojení Syn Boží nebo Boží syn (Boží Syn) se však vystkytuje i v jiných souvislostech a náboženstvích. 
V mnoha zemích s monarchistickým systémem mohou vládu nad zemí zdědit pouze synové (např. v Japonsku). V dalších zemích (např. v Číně) jsou synové jako potomci preferováni před dcerami.

Synapse je spojení dvou neuronů (nebo smyslové buňky a neuronu), sloužící k předávání vzruchů. V dnešní době je považována za "jednotku" aktivity mozku namísto neuronu.
K synapsi dochází chemicky, (což je častější způsob v CNS se zpožděním cca 1ms) anebo elektricky (gap injection), což vede k rychlé synchronizaci a koordinace neuronální aktivity a synapse tvoří konexony složené z konexinů, tj. pórů umožňující tok náboje.
Celkem je v mozku cca 100 bilionů synapsí a neuronů okolo 86 miliard, tj. průměrný neuron v kůře má několik tisíc synaptických vstupů s extrémem Purkyňovy buňky mozečku s cca 200 000 synapsemi, často obalena nasedajícím výběžkem astrocytu (tripartitní synapse). Neurony se v synapsích přímo nedotýkají, je mezi nimi mezera (synaptická štěrbina) o šířce asi 20-40 nm. Spojení se uskutečňují mezi nervovými zakončeními jednoho neuronu a vstupní membránou dalšího neuronu. Jako vstupní membránu označujeme membránu dendritů a buněčného těla neuronu.
Jestliže přijde po nervovém vlákně určitého neuronu k nervovému zakončení signál v podobě akčního potenciálu, který můžeme označit jako signál elektrický, nepřejde ve stejné podobě na další neuron, ale přenese se na další neuron v podobě signálu chemického: z nervového zakončení se vyloučí chemická látka – neurotransmiter, která způsobí vznik synaptického potenciálu na dalším neuronu. (Po „vylití“ do synaptické štěrbiny se molekuly neurotransmiteru vážou na receptory v synaptické membráně následného neuronu. Zde vyvolávají malé změny propustnosti membrány pro ionty sodíku.)
synaptická štěrbina – umožňuje difúzi uvolněného neurotransmiteru, šířka 20-40 nm, synaptické zpoždění cca 1ms
Presynaptický terminál zajišťuje uvolnění transmiteru v návaznosti na depolarizaci a je složen z vezikul s neurotransmitery, u glutamátu v jedné vazikule 3000 – 20 000 molekul, obsahuje aparát pro Ca2+-dependentní uvolnění transmiterů a podpůrné proteiny (cytoskelet, enzymy), mitochondrie ( metabolické funkce pokrývající energetickou náročnost synaptického přenosu a také syntéza některých transmiterů), transportéry pro zpoětné vychytávání (reuptake) transmiterů a presynaptické receptory (zpětnovazebná regulace). Presynaptický terminál obsahuje v průměru cca 300 vezikul naplněných transmitery, ovšem pouze část dostupná k okamžitému uvolnění (readily releasable pool vs. reserve pool) a vezikulární fúze (uvolnění kvanta transmiterů,), tj. kvantový synaptický přenos, nekvantový je méně častý a méně významný. K vlastnímu uvolnění transmiteru dochází v tzv. aktivní zóně, způsobené depolarizací membrány a otevřením napěťově řízených vápníkových kanálů (N-type a P/Q-type). Kalcium-dependentní fúze vezikuly s membránou a exocytóza neurotransmiteru do synaptické štěrbiny
docking – přesun do aktivního zóny a uchycení k membráně, zmněa reserve pool na readily releasable pool, regulováno synapsiny (hlavně synapsin II), synapsiny po kalcium-dependentní fosforylaci (v návaznosti na synaptickou aktivitu) uvolňují vezikuly z rezervního poolu
priming – příprava vezikulu na fúzi (ATP-dependentní), regulováno komplexem Rab3a/RIM-Munc13 a prostorově asociováno s vápníkovými kanály
fusion a exocytóza – otevření napěťově-řízených vápníkových kanálů vede k fúzi a uvolněné, vznik SNARE komplexurecyklace vezikul, dva režimy interakce vezikulu s presynaptickou membránou (exocytózy), kiss-and-go (kiss-and-run), tj. vytvoření transientního fúzního póru, uvolnění pouze části vezikulárního obsahu a recyklace vezikulu (častější, závislost na presynaptické koncentraci kalcia a nejen z pohledu vezikul chytřejší způsob interakce než druhý způsob, kiss-and-stay , tj. fúze vezikuly s membránou a uvolnění celého obsahu. 
SNARE proteiny realizují fúzi vezikuly s membránou (SNARE = soluble NSF-attachment protein (bez vztahu ke SNAP-25), NSF = n-ethylmaleimide sensitive fusion protein, interagují mezi sebou prostřednictvím SNARE motivů (sekvence 60 aminokyselin a tvoří SNARE komplex
Synucleiny – vazba na SNARE je mechanismem interference botulotoxinu a tetanotoxinu se synaptickou transmisí
Postsynaptická organizace je komplexnější u excitačních synapsí, tzv. postsynaptická denzita. Postsynaptické receptory nejsou distribuovány rovnoměrně, ale v clusterech, na excitačních synapsích je cca 15-100 AMPARs a 2-30 NMDARs a jedním kvantem glutamátu aktivováno v průměru 20 AMPARs a 3 NMDARs
scaffold proteiny slouží pro prostorová organizace a stabilizace, prostorová asociace receptorů s efektorovými a regulačními proteiny, mapř. PSD-95 → marker excitačních synapsí, gephyrin → marker inhibičních synapsí
kinázy a fosfatázy jsou efektory metabotropních a NMDA receptorů a regulují receptory, mají vliv na genovou expresi
Homer, Shank a GKAP pro strukturální funkco tvorbou komplexů mezi NMDARs a metabotropními glutamátovými receptory, GKAP napojení na PSD-95, přes cortactin spojení s actinem (anchoring)
Stargazin – spojuje AMPARs a PSD-95 a regulace traffickingu AMPARs, kromě toho je podjednotkou napěťově řízených vápníkových (L-type) kanálů, mutace stargazinu se projevuje choreiformními „stargazing“ záklony hlavy  a ataxií a epileptické absenceTARP a GRIP
TARP transmembrane AMPAR regulatory protein, GRIP = glutamate receptor interacting protein, regulují trafficking a gating AMPARs
ErbB4 – role ve formování synapsíCytoskelet ovlivňuje velikost a tvar postsynaptické části synapse a dendritických trnů), dochází k aktin-dependentní remodelaci při plasticitě při napojení na scaffold proteiny. Abnormality proteinů postsynaptické zóny jsou jedním z faktorů patogeneze pervazivních vývojových poruch,  autismu, např. Shank KO jako animální model autismu
Mozek člověka obsahuje stovky miliard buněk (nervových a gliových) a ke každé nervové buňce (neuronu) přísluší 20-1000 synapsí. V dnešní době je ve výpočetní neurovědě považována synapse za "jednotku" mozku. Lidský mozek obsahuje těchto synapsí pravděpodobně triliony. Nové výzkumy ukazují, že odvozená kapacita je větší než petabajt. Ovšem využívaná struktura může být mnohem jednodušší. Jako synapsi označujeme část buněčného obalu neuronu, který vydává neurotransmiter, synaptickou štěrbinu a část buněčného obalu neuronu, která obsahuje receptory, které na sebe váží neurotransmitery.
Elektrický signál (neboli akční potenciál) putuje z těla neuronu přes axon (potažený myelinovou pochvou) k terminálům, což jsou místa kontaktu s dendrity. Zde dochází k přenosu informace na jiný neuron pomocí synaptické štěrbiny. Poté, co k ní doputuje akční potenciál, tak se uvolní chemické látky (neurotransmitery), které putují synaptickou štěrbinou a na druhé straně se naváží na receptory (specializované molekuly), aktivují se postsynaptické receptory a dojde k vytvoření postsynaptického potenciálu. Poté, co dojde k vytvoření dostatečného množství těchto postsynaptických potenciálů (a jejich součet překročí kritickou mez), je vytvořen nový akční potenciál, který putuje k dalšímu neuronu.
Synapse nepřivádějí informaci pouze jedním směrem, nicméně kvůli refrakterní době je převod signálu zpět znemožněn.Zpoždění převodu informace je přibližně 0,5-25ms. Nedochází k převodu jednotlivých vzruchů, ale k přenosu dojde vždy až po sečtení vzruchů z několika axonů (prostorová sumace) či po sečtení vzruchů z jednoho axonu, které následují rychle po sobě (časová sumace). Vedení vzruchu může navíc ulehčit tzv. facilitace, kdy vzruchy převedené některými axony ulehčí převod vzruchu z dalšího neuronu.
K převodu nedochází elektricky (přestože je iniciátorem elektrický signál), ale látkově. Do synaptické štěrbiny se uvolňují mediátory (chemické látky, neurotransmitery), které způsobí změnu permeability membrány. Následně dochází k depolarizaci a buď k excitaci synapse (převede vzruch) či k inhibici synapse (hyperpolarizace a nepřevedení vzruchu). Účinkem mediátorů (neurotransmiterů) tedy vznikají excitační či inhibiční potenciály. Tyto potenciály se následně sčítají a dle toho, zda převáží inhibiční či excitační vzruchy, dochází k centrálnímu podráždění či útlumu.
Stabilizačními elementy jsou transsynaptické proteinové komplexy (neurexin/neuroligin, cadheriny, ephrinB) a perineuronální sítě.
méně vyjádřená lokální specializace a tedy i menší aktivní zóna o postsynaptická denzita (symetrické)
inhibiční (gabaergní)Centrální synapse, které zprostředkovávají komunikaci mezi centrální nervovou soustavou(CNS) a periferní nervovou soustavou se dělí na 3 typy:
axodendritická synapse – synapse spojuje axon s dendrity dalšího neuronu, excitační na dendritických trnech (Gray I) A inhibiční na dendritických shaftech, nejvýznamnější u gabaergních somatostatin+ interneuronů
axoaxonová synapse – spojuje axon přímo s axonem dalšího neuronu, chandellier cells, spíše než na presynaptickém terminálu  v oblasti iniciálního segmentu axonu (veto power)
axosomatická synapse – spojení axonu přímo s buněčným tělem dalšího neuronu, nejvýznamnější u gabaergních basket cells (parvalbumin+)Kromě centrální synapse existuje i periferní synapse – nervosvalová ploténka
dendro-dendritické – vzácné, výskyt např. v retině nebo glomerulech čichového bulbuDruhým typem dělení může být dělení dle funkce synapse, v závislosti na tom, jestli dochází k dráždění (excitaci) či útlumu (inhibici) postsynaptických neuronů.
Synapse je tvořena dvěma přilehajícími konexinovými hemikanály (connexony) umožňující tok elektrického náboje iontů. Connexony mohou být v otevřeném nebo uzavřeném stavu a převážně pouze jednosměrná transmise. Mohou být axo-dendritické, axo-somatické, axo-axonální i dendro-dendritické, které jsou častější než u chemické synapse. Pannexiny a pannexony na rozdíl od connexonů tvoří jeden kanál namísto dvou hemikanálů.
Elektrický přenos má oproti chemické transimisi zřejmou výhodu v rychlosti a slouží pro rychlá koordinaci a synchronizaci v neuronálních sítích, např. v inhibičním parvalbumin+ interneurony a lokální generování gamma oscilací pomocí přechodných vln synchronizované inhibice nebo CPG (central pattern generators) pro coupling neuronů pro efektivní generátorovou aktivitu (CPG u automatizovaných rytmických pohybů, např. dýchání nebo chůze). Mezi astrocyty dochází také prostorové pufrování K+ při intenzivnější neuronální aktivitě ašíření kalciových vln
Cx-32 a 47 – poruchy myelinizace (dysmyelinizace a demyelinizace), přítomné v oligodendrocytech a Schwannových buňkách, dysfunkce jednou z příčin Charcot-Marie-Tooth disease (periferní porucha myelinizace)
KOUKOLÍK, František. Mozek a jeho duše. třetí. vyd. Praha: Galén, 2005. 263 s. ISBN 80-7262-314-1. (česky) 
GOLDBERG, Elkhonon. Jak nás mozek civilizuje. Praha: Karolinum, 2004. 257 s. ISBN 80-246-0713-1. S. 44. (česky) 

Synonyma též slova souznačná, jsou slova nebo slovní spojení se vzájemně stejným nebo podobným významem, která lze za určitých okolností zaměňovat. Dodávají jazyku bohatství, umožňují jemné odstínění významů v závislosti na kontextovém a stylistickém zabarvení. Pokud k jednomu jevu existuje více synonymních výrazů, vytvářejí tzv. synonymickou řadu. Za jádro takové řady se považuje nejvíce stylisticky i emocionálně neutrální výraz.
neúplná.Úplná (čistá, absolutní) synonyma jsou ta, která mají zcela totožný význam a lze je volně zaměnit ve všech kontextech, kromě ustálených obratů (přísloví, pořekadel apod.). Takových synonym je ovšem velice málo. Příklady: hezký – pěkný, chlapec – hoch. I synonyma, která se jeví jako absolutní, mají tendenci se v běžném úzu spojovat s různými slovy, čímž dochází k postupnému oddalování jejich významů – např. slova statečný a odvážný lze považovat za absolutní, ale výraz statečný se spojuje spíše s osobami (statečný rytíř, voják), odvážný spíše s abstraktními výrazy (odvážný kousek, plán, projekt).Zvláštní kategorií jsou synonyma, která se liší pouze stylovou platností (táta – tatínek) a dvojice českého pojmu s přejatým, tzv. jazykové ekvivalenty (přeprava – transport).
Daleko běžnější jsou synonyma neúplná (částečná), jejichž významy jsou navzájem blízké, ale nikoli totožné. Částečná synonyma se liší kontextovým a stylovým užitím, obsahem i rozsahem významu (červený – rudý), intenzitou (práce – dřina), dobovým užitím (krmě – jídlo), frekvencí užití (málokdy – zřídkavě). Za synonyma se považují i slova odvozená nebo slovotvorné varianty (dítě – děcko, jevit – projevit). Synonymy jsou také výrazy nářeční, argotické, slangové, které doplňují neutrální výraz (chlapec – ogar). Naproti tomu varianty tvaroslovné a hláskové se za synonyma nepovažují (brambor – brambora, vzlítnout – vzlétnout). Některá sousloví, zejména pořekadla a ustálené obraty, mají někdy svůj slovní synonymní protějšek (zůstat na ocet – neprovdat se); některé ustálené obraty mají dokonce synonymní protějšek sama o sobě (vzít nohy na ramena – prásknout do bot).Zvláštním druhem synonym jsou tzv. synonyma idiografická, která se liší ve věcném významu, tudíž označují skutečnost z jiného hlediska (moudrý – chytrý, smělý – nebojácný). Tato synonyma můžeme dále rozdělit do dvou podskupin:
Slova přejatá z cizích jazyků jsou oproti českým protějškům zpravidla pociťována jako stylově vytříbenější (restaurant – hostinec) nebo eufemizující (impertinence – drzost), ovšem kromě většiny výrazů přejatých z němčiny (lágr – tábor, štucl – rukávník) a některých dalších výjimek (lavor – umyvadlo).
V odborné literatuře se častěji užívají výrazy přejaté, v popularizační literatuře je lepší preferovat jejich české protějšky (marginální – okrajový, binom – dvojčlen), pokud už nejsou málo užívané (azbest – osinek).
Synonymie se nemusí týkat pouze slov, ale i vět nebo jiných delších textových útvarů. Takové výpovědi se označují jako parafráze (výpověď opakuje totéž v jiné podobě) nebo perifráze (výpověď je přesnější specifikací nebo slovním opisem původní výpovědi). Za synonymní výpovědi se považují takové, které mají stejný obsah, stejnou presupozici (předpoklad mluvčího) a stejné pravdivostní podmínky. Přitom mohou mít zaměněné téma a réma, intonaci, podmět a předmět a mohou vyplývat z jiného kontextu nebo jiný kontext vytvářet.Větná synonymie vzniká:
záměnou věty vedlejší za větný člen: Ten zápas potřebujeme vyhrát. – Potřebujeme, abychom ten zápas vyhráli.
univerbizací nebo multiverbizací: Odpoledne musím navštívit zubaře. – V průběhu odpoledne musím vykonat návštěvu u zubního lékaře.
záměnou podmětu a předmětu: Tento dům postavil můj otec. – Tento dům byl postaven mým otcem.Ovšem záměnou některých z těchto podmínek se může synonymie ztratit – např. u záporných vět může slovosled změnit rozsah negace: Maminka nečte za domem knihu. (Maminka tam čte něco jiného) x Za domem nečte knihu maminka. (Knihu tam čte někdo jiný). x Maminka nečte knihu za domem. (Knihu čte někde jinde).
Synonyma se vyskytují u všech slovních druhů, i když nejběžnější jsou u slov plnovýznamových (podstatná jména, přídavná jména, slovesa, příslovce).
Používá se pro označení synonym v anatomii (např. kost stehenní – os femoris seu femur).
Ve stejném významu se v biologii používá zkratka syn. (pro synonymum), kde se synonymie označuje jako absolutní tautonomie. Synonyma se v biologii rozlišují objektivní (o synonymii pojmenování není sporu) a subjektivní (taxony jsou považovány za tytéž jen některými autory) a mladší a starší.
Synonymum (taxonomie) – v nomenklatuře jiné jméno téhož taxonu používané jinými autory. Platný je vždy jen ten název, pod kterým byl taxon popsán.
Odhaduje se, že synonyma existují k přibližně 23 000 českým slovům a celkový počet synonym je kolem 100 000.
NOVOTNÝ, Jiří a kolektiv autorů. Mluvnice češtiny pro střední školy. Praha: Fortuna, 1992. Kapitola slovní zásoba, s. 112-113.

Syntezátor nebo syntetizér, slangově synťák, je elektronický hudební nástroj, který tvoří výsledný zvuk syntézou.
Označení „syntéza“ použil poprvé Thaddeus Cahill při popisu přístroje pro vytváření zvuků kombinací harmonických složek ve svém patentu na „Zařízení pro elektrické generování hudby“, který podal v roce 1895.
Syntezátory mohou být analogové nebo digitální, podle formy zpracovávaných signálů nebo dat, hardwarové nebo softwarové, podle toho, je-li vlna tvořena přímo specializovaným přístrojem nebo vypočítána univerzálním počítačem.
Syntezátor jako samostatné zařízení je obvykle vybaven klaviaturou, nemusí tomu ale tak být vždy. Může být vybaven i jiným ovladačem nebo může mít i podobu zvukového modulu.
Pokud neuvažujeme výšku tónu, jsou u zvukové vlny z hudebního hlediska důležité dvě charakteristiky: průběh hlasitosti v čase (obálka), a tvar vlny neboli barva zvuku. Obecným principem práce syntezátoru je generování jednotlivých složek zvuku a jejich skládání, přičemž každá složka může mít různou obálku (různým poměrem složek se změní charakter zvuku). Ve složitějších syntezátorech se pak jednotlivé složky mohou ovlivňovat, průběh jedné může být vstupními parametry jiné. Matematicky lze každý zvuk rozložit na sinusoidy, zde se však jednotlivou složkou míní jakákoliv vlna, která je utvářena samostatným prvkem syntezátoru.
První elektromechanický hudební nástroj, který používá aditivní syntézu, vytvořil v roce 1900 Thaddeus Cahill. Jeho Dynamophone či Telharmonium bychom dnes označili jako elektrofonické varhany. Podobný způsob generování zvuku používají také Hammondovy varhany, jejichž první prototyp vyrobil v dubnu 1935 Laurens Hammond.
Mezi první elektronické hudební nástroje, které mají některé prvky syntezátoru, patří Theremin z roku 1920, Elektrophon z roku 1921 nebo Staccatone z roku 1923.
Od roku 1937 pracoval Jevgenij Murzin na návrhu ANS, ale teprve v roce 1958 došlo na realizaci. Tento syntezátor pracuje s optickým vstupem. Pokrývá rozsah 10 oktáv rozdělený až do 720 tónů. Lze jej nalézt na Lomonosově universitě v Moskvě.
V roce 1957 byl na Kolumbijské universitě v New Yorku instalován RCA Mark II Sound Synthesizer, první programovatelný syntezátor. Byl řízen děrnou páskou, podobně jako dříve automatická pianina, ale nastavení jeho zvuku muselo být před každou skladbou provedeno ručně.
Roku 1964 představil Robert Moog svůj vlastní syntezátor vycházející ze (zprostředkovaných) zkušeností se stavbou RCA Mark II. Jeho zvuk se poprvé komerčně objevil v roce 1967 na albu skupiny Monkees a později se mu dostalo značné popularity; lze jej označit za základ syntezátorového hudebního žánru.
Prvním syntezátorem řízeným mikroprocesorem byl Prophet-5 firmy Sequential Circuits, představený v roce 1978. Zásadní novinkou byla možnost uložit a jednoduše vyvolat veškeré parametry, a tedy dosáhnout stejného zvuku bez zdlouhavého nastavování.
V roce 1981 uvedla na trh společnost Yamaha model GS-1, první syntezátor využívající FM syntézu. Licenci na tuto technologii získala od Stanfordovy univerzity, kde se jejím výzkumem zabýval John Chowning.
Významným mezníkem ve vývoji syntezátorů i ostatních elektronických hudebních zařízení byla norma MIDI, vytvořená v roce 1983 společnou pracovní skupinou předních světových výrobců. Tím se ujednotil komunikační standard, nástroje různých výrobců vybavené MIDI mohly být spolu propojeny, což vedlo k dalšímu rozvoji studiové i jevištní techniky. Dalším stupněm byl v roce 1991 standard General MIDI (GM), který ujednotil mapování jednotlivých zvuků – napodobenin skutečných nástrojů, tj. na GM-kompatibilním zařízení musí například nástroj číslo 1 znít jako klavír (v rámci možností daného způsobu syntézy); zahrnuta je i bicí sada. GM definuje i souborový formát Standard MIDI File (SMF, obvykle s příponou .mid), což společně s jednotným mapováním umožnilo jednoduchou výměnu naprogramovaných skladeb a výrazně napomohlo zpracování hudby na počítačích. Na GM pak navázaly rozšiřující standardy GS (Roland) a později XG (Yamaha), avšak žádný se nepovedlo prosadit u všech výrobců.
První komerční syntezátor založený na fyzikálním modelování vyvinula firma Yamaha opět po spolupráci se Stanfordovou univerzitou a uvedla jej do prodeje v roce 1994 pod názvem Yamaha VL-1.
V současné době jsou analogové syntezátory vytlačovány digitálními, a to i takovým způsobem, že procesor digitálního syntezátoru neprovádí samotnou softwarovou syntézu nýbrž simuluje činnost analogového syntezátoru.
V závorce je uveden interpret nebo hudební styl, pro nějž je daný nástroj charakteristický:
ARP 2600 (Jean Ven Robert Hal, The Who, Stevie Wonder, Weather Report, Edgar Winter)
Clavia Nord Lead (The Prodigy, Zoot Woman, The Weathermen, Jean-Michel Jarre) - první digitální emulátor analogového syntezátoru
EMS VCS3 (Jean Ven Robert Hal, Jean-Michel Jarre, Roxy Music, Hawkwind, Pink Floyd, BBC Radiophonic Workshop)
E-mu Emulator (The Residents, Depeche Mode, Oleg Jay Metarri, Deep Purple, Genesis)
Fairlight CMI (Jean Ven Robert Hal, Jan Hammer, Jean-Michel Jarre, Peter Gabriel, Mike Oldfield, Pet Shop Boys, The Art of Noise)
Moog modular synthesizer (Rush, Wendy Carlos, Jean Ven Robert Hal, Tomita, Tonto's Expanding Head Band, Emerson, Lake & Palmer, The Beatles, Weezer)
Minimoog, (ABBA, Jean-Michel Jarre, Rush, Yes, Emerson, Lake & Palmer, Jean Ven Robert Hal, Kraftwerk, Stereolab, Devo, Ray Buttigieg)
NED Synclavier (Michael Jackson, Stevie Wonder, Laurie Anderson, Frank Zappa, Pat Metheny Group)
Oberheim Matrix-12 (Jean Ven Robert Hal, Depeche Mode, The Orb, Gravity Kills, Technotronic, Vangelis)
Roland JD-800 - (Tony Banks-Genesis, Jean-Michel Jarre, Bradley Joseph, Jean Ven Robert Hal)
Roland Jupiter-8 (ABBA, Jean Ven Robert Hal, Queen, Rush, Duran Duran, OMD, Huey Lewis & The News, Vangelis)
Roland MT-32 - vydán 1987 a záhy se stal de facto standardem pro hudbu (především ve hrách) na PC
Sequential Circuits Prophet 5 (ABBA, Jean Ven Robert Hal, Berlin, Phil Collins, The Cars, Steve Winwood)
Yamaha DX7 (Jean Ven Robert Hal, Rush, Steve Reich, Depeche Mode, Zoot Woman, The Cure, Brian Eno, Howard Jones, Nitzer Ebb)

Syrakúsia (starořecky Συρακουσία) byla 55 metrů dlouhá loď starověkého Řecka, která byla údajně největší lodí období antiky. Navrhl ji Archimédés a vybudovali ji Archias z Korint a Hieron II. ze Syrakus. Historik Moschion z Phaselisu udává, že mohla převážet 1 600 - 1 800 tun nákladu a 200 vojáků včetně katapultu. Plula pouze jednou, do Alexandrie, kde byla předána Ptolemaiovi III. a přejmenována na Alexandris.
Ptolemaiův syn chtěl vybudovat větší loď, než byla Syrakúsia. Nařídil stavbu velké válečné lodi 129 metrů dlouhé, 24 metrů široké pro 4 000 veslařů a 2 850 vojáků. Podle Callixena z Rhodu by ale taková loď byla nepohyblivá.
V tomto článku byl použit překlad textu z článku Syracusia na anglické Wikipedii.
Syrakusy (česky také Syrákúsy, italsky: Siracusa) je italské město v oblasti Sicílie, hlavní město stejnojmenné provincie. V roce 2005 bylo kvůli své nekropoli zapsáno na seznam dědictví UNESCO. Část města leží na pobřeží a část na ostrůvku Ortigia. Obě části jsou spojeny mosty.
Syrakusy byly pro svou příznivou zeměpisnou polohu a klima osídleny ve 14.století před naším letopočtem. První vrchol zaznamenala zdejší kultura v době bronzové a době železné. Původní obyvatelstvo se nazývalo Sikulové, či Sicelové, jeho etnický podíl lze sledovat dodnes antropologicky i v tradicích uměleckých řemesel.
Antické město bylo založeno v době řecké archaické kultury kolem roku 730 př. n. l. kolonisty z Korintu. Od té doby mezi obyvatelstvo začali pronikat etničtí Řekové. Díky artézským studním poskytovalo toto území dostatek vody, dodnes přítomný ve veřejných studánkách. Vládce vnitrozemské Gely tyran Gelón se roku 485 př. n. l. zmocnil Syrakus a vybudoval zde své námořní sídlo. Zdokonalil opevnění, na místě dnešního dómu zbudoval Athénin chrám a postavil velké loďstvo. O několik let později si společně s Thérónem z Akragásu zajistili nadvládu nad Sicílií, když u Hímery porazili Kartágince. Tyranie jako forma vlády byla pro antické Syrakusy typická.
Gelonův nástupce a bratr Hierón I. vládl rovněž jako tyran. Postaral se ale o rozkvět městského státu zejména jako učeného, kulturního a společenského centra. Po jeho smrti přijaly Syrakusy demokratickou ústavu. Tato demokracie však neměla dlouhého trvání, Hierón II. byl opět tyranem. Proslavil se vítězstvím v první punské válce, v níž Syrakusy čelily invazi Kartága. Námořní bitvy řídil vládce z návrší nad přístavem. Kolem roku 427 př. n. l. musely Syrakusy čelit invazi Athén a teprve po třech letech byl uzavřen mír. Ale ani ten nebyl na dlouho, protože roku 415 př. n. l. propukly spory Syrakus se Segestou. Tyto spory vyvolaly další invazi, a to invazi Kartáginců. Teprve roku 405 př. n. l. s nimi uzavřel mír syrakuský vojevůdce Dionýsios I., který se později stal vládcem a proměnil ostrov Ortigia v samostatnou pevnost. Jeho vojenský režim byl založen na žoldnéřské armádě. Jeho osobní krutost[zdroj?] ilustruje případ dvořana Damokla. Damoklés byl obyčejný, optimistický a důvěřivý dvořan, jemuž Dionýsos chtěl srazit sebevědomí, aby se bál o život. Proto dal nad Damokla zavěsit ostrý meč na tenkém provázku, aby začal přemýšlet o tom, zda se provázek přetrhne a břit dopadne. Další vládce Dionýsios II. podlehl moci Dióna, který se neúspěšně pokoušel o vnitrostátní reformy podle Platónových státnických idejí.
Během druhé punské války se Syrakusy přidaly na stranu Kartága. Poté, co Římané porazili Kartágo, byly Syrakusy obléhány v letech 214 až 212 př. n. l. Traduje se, že během této války Archimédés vymyslel proti nepřátelským lodím taktiku spočívající v odrazu slunečních paprsků od zrcadla (leštěných štítů vojáků), které koncentrací dokázaly zapalovat na dálku nepřátelské lodě. Tato legenda je nicméně nepravděpodobná a má se za to, že Archimedes používal parní dělo. Nicméně roku 211 př. n. l. bylo město vypleněno a připojeno k římské provincii Sicílie. Kulturní úroveň tím nebyla dotčena, pokračovalo umění i rozvoj tradičních řemesel, zejména keramika a sochařství z terakoty. Marcus Tullius Cicero označil Syrakusy za největší a nejkrásnější město Sicílie.
Antické hospodářství a kulturu dovršil milánský edikt císaře Konstantina Velikého, po jehož vydání bylo povoleno zakládat křesťanské katakomby a byl vystavěn chrám sv. Jana Evangelisty, který vysvětil první zdejší biskup Marziano. Raně křesťanské sídlo vydrancovali svým vpádem z roku 400 barbarští Vandalové a Gótové. Krátký ale důležitý byl rozkvět města za vlády dvou východořímských – byzantských císařů, a to Justiniána a Konstanta II., ten učinil Syrakusy hlavním městem své říše, a byl ve zdejších termálních lázních roku 668 zavražděn. Další zpustošení svou dlouhodobou invazí z roku 878 způsobili Arabové, kteří kromě chrámové architektury města vykáceli lesy v jeho okolí, takže zničili zdejší úrodný ekosystém. V dovozu uměleckého zboží a v dekorativním umění zanechali stopy ve výzdobě keramiky, řezbářství a intarziích ze slonoviny a červeného korálu, také zálibou v hedvábných tkaninách. Další vlna řecké kulturní emigrace obohatila Syrakusy po pádu Konstantinopole. Roku 1038 ovládl město byzantský generál Georgios Maniakos a zbudoval hrad Castello Maniace, dnes z větší části nepřístupný vojenský objekt na kose ostrova Ortigia. Kulturní tradice převzali také další dobyvatelé Normané, když se v polovině 11.století zmocnili celé Sicílie s centrem vlády v Palermu. Roku 1086 se zmocnili Syrakus a na severozápadní přístupové cestě k městu přebudovali antický hrad Castello Eurialo. Roku 1221 vládu převzal Fridrich II. a po něm další římští císaři z rodu Štaufů, kteří sjednotili jižní Itálii a Sicílii pod své Království obojí Sicílie. Následovala dynastie Anjou, během její vlády roku 1348 zasáhla také Syrakusy celoevropská epidemie moru.
V období bojů o vládu nad Středozemím se vystřídali panovnické dynastie Aragonských, Savoyských, nejdéle španělských Habsburků a v 19. století španělských Bourbonů. Přelomovým rokem pro vzhled města bylo dvojí ničivé zemětřesení, prvé roku 1542 a druhé s epicentrem v údolí Nota z roku 1693. Obě zastihla město pod katolickou nadvládou španělských Habsburků. Díky významné španělsko-italské barokní kultuře a mecenátu umění bylo město brzy obnoveno a získalo barokní tvář.
V Syrakusách se nachází mnoho prehistorických a historických památek od antiky až po baroko. Dva hlavní soubory jsou v archeologickém parku a na ostrově Ortigia.
Apollónův chrám byl postaven v 6. století př. n. l. Dnes se z něj dochovaly ruiny s dobře rekonstruovaným půdorysem, dórskými sloupy, fragmenty říms, předsíní a stupni schodiště (obnovené roku 2013). Chrám je situován na tržišti za mostem. Není jisté, zda byl chrám zasvěcen bohu Slunce Apollónovi nebo bohyni lovu Artemidě.
'Castello Eurialo - hrad, archeologická lokalita s dvojím příkopem, fortifikací, pěti branami a dvěma cisternami na vodu, zčásti zahloubenými ve skále.
Dóm původně řecký Athénin chrám, který byl postaven po vítězství nad Kartágem v roce 480 př. n. l. na horní plošině ostrova Ortigia. Stála před ním obrovská socha bohyně Athény s pozlaceným štítem, který sloužil přes den k orientaci mořeplavcům jako maják. Z této stavby jsou v konstrukci dómu dochované dórské sloupy. V 7. století n.l. byl chrám přestavěn na první křesťanskou baziliku, vypleněnou Araby. Románskou baziliku pobořila zemětřesení v letech 1542 a 1693. V letech 1728–57 byl chrám znovu dostavěn, barokní západní průčelí projektoval a realizoval Andrea Palma z Palerma.
 Chrám Santa Lucia alla Badia stojí na náměstí u dómu a je zasvěcen svaté Lucii, patronce města. Tato římská mučednice náležela ke křesťanské komunitě Syrakus, skrývající své obřady ve zdejších katakombách, a byla popravena z příkazu římského císaře Diokleciána. Oltářní obraz této titulární světice namaloval roku 1609 Caravaggio.
Chrám sv. Jana Evangelisty v katakombách (chiesa di San Giovanni alle catacombe) je nejcennější raně křesťanská stavba v Syrakusách, pochází ze 6.- 7.století n.l.
Dionýsovo ucho je jeskyně dlouhá 65 metrů, vysoká 23 metrů a až 11 metrů široká. Vchod do ní má tvar ucha, vyznačuje se výbornou akustikou. Za vlády Dionýsia I. zde bylo zřízeno vězení. Je součástí skalního masivu Latomie.
Řecké divadlo – jeho amfiteátr má průměr asi 138 metrů a 67 řad (stupňů) vytesaných ve skále; patří k největším divadlům antického světa. Bylo postaveno v 5. století př.n.l. Kamenné tribuny jsou rozděleny na devět sektorů. Proscénium mělo velké orchestřiště v jeskyni. Divadlo mohlo pojmout 15 000 diváků. Z vrchních tribun je nejlepší výhled na celé Syrakusy.
Fonte Aretusa – pramen sladké vody vyvěrající na mořském břehu uprostřed staré zástavby ostrova Ortigia, je upravený na kruhový bazének se studánkou; je antického řeckého původu. Pověst jej spojuje s Dianinou nymfou Aretusou, která svedla lovce Alfea.
Monasterio dei fratri capucchini (Latomio del paradiso) – klášter kapucínů na předměstí Syrakus ve skalním masivu Latomie; pozoruhodná památková i přírodní rezervace, s jeskyněmi mnichů vytesanými do skal a zarostlými lesem. Oplocený areál je přístupný jen v omezenou dobu.
Santuario della Madre Vergine delle Lacrimae – je obrovský centrální chrám založený po zjevení plačícího obrazu Panny Marie a zázračném uzdravení zdejší smrtelně nemocné ženy z roku 1953. Toto betonové monstrum bylo vystavěno v letech 1966 až 1985, ale vysvěceno teprve roku 1994 papežem Janem Pavlem II.. Jeho žebrovaná jehlancová věž je dominantou města.
Museo archeologico regionale Paolo Orsi, je vedle palermského muzea nejvýznamnějším a největším muzeem Sicílie. Bylo otevřeno roku 1988 v parku předměstské Villy Landolina. Sbírky muzea čítají na 15 000 významných exponátů, navazují na archeologický park Neapolis, jenž je jeho součástí. Vystavují se zde sochy, mozaiky, výrobky uměleckých řemesel, nejstarší nálezy pocházejí z období kolem roku 5000 př. n. l., početné jsou keramické hrobové dary (figurky domácích bůžků jsou typické), mnohé příklady hrnčířského umění, mj. malované vázy, dále bronzy, výrobky sklářství, zlatnictví i kovotepectví.Museo Bellomo je galerie umístěná v architektonicky cenném gotickém paláci rodiny Bellomo na ostrově Ortigia. Z jeho sbírek obrazů lze jmenovat například renesanční portrét mladého muže od Antonella da Messina nebo obraz "Pohřeb svaté Lucie" slavného Caravaggia.
Archimédés – matematik, fyzik a astronom. Narodil se v Syrakusách roku 287 př. n. l. V době obležení města Římany zkonstruoval obranné válečné metací stroje a podle legendy sestrojil soustavu zrcadel a čoček, které zesílily žhavost slunečních paprsků a zapálily válečné římské lodě, pravděpodobnější verzí je použití parního děla. Při soustředění na práci zapomínal jíst, pít a bránit se. Zemřel mečem římského vojáka, kterým se nedal vyrušit v rýsování a odháněl jej slovy: "Neruš mé kruhy". Archimédův hrob objevil po 140 letech římský řečník Cicero a vzdal velkému řeckému vědci poctu.
Platón navštívil Syrakusy několikrát. Jeho největším syrakuským stoupencem byl Dión. Během jednoho pobytu došlo mezi ním a vládcem Dionýsiem II. k roztržce.
Aischylos psal hry pro zdejší divadlo, poprvé zde uvedl například svou tragédii Peršané
Theokrates – lyrický básník bukolických příběhů, narodil se a tvořil v Syrakusách
Johann Gottfried Seume (1863-1810) – německý spisovatel a básník, napsal cestopis Procházka po Syrakusách v roce 1802
Syrakuská ekonomika je v současnosti hlavně založena na rafinérii ropy. Oblast přístaviště Panagia je místem, kam připlouvají cisternové lodě, které zásobují rafinérii ERG. Okolí průmyslové oblasti kolem antického Augusta je silně znečištěno, ale také zajišťuje velký počet pracovních míst v této oblasti. Průmysl udržuje nezbytnou stabilitu ekonomiky města.
V posledních desetiletích se město snaží o změnu orientace více na turismus v návaznosti na bohatou prehistorii, historii a archeologii. Většina veřejných i soukromých investic od 90. let 20. století směřovala k zachování a zpřístupnění bohatství historického odkazu. Byl podpořen vznik a rozvoj různých hotelových soustav (Bed & breakfast, tří- až pětihvězdičkové hotely na ostrově Ortigia). Tento sektor dosud nepřekonal první fázi růstu, úskalím je mj. nedostatek pláží.
Historicky významnou oblastí syrakuského hospodářství je zemědělství. Již v době římské byla Sicílie obilnicí Itálie, než ji Arabové zdecimovali. Dnes se především pěstují citrusové plody a výrobky z nich (tradiční citronový likér limoncello), olivy a zelenina, kterým však v posledních letech silně konkurují na tuzemském i mezinárodním trhu jiné regiony "skleníkového zemědělství". Rybolov je dalším historicky přetrvávajícím zdrojem, zejména díky mořským plodům, je ale v poklesu. Drobný obchod strádá, stále více je poškozován velkými obchodními centry. Míra nezaměstnanosti je poměrně vysoká, pohybuje se kolem 16%.

Syřané jsou občané Syrské arabské republiky, kteří jsou semitského původu a hovoří arabsky nebo aramejsky. Dříve většina obyvatel dnešní Sýrie hovořila aramejsky, ale byli arabizováni a dnes již zbývá pouze asi 15 000 osob, které hovoří specifickým syrským dialektem aramejštiny – západní aramejštinou. Mezi Syřany se také někdy počítají nesemitské etnické skupiny žijící na území Sýrie, například Kurdové či Arméni, kteří mají syrské občanství. Odhaduje se, že v Sýrii žije asi 18 milionů Syřanů a syrská diaspora v zahraničí čítá přibližně 15 milionů obyvatel. Jedná se především o syrské křesťany žijící v mnoha zemích Evropy, Ameriky a v Austrálii. U Syřanů, kteří emigrovali do některé z arabských zemí, se syrská identita obvykle dlouho neudrží, protože existují minimální rozdíly mezi Araby žijícími v Levantě – území bylo rozděleno až na počátku 20. století Sykes-Picotovou smlouvou.

Sýrie, oficiálním názvem Syrská arabská republika (arabsky الجمهورية العربية السورية, Al-džumhúríja al-`Arabíja as-Súríja), je stát v jihozápadní Asii, řazený k zemím Blízkého východu – v jeho rámci spadá jak do území Mezopotámie, tak do Levanty. Hlavní město je Damašek. Zemí protéká řeka Eufrat a částečně i hraniční Tigris. Sýrie na severu a severozápadě hraničí s Tureckem (822 km), na východě s Irákem (605 km), na jihu s Jordánskem (375 km). S Izraelem (76 km) pak sousedí na jihozápadě a s Libanonem (375 km) na západě. Menší část západní hranice omývá Středozemní moře. Dle odhadů z roku 2010 zde žije 22,5 milionu obyvatel. Velkou část obyvatelstva představují sunnité, existuje zde ale i významná ší'itská menšina, především alavitů, jejichž příslušníci mají v rámci státu dominantní postavení. Nacházejí se zde také různé křesťanské církve a malé židovské komunity. Etnickým složením je velká část Syřanů arabského původu, existuje zde také významná menšina Kurdů.
Moderní syrský stát byl ustanoven jako francouzské mandátní území, které roku 1946 dosáhlo nezávislosti jako parlamentní republika. Po vyhlášení nezávislosti následovalo několik vojenských převratů. V letech 1962 až 2011 platil v Sýrii výjimečný stav, který pozastavoval platnost občanských práv syrských občanů, tento systém byl označen jako nedemokratický. V letech 1971 až 2000 byl prezidentem Sýrie Háfiz al-Asad, po jeho smrti se prezidentem stal jeho syn Bašár al-Asad, oba jsou představitelé strany Baas, která si od vojenského převratu v roce 1963 udržuje dominantní postavení v zemi. Od března 2011 je Sýrie zmítána občanskou válkou mezi vládou Bašára Asada, rebely, kurdskými milicemi a Islámským státem.
Sýrie leží na dávné cestě mezi Mezopotámií a Středozemním mořem. Kolem roku 2400 př. n. l. se zde nacházelo město Ebla, pravděpodobně kontrolující obchodní spoje ve velké části východního Středomoří. Poté bylo syrské území velice často okupováno cizími mocnostmi. Od roku 2000 př. n. l. zde vládla Akkadská říše. Po té se zde vystřídali Egypťané, Asyřané, Babylóňané a Chetité. Nakonec oblast ovládli Peršané. Perská vojska byla vyhnána ze Sýrie Alexandrem Velikým. Ten donesl zemi řeckou kulturu. Po smrti Alexandra se území chopil Alexandrův velitel Seleukos I. Níkátor, jenž se v roce 312 př. n. l. prohlásil za pána Babylónu a dal tak vznik Seleukovské říši. V roce 63 př. n. l. po četných porážkách hlavně s Římany zaniká Seleukovská říše a Sýrie se tak stává součástí Římského impéria jako provincie.
Po rozdělení Římské říše v roce 395 připadlo území Východořímské říši, která měla sídlo v Konstantinopoli. Byzanc vládla Sýrii do roku 634, kdy ji dobyli muslimští Arabové. Obyvatelstvo přijalo islám a z Damašku se stalo hlavní centrum politického, kulturního a obchodního dění v celém islámském světě, a to až do roku 750, kdy byla v Damašku sídlící dynastie Umajjovců nahrazena rodem Abbásovců. Ti své sídlo poté přesunuli do Bagdádu. V 11. století vpadli do Sýrie Turci a dobyli ji. Ve 12. století se stala Sýrie místem boje křižáckých výprav s muslimy. Křižáci zabrali část Sýrie a vytvořili zde křižácké státy, nikdy se jim ovšem nepodařilo dobýt jedno z nejdůležitějších měst oblasti, Damašek. Kurdský vojevůdce Saláhuddín (Saladin) porazil křižáky a vyhnal je ze země. Jeho potomci, vládnoucí v Egyptě, byli svrženi Mamlúky, kteří pak vládli zemi až do roku 1516, kdy ji zabrala Osmanská říše. Ta si udržela moc nad Sýrií až do konce první světové války.
Po jejím skončení se Sýrie stala francouzským mandátním územím. Po pádu Francie v roce 1940 zůstala Sýrie podřízená režimu ve Vichy až do obsazení území britskými vojáky a vojáky Svobodné Francie v červenci 1941 (Operace Exporter).
Během války musely síly Svobodné Francie čelit diplomatickému tlaku USA, Sovětského svazu a Velké Británie na vyhlášení syrské nezávislosti. Osud francouzské dominance v Sýrii zpečetila rezoluce OSN z února 1946, na základě níž se do 15. dubna téhož roku všechny francouzské jednotky ze syrského území stáhly. K moci se v novém státě dostali většinou příslušníci městských vyšších vrstev, kteří zároveň vlastnili rozsáhlý pozemkový majetek na venkově. Jejich cílem se stalo vytvořit jednotný syrský stát, jak se ale mělo později ukázat, tento úkol nebyla nová vládnoucí vrstva schopná úspěšně dokončit. Tehdejší syrská společnost byla rozdělena v mnoha ohledech – vedle sunnitské většiny, k níž tehdejší vedoucí syrší politici patřili, zde existovaly skupiny šíitů a křesťanů, po etnické stránce představovala pro snahy o vybudování unitárního státu velký problém především kurdská menšina. V neposlední řadě však přetrvávaly rozsáhlé sociální rozdíly – vedle obyvatel měst žilo v Sýrii i velké množství rolníků a nomádů s odlišnými zájmy a představami o uspořádání společnosti. Zároveň za nestabilní politické situace a daných společenských podmínek neměla syrská elita možnost svoje cíle naplnit. Ránu prestiži syrské vládnoucí elity představoval zejména debakl během izraelské války za nezávislost roku 1948 – arabské jednotky byly Izraelci úspěšně poraženy, což dalo vzniknout novodobému židovskému státu na Blízkém východě a ve svém důsledku podrylo i reputaci syrské vlády.V poválečné Sýrii se konstituovaly celkem tři významné politické subjekty – Národní strana zastupující zájmy damašských hodnostářů a podporující Saúdskou Arábii, Lidová strana napojená na aleppské hodnostáře s kontakty spíše na Irák a strana Baas, rekrutující příznivce z řad studentů a vojáků, především pak příslušníků šíitské náboženské sekty alavitů. Strana Baas měla program spočívající především v panarabismu a socialismu. V březnu roku 1949 došlo k vojenskému převratu, který odstartoval dlouhá léta střídaní různých vlád, pučů a protipučů. V pozadí si nad politickým vývojem udržovaly silný vliv syrské ozbrojené síly. Namísto původních tři stran se nyní v rozhodujícím politickém subjektu té doby, armádě, prosazovaly dvě politické síly – autoritářská Syrská sociálně nacionální strana a nadále přetrvávající strana Baas. Od roku 1958 byla Sýrie spojena s Egyptem ve Sjednocenou arabskou republiku pod vedením egyptského prezidenta Gamála Násira, ovšem tato unie se rozpadla o tři roky později, poté, co se stále výrazněji ukazovalo, že Egypťané berou Sýrii jako méněcenného partnera. Roku 1961 proběhl puč, který nastolil takzvaný „secesionistický“ režim, jenž vedl ke zrušení spojeného státního útvaru a zároveň zrušil některé předchozí násirovské reformy, například přerozdělení půdy a znárodnění průmyslových podniků. O dva roky došlo opět k puči, tentokrát pod vedením strany Baas, která se udržela u moci až do dnešních dob.
Nový režim pod kontrolou alavitských důstojníků zavedl v Sýrii policejní stát, opírající se vedle armády i o příslušníky středních a nižších vrstev, žijících většinou v menších městech mimo Aleppo a Damašek. Nová vládnoucí vrstva využívala nevraživosti, kterou si tito lidé během předchozích vlád ke starým elitám vytvořili, a upevňovala tak svoji moc. Na druhou stranu vznikaly problémy v samotné straně Baas, kde různé frakce soupeřily v boji o moc. Roku 1966 byl proveden další puč, a to pod vedením generála Saláha al-Džadída. Tento muž představoval radikální civilní křídlo strany Baas, proti němuž naopak stála vojenská strana, v mnoha ohledech umírněnější. Vůdcem vojenského křídla byl Háfiz al-Asad. Po nezdařených zahraničních akcích Džadídova režimu (prohraná šestidenní válka s Izraelem v roce 1967, debakl v Libanonu v září 1970) využil Háfiz al-Asad neúspěchů svého rivala a v nekrvavém puči jej v listopadu 1970 svrhl. Režim strany Baas si v následujících letech udržoval určité sympatie obyvatelstva, a to zejména díky její politice podpory hospodářského rozvoje, pozemkové reformě, podpoře vzdělání, posilování armády a vehementní opozici vůči Izraeli. Jakákoliv opozice byla však likvidována brutálními metodami.Proti vládnoucí alavitské menšině rostl postupný odpor, jehož příznivci se rekrutovali především z řad početně dominujících sunnitů. Vrchol protivládních akcí představovalo povstání takzvaného Muslimského bratrstva ve městě Hamá z roku 1982, jež bylo ovšem brutálně potlačeno syrskou armádou. Při bojích ve městech podle odhadů zemřelo 5 000 až 10 000 lidí. Vedle vzpour obyvatelstva se začaly množit od osmdesátých let 20. století další problémy – zejména přebujelý a neefektivní veřejný sektor stále více zatěžoval syrskou ekonomiku. Přes tento neúspěch si režim více méně udržoval stabilní pozici, zejména díky nepřetržitému výjimečnému stavu, který syrská vláda vyhlásila roku 1962 s ohledem na neukončený konflikt s Izraelem, se kterým svedla řadu tvrdých bojů během jomkipurské války a poté v roce 1982, což bylo způsobeno zapojením Syřanů do libanonského konfliktu. V případě Libanonu si Sýrie dokázala udržet silný vliv na vnitropolitické dění tohoto svého souseda, zejména skrze přítomnost svých vojenských jednotek na libanonské půdě.Z velmocí udržovala Sýrie úzké vztahy především se Sovětským svazem, ačkoliv během irácko–íránské války podporovala Írán, nepřítele nejen Iráku, ale i SSSR. Tento postup byl dán především soupeřením s iráckou stranou Baas, od níž se její syrská strana po roce 1963 odpoutala, protože skrze společnou stranickou strukturu mohli zahraniční státníci zasahovat do syrských záležitostí. Rovněž se Sýrie zúčastnila na straně USA protiiráckých operací během války v Zálivu. Od června 1991 se Sýrie účastnila mírových jednání s Izraelem, ta však nedospěla ke zdárnému konci.Roku 1999 Hafíz al-Asad zemřel a vedoucí místo ve státě přejal jeho syn Bašár. Po jeho nástupu následovalo krátké období uvolnění a tolerance, zvané Damašské jaro. Brzy se však situace vrátila do starých kolejí a případní odpůrci režimu opět čelili perzekuci. Zatímco si syrská vláda dokázala udržet pod kontrolou vnitropolitickou situaci, roku 2005 byla na základě silného mezinárodního tlaku donucena vyklidit své jednotky z Libanonu.
V březnu 2011 vypukly v Sýrii demonstrace inspirované obdobnými projevy odporu vůči vládnoucím režimům v dalších arabských státech. Vláda tyto protesty označila za zahraniční spiknutí, na druhou stranu však přislíbila postupné zavedení některých reforem. V dubnu 2011 rovněž syrská vláda zrušila po 48 letech výjimečný stav. Protesty však neustávaly, syrské ozbrojené síly proto sáhly k drastičtějším opatřením a začaly ve velké míře užívat násilí. Přes snahu mezinárodní komunity ukončit tuto krizi, ať už zavedením embarga ze strany Evropské unie či vysláním monitorovací mise Ligou arabských států, vypukla válka, mnoho Syřanů uprchlo za hranice, z armády začali dezertovat vojáci a přidávat se do protivládního tábora. Do války se později na straně režimu Bašára Asada zapojila i libanonská militantní organizace Hizballáh podporovaná Íránem a na straně rebelů množství zahraničních islamistických bojovníků, včetně odnože teroristické organizace Al-Káida, podporovaných dodávkami zbraní a finančními injekcemi ze Saúdské Arábie a Turecka. Asadův režim je též podporován Ruskem. K březnu 2015 si ozbrojené povstání v Sýrii vyžádalo již více než 220 000 mrtvých, z nichž téměř třetinu činili civilisté. Humanitární pomoc na místě poskytuje několik organizací, mezi nimi i česká organizace Člověk v tísni, která působí na severu Sýrie. Počet syrských uprchlíků vzrostl do roku 2015 na 4 miliony v sousedních státech a dalších 7,6 milionů uvnitř Sýrie. Rozsáhlá území Sýrie ovládla organizace Islámský stát.Někteří komentátoři a politici viní z podpory Islámského státu Saúdskou Arábii, Katar a Turecko. Saúdský král Salmán naopak obvinil ze spolupráce s Islámským státem režim prezidenta Asada. Podle dezertérů Islámského státu začal Asad spolupracovat se zástupci IS proti své opozici před vypuknutím občanské války. Poté co Islámský stát získal na síle, obrátil se proti režimu Asada.[zdroj?] Část bojovníků Islámského státu pochází z řad bývalých členů Irácké armády Saddáma Husajna, která byla rozpuštěna po americké invazi do Iráku. Mnoho bojovníků do IS také přeběhlo ze Svobodné syrské armády, podporované USA.
Britská stanice Sky News podle informací od dezertérů Islámského státu informovala o údajné spolupráci mezi syrskou vládou a islamisty. Týká se obchodu - například výměny ropy za hnojiva a údajné dohody o stáhnutí vládních vojáků z města Palmýra. Televize ale zároveň uvádí, že pravost kopií ručně psaných příkazů od vedení IS není možné spolehlivě doložit. Z obchodních styků s IS bylo obviněno také Turecko.4. dubna 2017 se odehrál chemický útok v Chán Šajchúnu, během kterého bylo zabito přes 100 civilistů. Chán Šajchún v době útoku ovládali povstalci z koalice Tahrír aš-Šám (bývalá fronta an-Nusra). Spojené státy a další západní státy viní z použití chemické látky sarinu a chloru vládu Bašára Asada, podle syrské vlády a Ruska pocházely chemikálie ze skladu povstalců, jenž po vládním náletu vybuchl. V odvetě za tento čin provedly 6. dubna 2017 americké torpédoborce útok proti syrské letecké základně Šajrát, základna byla zničena a bylo zabito 9 civilistů a 7 syrských vojáků.
V říjnu 2017 byla kurdsko-arabskými jednotkami osvobozena Rakka, hlavní město samozvaného Islámského státu. Při bojích o město a při náletech Američany vedené koalice bylo podle OSN zničeno přes 80 % budov.
Sýrie se rozkládá na ploše 185 180 km2. Celková délka hranice činí 2253 km; z toho na mořské pobřeží připadá 193 km. Nejvyšší a nejnižší bod země – Hermon/Džabal aš-Šajch (2 814 m n. m.) & Galilejské jezero (212 m pod úrovní moře) – leží blízko sebe, na jihozápadě státu u hranic s Libanonem a Izraelem. Naprostou většinu území vyplňuje vyprahlá pouštní plošina, půlená řekou Eufrat. Nejúrodnější částí Sýrie je středozemní pobřeží na západě země a pak na jihozápadě, v podhůří Hermonu (Golanské výšiny). Podnebí je suché. Pobřeží Sýrie má průměrný úhrn srážek skoro 1000 mm, ale toto číslo se postupem do vnitrozemí velice rychle snižuje.
Děsivé zážitky osob vystavených týrání a jinému zneužívání v syrských věznicích popisuje zpráva Amnesty International z roku 2016. Dle odhadů zemřelo v Sýrii ve vazbě od března 2011, tedy od začátku konfliktu, 17 723 osob, průměrně jde tedy o 300 mrtvých měsíčně. Přitom se jedná o velice střízlivý odhad. HRDAG i Amnesty se obávají, že za okolností, kdy desítky tisíc lidí násilně zmizely v detenčních zařízeních po celé Sýrii, bude skutečný počet obětí vyšší. Zpráva dokumentuje zločiny proti lidskosti, rekonstruuje zážitky tisíců vězňů skrze případy 65 mučených, kteří přežili. Ti popisují děsivé porušování lidských práv a nelidské podmínky v zařízeních bezpečnostních složek provozovaných syrskými zpravodajskými agenturami a ve vojenském vězení Sajdnájá na předměstí Damašku.
Týrání podle Amnesty International začínalo bezprostředně po zatčení a během přepravy, po příjezdu do věznice byli vězni vystaveni „uvítací party“, která obnášela bití silikonovými či kovovými tyčemi nebo elektrickými kabely. Byla viděna „krev, celá řeka krve“. Následovala „bezpečnostní prohlídka“, během které byly ženy znásilňovány, během výslechů bylo získáváno „doznání“ nekonečným mučením vězňů. Mezi běžné metody patřil tzv. dulab (násilné vplétání těla oběti do gumové pneumatiky) a falaqa (bičování přes chodidla). Zadržovaní rovněž museli snášet elektrické šoky, sexuální zneužívání, vytrhávání nehtů, polévání vroucí vodou, mnohahodinové zavěšení za zápěstí či pálení cigaretami.Kombinace žalostných podmínek v zařízeních, jako jsou přeplněnost, nedostatek jídla, nedostatek zdravotní péče nebo nevhodné hygienické podmínky s krutostí a ponižujícím zacházením jsou mezinárodním právem zakázány.Zločinů proti lidskosti se dopouští také syrští rebelové a Islámský stát. Například v květnu 2015 Islámský stát povraždil 400 lidí po obsazení syrského města Palmýra, a v lednu 2016 bylo zavražděno až 300 lidí při útoku na syrské město Dajr az-Zaur.
Formálně má Sýrie demokratické republikánské zřízení, v praxi se však jednalo o pro danou oblast typický autoritativní systém s politickou mocí soustředěnou do rukou jedné vládnoucí strany. Od roku 2012 má Sýrie novou ústavu, v níž jsou zakotveny demokratické prvky, jež ale brání uvést plně do života občanská válka.
Vláda je v rukou panarabské strany Baas (Socialistická strana arabské obrody), která má vliv na všechny tři větve státní moci – zákonodárnou, soudní a výkonnou. Současným prezidentem, který je volen na sedm let a musí být muslimem, je Bašár al-Asad. Ten zároveň stojí v čele jím volené vlády a ozbrojených sil. Lidová rada, syrský zákonodárný orgán, je volená na 4 roky a má 250 členů, z nichž polovina musí být ze strany Baas. Ve skutečnosti ale nemá nezávislé postavení a je kontrolována výkonnou mocí. Právní systém kombinuje osmanské a francouzské občanské právo a islámské právo.V zemi existuje více politických stran, nicméně Baas má mezi nimi výsadní postavení. Mimo jiné navrhuje prezidenta a její členové zastávají vrchní pozice ve všech větvích státní moci. Významné postavení ve vládě mají alavité. Přestože ústava zaručuje právo na svobodu slova a svobodu tisku, od vzestupu moci strany Baas v roce 1963 je v zemi běžné odpírání těchto práv. Média jsou vlastněná státem a kontrolována ministerstvem informací. Kritika prezidenta, vlády, strany Baas a armády je zakázána, stejně jako kritika arabské strany v arabsko-izraelském konfliktu. Vláda také blokuje některé internetové stránky. Mezi další případy porušování lidských práv v Sýrii patří bezdůvodné zatčení, odsouzení po nespravedlivých soudních procesech, mučení a zákaz odcestovat do zahraničí. Tyto praktiky vláda ospravedlňuje výjimečným stavem, který vyhlásila v roce 1963. V zemi je praktikován trest smrti.
Klíčovým bodem pro zahraniční vztahy země je arabsko-izraelský konflikt. Sýrie požaduje stáhnutí izraelských vojsk ze všech okupovaných území a navrácení suverenity nad Golanskými výšinami. Vzhledem k probíhajícím nepokojům a brutálním zákrokům proti demonstrantům se režim prezidenta Asada ocitá ve stále silnější mezinárodní izolaci. Ze států v regionu si Sýrie udržovala v posledních několika letech dobré vztahy s Íránem, s nímž udržuje i vojenskou spolupráci. Korektní vztahy v minulosti nastolila rovněž s iráckou vládou a Tureckem. Po vypuknutí protestů však Turecko zakázalo dovážet pro Sýrii přes Bospor a Dardanely vojenský materiál. Turecká vláda zároveň drží ochrannou ruku nad syrskými důstojníky, kteří zběhli na turecké území, a poskytuje také azyl několika tisícům uprchlíků, kteří prchají před násilím za hranice své země. Po protisyrských demonstracích v Libanonu pod tlakem mezinárodního společenství Sýrie z této země stáhla v roce 2005 své vojáky a před událostmi Arabského jara se situace mezi oběma zeměmi stabilizovala. V nastalé situaci si Sýrie udržuje dobré vztahy s Ruskem, které jí nadále zásobuje vojenským vybavením. Ruská federace má rovněž v Sýrii svou jedinou námořní základnu ve Středomoří, umístěnou v přístavu Tartús. Rusko spolu s Čínou také v říjnu 2011 vetovaly v Radě bezpečnosti OSN návrh rezoluce oficiálně odsuzující Sýrii, stejný scénář se opakoval i v lednu 2012. Přes omezenou podporu těchto států musí Sýrie čelit sankcím ze strany Spojených států, Evropské unie, Ligy arabských států a Turecka.
Sýrie disponuje jednou z nejsilnějších vojenských sil v regionu. Syrské ozbrojené síly sestávají z pozemní armády, námořnictva, letectva a protiletecké obrany. K roku 2004 mělo pozemní vojsko celkem 200 000 mužů v aktivní službě a 280 000 v záloze. Námořnictvo disponovalo 7 600 muži ve službě a 4 000 v záloze, letectvo zaměstnávalo celkem 35 000 mužů a s dalšími 70 000 v záloze a protiletecká obrana měla k dispozici 54 200 aktivního personálu. V Sýrii funguje branná povinnost, k odvodu jsou povoláváni všichni muži starší 18 let. Studenti vysokých škol mají právo na odklad. Ve stejném období armáda vlastnila 4 200 tanků, 800 průzkumných vozidel, 2 100 bojových vozidel pěchoty, 1 600 dopravních vozidel, 1 630 kusů polního dělostřelectva, 430 kusů mobilního dělostřelectva a stovky dalšího armádního vybavení. Námořnictvo operovalo s 2 fregatami, 12 raketovými čluny a dalšími 20 loděmi rozdílné specializace, doplněných ozbrojenými helikoptérami. Letectvo mělo k dispozici 520 bojových letadel a 71 helikoptér. Ozbrojené složky orientované na protivzdušnou obranu měly pod kontrolou 160 baterií pro rakety země–vzduch a 4 000 kusů protiletadlového dělostřelectva.Ozbrojené síly státu se podílejí na obraně země, veřejných pracích, budování silnic a veřejné zdravotní službě. Po rozpadu Sovětského svazu ztratila Sýrie hlavního vojenského partnera, který poskytoval jejím ozbrojených silám školení, techniku i finanční pomoc. Díky tomu, že se připojila k protiiráckým silám ve válce v Zálivu, dostala od arabských států značnou finanční podporu, kterou poté z velké části směřovala do dalších vojenských výdajů. Armáda má dodnes silný vliv na chod státu.Již v první fázi povstání od roku 2011 zběhlo ze syrských ozbrojených sil několik stovek vojáků, mezi nimi byli i vyšší důstojníci. Počet zběhů se poté ještě zvýšil, není však mezi nimi mnoho alavitů.
Od ledna 2012 dostávají syrské vojenské jednotky zbraně a výstroj ze zahraničí, zejména z Ruska.Tajné služby hrají v Sýrii významnou roli, spočívající především ve sledování populace a represi opozice. Patří mezi ně Direktoriát politické bezpečnosti, Syrská vojenská výzvědná služba, Generální direktoriát výzvědných služeb a Bezpečnostní služba vzdušných sil. Tyto služby operují nezávisle na zákonech i na sobě navzájem a často se dopouštějí porušování lidských práv. Syrská policie se skládá z několika částí – sekce určená pro případy nouze, další pro zvládání nepokojů, třetí se zabývá dopravní bezpečností a čtvrtá má pouze lokální působnost. Existují i dvě paramilitantní organizace – v roce 2004 mělo četnictvo 8 000 mužů a domobrana pod kontrolou strany Baas (zvaná Milice pracujících, případně Lidová armáda) čítala pravděpodobně asi 100 000 mužů.V případě boje s terorismem rozlišuje Sýrie mezi teroristickými organizacemi, které veřejně odsoudila, a skupinami, které se podle Sýrie podílejí na legitimním boji proti Izraeli. Zatímco syrské instituce zasahují například proti Al-Káidě a Tálibánu, zároveň podporují a poskytují prostředky libanonskému hnutí Hizballáh a palestinskému hnutí Hamás.
Země je rozdělena na 14 administrativních celků zvaných guvernoráty (muhafazat), které se dále dělí na okresy. Hlavním městem je Damašek s asi 2 500 000 obyvateli, který je zároveň jednou z provincií. Mezi největší města patří Aleppo (zhruba 3 000 000), Damašek, Homs (1 300 000) a Hamá (850 000).
Syrská ekonomika je charakteristická rozsáhlým státním sektorem, který trpí přezaměstnaností a neefektivitou. Určitý prostor je v rámci Sýrie vyhrazen i soukromému podnikání. Do některých projektů v civilním sektoru, například zdravotnictví a veřejných prací se významně zapojuje armáda.
Ekonomika Sýrie je na rozdíl od ekonomiky mnoha sousedních států diverzifikovaná a ne zcela závislá na ropě. Z velké části je v moci státu, který ovládá ropný průmysl, energetiku a obchod s klíčovými zemědělskými produkty (bavlnou a obilím). Soukromý sektor dominuje v zemědělství, stavebnictví, dopravě a ve zpracovatelském průmyslu. Státní sektor je neefektivní a vyznačuje se nadměrnou zaměstnaností. Prezident Asad se snaží o postupnou liberalizaci ekonomiky. Problémem v Sýrii zůstává korupce. Země je v porovnání s ostatními státy světa průměrně bohatá, hrubý domácí produkt (HDP) v paritě kupní síly za rok 2010 činil 107,4 miliard dolarů a mezi lety 2007–2010 pravidelně stoupal v průměru zhruba 4,5 % ročně. Zhruba 17 % zaměstnaných pracuje v zemědělství, 16 % v průmyslu a 67 % ve službách. Nezaměstnanost se pohybuje okolo 8,3 % a k roku 2006 žilo téměř 12 % obyvatel pod hranicí chudoby. Syrská měna se nazývá syrská libra (SYP) a její kurz v roce 2010 byl 46,5 syrských liber za americký dolar.Země není členem Světové obchodní organizace (WTO), ačkoliv o vstup do této organizace požádala již v letech 2003 a 2007. Smlouvu o volném obchodu má s Tureckem, Jordánskem, Indií, Běloruskem a Slovenskem. Nejvíce zboží vyváží do Iráku (30 %), Libanonu (11,7 %), Německa (8,8 %), Itálie (8,8 %) a Saúdské Arábie (5 %). Nejběžnějšími vývozními produkty jsou ropa, ropné produkty, ovoce a zelenina, bavlna, textilie, oblečení, maso, živá zvířata a pšenice. Naopak nejvíce do Sýrie dováží Saúdská Arábie (11,2 %), Čínská lidová republika (10,1 %), Turecko (7,6 %), Spojené arabské emiráty (5,5 %), Itálie (5,5 %), Rusko (4,6 %), Libanon (4,4 %), Egypt (4,3 %), Írán (4 %) a Jižní Korea (4 %). Mezi dovozním zbožím jsou nejčastější strojní výbava, elektrické stroje, jídlo a dobytek, kovy a kovové výrobky, chemikálie a chemické výrobky, plasty a papír.
Zemědělství tvoří výraznou složku ekonomiky Sýrie, zaměstnává zhruba 17 % obyvatel a stejný je jeho podíl na tvorbě HDP. Nejčastěji pěstovanými plodinami jsou pšenice, cukrová řepa, ječmen, kukuřice a čočka. Nejvýznamnější exportní plodinou je bavlna. V okolí přístavu Latákie na západě se pěstuje kvalitní tabák. Z ovoce a zeleniny jsou běžné rajče, meloun, cibule a oliva. Důležitou zemědělskou aktivitou je chov dobytka, převážně ovcí a turů domácích, a dále velbloudů a drůbeže.
Průmysl se podílí na tvorbě HDP asi z 27 % a nejvýznamnější jeho částí je ropný sektor. Od 60. let 20. století Sýrie na severovýchodě a východě země těží ropu. Od roku 1995 produkce dlouhodobě klesá, v roce 2010 dosahovala zhruba 400 000 barelů denně (34. místo v žebříčku států světa). Asi 70 % nalezišť, jejichž zásoby jsou celkově asi 2,5 miliardy barelů, vlastní státní ropná společnost, zbytek mají v rukou zahraniční společnosti. V Sýrii je také rozvinutá produkce zemního plynu, který je ale všechen spotřebován a do zahraničí se nevyváží. Elektřina je čerpána hlavně z ropy a zemního plynu, ale vyrábí se i ve vodních elektrárnách na řece Eufrat.Dalším významným průmyslovým produktem jsou fosfáty, kterých v roce 2009 Sýrie vyprodukovala 2,46 milionů tun. Mezi méně významné těžební položky patří např. kamenná sůl, mramor, chrom, hořčík a bauxit. Průmyslová výroba všeobecně je ze 40 % v rukou státu, který ovládá např. ocelárny, cementárny a výrobny hnojiv. Silnější je soukromý sektor, který se soustředí na textil, potraviny, kůži, chemikálie a léčiva.
Ve službách je zaměstnaných 67 % pracujících obyvatel. Jejich významnou složkou je cestovní ruch, jehož potenciál zatím ale není dostatečně využíván. Nejvíce turistů přichází z ostatních arabských zemí a jejich cílem jsou často náboženské památky, kdežto turisté ze západních zemí do Sýrie jezdí převážně kvůli historickým památkám. Problémem v zemi je špatná kvalita ubytovacích zařízení pro zahraniční návštěvníky. Syrský bankovní sektor byl od roku 1963 zcela pod kontrolou a ve vlastnictví státu a jeho neefektivita zapříčinila, že soukromníci své zdroje ukládali v zahraničí. Na počátku roku 2004 byl v rámci ekonomických reforem povolen vznik soukromých bank.
Sýrie má poměrně dobrou silniční síť o celkové délce (k roku 2009) přes 68 000 km, z nichž přes 61 500 km je asfaltovaných. Také železniční doprava je na dobré úrovni, k roku 2010 dosahovala délky přes 2000 km a vláda investuje do jejího rozvoje. V zemi je v provozu přes sto letišť, z toho zhruba 30 jich má asfaltované přistávací dráhy. Tři mezinárodní letiště se nacházejí v Damašku, Aleppu a Latákii. Největší leteckou společností působící v Sýrii je státní společnost Syrian Arab Airlines. Největšími a nejvýznamnějšími syrskými přístavy jsou Latákie a Tartus, obchodní flotila země čítala k roku 2010 41 lodí.Syrské telekomunikace jsou převážně v rukou státních firem a jsou regulovány vládou. V zemi je funkčních zhruba 4 miliony pevných linek a 12 milionů mobilních telefonů. Okolo 4,5 milionů obyvatel využívá internet.
Podle odhadů z roku 2010 žilo v Sýrii zhruba 22,5 milionu obyvatel. Roční přírůstek obyvatelstva dosahoval v roce 2011 celkem 0,9 %, úhrnná plodnost činila za stejný rok 2,94 dítěte na jednu matku. Převážná část populace žije buď na pobřeží nebo v údolí řeky Eufratu. Většinu syrského obyvatelstva tvoří Arabové (90 %), následovaní významnou menšinou Kurdů (9 %). Mezi zbylými etnickými skupinami v Sýrii žijí Peršané, Arméni, Čerkesové, Turkmeni, Romové a Židé. Úředním jazykem je arabština, vzdělaní Syřané mluví často anglicky, částečně také francouzsky, celkově je ale znalost cizích jazyků malá, a to i například mezi vládnoucí elitou. Jednotlivé etnické skupiny užívají i své vlastní jazyky. Zhruba 56 % syrské populace žije ve městech. Průměrná délka života je 74,6 roku. Gramotnost v zemi dosahuje podle sčítání lidu z roku 2004 zhruba 79 % (muži 86 %, ženy 73,6 %). Základní vzdělání je povinné a bezplatné, trvá od šestého do dvanáctého roku. Jsou k dispozici střední i vysoké školy, oba stupně trvají tři roky. Syrská vláda prioritně podporuje výuku řemesel, strojírenství a medicíny, ostatní obory, například umění, humanitní obory či částečně i ekonomie, jsou v pozadí pro doposud nedořešenou produkční a mezinárodně obchodní bázi ekonomiky. V zemi přetrvávala etnická diskriminace Kurdů, kterým byly odpírány možnosti rozvíjet svojí kulturu a jazyk. Desetitisíce Kurdů jsou bez státní příslušnosti, což jim zabraňuje využívat svých společenských a ekonomických práv. Podle některých zdrojů se syrská vláda snaží minoritní etnické skupiny (Armény, Asyřany-Ajsory, Kurdy a d.) arabizovat. V zemi je doposud rozšířená diskriminace žen, zejména mimo území obývané vzdělanějším obyvatelstvem, avšak je mnohem méně výrazná než v islamizovaných zemích v regionu.
Značná část obyvatelstva (všechny odhady do jara 2011-začátku občan.války) vyznává sunnitský islám (cca 70 - 73 % obyvatel)  , z šíitských skupin jsou významní především alavité (12 - 13 % - vládnoucí skupina), k dalším šíitským náboženským skupinám patří také ismaílité a další směry, vč. tzv. ší´y 12 imámů /hlavní proud - většina obyv. v Íránu a v Iráku/, (2 -3 %). Významnou skupinou jsou též drúzové (asi 3 %), synkretická náboženská skupina, blízká šíitům  Zbytek (asi 10 %) tvořily nejrůznější křesťanské církve – maronité, řeckokatolíci - melchité (tj. malekité), arménští katolíci, syrští katolíci, chaldejští katolíci, pravoslavní Antiochijského patriarchátu, protestanti (luteráni a další) římskokatolíci, křesťané z Arménské apoštolské církve (miafyzitní), asyrští křesťané - fakticky nestoriáni, anglikáni (episkopální církev) a další. Existují zde i malé komunity židů.
Sýrie je sekulární stát a náboženským menšinám je v porovnání s dalšími zeměmi v oblasti zaručena velká míra svobody vyznání, v některých případech i omezené autonomie. Na druhou stranu jsou v rámci politického procesu zvýhodňováni lidé spojení s některými sektami, především s alavity.Většina alavitů, k nimž náleží prezident B. Asad a vládnoucí vrstva země, šíitů, ismaílitů, syrských křesťanů a drúzů podporuje syrskou vládu, protože se obávají represivní politiky proti menšinám v případě vítězství sunnitských islamistických/džihádistických rebelů. Odhaduje se, že až třetina z 250 000 alavitských mužů bojujících na straně vlády zahynula v občanské válce. V květnu 2013 podle jednoho odhadu z 94 000 obětí války bylo 41 000 alavitů.
Damaskus - Aleppo: 5000 Jahre Stadtentwicklung in Syrien. Příprava vydání Mamoun Fansa. Mainz am Rhein: Philipp von Zabern, 2000. ISBN 3-8053-2694-7. 
 Labour markets performance and migration flows in Arab Mediterranean Countries: determinants and effects. Luxembourg: Office for Official Publications of the European Communities, 2010. ISBN 978-92-79-15986-2. 
 Women and men in the Syrian Arab Republic: a statistical portrait. New York: United Nations, 2001. 
AKKERMANS, Peter M. M. G; SCHWARTZ, Glenn M. The archaeology of Syria: from complex hunter-gatherers to early urban societies (c. 16,000-300 BC). Cambridge: Cambridge University Press, 2003. ISBN 0-521-79666-0. 
BAHBOUH, Charif. Sýrie: historie, kultura, geografie. Praha: Dar Ibn Rushd, 2005. ISBN 80-86149-44-7. 
BAHNASSI, Afif. Das alte Syrien und seine Kunst. Leipzig: Seemann, 1987. ISBN 3-363-00005-7. 
BUTCHER, Kevin. Roman Syria and the Near East. Los Angeles: J. Paul Getty Museum, 2003. ISBN 0-89236-715-6. 
CARTER, Terry; DUNSTON, Lara; THOMAS, Amelia. Sýrie a Libanon. Praha: Svojtka & Co., 2009. ISBN 978-80-256-0110-5. 
CHAITANI, Youssef. Post-colonial Syria and Lebanon: the decline of Arab nationalism and the triumph of the state. London: I.B. Tauris, 2007. ISBN 978-1-84511-294-3. 
LEWIS, Bernard. Dějiny Blízkého východu. Praha: Nakladatelství Lidové noviny, 2007. ISBN 978-80-7106-926-3. 
MUSIL, Alois. Od Libanonu k Tigridu : Nová Syrie. Praha: Melantrich, 1938. 252 s. Dostupné online. 
OTTAWAY, Marina; CHOUCAIR-VIZOSO, Julia. Beyond the façade: political reform in the Arab world. Washington: Carnegie Endowment for International Peace, 2008. ISBN 978-0-87003-239-4. 
SIMONIS, Damien; FINLAY, Hugh. Jordan & Syria. Hawthorn: Lonely Planet, 1997. ISBN 0-86442-427-2. 
ZISER, Eyal. Commanding Syria: Bashar al-Asad and the first years in power. London: I.B. Tauris, 2007. ISBN 1-84511-153-2. 
ZISSER, Eyal; RIVLIN, Paul. Syria: domestic political stress and globalization. Tel Aviv: Tel Aviv University - Moshe Dayan Center, 1999. ISBN 965-224-039-7. 
PŘEBINDA, Petr. Od Velké Sýrie k malé: Složitosti vytváření Sýrie v první polovině 20. století. Praha: Academia, 2018. ISBN 978-80-200-2864-8
 Syria [online]. Foreign & Commonwealth Office, rev. 2010-09-17 [cit. 2012-01-14]. Dostupné v archivu pořízeném dne 2011-12-11. (anglicky) 
 Syria - Amnesty International Report 2011 [online]. Amnesty International [cit. 2011-08-16]. Dostupné online. (anglicky) 
 Syria (2011) [online]. Freedom House [cit. 2011-08-16]. Dostupné online. (anglicky) 
Bertelsmann Stiftung. BTI 2010 — Country Report [online].  Gütersloh: Bertelsmann Stiftung, 2009 [cit. 2011-08-16]. Dostupné online. (anglicky) 
Bureau of Near Eastern Affairs. Background Note: Syria [online]. U.S. Department of State, 2011-03-18 [cit. 2011-08-16]. Dostupné online. (anglicky) 
CIA. The World Factbook - Syria [online]. Rev. 2011-07-12 [cit. 2011-08-16]. Dostupné online. (anglicky) 
Library of Congress. Country Profile: Syria [online]. 2005-04-15 [cit. 2011-08-16]. Dostupné online. (anglicky) 
Zastupitelský úřad ČR v Damašku. Souhrnná teritoriální informace: Sýrie [online]. Businessinfo.cz, 2010-04-01 [cit. 2011-08-16]. Dostupné v archivu pořízeném dne 2012-01-11. (česky) 
COMMINS, David Dean, a kol. Syria [online]. Encyclopaedia Britannica [cit. 2011-08-16]. Dostupné online. (anglicky)