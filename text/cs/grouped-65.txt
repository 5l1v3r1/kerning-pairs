
Ekonomický systém označuje typ uspořádání tržních a vlastnických vztahů v dané ekonomice. Rozlišujeme čtyři nejznámější či nejobvyklejší ekonomické systémy (kapitalismus, smíšená ekonomika, socialismus a komunismus) a řadu dalších systémů, které se objevují jen v menším měřítku (v teorii i praxi).
Kapitalismus je ekonomický systém, v němž jsou výrobní prostředky v soukromém vlastnictví a jsou provozovány za účelem dosažení zisku. Ekonomické parametry (např. ceny) jsou určovány prostřednictvím volného trhu (nabídkou a poptávkou), a to i ceny práce, nikoli řízeny pouze zásahy státu (jako v řízených či plánovaných ekonomikách).
Stát si většinou ponechává možnost takový ekonomický systém regulovat zákony, např. zákoníkem práce či obchodním zákoníkem.
Smíšená ekonomika je takový ekonomický systém, ve kterém se objevují prvky tržní i plánované ekonomiky. V praxi to obvykle znamená takovou ekonomiku, v níž stát vymezuje mantinely, ve kterých se musí tržní aktéři pohybovat. V některých případech může být stát monopolním vlastníkem celého odvětví.

subsaharské Afriky. Je závislá na těžebním průmyslu, který většině populace umožňuje dostat se z extrémní chudoby.
Gabon závisel na těžbě dřeva a manganu do doby, kdy byly objeveny zásoby ropy začátkem 1970-tych let. Ropní sektor v současnosti produkuje 50 procent HDP a 80 procent exportu. Nejvyšší produkce ropy 370 tisíc barelů denně byla v roce 1997 a postupně klesá, v roce 2012 bylo aktivních 6 vrtných plošin. Nízké ceny ropy měli negativní vliv na vládu a ekonomiku země.
Těžbu železné rudy v oblasti Belinga vláda schválila v roce 2012 pro čínskou firmu CMEC, která dostala dočasné práva na těžbu už v roce 2007.
Průmysl Gabonu je založen na ropě, těžbě manganu a zpracování dřeva. Většina průmyslu se nachází u měst Libreville a Port-Gentil. Téměř všechny průmyslové podniky vznikly s podporou státu v 1970-tych letech. Dřevozpracující firmy zahrnují 5 závodů na dýhu a velkou 50letou překližkovou továrnu v Port-Gentil, a další 2 malé překližkové výrobny. Mezi další průmysl patří podniky textilní, cementové, chemické, pivovary, loděnice atd. Zdejší průmysl je značně závislý na zahraničním dovozu a ceny importu vzrostli v roce 1994 po devalvaci středoafrického franku. Zvýšené ceny a nadkapacita způsobili ztrátu efektivity výroby a ta teď zásobuje převážně domácí trh. Vláda učinila kroky na privatizaci polostátních podniků.
Protože Gabonská ekonomika je závislá na ropě (tvoří přes 80 procent exportu, 43 procent HDP a 65 procent státních příjmů), výrazně ji ovlivňují fluktuace cen ropy na světových trzích. Gabon je třetí největší producent a exportér ropy v Subsaharské Africe, ale jsou obavy, že zásoby se zmenšují. Proto země začala ekonomiku diverzifikovat a hledá další ropní naleziště. V roce 2014 byla denní produkce ropy 240 tisíc barelů, ale v porovnání s rokem 1997 je to 35-procentní pokles. Ověřené zásoby ropy se odhadují na 2 miliardy barelů v roce 2015 a zásoby zemního plynu na 1 bilion krychlových stop (28 km3). Jedinou ropní rafinérií je "Sogara oil refinery" ve městě Port-Gentil, v roce 1968 ji vybudovalo konsorcium firem Total, Shell, Mobil, Texaco, Petrofina a Agip. Sogara (Societe Gabonaise de Raffinage) má vlastníky: vláda Gabonu (25%), Total (43,8%), Shell (17%) a Agip (2,5%). V roce 2012 Gabon podepsal smlouvu s firmou Samsung na stavbu nové rafinérie ve městě Port-Gentil.
Chov zvířat omezuje moucha tse-tse, která šíří spavou nemoc. Proto nedávno Gabon importoval na spavou nemoc odolný dobytek ze Senegalu. Odhadovaný chov v roce 2005:
3,1 milionu slepic.Ve snaze redukovat závislost na importu, vláda vyčlenila 200 tisíc hektarů pro 3 farmy v neobývané části země.

Ekonomika (hospodářství) je shrnutí hospodaření určitého subjektu, například státu, organizace nebo jednotlivce. Věda, která zkoumá finanční chování subjektů, jež se ekonomicky projevují, se nazývá ekonomie.
hospodaření: ekonomické činnosti, jako je plánování, organizace, výroba, prodej či investování
hospodárnost: využití dostupných prostředků ekonomickými subjekty tak, aby bylo dosaženo minimálních nákladů a zároveň maximálního možného ziskuV ekonomice lze rozpoznat děje jako výrobu, přerozdělování, směnu a spotřebu statků a služeb.
V ekonomickém životě společnosti mají zásadní význam následující ekonomické subjekty:
domácnosti: sestávající z jednotlivých členů, kteří mají vlastní ekonomické potřeby, hledají proto cesty k získání statků a služeb (např. směnou), mezi subjekty jsou domácnosti zpravidla nejpočetnější
firmy (podniky): výrobní, prodejní subjekty či subjekty poskytující služby, jsou ekonomicky činné za účelem zisku
stát (vláda, samospráva): sestávající ze všech orgánů státní moci, tyto definují pravidla, v rámci kterých budou ekonomické procesy probíhat, stát sám o sobě má též, podobně jako firmy, své vlastní potřeby, kterým vyhovuje vynakládáním dalších prostředků, mezi úkoly státu v ekonomice náleží zejména zvyšování efektivnosti, spravedlivosti a stability ekonomického systému
zahraniční subjekty: domácnosti, firmy a vlády mimo národní ekonomiku, vstupující do ní zvenčí, platí pro ně ve většině případů zvláštní režim vztahů, musí být zajištěno ošetření jejich postavení v rozdílných právních systémech
neziskové subjekty: spolky, nadace a strany s ekonomicky obdobným postavením, jako domácnosti s větším důrazem na autonomní přerozdělování; jejich cílem je bezprostřední dosahování konkrétních potřeb bez organizování výroby a směny.
zóny, sektory a čtverce jsou pro velikost pojmenovaného subjektu a prostředí i objektu a systému (4 kategorie) součástí souvislostí podle velikosti zónování (druhy: 12×3, 9×4, 6×6, aj. dělení kruhu času). Tento vynález je starý , ale neznámo používaný řídce a směřuje k uspořádání činností do struktury světa (kontinentu , států, území, regionu, revíru, obce, rodiny, osob), aj. 36 kategorií) a tedy částí dle Komenského.
Každá ekonomika musí pro zajištění svého fungování splnit několik základních úkolů, které lze shrnout do tří otázek:
jak vyrábět: stanovení vyrábějícího subjektu, způsobu výroby, určení zdrojů a nástrojů výroby
pro koho vyrábět: pravidla, podle kterých dojde k rozdělení produktů mezi spotřebiteleVzhledem k tomu, jakým způsobem výše uvedené otázky řeší různé ekonomické systémy, je možné rozeznávat následující významné skupiny:
zvykový systém: v současnosti existuje už jen u primitivních kultur, ekonomické chování je zde určováno tradicí (zvyklostmi), uplatňován naturální (směnný) obchod
centrálně plánovaný systém: v minulosti aplikován v ekonomikách východního bloku a v průběhu 20. století v některých dalších zemích, ekonomika je řízena na základě centrálního plánu, další činnosti jsou určovány plánováním na nižších úrovních, charakteristický je státní (a podnikový) monopol
tržní systém: v 19. století částečně uplatňovaný vyspělými (především) evropskými zeměmi, charakteristická je zcela (liberální) neregulovaná ekonomika, na kterou má vliv pouze trh, bez jakýchkoliv zásahů ze strany státu
smíšený systém: vychází z tržního systému, zapracovává však možnost zásahů státu, a to v případech, kdy standardní tržní mechanismy selžou, dnes smíšený systém zcela převládá ve vyspělých ekonomikách.
V ekonomice je možné rozeznat[zdroj?] pět sektorů, lišících se druhem ekonomické činnosti:
primární sektor (prvovýroba) - získání produktů a surovin z přírody a obdělávání půdy (těžba, lesnictví, zemědělství, rybářství)
sekundární sektor (druhovýroba) - zpracování produktů z prvovýroby a výroba hmotných statků - průmysl
terciární sektor (služby) - doprava, zdravotnictví, obchod, školství, kultura a komunální služby
kvartérní sektor (znalostní sektor) - věda, výzkum, vysokoškolské vzdělávání, poradenství
kvintérní sektor (nejpokročilejší technologie) - high-tech (informační technologie, biotechnologie, nanotechnologie)
SOUKUPOVÁ VĚRA, STRACHOTOVÁ DANA. Podniková ekonomika, verze 2.0 [online]. VŠCHT v Praze, 2006. Dostupné online. 
Ekonomika v souvislostech. Jan Vávra, Miloslav Lapka, Eva Cudlínová (eds.). Praha : Univerzita Karlova v Praze, Filozofická fakulta, 2015. 170 s. ISBN 978-80-7308-571-1 (print), ISBN 978-80-7308-635-0 (online: pdf).

Parazitismus je způsob soužití dvou organismů, z nichž jeden organismus (parazit čili cizopasník) využívá druhý organismus (hostitel). Parazit se může živit tkáněmi hostitele (aniž by se ho snažil zabít) nebo se přiživovat na hostitelově potravě či jinak profitovat z hostitelova organismu nebo jeho činnosti a snižovat přitom jeho biologickou zdatnost (fitness).
Volně žijící organismus, který není hostitelem několika parazitických jedinců různých druhů, je raritou. Více než polovina známých druhů jsou parazité nebo patogeni, přičemž bakteriální a virové parazity neznáme zdaleka všechny.Podle parazitologa profesora Julia Lukeše někteří parazité do jisté míry s lidským organismem spolupracovali (bylo na ně uvyklé) a jejich vymýcení z lidské populace způsobuje, že se náš imunitní systém chová nepřirozeně.
Podle některých odhadů představují parazité až čtyři pětiny všech druhů. Každý biologický druh má obvykle alespoň jednoho parazita a tito parazité obvykle mají své další parazity.
Množství eukaryotických organismů se vyznačuje parazitickým způsobem života, a to často bez ohledu na jejich vzájemnou nepříbuznost. Zejména jednobuněční parazité člověka jsou v centru zájmu vědců. Z říše Excavata patří mezi parazity mnoho diplomonád (Diplomonadida, např. Giardia intestinalis) a trichomonád (Trichomonadida, např. Trichomonas vaginalis), dále trypanozomy (Trypanosomatida, zejména rody Trypanosoma a Leishmania, původci některých významných lidských onemocnění) či někteří zástupci třídy Heterolobosea (např. Naegleria fowleri). Z říše Chromalveolata jsou známi někteří parazitičtí nálevníci (Ciliophora) a dále zejména mnozí výtrusovci (Apicomplexa), jako kokcidie (Coccidea včetně Toxoplasmy) a krvinkovky (Haematozoea, např. rod Plasmodium, původce malárie). Z říše Rhizaria se vyznačují parazitickým způsobem života například nádorovky (Phytomyxea) či haplosporidie (Haplosporidia). Z říše Amoebozoa mezi cizopasníky patří namátkou Acanthamoeba, Entamoeba histolytica a další.Známe i mnohé parazitické rostliny, konkrétně jednobuněčné řasy rodu Prototheca, ale i mnohé vyšší rostliny, jako kokotice (Cuscuta) či poloparazitické jmelí (Viscum).Z větve směřující k živočichům a houbám (Opisthokonta) jsou známy rovněž mnozí parazité: například plísňovky (Mesomycetozoa) a rybomorky (Myxozoa). Z říše houby (Fungi) parazitují mikrosporidie (Microspora), různé plísně (např. rody Aspergillus, Penicillium) a kvasinky (např. Candida albicans).Z živočichů (Metazoa) parazitují mnozí zástupci kmene ploštěnců (Platyhelminthes), jako ploštěnky (Turbellaria), tasemnice (Cestoda), jednorodí (Monogenea) a motolice (Trematoda). Dále jsou paraziti mezi kmeny vrtejši (Acanthocephala), kroužkovci (Annelida, zejména pijavice, Hirudinea) a též v rámci kmene hlístice (Nematoda) a strunovci (Nematomorpha). Existují však i parazitičtí členovci (Arthropoda) i strunatci (Chordata).
Vztahy mezi cizopasníkem a hostitelem lze dělit dle různých vztahů. Podle biologické povahy organismu lze rozlišovat:
obligátní parazitismus (typický, pravý) – u každého parazita, u něhož alespoň jedna fáze ontogenetického vývoje probíhá na úkor jiného organismu;
fakultativní parazitismus (podmíněný, příležitostný) – u organismů žijících volně v přírodě, které při náhodném vniknutí do hostitele mohou žít parazitickým způsobem.Dle prostorových vztahů dělíme cizopasníky na ektoparazity, kteří žijí mimo hostitele či na jeho povrchu (např. komár, pijavice), a endoparazity, kteří žijí uvnitř hostitele, v jeho útrobách, tkáních či buňkách (toxoplasma, tasemnice).
Podle časového vztahu k hostiteli se obligátní parazité dělí na dočasné, stálé a periodické.
Zvláštním případem parazitismu je hnízdní parazitismus, dobře známý například u kukačky.
hemiparazité (poloparazité) – zelené rostliny, jež z hostitele přijímají jen vodu a minerální látky, příkladem může být jmelí (Viscum) nebo ochmet (Loranthus);
holoparazité – nezelené rostliny, jež ze svého hostitele přijímají i asimiláty, např. záraza (Orobanche) nebo podbílek (Lathraea).
V roce 2012 byla publikována vědecká studie o objevu obřích parazitických blech z doby dinosaurů (střední jura a spodní křída, před 165 miliony až 125 miliony let). Tyto až 23 mm dlouhé pravěké blechy (rod Pseudopulex) se zřejmě specializovaly na sání krve opeřených dinosaurů a ptakoještěrů. Další druhohorní rody parazitů podobných blechám jsou Tarwinia z Austrálie a Saurophthirus z ruského Dálného východu.
VOTÝPKA, Jan a MODRÝ, David. Biologické invaze v nás i kolem nás: invazní patogeny. Živa. 2018, č. 5, s. 285. Přístup také z: http://ziva.avcr.cz/2018-5/biologicke-invaze-v-nas-i-kolem-nas-invazni-patogeny.html
VOTÝPKA, Jan; KOLÁŘOVÁ, Iva a HORÁK, Petr. O parazitech a lidech. V Praze: Stanislav Juhaňák – Triton, 2018. ISBN 978-80-7553-350-0.
Parazitismus [powerpointová prezentace online]. Přednáška připravena s využitím materiálů prof. Flegra. [2014], 41 obrazovk, [cit. 8. 12. 2018]. Dostupné z: https://is.muni.cz/el/1431/podzim2014/Bi5080/um/um/Parazitismus_2014.ppt
VOLF, Petr a kol. Paraziti a jejich biologie. Praha: Triton, 2007. 318 s. ISBN 978-80-7387-008-9.
SEDLÁK, Kamil a TOMŠÍČKOVÁ, Markéta. Nebezpečné infekce zvířat a člověka. Praha: Scientia, 2006. 167 s. Biologie pro všední den. ISBN 80-86960-07-2.
ZIMMER, Carl. Vládce parazit: pohled do světa nejnebezpečnějších tvorů planety. Překlad Vladimír Hampl a Olga Harantová. V Praze: Paseka, 2005. 262 s., [16] s. obr. příl. Fénix, sv. 12. ISBN 80-7185-685-1.
VESELOVSKÝ, Zdeněk: Etologie. Biologie chování zvířat. Praha: Academia, 2005. ISBN 80-200-1331-8.
ROSYPAL, Stanislav. Nový přehled biologie. Praha: Scientia, 2003. 797 s. ISBN 80-7183-268-5.
Seznam děl v Souborném katalogu ČR, jejichž  tématem jsou parazitické organismy

Al-Aríš či El-Aríš (arabsky: العريش) je hlavní a největší město egyptského guvernorátu Severní Sinaj, ležící na středomořském pobřeží Sinajského poloostrova, přibližně 344 kilometrů severovýchodně od Káhiry. Město je turistickým letoviskem a nachází se v něm přístav a řada luxusních hotelů. K roku 2006 zde žilo 100 447 obyvatel.Od šestidenní války v roce 1967 až do uzavření egyptsko-izraelské mírové smlouvy v roce 1979 bylo město okupováno Izraelem.
Přibližně šest kilometrů jižně od centra, tedy směrem do vnitrozemí, leží mezinárodní letiště El Aríš.
Aríš se nachází v severní části Sinajského poloostrova asi 50 km od hraničního přechodu Rafáh s pásmem Gazy. Klima je zde již zcela pouštní a srážky minimální. Zemědělství je možné díky tomu, že Aríš leží u ústí vádí el-Aríš do Středozemního moře. Vádí el-Aríš odvádí občasné srážky z poloviny Sinajského poloostrova.

El Niño [el ni.ɲo] IPA (španělsky Chlapeček) je původní název jevu, který pozorovali jihoameričtí rybáři ve vodách Tichého oceánu. Jedná se o zeslabení studeného oceánského Peruánského proudu (též Humboldtův proud) a s tím související oteplení tamních vod. Tato událost nastávala obvykle kolem Vánoc a proto byla rybáři nazvána El Niño Jesus, což česky znamená Ježíšek. Dnes se setkáváme výhradně s výrazem El Niño.[zdroj?] Jev je ale složitější, neodpovídá současným klimatickým modelům a sezónní rozdíly s ním tak úzce nesouvisejí. Atmosférické procesy, které jej řídí, jsou stále nedostatečně pochopené a oblačnost může při jeho formování hrát dominantní roli.
S jevem El Niño souvisí jev jižní oscilace (SO, Southern Oscillation), u jehož objevu byl v roce 1897 H. H. Hildebrandsson, když si u některých desetiletých řad tlaku vzduchu ze 68 stanic z celého světa všiml vztahu meziročních trendů. To potvrdili i Norman a W. J. S. Lockyer v roce 1902. Když použili čistě grafické metody, zjistili, že skutečně existuje kolísání mezi Jižní Amerikou a indonéskou oblastí. Hildebrandsson měl pocit, že tento jev je vyvoláván stavem polárních moří. 
Ve dvacátých a třicátých letech 20. století se sir G. T. Walker a E. W. Bliss zajímali o předpověď příchodu monzunů v Indii. Dalším studiem zjistili, že se na jižní polokouli projevuje tento jev mnohem výrazněji, proto se ho rozhodli nazývat právě „jižní oscilací“. Zákonitosti formulovali takto: Jestliže tlak v jižním Pacifiku roste, pak tlak vzduchu v Indickém oceánu klesá. A na základě toho sestavil index jižní oscilace (SOI, Southern Oscillation Index). Dále objevili ještě mnoho jiných celoplanetárních souvislostí. 
První, kdo dal do souvislosti El Niño a jižní oscilaci, byl Irving Schell v roce 1956. Schell našel další souvislosti mezi těmito jevy, nicméně komplexní vysvětlení podal Jacob Bjerknes v roce 1966. Bjerknes popsal interakce mezi atmosférou a oceánem a ve svých pracích popsal, jak tyto interakce probíhají a jak se mění cirkulace nad Tichým oceánem. Byl to právě Bjerknes, kdo pojmenoval cirkulační buňku nad rovníkovým Pacifikem Walkerovou cirkulační buňkou. Dnes se tento jev souhrnně nazývá ENSO (El Niño Southern Oscillation) nebo se pro všechny tyto jevy používá pouze El Niño, i když správné je souhrnné označení ENSO. Současná Walkerova cirkulace je vysvětlitelná přírodními vlivy a nyní nelze prokázat vliv člověka na ni.
ENSO (El Niño Southern Oscillation) je souborem interakcí jednotlivých částí celosvětového klimatického systému a jejich kolísání, které se projevuje souslednými událostmi v atmosférické a oceánské cirkulaci. ENSO je nejvýznamnějším známým zdrojem meziroční proměnlivosti počasí a klimatu v různých částech světa (s různými cykly 3 až 10 let), ovšem ne všechny oblasti světa jím jsou ovlivněny. Roku 2018 byla potvrzena souvislost ENSO s lunárním cyklem slapů Měsíce s periodou 18,6 let (nutace), na kterou bylo poukazováno již dříve.Za normálního stavu nad indonéskou oblastí probíhá bouřková činnost a pasáty jsou normálně silné a odtlačují vodní masu Tichého oceánu od pobřeží Jižní Ameriky. Termoklina je jen mělce pod hladinou oceánu. Výstupné proudy přinášejí živiny z hlubin, tzv. upwelling.
Při příchodu El Niña dojde k zeslabení pasátů a prohřáté vody západního Pacifiku se přesouvají v podobě nízké vlny k pobřeží Jižní Ameriky. Termoklina se dostává do hloubky. Teplá voda je zdrojem vodní vlhkosti a konvektivních oblaků u pobřeží Jižní Ameriky, zatímco v západním Pacifiku (jihovýchodní Asii) panuje suché a horké počasí. 
Při příchodu La Niñi dochází k zesílení pasátů a chladné vody. Vytváří se typický studený jazyk na mapách povrchových teplot oceánu (SST, Sea Surface Temperature), který je obvykle značen modře.
La Niña je název vytvořený vědci jako protiklad k termínu El Niño. Španělský název La Niña znamená česky „holčička“ a je, tak jako El Niño, dílčím jevem ENSO. Tento jev trvá obvykle kolem jedenácti měsíců; je charakterizován zesílením pasátů a následným zesílením studeného Peruánského proudu, který přináší chladné vody až do rovníkových oblastí. Proto bývá někdy označována jako studená fáze ENSO. S projevy La Niñi jsou spojeny stejně závažné jevy jako s El Niñem.
V zimě let 2010 a 2011 nastal jev v intenzitě největší od roku 1917.  K jeho důsledkům patřily rozsáhlé povodně v Austrálii, extrémně silný cyklón Yasi v únoru 2011 a také chladnější zima v Evropě v důsledku změny tryskového proudění.

El Tatio (Los Géiseres del Tatio) je vulkanická a gejzírová oblast v severní části Chile, v nadmořské výšce okolo 4 200 m. Je to nejvýše položené gejzírové pole na světě, počtem gejzírů největší na jižní polokouli a třetí největší na světě - po Yellowstone v USA a Údolí gejzírů na Kamčatce. I když je počet gejzírů vysoký, jejich výška je poměrně malá, nejvyšší zaznamenaná výška výronu byla 6 metrů, průměrná výška je 75 centimetrů.

Elba (italsky Isola d'Elba) je italský ostrov v Tyrhénském moři patřící k Toskánsku ležící asi 10 kilometrů od pobřežního města Piombino. Svojí rozlohou jde o největší ostrov Toskánských ostrovů a po Sicílii a Sardinii třetí největší italský ostrov.
Ostrov je rozdělen do osmi administrativních částí: Portoferraio, Campo nell'Elba, Capoliveri, Marciana, Marciana Marina, Porto Azzurro, Rio Marina a Rio nell'Elba.
Rozloha ostrova činí asi 224 km² a délka pobřeží přibližně 147 kilometrů. Nejvyšším vrcholem je Monte Capanne s nadmořskou výškou 1019 metrů.
Elba spolu s dalšími ostrovy (Gorgona, Capraia, Pianosa, Montecristo, Giglio a Giannutri) je součástí Národního parku Toskánské ostrovy. Asi 35 kilometrů západně od Elby leží francouzský ostrov Korsika.
Ostrov byl znám už nejstarším civilizacím díky svým nalezištím železné rudy. První doly vznikly v době osídlení Etrusky, další vybudovali po roce 480 př. n. l. staří Římané. Staří Řekové Elbu nazývali Aethalia (plamen) podle plamenů nad pecemi kde se vyrábělo železo. Pod nadvládou Říma se jí říkalo Ilva, současný název pochází ze 6. století.Po zániku Římské říše byla Elba pustošena nájezdy barbarů a Saracénů. Na počátku 11. století se stal vlastnictvím Pisy. Když Pisu roku 1398 koupil milánský rod Viscontů, Elba přešla do vlastnictví pánů z rodu Appiani z města Piombino, kde zůstala po dvě století. Roku 1546 získal část ostrova Cosimo I. Medicejský; ten opevnil přístav Portoferraio a přejmenoval jej na „Cosmopoli“. Zbývající část Elby se stala roku 1577 opět vlastnictvím Appianiů. Roku 1603 se zmocnil přístavu Porto Azzurro Filip II. Španělský a vystavěl zde dvě pevnosti. V roce 1802 se stala Elba francouzským územím a nastal její hospodářský rozkvět.
Elba se 3. května 1814 stala prvním ostrovem, na nějž se uchýlil do nuceného exilu Napoleon Bonaparte po vynucené abdikaci a podepsání Smlouvy z Fontainebleau. Byl jmenován císařem ostrova, na kterém bylo vyhlášeno Knížectví Elba a měl k dispozici osobní gardu čítající 700 mužů. Vládcem ostrova však byl pouze formálně, neboť v okolních vodách hlídkovaly britské lodě. Během svého pobytu provedl Napoleon na ostrově řadu ekonomických a sociálních reforem, které vedly ke zlepšení životních podmínek obyvatel. Navrhl také vlajku ostrova: bílou s červeným pruhem a třemi zlatými včelami. Napoleon pobýval na Elbě 9 měsíců a 21 dnů; 26. února 1815 uprchl zpět do Francie (období stodenního císařství). Po porážce v bitvě u Waterloo byl internován podruhé, na odlehlém ostrově Svatá Helena v Atlantském oceánu.
Po Vídeňském kongresu připadla Elba Toskánskému velkovévodství. V roce 1860 se pak stala součástí sjednoceného Italského království.
Během druhé světové války byl ostrov obsazen německou armádou, která se zde silně opevnila. Po tuhém boji byl osvobozen francouzskými vojáky 17. června 1944.
V současnosti je Elba známa pěstováním vinné révy. Po 2. světové válce nastal rozvoj turismu, který je v současnosti rozhodující ekonomickou aktivitou na ostrově. Oblíbené jsou pobytové zájezdy na písečné a oblázkové pláže, jachting a vodní turistika.

Eleazar Lipa Sukenik (hebrejsky: אלעזר ליפא סוּקֶנִיק‎‎, narozen 12. srpna 1889, Białystok, Polsko − 28. února 1953, Jeruzalém, Izrael) byl izraelský archeolog a profesor na Hebrejské univerzitě v Jeruzalémě.
Poté co v roce 1911 přijel do Palestiny, pracoval jako učitel a průvodce. Zúčastnil se tzv. „Války jazyků“, jež vypukla v roce 1913 mezi sionistickými aktivisty.
Během první světové války sloužil v Britské armádě ve 40. pěchotním batalionu, který byl známý pod označením Židovská legie. Byl ateista.
Mimo výrazný podíl na vykopávkách v Jeruzalémě sehrál významnou roli při založení fakulty archeologie při Hebrejské univerzitě. Uvědomoval si důležitost Svitků od Mrtvého moře a udělal vše pro to, aby je Izrael získal. V roce 1948 publikoval článek, který spojuje svitky a jejich obsah s komunitou Esejců. Tato myšlenka se posléze stala standardním výkladem původu těchto svitků.
Byl otcem vojáka, politika a archeologa Jigaela Jadina, herce Jossi Jadina a Mati Jadina, jenž byl zabit v bojích Války za nezávislost.
V tomto článku byl použit překlad textu z článku Eleazar Sukenik na anglické Wikipedii.

Elektra Records je americké hudební vydavatelství, které vlastní Warner Music Group. Vydavatelství založili v roce 1950 Jac Holzman a Paul Rickholt. Název „Elektra“ dal vydavatelství Holzman, který jej pojmenoval po postavě z řecké mytologie jménem Élektra (v angličtině Electra), který o tom později prohlásil, že dal názvu vydavatelství „K“, které jemu ve jméně chybí. Mezi nejvýznamnější hudební interprety vydavatelství patří Paul Butterfield Blues Band, Love, The Doors, The Stooges či MC5.
V tomto článku byl použit překlad textu z článku Elektra Records na anglické Wikipedii.
Elektrická jednotka 405.95 je úzkorozchodná ozubnicová elektrická jednotka používaná na trati Tatranské ozubnicové železnice z Štrby na Štrbské Pleso od roku 1970 dodnes. Jedná se jednotku složenou z elektrického motorového a řídicího vozu.
V roce 1970 po znovuobnovení ozubnicové trati Štrba – Štrbské Pleso bylo potřeba zakoupit vhodné elektrické jednotky, kterými by byla doprava na této trati zajišťována při Mistrovství světa v klasickém lyžování v roce 1970. Vzhledem k tomu, že se v tehdejším Československu vhodná vozidla nevyráběla, bylo rozhodnuto o nákupu jednotek od švýcarské firmy SLM Winterthur. Ze Švýcarska byly celkově zakoupeny tři jednotky. Jejich elektrické vozy byly označeny jako řadou EMU 29.0 a řídicí vozy řadou R 29.0. Po přechodu na nové značení došlo k přeznačení na řadu 405.95 pro elektrický vůz a 905.95 pro vůz řídicí.
Rozchod jednotky je shodný s rozchodem Tatranských elektrických železnic, tedy 1 000 milimetrů. Jednotka je dvoudílná a skládá se z řídícího a elektrického motorového vozu. Elektrický vůz je osazen dvěma trakčními motory o celkovém výkonu 335 kW, který přes hřídele a převodovku pohání vždy jedno ozubené kolo s průměrem 573 mm. Vozy jsou vybaveny několika brzdovými systémy – elektrodynamickou brzdou, západkovou zajišťovací brzdou a ruční a hydraulickou pásovou brzdou.
Nátěr jednotek je proveden ve dvoubarevném provedení se spodní částí červenou a vrchním pásem v krémové barvě. Zajímavostí je, že jednotky nebyly za celých čtyřicet let provozu ani jednou přelakovány – slouží tedy v původním laku z výroby.Obě části jednotky mají ve svém čele stanoviště strojvedoucího, prostřední část pro cestující je spojena průchodovým můstkem, takže je možný přechod mezi vozy. Kapacita jednotky je 124 míst k sezení a 126 míst ke stání. Po jedné straně vozidla se nachází šest dveří. Toaleta se v jednotce vzhledem ke krátké délce trati nenachází.
V současnosti má Tatranská ozubnicová železnice k dispozici tři jednotky této řady označené jako 405.951+ 905.951 až 405.953+905.953. Jednotky dlouhodobě dosahují vysoké spolehlivosti.
BITTNER, Jaromír. Malý atlas lokomotiv 2009. 1. vyd. Praha: Gradis Bohemia, 2008. 368 s. ISBN 978-80-86-925-05-9. Kapitola Elektrická jednotka 405.95, s. 84. (čeština) 

Elektrická kytara (správněji elektrofonická) je druh kytary, ve které elektromagnetické snímače převádějí chvění strun s ocelovým jádrem na elektrický proud, který je veden z kytary do zesilovače. S elektrickou kytarou se často používají nejrůznější efekty k úpravě zvuku. Výsledný zvuk významně ovlivňuje i použitý zesilovač a reproduktor. Kytary bývají nejrůznějších tvarů.
S konstrukcí elektrické kytary začali experimentovat někteří nadšenci do elektroniky a výrobci strunných nástrojů ve 20. letech 20. století. U prvních kytar se pokoušeli snímat zvuk vestavěnými mikrofony nebo gramofonovými přenoskami. První skutečnou elektrickou kytaru s použitelným snímačem vyráběla od roku 1931 americká firma Rickenbacker. Její první kytara byla označena jako Frying Pan (pánev).
Popularitu elektrická kytara získala v éře větších hudebních těles, kde již hlasitost akustické kytary nedostačovala. Elektrickou kytaru na počátku 40. let proslavil a pojetí kytarové hry změnil jazzový kytarista Charlie Christian.
Dnešní podobu s masivním tělem získala kytara ve 40. a 50. letech, kdy bylo vymyšleno hned několik modelů, z nichž k nejznámějším patří Telecaster a Stratocaster firmy Fender a Les Paul firmy Gibson.
Snímače jsou v podstatě cívky, jejichž jádro tvoří zpravidla 6 magnetů. Cívka bývá uložena v plastovém krytu. Vlivem kmitajících strun se v cívce indukuje elektrické napětí. Vzniklý slabý elektrický signál je dále přenášen k zesilovači, kde se zesiluje. Mimo žádoucí signál se však také ve snímači indukuje rušivé napětí vlivem změn jiných elektromagnetických polí v okolí cívky. To se projevuje nežádoucím zvukem, tzv. brumem.
Prvním typem snímačů je jednocívkový snímač (single coil), který snímá kmity struny v celém frekvenčním rozsahu, výstupní signál však obsahuje i nežádoucí brum. Tento typ snímače je oblíbený pro čisté výšky a přirozený charakter zvuku.
Pro omezení brumu byl vytvořen druhý typ snímačů, tzv. humbucker. Snímač je tvořen dvěma stejnými cívkami na společném jádře, zapojenými proti sobě, tedy s opačnou polaritou. Magnetická pole vzdálených zdrojů, způsobující brum, přicházejí na cívky v opačné fázi a vzájemně se vyruší. Změny magnetického pole, vznikající chvěním strun v blízkosti snímače, naopak vytvářejí užitečný signál. Vzhledem k tomu, že humbuckery mají oproti single-coil větší počet cívek, jejich výstupní signál je (při stejném počtu závitů na cívku) silnější. Frekvenčně mají plný tón, hlavně ve středech a basech, výšky jsou oproti jednocívkovým snímačům omezené.
Existují i další typy snímačů – například tzv. minihumbucker – humbucker ve tvaru single coil snímače, nebo quad rail, což jsou v podstatě dva minihumbuckery. Quad rail produkuje silnější a zkreslenější tón než běžné snímače.
Vlastnosti snímače závisejí na jeho konstrukci, kvalitě a způsobu vinutí cívky i použitých magnetických materiálech. Magnetické materiály používané pro jádra cívek snímačů jsou buď slitiny železa, hliníku, niklu a kobaltu (AlNiCo) nebo ferit.
Na rozdíl od akustických či elektroakustických kytar elektrická kytara nepotřebuje korpus k rezonanci tónů. Avšak její tělo se stále vyrábí ze dřeva a jeho kvalita a druh má dopad na výsledný zvuk nástroje. Obecně mohou být kytary lepeny z několika desek různých dřev, nebo zhotoveny z masívu. Počet a druh dřev silně ovlivňuje tónové zabarvení nástroje. Kytary typu Gibson používají obvykle mahagonové dřevo v kombinaci s dalším dřevem (javor, olše, lípa, jasan), na hmatník se obvykle používá palisandr nebo dub. Zatímco kytary typu Fender jsou obvykle zhotoveny z olše, jasanu či jiných „lehčích“ dřevin. Navíc kytary typu Fender (Telecaster, Stratocaster) bývají obvykle menší a lehčího tvaru oproti masivním kytarám typu Gibson (Les Paul). Fendery mají také vyšší a ostřejší tón a jsou na nich hojně používané single coil snímače, nebo kombinace single coil – single coil – humbucker, nebo humbucker – single coil – humbucker, nebo 3× single coil. Gibson používá humbuckery, což mu dodává ještě „hutnější“ a mírně komorněji laděný zvuk a zabarvení.
Potřebné chvění strun – vytvoření kvalitního elektromagnetického pole – lze dosáhnout i za použití jiných materiálů než je dřevo.
Stratocaster (ST)- univerzální druh kytary navazující na legendární elektrické kytary Fender Stratocaster. Tento model má svou dlouhou tradici – Leo Fender ho navrhl už v 50. letech.
Superstrat (Super ST)- navazují na kytary Stratocaster. Liší se svým tvarem, zpracováním a elektronikou. Často vypadají agresivněji, jsou zhotoveny z jiného dřeva, mají vyšší počet pražců a snímače typu humbucker. Uplatní se zejména v tvrdší hudbě.
Telecaster (T)- vycházejí z klasického tvaru světoznámých kytar Fender Telecaster a mají svůj charakteristicky elegantní tvar a vzhled. Leo Fender tento typ kytary vyvinul už ve 40. letech a od té doby mají Telecastery svůj nezaměnitelný zvuk při nezkreslené i zkreslené hře.
Les Paul- tradice kytar sahá až do 40. let minulého století. Největší boom zažily tyto nástroje spjaté s firmou Gibson v 60. letech. Nejčastěji využívají kytary Les Paul kombinaci dvou snímačů typu humbucker. Tím pádem disponují velmi „plným“ zvukem a využití najdou napříč všemi žánry.
SG- jsou kytary spjaté s firmou Gibson, která je vyrábí již od počátku 60. let. SG modely mají velmi charakteristický vzhled a oproti kytarám Les Paul mají užší tělo a profil krku. Díky svému zvuku byla tato kytara vždy oblíbená v tvrdších hudebních stylech, zejména pak v Hard Rocku.
Hard and Heavy- jsou kytary určené k tvrdšímu stylu hudby jako metal apod. Mezi klasické modely těchto kytar patří zejména Explorer a Flying V. Většina Hard and Heavy nástrojů má ostré tvary, agresivní vzhled a silný zvuk, který vynikne zejména při výrazném zkreslení.
Semiakustické kytary (semiakustiky)- jsou kombinace španělské a elektrické kytary. Při hraní na semiakustickou kytaru dochází k produkci zvuku kombinací elektroniky (jeden a více snímačů) a akustického prostoru. Semiakustické kytary jsou známé pro svůj teplý a kulatý zvuk. Na těle lubových i pololubových kytar je zpravidla typický výřez ve tvaru „f“. Tyto kytary se užívají zejména v bluesu a jazzu. Pro semiakustiky je typické tremolo (lidově páka).
Kytara značky Fender se stala symbolem amerického rocku a rockerského „offroadu“, kdežto Gibson zůstal dlouho na poli jazzu a později i jazzrocku, ale díky své masivní konstrukci je dobře použitelný i v tvrdších stylech jako je death nebo black metal. Varianty Gibsonu, jako jsou Les Paul Studio nebo SG mají již širší použití a na tyto nástroje se hraje v mnoha stylech. Díky dvěma humbuckerům a masivní konstrukci umožňují silné zkreslení s kvalitním zvukem. Výběr kytary je otázkou vkusu a preferencí a osobních zkušeností. Například Janick Gers z Iron Maiden hraje na Fender Stratocastery, kdežto Olavi Mikkonen z Amon Amarth hraje na Gibson SG. Hru na Gibson SG se nejvíce proslavil kytarista AC/DC Angus Young a Tony Iommi z Black Sabbath.
Jako každý nástroj, i elektrická kytara vyžaduje důslednou péči. V první řadě je nutné zabránit mechanickým a násilným poškozením a v řadě druhé takovým jako je třeba plíseň, houba či praskání dřeva nebo koroze elektroniky a další.
Základem správné údržby nástroje je jeho čištění. Na povrch lze použít buď speciální přípravky od firem jako je Dunlop nebo Planet Waves a další nebo stačí vosk či jiný ochranný přípravek na nábytek a dřevo. Na hmatník však bude potřeba specializovaný přípravek, který by měl především chránit před mastnotou a potem.
Struny by se měly měnit cca po třech měsících intenzivního hraní, při kvalitní péči vydrží kvalitní struny i déle. Po každém hraní by se měly struny vyčistit přípravkem k tomu určeným a vyleštit hadříkem. Tím zabráníme jejich korozi a snížení kvality zvuku.
Při výměně strun bychom měli „holý“ hmatník důkladně vyčistit a vyleštit, odstranit veškerou špínu z pražců a z míst, kam se se strunami nedostaneme.
Seřízení kytary je do jisté míry věc odborného nástrojáře, ale řadu věcí na elektrické kytaře můžeme udělat sami, pokud víme co děláme. Elektrická kytara nám umožňuje nastavit výšku snímačů na obou stranách, a tím i regulovat intenzitu zvuku. Dále při ladění, kdy je kytara sladěna v nižších polohách, ve vyšších ladit nemusí, k tomu slouží „sladění oktáv“, jenž se provádí šroubky na kobylce kytary. Šroubky jsou spojeny s tzv. kameny, přes které je struna natažena. Jejich posunem docílíme toho, aby tón zahraný na 12. pražci hmatníku zněl přesně o 1 oktávu výše než týž tón zahraný na prázdné struně, neboli délka struny od nultého pražce („ořechu“) ke 12. pražci je přesně stejná jako vzdálenost od 12. pražce ke kamenu kobylky.
Můžeme také ovlivnit „prohnutí“ krku nástroje, ocelovým šroubem (výztuhou) umístěným v krku nástroje zakončenou vnitřním šestihranem (inbus) na hlavě kytary, jeho přitažením nebo povolováním můžeme ovlivnit prohnutí krku kytary, při tomto seřizování bychom si měli počínat opatrně, přílišné napětí nemusí způsobit jen drnčení strun na některých pražcích, ale v extrémním případě i popraskání krkového dřeva! Krk by měl být velmi lehce prohnutý po směru tahu strun, ovlivňuje se tím tzv. dohmat-výška strun nad pražci. Pozor, pokud jsou v krku kytary 2 táhla, může se stát při nepravidelném seřízení jejich tahu, že se celý krk zkroutí (např. kytary Rickenbacker). Seřízení krku kytary a následně doladění v oktávách (na 12. pražci) je třeba udělat zejména tehdy, přecházíme-li na jinou tloušťku strun, které mají jinou sílu tahu na tělo kytary. Rovněž se musí seřídit pružiny v tremolu, je-li jím nástroj vybaven, zejména u dvojzvratného tremola (např. Floyd Rose a podobné systémy).

Elektrochemie je obor chemie, který zkoumá procesy probíhající na rozhraní elektrod (kovových nebo polokovových, příp. grafitových) a elektrolytu.
Počátky elektrochemie spadají do 16. století. Okolo roku 1550 angličan Wiliam Gilbert experimentoval s magnetismem a elektřinou. Díky jeho práci bývá označován jako otec magnetismu. Objevil několik metod výroby magnetů.
V roce 1663 sestrojil německý fyzik Otto von Guericke první elektrický generátor, který pro výrobu elektřiny využíval tření.
V roce 1800 angličtí chemici Wiliam Nicholson a Johann Ritter elektrolyticky rozložili vodu na vodík a kyslík.
V roce 1832 Michael Faraday formuloval dva základní elektrochemické zákony, které jsou založeny na jeho experimentech.
V roce 1886 Paul Héroult a Charles Martin Hall vyvinuli elektrolytickou metodu pro získání hliníku z bauxitu. Metoda byla založena na principech popsaných Faradayem.
V roce 1937 sestrojil Arne Tiselius první sofistikovanou elektroforetickou aparaturu a roku 1948 získal Nobelovu cenu za jeho práci v oblasti elektroforézy proteinů.
V roce 1949 byla založena International Society of Electrochemistry (Mezinárodní elektrochemická společnost).

Elektron je subatomární částice se záporným elektrickým nábojem. Elektrony tvoří obal atomu kolem atomového jádra. Elektrony jsou nositeli náboje při vedení elektrického proudu v kovech, polovodičích (majoritní v typu N) a v elektrických výbojích v plynech i ve vakuu (např. katodové záření). Také radioaktivní záření beta (β–) je tvořeno elektrony.
Elektron jakožto elementární částice patří mezi leptony, tj. mezi částice, které nejsou schopny silné interakce, ale pouze elektromagnetické a slabé interakce. Protože má polovinový spin, jedná se o fermion a řídí se Fermiho-Diracovou statistikou - platí pro něj Pauliho vylučovací princip.
Slovo elektron pochází z řeckého slova „jantar“ (ήλεκτρον), který zavedl William Gilbert. Elektrické jevy poprvé popsal Thales Milétský na vlastnostech jantarového nástroje, užívaného při předení lnu.
magnetický dipólový moment: μ = – 928,5×10−26 JT−1 (přibližně jeden záporný Bohrův magneton)
antičástice: pozitron (pro sjednocení názvů byla snaha přejmenovat elektron na negatron)
Elektrony jsou (společně s protony a neutrony tvořícími atomová jádra) základními stavebními částicemi hmoty, neboť tvoří elektronový obal atomu, který má rozhodující vliv na chemické vlastnosti atomu a jím tvořené látky, jakož i na charakteristické zářivé vlastnosti (vyzařované i absorpční spektrum).
Kolem jádra - v elektronovém obalu - se v každém atomu vyskytuje přesný počet elektronů, který je stejný jako počet protonů v jádře. Dojde-li k odtržení nebo přidání elektronu, stává se z atomu iont.
Jako ostatní elementární částice lze chování elektronů v atomovém obalu dobře popisovat a vysvětlovat pouze v rámci kvantové teorie. Názornějších zjednodušujících představ o struktuře elektronů v obalu je více. Podle popisu blízkého Schrödingerově obrazu kvantové mechaniky (tzv. vlnové mechaniky) se elektrony vyskytují v různých orbitalech daných elektronovou konfigurací každého elektronu. Jednotlivé orbitaly neurčují přesně polohu elektronu, ale pouze největší pravděpodobnost jeho výskytu a dalšího pohybu. V chemických reakcích se též používá představa o uspořádání elektronů do slupek (opět podle elektronové konfigurace), z nichž se chemické vazby účastní pouze poslední slupka (valenční slupka).
Přechody elektronů mezi jednotlivými energetickými hladinami v elektronovém obalu jsou doprovázeny emisí nebo absorpcí fotonů elektromagnetického záření. K vysvětlení základních spektrálních charakteristik vodíku podobných atomů postačuje zjednodušený Bohrův model atomu, k vysvětlení vlastností spekter atomů se složitějším obalem a změny spekter v magnetickém poli je již potřeba Schrödingerova kvantově-mechanického popisu a započtení vzájemné kvantové interakce spinů elektronů, jemná a hyperjemná struktura spektra již vyžadují relativistický Diracův popis a započtení kvantové interakce se spinem atomového jádra.
Stav elektronu v atomu je popsán elektronovou konfigurací, která je určena několika kvantovými čísly:
Vedlejší kvantové číslo je určeno orbitálním momentem hybnosti elektronu, l = 0, 1, …, n-1
Magnetické kvantové číslo je určeno orbitálním magnetickým momentem hybnosti elektronu, m = -l, …, -1, 0 ,1, …, l
Elektron jako částice byl objeven J. J. Thomsonem v roce 1897. Do té doby se přenášení elektrického náboje vysvětlovalo pomocí přelévání elektrického fluida. J. J. Thomson prováděl pokus s katodovou trubicí, ve které částice emitované ze žhavícího vlákna procházely elektrickým a magnetickým polem a byly těmito poli vychylovány. Thomson z výchylky určil, že částice dopadající na stínítko mají hmotnost asi 1000krát menší než atom vodíku. Z toho usoudil, že se jedná o částice vyskytující se uvnitř atomů, a nazval je korpuskule.
Další vývoj názorů na elektron splývá s objevy dalších subatomárních částic a rozvojem kvantové teorie. Postupně se vyvíjely představy o stavbě atomu (model atomu) a tím též o postavení a pohybu elektronů v atomu – od chaotického rozmístění ve zbylé kladné hmotě (pudinkový model, 1897), přes oběhy kolem jádra podobně jako planety kolem Slunce (planetární model, 1911), přes jednoduché kruhové dráhy (Bohrův model, 1913) a složité stáčející se eliptické dráhy (Sommerfeldův model, 1915) až po pravděpodobnostní výskyty v orbitalech (Erwin Schrödinger, Max Born, Paul Dirac, 1926).

Elektronvolt (značka eV) je jednotka práce a energie mimo soustavu SI. Odpovídá kinetické energii, kterou získá elektron urychlený ve vakuu napětím jednoho voltu. Používá se běžně k měření malých množství energie zejména v částicové fyzice, fyzikální chemii apod., protože obvyklá energie jedné částice je v joulech velmi malé číslo. Zároveň je to jednotka technicky výhodná vzhledem k běžným metodám měření energie částic.
Elektronvolt lze převést na odvozenou jednotku energie soustavy SI joule podle vztahu:
    {\displaystyle 1\,\mathrm {eV} =1{,}602\,176\,634\times 10^{-19}\,\mathrm {J} \,}
   (přesně).Hodnota číselně odpovídá náboji elektronu v coulombech, protože práce vykonaná na náboji elektrickou silou se počítá jako součin náboje (1 e) a napětí (1 V). Stejnou energii získá při pohybu v elektrostatickém poli i jiná částice se stejně velkým nábojem, například proton, pozitron či mion.
Elektronvolt není mezi standardními jednotkami soustavy SI. Jeho hodnota je určována experimentálně a postupně se upřesňuje.
Přesto Mezinárodní výbor pro míry a váhy povoluje elektronvolt k užívání společně s ostatními jednotkami SI,
jakož i další dvě experimentálně stanovené jednotky: atomovou hmotnostní konstantu a astronomickou jednotku.
Elektronvolt se běžně využívá pro vyjádření mnoha dalších veličin, například hmotnosti, teploty nebo dokonce času.
Elektronvolt je v běžných měřítkách extrémně malé množství energie. Energie pohybu letícího komára je přibližně bilion elektronvoltů. Jednotka je proto užitečná tam, kde jsou typické energie velmi malé, to znamená ve světě částic. Také zde je 1 eV často poměrně malá energie, takže se používají větší násobky a předpony: 1 keV je tisíc eV, 1 MeV je milion eV, 1 GeV je miliarda eV, 1 TeV je bilion eV. Někdy se zkratka používá jako akronym, lze se tedy setkat i s jejím skloňováním.Největší urychlovač částic (LHC) dodá každému protonu energii 7 TeV. Rozbitím jediného jádra uranu 235U se uvolní přibližně 215 MeV.Sloučením jednoho jádra atomu deuteria s jádrem tritia se uvolní 17,6 MeV. V obrazovkách barevných televizorů jsou elektrony urychlovány vysokým napětím kolem 32 tisíc voltů, takže elektrony získávají kinetickou energii 32 keV. Dobře se elektronvolt hodí k měření energie chemických vazeb, jsou to řádově jednotky či desítky eV na jednu molekulu. K vytržení elektronu z atomu vodíku (ionizaci) je potřeba 13,6 eV. Řádově jednotky eV  má také energie fotonů viditelného světla. Energie menší než elektronvolt se vyskytují v termodynamice, například střední kinetická energie částic vzduchu při pokojové teplotě je 38 meV (milielektronvolt).Rychlost elektronu s kinetickou energií 1 eV je přibližně 593 km/s. Rychlost protonu se stejnou kinetickou energií je pak jen 13,8 km/s.
Velikost elektronvoltu v jednotkách SI se určuje měřením náboje elektronu. Nejpřesnější ze známých metod je měření Josephsonova jevu, kterým se určí hodnota Josephsonovy konstanty 
    {\displaystyle e={\frac {2}{\left(R_{\mathrm {K} }K_{\mathrm {J} }\right)}}}
  . Relativní směrodatná odchylka měření Josephsonovy konstanty je 2,5×10−8 (2,5 miliontiny procenta) a právě takovou přesnost má i převod elektronvoltu na jouly.
V technické praxi je výhodné, že pro částice s elementárním nábojem odpovídá změna energie v elektronvoltech přímo elektrickému napětí ve voltech, kterým je částice urychlena (či zbrzděna). Příkladem může být aparatura k pozorování vnějšího fotoelektrického jevu, kde se užívá brzdné elektrické pole ke zjištění energie elektronů.
Světlo (či jiné záření) prochází okénkem do evakuované baňky a dopadá na katodu, aby z jejího povrchu vytrhlo elektrony. Ty prolétají skrze mřížku, dopadají na anodu a vytvářejí tak v obvodu elektrický proud, který měříme mikroampérmetrem. Abychom stanovili energii vyletujících elektronů, nastavíme pomocí potenciometru brzdné napětí mezi katodu a mřížku. Málo energetické elektrony jsou tímto elektrickým polem vráceny zpět na katodu a neúčastní se vedení proudu. Pokud má ale elektron dostatečnou kinetickou energii, brzdné pole překoná a pokračuje k anodě. Potřebná kinetická energie v elektronvoltech přímo odpovídá brzdnému napětí ve voltech. Můžeme tedy experimentálně zjistit krajní hodnotu napětí mezi katodou a mřížkou, při němž obvodem ještě prochází proud, například 1,2 voltu. Znamená to, že světlo dodává elektronům kinetickou energii 1,2 elektronvoltu.
V praxi tedy často porovnáváme neznámou hodnotu energie částice přímo s elektronvoltem a nikoli s jednotkami soustavy SI. Je to jeden z hlavních důvodů k zavedení této jednotky. Nepřesnost převodního koeficientu mezi eV a J je obvykle zcela zanedbatelná vzhledem k chybám měření v běžných laboratorních podmínkách. Navíc elektronvolt lze podle jeho definice realizovat výrazně přesněji než joule podle definice SI.
Některé fyzikální konstanty mají rozměr energie, případně v kombinaci s dalšími veličinami. K jejich vyjádření lze místo joulů používat elektronvolty. Skupina CODATA uvádí v doporučení z roku 2010 tyto hodnoty konstant a směrodatných odchylek.
Podle kvantové teorie se světlo a veškeré jiné elektromagnetické záření skládá z částic – fotonů, jejichž energie je přímo úměrná frekvenci světla.
   v jednotkách eV · nm, dostaneme užitečné vyjádření energie fotonu v elektronvoltech.
    {\displaystyle E={1239{,}841\,929(27)\,\mathrm {eV\cdot nm}  \over \lambda }\;{\dot {=}}\;{1240\,\mathrm {nm}  \over \lambda }\,\mathrm {eV} }
  Viditelné světlo i okolní infračervené a ultrafialové záření je tedy tvořeno fotony s energií řádově v jednotkách elektronvoltů.
V částicové fyzice se elektronvolty, jejich násobky a mocniny běžně užívají i k vyjádření hodnot jiných veličin než energie. Tato konvence je postavena na faktu, že veličiny k sobě pojí základní fyzikální vztah, který má tvar přímé úměrnosti. Je-li energie 
   některá ze základních fyzikálních konstant, nejčastěji rychlost světla ve vakuu 
   můžeme na základě tohoto vztahu použít jednotku energie vydělenou konstantou 
  . Za jednotku energie se obvykle volí elektronvolt, takže jednotku zapisujeme takto:
  Tento zápis kóduje způsob, jak hodnotu veličiny převést na jiné jednotky. Například klidová hmotnost protonu může být uvedena jako 
  . Chceme-li hodnotu převést na základní jednotku SI – kilogram, je třeba přepočítat 
    {\displaystyle \{m\}=938\times 10^{6}{1{,}602\times 10^{-19} \over \left(3\times 10^{8}\right)^{2}}=1{,}67\times 10^{-27}}
Uvedený zápis je konzistentní a umožňuje hodnoty kdykoli přepočítat na jiné jednotky a to i čtenáři, který nezná příslušný fyzikální vztah. Částicoví fyzikové tuto konvenci znají a používají ke zjednodušení některých výpočtů. Někdy přitom ale vynechávají konstanty, takže například hmotnost protonu může být uvedena jako 
  . V jednotkách SI je to zápis formálně nesprávný a pro neznalého člověka může být matoucí, protože zakrývá způsob převodu jednotek. V publikaci užívající tento zápis bývá ve zvláštní sekci uvedeno, že ve výpočtech používá místo SI některou tzv. přirozenou soustavu jednotek. Jednotky jsou v tom případě zavedeny tak, aby základní konstanty měly číselnou hodnotu 1. Je-li například 
  . Dle této konvence je možné uvádět v elektronvoltech, jejich násobcích a mocninách dokonce všechny veličiny relevantní pro daný text.
Níže uvádíme příklady veličin, k jejichž vyjádření se používají elektronvolty v kombinaci s určitou konstantou, a kontext, který vedl k volbě převodního vztahu.
Podle Einsteinovy teorie relativity odpovídá každé hmotnosti určité množství energie podle vztahu E=mc², kde 
   je konstanta (rychlost světla ve vakuu). Jde o vztah přímé úměrnosti, což umožňuje měřit hmotnost ve stejných jednotkách jako energii. Například klidovou hmotnost elektronu 
  , čímž obdržíme klidovou energii v joulech. Po převodu na elektronvolty můžeme psát 
    {\displaystyle 1\,\mathrm {eV} /c^{2}={1{,}602\,176\,634\times 10^{-19}\,\mathrm {J}  \over \left(299\,792\,458\,\mathrm {m/s} \right)^{2}}=1{,}782\,661\,92\ldots \times 10^{-36}\,\mathrm {kg} }
   (přesně)Ve fyzice elementárních částic se klidová hmotnost udává běžně v jednotkách 
Hybnost fotonu je přímo úměrná jeho energii, přičemž konstantou úměrnosti je rychlost světla ve vakuu.
    {\displaystyle 1\,\mathrm {eV/c} ={1{,}602\,176\,634\times 10^{-19}\,\mathrm {J}  \over 299\,792\,458\,\mathrm {m/s} }=5{,}344\,285\,99\ldots \times 10^{-28}\,\mathrm {kg\cdot m\cdot s^{-1}} }
   (přesně)Hybnost fotonu má v těchto jednotkách číselně stejnou hodnotu jako jeho energie.
Výhodnost těchto jednotek lze demonstrovat na příkladu, kdy máme určit hybnost elektronu, který byl urychlen elektrickým napětím 
  . K výpočtu hybnosti použijeme relativistický vztah známý jako Pythagorova věta o energii:
    {\displaystyle pc={\sqrt {E^{2}-E_{0}^{2}}}={\sqrt {661^{2}-511^{2}}}\,\mathrm {keV} \;{\dot {=}}\;419\,\mathrm {keV} }
   se ve vztazích chová tak, že ani není třeba znát její hodnotu a číselné operace jsou jednoduché.
Teplota se místo kelvinů někdy udává v elektronvoltech. Převod je dán hodnotou Boltzmannovy konstanty 
    {\displaystyle 1\,\mathrm {eV} /k={1\,\mathrm {eV}  \over 8{,}617\,333\,262\times 10^{-5}\,\mathrm {eV/K} }=11\,604{,}518\,12\ldots \,\mathrm {K} }
Výhodou použití jednotky energie 'elektronvolt' pro udání teploty je v tom, že stačí hodnotu vynásobit faktorem 
   a získáme střední kinetickou energii částic. Ta je tedy pro zmiňované jádro slunce 
    {\displaystyle \left\langle E_{\mathrm {k} }\right\rangle =2025\,\mathrm {eV} }
    {\displaystyle 1\,\mathrm {eV^{-1}} \hbar =6{,}582\,119\,28(43)\times 10^{-16}\,\mathrm {s} }
  A protože rychlost světla ve vakuu dává přímý přepočet mezi jednotkami času a vzdálenosti, je možné měřit i vzdálenost v jednotkách 
    {\displaystyle 1\,\mathrm {eV^{-1}} \hbar c=1{,}973\,269\,72(13)\times 10^{-7}\,\mathrm {m} }
  Vzhledem k typickým malým vzdálenostem ve světě částic, používá se tento vztah často ve tvarech:
    {\displaystyle 1\,\mathrm {eV^{-1}} \hbar c=197{,}326\,972(13)\,\mathrm {nm} \,,}
    {\displaystyle 1\,\mathrm {MeV^{-1}} \hbar c=197{,}326\,972(13)\,\mathrm {fm} \,.}
Poprvé byla jednotka elektronvolt, tehdy ještě pod názvem „ekvivalent voltu“, použita roku 1912 v časopisu Philosophical Magazine v článku Karla Taylora Comptona a Owena Willanse Richardsona „The Photoelectric Effect“ o fotoelektrickém jevu.V USA se s rozvojem částicové fyziky začala používat jednotka BeV (případně bev či Bev), kde B představovalo miliardu (z anglického „billion“). V roce 1948 však IUPAP její používání zamítl a pro miliardu elektronvoltů upřednostnil použití předpony giga, takže jednotka je označována zkratkou GeV.V některých starších publikacích se jako zkratka pro elektronvolt uvádí „ev“.Od jednotky BeV byl odvozen název částicového urychlovače Bevatron (v provozu 1954–1993, Berkeley, USA). Podle stejného klíče byl pojmenován urychlovač Tevatron (1983–2011, Illinois), který urychloval protony a antiprotony na energie až 1 TeV. Název Zevatron se někdy s nadsázkou užívá pro přírodní astrofyzikální zdroje částic s energiemi až 1021 eV (předpona zetta). Vyšší energie jediné částice nebyla dosud nikdy zaznamenána.

Výraz pop music (zkráceně pop) označuje hudební žánr nebo celý hudební průmysl. Někdy je také používán nepřesně jako synonymum pro podobný termín populární hudba.
V případě hudebního stylu pop music (zkráceně pop) se jedná o hudbu obvykle s výraznou zpívanou melodií doprovázenou moderním způsobem. Neobsahuje obvykle na rozdíl od rocku přílišné disonance ani nebývá na poslech příliš složitá, neboť hlavním cílem každé této písně je zpravidla stát se hitem a zalíbit se co největšímu počtu posluchačů. Popové skladby se zpravidla skládají ze slok a refrénů s předvídatelnou strukturou. Texty mívají nenáročná, opakující se témata. Popové skladby bývají komponovány, nahrávány a vydávány zpravidla s cílem komerčního úspěchu.
Pop nejčastěji tvoří mezi hudebními styly kombinace (např. pop-folk, latin-pop), které značí obvykle zaměření původního stylu na populární způsob interpretace.
Pop jako hudební žánr vznikl na začátku šedesátých let 20. století po ústupu stylu rock & roll. Za první průkopníky popu lze považovat The Beach Boys, The Four Seasons, The Everly Brothers.
Podle týmu Divadla Járy Cimrmana se před rokem 1903, když ztroskotal jeho projekt sodovkárny, uchýlil do kláštera sv. Prochora zastánce. Jak uvádějí badatelé DJC, v kolektivu pravoslavných popů byl velmi oblíben. Stal se učitelem tance a zpěvu a při práci s obřím pěveckým sborem, čítajícím v létě o senách 640, v zimě však až až 850 kněží, položil základy k dnešní pop-music.

Elementární matematika obsahuje matematické obory často vyučované na základní nebo střední škole. Nejzákladnější obory v elementární matematice jsou aritmetika a geometrie. V posledních desetiletích 20. století se začala věnovat větší pozornost oborům pravděpodobnost a statistika a též řešení problémů.
Na střední škole hlavními obory elementární matematiky jsou algebra a trigonometrie. Kalkulus, i když se někdy považuje za látku pro pokročilé středoškoláky, obvykle je vyučován až na univerzitě.
Znalost elementární matematiky je nutná pro mnoho profesí, včetně tesařiny, instalatérství a autoservisu, stejně jako předpoklad pro každé pokročilé studium matematiky, vědy, inženýrství, medicíny, obchodu, architektury a pro mnoho jiných odvětví.
V tomto článku byl použit překlad textu z článku Elementary mathematics na anglické Wikipedii.
Elijahu „Eli“ Jišaj (hebrejsky: אליהו "אלי" ישי, * 26. prosince 1962) je izraelský politik a od roku 1996 poslanec Knesetu za stranu Šas. V minulosti zastával různé posty v izraelských vládách. Celkem třikrát byl ministrem vnitra, dále zastával pozice ministra průmyslu, obchodu a práce a ministr práce a sociální péče. Je ženatý a má sedm dětí.
Svoji politickou kariéru začal jako jeruzalémský radní (1987–1988). Do Knesetu byl poprvé zvolen ve volbách v roce 1996 za stranu Šas a stal se ministrem práce a sociálních věcí ve vládě Benjamina Netanjahu.
Své místo si udržel i po volbách v roce 1999 a byl znovu jmenován ministrem práce a sociálních věcí ve vládě Ehuda Baraka. Poté, co byl Barak poražen ve volbách v roce 2001 Arielem Šaronem, byl Jišaj jmenován ministrem vnitra a vicepremiérem v Šaronově vládě Národní jednoty.
Jišaj se stal předsedou strany Šas, poté, co byl její dosavadní předsedy, Arje Derim usvědčen z podvodu. Strana Šas nebyla součástí vládní koalice během působení 16. Knesetu.
Po volbách v roce 2006 byla strana Šas přizvána koalice Ehuda Olmerta a Jišaj se stal ministrem průmyslu, obchodu a práce a také vicepremiérem. Pod silnou kritikou médií se ocitl v únoru 2006, kdy v jednom rozhovoru prohlásil, že: „homosexualita je nemoc“ a popřál gayům a lesbám „rychlé uzdravení.“Ve volbách v roce 2013 svůj poslanecký mandát obhájil. Jeho strana však skončila v opozici, v důsledku čehož přišel o post ministra vnitra.
V tomto článku byl použit překlad textu z článku Eli Yishai na anglické Wikipedii.

Elipsoid je prostorové těleso tvořené množinou všech bodů, jejichž poloha vůči zadanému bodu (středu) splňuje podmínky dané následující nerovnicí. Pokud bychom znak ≤ nahradili znakem =, rovnici by splňovaly právě body na povrchu elipsoidu.
    {\displaystyle {x^{2} \over a^{2}}+{y^{2} \over b^{2}}+{z^{2} \over c^{2}}\leq 1}
kde a, b a c jsou konstantní kladná reálná čísla, určující délky poloos ve směru jednotlivých os. Uvedená definice předpokládá, že střed elipsoidu leží v počátku soustavy souřadnic a že osy elipsoidu jsou totožné s osami soustavy souřadnic. Pokud tomu tak není, je třeba nerovnici rozšířit o popis posunutí a otočení elipsoidu v prostoru.
Rovinnými řezy elipsoidu podél jednotlivých souřadnicových os jsou elipsy. Poloosy jednotlivých elips odpovídají poloosám elipsoidu.
Elipsoid, jehož dvě poloosy jsou shodné, se nazývá rotační elipsoid nebo také sferoid. Rotační elipsoid lze také chápat jako těleso vzniklé rotací elipsy kolem jedné z jejich os. Při rotaci kolem hlavní osy se jedná o rotační elipsoid protáhlý, při rotaci elipsy kolem vedlejší osy jde o zploštělý rotační elipsoid.
    {\displaystyle P=2\pi \left(b^{2}+ab{\frac {\operatorname {arcsin} \varepsilon }{\varepsilon }}\right)}
    {\displaystyle P=2\pi \left(a^{2}+{\frac {b^{2}}{2\varepsilon }}\ln {\frac {1+\varepsilon }{1-\varepsilon }}\right)}
Typicky pracujeme s elipsoidem v trojrozměrném prostoru. Uvedenou definici lze zobecnit pro n-rozměrný prostor následovně (i nadále platí, že osy elipsoidu jsou totožné s osami soustavy souřadnic):
Klasické kartézské souřadnice neposkytují dostatečně intuitivní představu o poloze bodu na povrchu elipsoidu. Pokud víme, že se pohybujeme po povrchu, stačí nám totiž pouhé dvě souřadnice místo tří. Při využití elipsoidu jako referenčního tělesa pro povrch planety se proto obvykle používají polární (úhlové) souřadnice: zeměpisná šířka a zeměpisná délka. V mnoha případech nám totiž stačí pracovat s body na povrchu referenčního elipsoidu a odchylky způsobené nadmořskou výškou nebo lokální odchylkou gravitačního potenciálu zanedbáváme. Pokud bychom je nechtěli zanedbávat, museli bychom soustavu polárních souřadnic doplnit o třetí rozměr, výšku.
  . Vzhledem k tomu, že délka může být kladná i záporná, známe nejen úhel, ale i směr rotace od výchozí roviny (úhel je orientovaný) a máme navíc informaci o polorovině, na které se daný bod nachází (rovina 
  ). Na referenčním elipsoidu Země se délka určuje v rozsahu -180° až +180° (zápornou délku mají body, které mají zápornou kartézskou souřadnici 
  . Šířka se určuje v rozsahu -90° až +90° (zápornou šířku mají body, které mají zápornou kartézskou souřadnici 
   (opačné číslo k největší z poloos elipsoidu), shora omezené není. Jde-li o referenční elipsoid planety, udává se výška obvykle v metrech, popř. ve stopách.
   je normálou k tečné rovině elipsoidu v daném bodě a obecně nemusí procházet středem elipsoidu. Pro počty s geodetickou šířkou musí platit poněkud jiné definice, než jaké jsou použity v následujících příkladech. Proto pozor, o kterou šířku se jedná. Viz např. standard WGS 84.
Poznámka: Při nasazení níže uvedeného postupu v praxi je třeba si ověřit, zda software, s jehož pomocí počítáme funkci tangens, očekává úhel ve stupních, nebo v radiánech. Stupně lze přepočítat na radiány vzorcem 
Poznámka: Použití funkce tg nelze doporučit, v blízkosti singularity vede k chybám. Místo toho lze vystačit s funkcemi sin, cos a návod by bylo vhodné upravit.
   vycházejí z úhlů definujících polopřímku a platí proto pro každý její bod. Na polopřímce tedy leží i bod 
    {\displaystyle A_{1}=[1;{\mbox{tg }}\lambda ;({\sqrt {1+({\mbox{tg }}\lambda )^{2}}}){\mbox{tg }}\phi ]}
Potřebujeme zjistit, v jaké vzdálenosti od středu elipsoidu leží bod, ve kterém polopřímka 
   protíná jeho povrch. Nejdříve tedy musíme zjistit souřadnice tohoto průsečíku. Hledáme takový skalár 
    {\displaystyle {{x_{Z}^{2}+y_{Z}^{2}} \over {a^{2}}}+{{z_{Z}^{2}} \over {b^{2}}}=1}
    {\displaystyle k_{Z}={\sqrt {{a^{2}b^{2}} \over {b^{2}x_{1}^{2}+b^{2}y_{1}^{2}+a^{2}z_{1}^{2}}}}}
   = 250 mPředpokládejme, že polární souřadnice jsou vztaženy k povrchu referenčního elipsoidu WGS-84, tedy
Poznámka: Použití funkce arctg je chybné, mj. nerespektuje znaménko výsledku. Návod by bylo vhodné upravit, ale bude složitější. Inspirací může být implementace funkce atan2 systému Matlab.
Předpokládejme, že pracujeme se zploštělým sferoidem, např. s referenčním elipsoidem Země. Pro obecný elipsoid lze postup zobecnit.
   může mít nenulovou výšku a nemusí tedy ležet přímo na povrchu elipsoidu, potřebujeme najít bod 
Tento bod musí současně splňovat rovnici pro polopřímku i rovnici pro povrch elipsoidu 
    {\displaystyle {{x_{Z}^{2}+y_{Z}^{2}} \over {a^{2}}}+{{z_{Z}^{2}} \over {b^{2}}}=1}
    {\displaystyle {{k_{Z}^{2}x^{2}+k_{Z}^{2}y^{2}} \over {a^{2}}}+{{k_{Z}^{2}z^{2}} \over {b^{2}}}=1}
    {\displaystyle {k_{Z}^{2}}={{a^{2}b^{2}} \over {b^{2}x^{2}+b^{2}y^{2}+a^{2}z^{2}}}}
    {\displaystyle k_{Z}=\pm {\sqrt {{a^{2}b^{2}} \over {b^{2}x^{2}+b^{2}y^{2}+a^{2}z^{2}}}}}
Dostaneme 2 koeficienty, jeden kladný a jeden záporný, protože přímka protne povrch elipsoidu na dvou místech. Jak už ale bylo zmíněno, zajímá nás pouze polopřímka vedoucí ze středu elipsoidu směrem k bodu 
  . Směr vektoru nám prozradí, zda má být výška kladná, nebo záporná. Totéž lze vyčíst i z koeficientu 
z = 4 008 571 mHledáme polární souřadnice tohoto bodu vztažené k povrchu referenčního elipsoidu WGS-84, tedy
v = 40 m(Pohledem na mapu pak zjistíme, že tento bod leží na předměstí Washingtonu.)
Vzdálenost dvou bodů na povrchu (nebo v blízkosti povrchu) elipsoidu nás zajímá zejména u referenčního elipsoidu, chceme-li určit vzdálenost dvou bodů na povrchu Země či jiné planety.
Nejkratší vzdáleností dvou bodů v prostoru je délka úsečky, kterou tyto body vymezují, tedy vzdálenost měřená na přímce. Pro praktické užití na referenčním elipsoidu má ovšem takto zjištěná vzdálenost zásadní nevýhodu, totiž že spojnice obou bodů typicky prochází pod povrchem elipsoidu a neodpovídá tedy vzdálenosti, kterou musí při přesunu mezi oběma body urazit např. letadlo. Pouze u malých vzdáleností je tento rozdíl zanedbatelný.
   lze přímo vypočítat z jejich kartézských souřadnic, stačí tedy převést polární souřadnice na kartézské podle výše uvedeného postupu.
    {\displaystyle d={\sqrt {(x_{B}-x_{A})^{2}+(y_{B}-y_{A})^{2}+(z_{B}-z_{A})^{2}}}}
Vzdálenost vedená po povrchu elipsoidu by byla délka úseku elipsy, která prochází oběma body a má střed shodný se středem elipsoidu. Tato elipsa je průnikem povrchu elipsoidu a roviny definované středem elipsoidu a oběma body, jejichž vzájemnou vzdálenost měříme. Problém je, že neznáme poloosy této elipsy; víme pouze, že leží někde mezi největší a nejmenší poloosou elipsoidu. Můžeme však aspoň provést horní a dolní odhad vzdálenosti, pokud budeme místo elipsy postupně uvažovat kružnice s poloměry odpovídajícími největší a nejmenší poloose elipsoidu. Tento postup navíc nezohledňuje případnou výšku bodů A a B nad povrchem elipsoidu.
Při cestování po dráze dané elipsou se středem uprostřed elipsoidu se soustavně mění azimut, tedy úhel mezi směrem pohybu a severem! Přesun z bodu A do bodu B lze také provést po loxodromě (anglicky rhumb line), tedy čáře protínající všechny poledníky pod stejným úhlem; taková trasa však bude delší než trasa po elipse. I tento rozdíl je pro blízké body zanedbatelný.
   dokážeme určit pomocí goniometrických funkcí, pokud budeme znát polohu bodu 
  , musí platit, že skalární součin jejich směrových vektorů je roven nule. Naším směrovým vektorem pro přímku 
    {\displaystyle x_{(B-A)}(x_{A}+kx_{(B-A)})+y_{(B-A)}(y_{A}+ky_{(B-A)})+z_{(B-A)}(z_{A}+kz_{(B-A)})=0\,\!}
    {\displaystyle k=-{{x_{A}(x_{B}-x_{A})+y_{A}(y_{B}-y_{A})+z_{A}(z_{B}-z_{A})} \over {(x_{B}-x_{A})^{2}+(y_{B}-y_{A})^{2}+(z_{B}-z_{A})^{2}}}}
    {\displaystyle \|AK\|={\sqrt {(x_{K}-x_{A})^{2}+(y_{K}-y_{A})^{2}+(z_{K}-z_{A})^{2}}}}
    {\displaystyle \gamma ={\mbox{tg}}^{-1}{{\|AK\|} \over {\|KS\|}}+{\mbox{tg}}^{-1}{{\|KB\|} \over {\|KS\|}}}
γ = 1,082625728 rad = 62,03°Pro kružnice s maximálním (a) a minimálním (b) poloměrem pak získáme horní a dolní odhad vzdálenosti po elipse:
db = 6 881 984 mJak vidíme, chyba způsobená tím, že se pohybujeme po kružnici místo po elipse, je relativně malá (23 km), zatímco rozdíl mezi vzdáleností po kružnici a vzdáleností po přímce je poměrně značný (320, resp. 343 km).

Eliptická galaxie je typ galaxie podle Hubbleovy klasifikace. Galaxie patřící do této skupiny jsou hvězdné systémy, kde hvězdy jsou symetricky rozloženy a jejich hustota rovnoměrně ubývá od středu k okraji. 
Hvězdy v eliptických galaxiích patří do skupiny starších hvězd (červení obři a veleobři), které již pohltily veškerý okolní mezihvězdný prach a plyn a proto v eliptických galaxiích nemohou vznikat nové hvězdy. Díky tomu se okrajové části eliptických galaxií stávají částečně průhledné a v některých případech lze pozorovat objekty v jejich pozadí.
Obří eliptické galaxie patří mezi největší galaxie, které známe. Skupina těchto galaxií je však méně početná. Obří eliptické galaxie obsahují několik biliónů hvězd a jejich průměr může být až 250 000 světelných let. Časem však nenarůstají. Příkladem obří eliptické galaxie je galaxie M87 v souhvězdí Panny.
Protějškem obřích galaxií jsou trpasličí eliptické galaxie. Jejich průměr činí jen něco málo přes 5 000 světelných let a počet členů (hvězd) čítá pouze několik miliónů. Trpasličí eliptické galaxie patří mezi nejčastěji se vyskytující se typ galaxií a typickým příkladem jsou oba průvodci Velké Galaxie  v Andromedě.
Eliptické galaxie patří mezi typ pravidelných galaxií ve tvaru elipsoidu (sférioidu). Vyskytují se v různých velikostech. Mají (v průmětu na oblohu) vždy tvar elipsy nebo kruhu. Označují se písmenem E, k němuž je připojeno číslo 0 až 7 (Hubbleovo schéma). Připojené číslo vyjadřuje zploštění elipsy - elipticity galaxie. Číslo je určeno z velké osy a a malé osy b takto:
Označení E0 odpovídá kruhovému tvaru, E7 je elipsa s největším zploštěním. Eliptické galaxie s větší elipticitou než 7 neexistují. Tvar eliptické galaxie není způsobem rotací, nýbrž náhodným pohybem hvězd, připomínajícím pohyb molekul v plynu. Rotace eliptické galaxie je nevýznamná, jejich úhlový moment je nulový nebo zanedbatelný. Tím se podstatně liší od diskových galaxií.
Plošná jasnost v eliptických galaxiích rovnoměrně klesá od středu k jejímu okraji. Jen výjimečně lze pozorovat náznaky vnitřní struktury. Hvězdy v eliptických galaxiích jsou velmi staré. Eliptické galaxie nemají téměř žádnou mezihvězdnou hmotu, neboť ta se vyčerpala na tvorbu hvězd. V eliptických galaxiích proto nemohou vznikat nové hvězdy a nedochází k překotnému zrodu hvězd. Jsou však výjimky, jako např. cD galaxie M87 ve středu kupy galaxií v Panně. Plyn a prach získala tak, že pohltila svého menšího průvodce (nepravidelnou galaxii), bohatého na mezihvězdnou hmotu. Materiál pohlcené galaxie se sráží a zahušťuje tou měrou, jak se přibližuje ke středu galaxie a vlastní gravitace z něho tvoří novou generaci mladých masivních hvězd.
Eliptické galaxie jsou v mnohém podobné středové výduti galaxií spirálních, nemají však ramena. V některých eliptických galaxiích však byl objeven náznak disku (charakteristické složky spirálních galaxií).
Trpasličí eliptické galaxie patří k nejmenším galaxiím, zatímco obří eliptické galaxie jsou největšími galaxiemi vůbec. Mezi pozorovanými galaxiemi je 30 % eliptických. V hustých středových částech velkých kup galaxií je podíl eliptických galaxií značně větší. V Místní skupině galaxií není žádná obří eliptická galaxie, zato větší počet trpasličích eliptických galaxií, které jsou průvodci Galaxie a Velké galaxie v Andromedě.

Eliška Junková-Khásová, narozená jako Alžběta Pospíšilová, (16. listopadu 1900, Olomouc – 5. ledna 1994, Praha) byla česká automobilová závodnice. Závodila na vozech Bugatti, a to nejprve jako spolujezdkyně svého manžela Čeňka Junka a posléze sama. Ve dvacátých letech byla nejrychlejší ženou světa a jako jediná žena v historii Grand Prix se dokázala vyrovnat nejlepším jezdcům této soutěže. Jejím největším úspěchem bylo páté místo z její samostatné éry v závodě Targa Florio, kterého dosáhla v roce 1928. Vedle toho vyhrála i několik dalších závodů (Lochotín – Třemošná či závod do vrchu Klausenpassu). Mezinárodní závod Zbraslav – Jíloviště vyhrála v roce 1926 v absolutní klasifikaci a stala se tak první ženou na světě, které se to povedlo. Svou závodnickou kariéru ukončila roku 1928 v reakci na smrt manžela a dále se věnovala organizační práci v motoristickém sportu (podílela se například na přípravách výstavby brněnského Masarykova okruhu). V šedesátých letech 20. století psala motoristické sloupky do časopisu Za volantem a v roce 1972 vydala v nakladatelství Olympia knihu Má vzpomínka je Bugatti. Za své úspěchy získala ocenění Zasloužilá mistryně sportu.
Narodila se jako Alžběta Pospíšilová do rodiny zámečnického mistra. Měla celkem sedm sourozenců, z nichž se však dospělosti dožili jen čtyři: Alžběta, její sestra a dva jejich bratři. Protože toužila cestovat, učila se jazyky, což jí šlo poměrně snadno.Po dokončení studií, v šestnácti letech, začala pracovat v nově zřizované olomoucké pobočce Pražské úvěrové banky jako korespondentka burzovního oddělení. Zřízení pobočky měl na starosti Čeněk Junek a když tuto práci po půl roce dokončil, byl pověřen založením další pobočky v Brně. Tam si s sebou vzal i několik svých osvědčených pracovníků, mezi nimiž byla také Alžběta.V Brně se Alžběta Pospíšilová věnovala nejen práci v bance, ale dále studovala jazyky a začala navštěvovat Janáčkovu hudební školu, kde byla žákyní Leoše Janáčka.Po čase byl Junek pracovně povolán do Prahy a Alžběta ho tam následovala. Složila zde zkoušku z angličtiny (výborné znalosti němčiny měla již odmala) a začala se věnovat francouzštině. Aby se v ní zdokonalila, odjela roku 1918 na stáž do Francie, kde byla zaměstnána v zahradnické firmě v Antibes. Jejím snem bylo navštívit Cejlon, kam chtěla cestovat přes Španělsko na Gibraltar a odtud přes severní Afriku, Přední Asii a indický subkontinent. Vydala se na cestu, ale španělští celníci ji nechtěli vpustit do své země, a proto zvolila jinou trasu: chtěla se nechat zaměstnat v kuchyni na britské lodi, která plula na Cejlon. Ovšem ani ve Spojeném království vízum potřebné k plánované cestě nedostala.Mezi tím však do Paříže dorazil Čeněk Junek, který přijel na tamní autosalon. Tou dobou se totiž Junek začal zúčastňovat automobilových soutěží. Tento sport se zalíbil i Alžbětě. Na autosalonu je tehdy zaujal model Bugatti T30. Při další návštěvě Prahy se Alžběta dokonce potají zapsala do autoškoly a posléze úspěšně složila i řidičskou zkoušku.S Junkem měla (tehdy jedenadvacetiletá) Alžběta svatbu 24. června 1922. Během obřadu se Alžbětě nezměnilo pouze příjmení, ale i křestní jméno. České jméno „Alžběta“ se totiž v jiných jazycích překládá jako „Elisabeth“ a odtud vychází zkratka „Eli“ či „Eliza“ (tak jí také v zahraničí často říkali). Z tohoto označení pak následně vzniklo české „Eliška“, a tak se z Alžběty Pospíšilové stala Eliška Junková.
Svatební cestu strávili přípravami na závod Karlovy Vary – Mariánské Lázně, ale během příprav Junek havaroval a zničil svůj vůz Mercedes-Benz. Proto se Junkovi vydali na pařížský autosalon, kde si pořídili již dříve vyhlédnutý automobil Bugatti T30. Na jaře 1923 jej pak nechali přestavět na vůz závodní.
Do závodního vozu Junková usedla v dubnu roku 1923, a to jako spolujezdkyně svého manžela. V létě téhož roku si pořídili novější Bugatti T32 a s ním triumfovali v závodech u Plzně a Rumburka. V srpnu roku následujícího si Junkovi pořídili vůz Bugatti T35 a v září 1924 se Junková posadila za volant závodního automobilu Bugatti T30 a svůj první závod (na trati Lochotín – Třemošná) v kategorii cestovních vozů vyhrála. Hned v dalším roce dominovala v květnu ve slavném závodě Zbraslav – Jíloviště (v kategorii cestovních vozů s vozem Bugatti T30), zatímco její manžel s vozem Bugatti T35 zvítězil v tomtéž závodě v kategorii závodních vozů. Tyto úspěchy sklízeli manželé Junkovi téměř ve všech zbývajících závodech v roce 1925.
Během roku 1926 převzala po manželovi vůz Bugatti T35 a s ním na desátém ročníku závodu Zbraslav – Jíloviště, který se konal 9. května 1926, zajela dokonce absolutně nejrychlejší čas (porazila i svého manžela, jenž startoval na výkonnějším stroji Bugatti T35B) a jako první žena na světě tak vyhrála mezinárodní závod v absolutní klasifikaci. Ještě v témže roce dojela druhá ve své třídě v tehdy nejtěžším závodu do švýcarského vrchu Klausenpass, což byl její první zahraniční závod.Když o rok později dojela na Grand Prix Německa na Nürburgringu čtvrtá (vyhrála třídu do 2 litrů), v Lidových novinách jí popřál Eduard Bass slovy:
Nejvýznamnějších úspěchů však Junková dosáhla na Sicílii v závodě Targa Florio, který se jezdil na pět okruhů, z nichž každý měřil 108 km, převýšení téměř 1000 m, projíždělo se takřka 1500 zatáčkami a trasa většinou vedla po šotolinových tratích. V té době byl považován za nejtěžší na světě. Při svém prvním zdejším vystoupení (v roce 1927) sice musela kvůli poruše řízení svého vozu Bugatti T37 odstoupit z průběžného druhého místa, avšak již v roce následujícím (závod se jel tehdy 6. května 1928) navzdory potížím s vozem Bugatti T35B v posledním kole závodu dojela v čase 7:27:40 hod. na celkové páté pozici. Za svůj úspěch získala:
dámskou cenuPo příjezdu domů byla označována za královnu volantu.Vedle úspěchu v závodu Targa Florio přinesl rok 1928 Junkové i ránu v podobě úmrtí manžela, k němuž došlo 15. července během Velké ceny Německa na okruhu v Nürburgringu (kde o rok dřív triumfovala). Na rozměklém asfaltu dostal jeho vůz smyk, jezdec byl vymrštěn z vozu a hlavou narazil do skály, o niž si prorazil lebku. Po smrti manžela svou závodní kariéru ukončila. Za její největší úspěchy se považují:
Od smrti manžela se přestala aktivně věnovat závodní kariéře a rozhodla se uskutečnit dříve plánovanou cestu na Cejlon. Majitel automobilky Bugatti, pan Ettore Bugatti, jí k tomu poskytl zcela nový vůz a požádal ji, aby při své cestě prozkoumala možnosti exportu vozů do Indie a na Srí Lanku. Po návratu z cest se zapojila do organizace motoristického života v Československu. Spolupracovala s Československým automobilovým klubem pro Moravu a Slezsko, který na počátku 30. let 20. století začal s přípravou brněnského Masarykova okruhu. Svým jménem pomohla pro závod získat tehdy význačné jezdce, jako byl například Louis Chiron a další. Byla též známá jako dobrá organizátorka a díky své znalosti cizích jazyků (němčiny, angličtiny, francouzštiny a italštiny) mohla působit i jako tlumočnice.Roku 1933 začala firma Baťa s výrobou pneumatik i pro osobní automobily a Junková začala pracovat ve vedení prodejního úseku, který dodával pneumatiky továrnám a centrálním úřadům. V oboru zůstala až do svého odchodu do penze, a to i přes to, že měla výhodné nabídky ke změně místa. Po znárodnění firmy Baťa pracovala dál v gumárenském průmyslu a poté na ministerstvu chemického průmyslu.Ačkoli byla ve světě motorismu ještě řadu let po skončení své závodní kariéry ctěná a uznávaná, byly jí žádosti o vycestování z Československa po Únoru 1948 trvale zamítány. Vycestovat jí bylo umožněno až v roce 1966 na vzpomínkovou jízdu na závod Targa Florio. Krátce po druhé světové válce se také znovu provdala, tentokrát za motoristického novináře Ladislava Kháse.Junková zemřela krátce po svých 93. narozeninách a pohřeb měla 17. ledna 1994 ve velké obřadní síni strašnického krematoria.
Nejprve se svým manželem bydlela v pražském paláci Lucerna na Václavském náměstí. Když však zemřel, zdál se jí byt příliš velký a navíc jí stále připomínal zesnulého manžela. Proto se roku 1928 přestěhovala do bytu v podkroví domu „Na krásné vyhlídce“ (Úvoz 13/156, Praha 1-Hradčany), v němž je dnes sídlo švédského velvyslanectví, kde žila až do své smrti. Roku 2000 odhalili na budově pamětní desku, na níž je ovšem chybně uveden rok, kdy začala v domě bydlet (1930 místo správného 1928).
Jméno Elišky Junkové nese několik spolků či akcí, které se na její počest konají. V listopadu 1993 založila Junková Nadační fond Elišky Junkové, jejímž úkolem je zpřístupnění a popularizace bohaté historie československého motorismu a podpora případného vzniku Národního automobilového muzea.
Ve Zlíně vznikl RC klub Elišky Junkové Zlín, který sestavuje modely závodních automobilů a pořádá jejich závody (seriál Grand Prix Elišky Junkové).
Závod v okolí Nového Bydžova (původně pojmenovaný Novobydžovský čtverec) se od roku 2005, kdy se jel jeho jubilejní desátý ročník, nazývá Memoriál Elišky Junkové.
V šedesátých letech 20. století psala Junková sloupky pro motoristy do časopisu Za volantem; jejich velký ohlas mezi jejich čtenářkami vedl k založení Prvního českého ženského automotoklubu, jehož byla Junková předsedkyní. Této funkce se vzdala až u příležitosti svých 70. narozenin v roce 1970.
Byla autorkou vzpomínkové knihy Má vzpomínka je Bugatti, kterou nakladatelství Olympia vydalo v roce 1972,
Autorsky se spolupodílela na publikaci Slovo k řidičkám, která vyšla v roce 1970 ve vydavatelství Mona.
CINCIBUCH, Petr; ADLER, Rudolf. Eliška Junková. Praha: Foibos Press, 2005. 157 s. ISBN 80-903641-0-1. 
 100 let českého sportu 1918-2018. 1. vyd. Praha: Olympia, 2018. 400 s. ISBN 978-80-7376-521-7. S. 65.
Seznam děl v Souborném katalogu ČR, jejichž autorem nebo tématem je Eliška Junková Elišku Junková hovoří o závodu Targa Florio 1928 [online]. [cit. 2010-09-28]. Dostupné online. (angličtina) 
TURČÍNKOVÁ, Jana. Eliška Junková [online]. Český rozhlas Brno, 2004-07-26 [cit. 2010-09-29]. Dostupné online. 
MADRY, Michal. Velké osudy - 7.8. (Eliška Junková) [online]. Český rozhlas Dvojka, 2008-08-07 [cit. 2010-09-29]. Dostupné online.
Eliška Wagnerová (* 7. září 1948 Kladno) je česká právnička, právní teoretička, soudkyně a bezpartijní politička.
V letech 1998–2002 působila jako předsedkyně Nejvyššího soudu a následně v období 2002–2012 zastávala funkci místopředsedkyně Ústavního soudu. Pak byla mezi lety 2012 a 2018 senátorkou za obvod č.59 – Brno-město, zvolena byla na kandidátce Strany zelených a od října do listopadu 2014 byla též předsedkyní senátorského klubu Zelení – nezávislí.
V letech 1963–1967 studovala Střední průmyslovou školu hutní v Kladně a v letech 1969–1974 práva na Právnické fakultě Univerzity Karlovy v Praze. V roce 1996 získala na Filosofické fakultě Masarykovy univerzity v Brně titul doktor v oboru politologie (Ph.D.).
Po studiu byla podnikovou právničkou jeden rok a poté pracovala jako advokátka až do roku 1982, kdy odešla do exilu. Ve Spolkové republice Německo pracovala ve Svobodné Evropě jako žurnalistka a poradkyně pro československé právo. V roce 1992 se se svým mužem, novinářem Arnoštem Wagnerem, odstěhovala do Kanady.
Po návratu z emigrace v roce 1993 začala působit znovu jako advokátka a od roku 1993 pracovala jako asistentka předsedy Ústavního soudu. Roku 1996 byla jmenována soudkyní Nejvyššího soudu. V roce 1998 byla jmenována předsedkyní Nejvyššího soudu. V této funkci se zasloužila o zavedení asistentů soudců na jeho občanskoprávním kolegiu a s poslancem Zdeňkem Koudelkou iniciovala jejich zákonné zakotvení. Rozhodla o zveřejňování všech rozhodnutí Nejvyššího soudu na jeho webové stránce.
V letech 1994–1999 vyučovala ústavní srovnávací právo na Právnické fakultě Univerzity Palackého v Olomouci a od roku 2004 vyučuje tento obor na Fakultě sociálních studií Masarykovy univerzity v Brně. Od roku 2002 je náhradní členkou Benátské komise, poradního orgánu Rady Evropy.
20. března 2002 byla prezidentem jmenována místopředsedkyní Ústavního soudu. Je členkou vědeckých rad Právnické fakulty Univerzity Karlovy a Právnické fakulty Masarykovy univerzity.
V roce 2009 získala stříbrnou medaili Antonína Randy. V roce 2013 získala ocenění Právník roku 2012 v oboru občanská a lidská práva a právo ústavní.
V podzimních volbách 2012 kandidovala Eliška Wagnerová jako nestranička za Stranu zelených v obvodu č. 59 – Brno-město do Senátu. V prvním kole, konaném 12. a 13. října 2012, získala nejvíce hlasů a postoupila tak do kola druhého, kde zvítězila ziskem 73,75 % hlasů.Po senátních volbách v roce 2014 se stala předsedkyní nově vzniklého senátorského klubu Zelení – nezávislí. Klub ale po měsíci 24. listopadu 2014 zanikl, protože nadále neměl dostatečný počet členů, když z něj kvůli sporům o jeho vedení vystoupil místopředseda Libor Michálek.V květnu 2018 podala trestní oznámení na neznámého pachatele kvůli narušení divadelního představení chorvatského režiséra Olivera Frljiće v brněnském Divadle Husa na provázku Naše násilí, vaše násilí sympatizanty politického hnutí Slušní lidé. „Bylo by velmi znepokojivé, pokud by měl být dán prostor někomu, kdo chce nám ostatním diktovat, jaké divadlo, knihy a filmy smíme sledovat a číst, a jaké nikoliv,“ sdělila Wagnerová.Ve volbách do Senátu PČR v roce 2018 již svůj mandát senátorky neobhajovala. Na konci ledna 2019 ji Senát PČR navrhl Poslanecké sněmovně PČR k volbě zástupce veřejného ochránce práv, a to společně s Markétou Seluckou. Během březnové volby však získala jen 17 hlasů od 175 poslanců a do druhého kola nepostoupila.
NĚMEČEK, Tomáš. Padni komu padni. Život a případy Elišky Wagnerové. Praha: Leges, 2014. 160 s. ISBN 978-80-7502-055-0.
Seznam děl v Souborném katalogu ČR, jejichž autorem nebo tématem je Eliška Wagnerová
Česká společnost je dezorientovaná – rozhovor s Eliškou Wagnerovou v časopise Sedmá generace 3/2012
ELISpot (anglicky Enzyme Linked Immuno Spot Assay) je citlivý test používaný ke kvantifikaci neboli určování množství buněk vyměšujících (sekretujících) cytokiny nebo imunoglobuliny na úrovni jedné buňky. 
ELISpot byl široce používán k vyšetřování specifických imunitných reakcí na infekce, rakovinu, alergie a autoimunitní onemocnění. Se schopností detekce jedné buňky na 100 000, je ELISpot jedním z nejcitlivějších buněčných testů, jež máme k dispozici. 
Za vhodných podmínek ELISPOT umožňuje vizualizaci sekrečního produktu (produktů) jednotlivých aktivovaných nebo reagujících buněk. Každá skvrna, která se vyvíjí v testu, představuje jedinou reaktivní buňku. Test ELISPOT tedy poskytuje jak kvalitativní (týkající se specifického cytokinu nebo jiné vylučované imunitní molekuly), tak i kvantitativní (frekvence reagujících buněk v testované populaci).
Tato metoda byla vyvinuta skupinou Cecila Czerkinského v Göteborgu ve Švédsku roku 1983 pro výčet frekvence B hybridomových lymfocytů, tvořících specifický imunoglobulin. 
V roce 1988 byl také první, kdo vyvinul ELISA Spot Assay, který měří frekvenci T-lymfocytů vylučujících specifický lymfokin.  Roku 1993 se metoda začala automatizovat, díky pokusům o využití počítačového zobrazení pro analýzu a počítaní bodů. Taky se použila první deska s membránovým dnem pro provádění metody.  
Později se ELISpot stal základem celosvětových očkovacích studií WHO a taky jako integrální krok k optimalizaci ani-tumorové terapie.
Buď monoklonální nebo polyklonální protilátka specifická pro zvolený analyt je předem potažena na PVDF (polyvinyliden-difluorid) mikrodestičku. Vhodně stimulované buňky se pipetují do jamek a mikrodestička se umístí do zvlhčeného 37 ⁰C CO2 inkubátoru na určitou dobu. Během této inkubační doby imobilizovaná protilátka, v bezprostřední blízkosti sekrečních buněk, váže vylučovaný analyt. Jakmile jsou aktivovány antigeny specifické buňky, uvolňují cytokin, který je zachycen přímo na povrchu membrány imobilizovanou protilátkou. 
Cytokin je tedy "zachycen" v oblasti přímo obklopující sekreční buňku předtím, než má šanci difundovat do kultivačního média, nebo být degradován proteázami a vázán na receptory na okolních buňkách Po odstranění všech buněk a nenavázaných látek se do jamek přidá biotinylovaná polyklonální protilátka specifická pro zvolený analyt. 
Po promytí nenavázaných biotinylovaných protilátek, se přidá alkalická fosfatáza konjugovaná se streptavidinem. Nenavázaný enzym se následně odstraní promytím a přidá se roztok substrátu (BCIP / NBT). 
Vzniká modročerná sraženina a objevuje se jako skvrny na místech lokalizace cytokinů, přičemž každé jednotlivé místo představuje buňku, která vylučuje studované analyty. Místa mohou být počítána pomocí automatizovaného čtecího systému ELISpot nebo ručně pomocí stereomikroskopu.
Tento mechanismus zachycování sekrečního cytokinu činí metodu ELISPOT mnohem citlivější než testy, které měří cytokin uvolněný do supernatantů kultury. 
Cytokinové perličky (CBA) a obvyklé testy ELISA mohou poskytovat mimořádně užitečné informace v určitých kontextech, ale postrádají citlivost a přesnost ELISPOTu pro detekci a výčet vzácných antigen-specifických buněk.
Test ELISpot zachycuje přítomnost cytokinů bezprostředně po sekreci, na rozdíl od měření, která jsou zkreslena vazbou receptoru nebo degradaci proteázou. Metoda je považována za jednu z nejcitlivějších dostupných buněčných metod. Obvykle dosažený limit detekce může být 1 ze 100 000 buněk. Vysoká citlivost je zvláště užitečná pro studium malých populací buněk nalezených v specifických imunitních reakcích. 
ELISpot T-lymfocytů je široce používáno při vyšetřování specifických imunitních odpovědí např. u infekčních onemocnění, rakoviny, alergií a autoimunitních onemocnění. 
ELISpot T-lymfocytů je také považován za standardní nástroj ve vývoji a sledování nových očkovacích látek a vakcín.
ELISpot může být použit k rozlišení mezi podskupinami aktivovaných T lymfocytů. Například buňky Th1 jsou charakterizovány jejich produkcí IFN-y, IL-2 a TNF-a, zatímco Th2 buňky produkují jiné cytokiny, jako jsou IL-4, IL-5 a IL-13. 
Ve výzkumu vývoji vakcín může být ELISpot použit pro definování účinnosti vakcíny měřením schopnosti vyvolat odpověď T-lymfocytů. Zde se IFN-γ často používá jako imunokorrelát pro odpověď CD8 + cytotoxických T-lymfocytů, mohou být ale analyzovány i jiní mediátoři jako granzym B nebo perforin. 
Dnes jsou k dispozici diagnostické testy založené na ELISpotu, včetně testu na detekci pacientů infikovaných tuberkulózou měřením sekrece IFN-γ T-lymfocytmi reagujícími na definované antigeny z Mycobacterium tuberculosis.
ELISpot B-lymfocytů je účinná metoda používaná k analýze protilátkové imunity. Hlavní aplikace zahrnují detekci odpověď B-lymfocytů na infekce a odpovědi vyvolané očkováním. ELISpot B-lymfocytů je jedním z mála testů, které se zaměřují přímo na buňky tvořící protilátky (ASC). Navrhnutý k měření reaktivity protilátek v roztoku, tato extrémně sensitivní metoda umožňuje identifikovat ASC ve vzorku a změřit celkový počet, stejně jako ty, které vylučují protilátky proti určitému antigenu. 
S pomocí ELISpotu B-lymfocytů je možné prokázat přítomnost a frekvenci B-lymfocytů s dlouhodobou pamětí v krvi, které jsou obtížné definovat jinými způsoby. 
Single-color FluoroSpot je podobný standardnímu enzymatickému testu ELISpot, ale používá fluorescenci místo enzymatické reakce pro detekci. 
Proto není potřeba přidávat substráty a vyvíjet spoty, což činí FluoroSpot méně subjektivní než ELISpot. Navíc je dynamický rozsah skvrn v FluoroSpotu větší. 
Pro ty, které používají ELISpot, FluoroSpot je vynikající metodologické zlepšení, které také usnadní přechod na duální nebo trojitý FluoroSpot. 
Analýza dvou nebo více analytů současně nejen šetří čas, umožňuje i použití méně buněk a méně antigenů než u ELISpotu, také poskytuje údaje o buňkách se dvěma a třemi sekrety; tyto údaje jsou nedosažitelné samostatným ELISpot testy. 

Sezóna 1992/1993 byla 18. sezonou Švédské ligy ledního hokeje. Mistrem se stal tým Brynäs IF. Poslední dva týmy první fáze hrály baráž o udržení proti nejlepším celkům druhé ligy.
Týmy z prvních čtyř pozic si svého soupeře pro čtvrtfinále mohly vybrat. Jako první volil vítěz základní části a na výběr byly týmy z 5. - 8. pozice.

Studovala u Bordalbalové (Barcelona) a Vidalové (Milán). Poprvé vystoupila jako Rosina v opeře Lazebník sevillský v Neapoli v Teatro San Carlo.
1924 -1926 – Metropolitní operaA také další světové scény. Od roku 1933 začala vyučovat zpěv. Její studentkou byla i Maria Callasová.

Emanuel Lasker (24. prosince 1868, Berlinchen, Prusko (dnes Barlinek v Polsku) – 11. ledna 1941, New York, USA) byl německý šachový velmistr, mistr světa v šachu v letech 1894 až 1921, první, kdo důsledně používal psychologii v šachu. Vystudoval matematiku a od mládí se věnoval rovněž šachu. Titul mistra světa získal vítězstvím nad Wilhelmem Steinitzem 10:4 (=5) a obhájil jej nejprve v odvetném zápase se Steinitzem 10:2 (=5), a pak v zápasech s Frankem Marshallem 8:0 (=7), Siegbertem Tarraschem 8:3 (=5), Karlem Schlechterem 1:1 (=8) a Davidem Janowskim 8:0 (=3). Jeho nástupcem se stal roku 1921 José Raúl Capablanca.
Po ztrátě titulu Lasker ještě dlouho na turnajích dokazoval, že je s ním nutno stále počítat. Vyhrál turnaj v Moravské Ostravě roku 1923 (před Richardem Rétim) a především turnaj v New Yorku roku 1924, kde byl první před Capablancou a Alexandrem Alexandrovičem Aljechinem. Rovněž roku 1925 v Moskvě předstihl Capablancu, když skončil druhý za Jefimem Bogoljubovem. V roce 1927 se Lasker vrátil do Berlína a stal se mezinárodním hráčem bridge (dokonce v této hře reprezentoval Německo). Roku 1933 však musel svou vlast opustit a jeho majetek byl konfiskován, protože Lasker byl židovského původu. Odešel do Anglie, pak odjel do Sovětského svazu a nakonec se natrvalo usídlil v New Yorku, kde v roce 1941 zemřel.
Lasker pocházel z pruského města Berlinchen. Šachy začal hrát v jedenácti letech, když mu je koupil jeho starší bratr, a o deset let později (v roce 1889) získal na regionálním turnaji v Breslau, který vyhrál společně s Emilem von Feyerfeilem1, titul šachového mistra. V tom samém roce skončil na turnaji v Amsterdamu druhý za Amosem Burnem a v Berlíně porazil Curta von Bardelebena 2:1 (=1). V roce 1890 skončil na turnaji v rakouském Grazu třetí za maďarským šachistou Guylou Makovetzem2 a Rakušanem Johannem Heinrichem Bauerem3, ale v zápasech porazil v Liverpoolu Henryho Edwarda Birda 7:2 (=3) a v Berlíně Jacquese Miesese 5:3.
V roce 1892 vyhrál Lasker turnaj v Londýně (před J. H. Blackburnem, Jamesem Masonem, Isidorem Gunsbergem a H. E. Birda) a v zápasech porazil v Londýně J. H. Blackburna 6:0 (=4) a v Newcastle upon Tyne Birda rovněž 6:0 (=4). Roku 1893 odjel Lasker na americké turné. V New Yorku vyhrál turnaj, který pořádal Manhattan Chess Club, s třinácti body ze třinácti partií a v zápasech porazil v Havaně Kubánce Celsa Golmaya Zúpideho 2:0 (=1) a Andrese Clementa Vasqueze4 3:0 a v New Yorku Jacksona Showaltera 6:2 (=2) a Ala Ettlingera5 5:0.
Dosažené výsledky přesvědčily Laskera, že je natolik silný, aby mohl vyzvat stávajícího mistra světa Wilhelma Steinitze k zápasu o titul. Steinitz výzvu přijal a po delších jednáních bylo dohodnuto, že se bude hrát do deseti výher, a to nejprve v New Yorku. Po dosažení čtyř výher u jednoho ze soupeřů se pak zápas přesune do Filadelfie a po dalších třech výhrách jednoho soupeře se zbytek zápasu odehraje v kanadském Montrealu.
Zápas začal v Manhattan Chess Clubu v New Yorku dne 15. března roku 1894. Ještě po šesti partiích byl stav 2:2 (=2), ale pak Steinitz ztratil dvě partie a po první třetině, která skončila 5. dubna, prohrával 4:2 (=2). Během devítidenní přestávky se hráči přesunuli do Filadelfie, kde se ale hrály od 14. do 21. dubna pouhé tři partie, které všechny Lasker vyhrál. Nevyrovnaná Steinitzova hra, která zavinila, že prohrál pět partií za sebou, přivodila pro něho zoufalý stav 2:7 (=2). Pak následovalo stěhování do Montrealu s přerušením zápasu skoro na dva týdny. Steinitz možná ještě doufal v obrat, jako v zápase proti Zukertortovi v roce 1886, ale tentokrát se zázrak nekonal.
V Montrealu se začalo hrát 3. května a začátek se Steinitzovi skutečně vydařil. Ve dvanácté partii sice bílými remizoval, ale pak vyhrál dvě partie za sebou a upravil stav zápasu na 4:7 (=3). Lasker však poté vyhrál patnáctou i šestnáctou partii a dosáhl tak stavu 9:4 (=3). Od této chvíle by ztráta partie znamenala pro Steinitze ztrátu titulu. Z posledních sil se proto Steinitz vzchopil a vyhrál černými sedmnáctou partii. V osmnácté však jen remizoval a devatenáctá partie, která se hrála 26. května 1894, byla poslední partií zápasu. Lasker zvítězil 10:5 (=4) a získal titul mistra světa.
Po ztrátě titulu využil Steinitz svého práva a vyzval Laskera k odvetnému zápasu. Tento zápas se však uskutečnil až po dvou letech a mezitím byly uspořádány tři významné šachové turnaje, na kterých mohl Lasker potvrdit své světové prvenství:
Prvním z nich byl „super“ turnaj v Hastingsu v roce 1895, na kterém hráli všichni přední světoví šachisté té doby. Nový mistr světa však na turnaji neuspěl a skončil až třetí za tehdy ještě vcelku neznámým Američanem Harrym Nelsonem Pillsburym a Michailem Čigorinem.
Následoval turnaj v Petrohradě, konaný na přelomu let 1895/96. Lasker napravil svou pošramocenou reputaci a turnaj vyhrál.
Rovněž turnaj v Norimberku roku 1896 přinesl vítězství Laskerovi. Steinitz pak skončil až na šestém místě a jeho hra nevypadala z hlediska odvetného utkání s Laskerem příliš nadějně. Naopak Lasker si konečně vydobyl plné uznání šachové veřejnosti.Odvetný zápas Lasker – Steinitz se hrál od 7. listopadu roku 1896 do 13. ledna roku 1897 v Moskvě. Steinitzova forma však byla nevalná a jeho fyzický stav dosti špatný. Trpěl nespavostí, nervovou vyčerpaností a špatně se pohyboval. Bojoval sice zoufale, ale zabránit drtivé porážce 10:2 (=5) již nemohl. Po zápase se nervově zhroutil a byl se souhlasem amerického konzula dopraven na psychiatrickou kliniku, kde si ho ponechali déle než měsíc.
Po definitivní Steinitzově porážce se Lasker uchýlil na tři roky do soukromí a věnoval se studiu matematiky a filozofie. Během jeho nečinnosti vyšla ale na šachovém nebi nová hvězda jménem Siegbert Tarrasch.
Dlouhá historie Tarraschova soupeření s Laskerem začala Tarraschovým vítězstvím na významném mezinárodním turnaji ve Vídni roku 1898, pořádaném u příležitosti padesátého výročí nastoupení rakouského císaře Františka Josefa I. na trůn, kterým se Tarrasch dostal na první místo mezi budoucími vyzývateli mistra světa. Avšak zápas mezi oběma velikány tehdejšího šachového světa se uskutečnil až po deseti letech. Jednání o jeho realizaci byla tak spletitá a plná vzájemného osobního napadání, že není možno zcela objektivně posoudit, kdo ze soupeřů měl vinu na jeho neustálém odkládání. Je však jisté, že Siegbert Tarrasch byl v letech 1898 až 1903 ve vrcholné formě, ale k zápasu o titul mistra světa se v té době nedostal, jakoby Lasker střetnutí odkládal až na dobu, kdy mu už Tarrasch nebude rovnocenným soupeřem.
V zápasech o titul mistra světa tak nastala dlouhá přestávka, ve které se oba soupeři snažili dokázat své prvenství turnajovými výsledky, přičemž se vzájemnému střetnutí vyhýbali. Na Tarraschovo vítězství ve Vídni, Lasker, který se konečně vrátil do šachového světa, odpověděl vítězstvím v Londýně v roce 1899, které získal s velkým náskokem, ale bez Tarraschovy účasti. Na dalším velkém turnaji v Paříži roku 1900 mistr světa rovněž zvítězil, ale opět bez Tarraschovy účasti. Tarrasch bez Laskerovy účasti zase zvítězil na turnaji v Monte Carlu roku 1903.Další významný turnaj v Cambridge Springs roku 1904 však přinesl (i přes Laskerovu účast) nečekané vítězství americkému hráči Franku Jamesovi Marshallovi. Turnaj ve Scheveningenu roku 1905 a v Norimberku roku 1906 pak potvrdil, že Marshallovo vítězství z Cambridge Springs nebylo zase až tak náhodné. Po svém vítězství na těchto turnajích Marshall využil příznivé situace, že jednání o zápase mezi Laskerem a Tarraschem neustále váznou, s pomocí mecenášů si opatřil potřebné finanční krytí a vyzval Laskera k zápasu.
Střetnutí mezi Laskerem a Marshallem začalo 26. ledna roku 1907 v New Yorku, pokračovalo ve Filadelfii, v Baltimore a v Chicagu a skončilo v Memphisu 8. dubna. Podmínkou vítězství bylo dosažení osmi výher. Průběh zápasu jasně ukázal, že Marshall (který navíc hrál nervózně a bázlivě) nebyl pro Laskera vážným soupeřem. Lasker vyhrál 8:0 (=7).
Mezitím vyhrál Tarrasch turnaj mistrů v Ostende v roce 1907 a vydal prohlášení, že proti jeho výsledkům nemůže nikdo postavit stejné úspěchy, a to ani Lasker, který se od roku 1904 turnajů opět nezúčastňoval. Bylo zřejmé, že dlouho odkládané střetnutí se již musí uskutečnit. Patronát nad zápasem převzal německý šachový svaz, byly konečně dohodnuty podrobné podmínky včetně finančních a bylo určeno, že se opět bude hrát do osmi výher.
Zápas mezi Laskerem a Tarraschem, poznamenaný napjatou atmosférou mezi oběma soupeři, začal 17. srpna roku 1908 v Düsseldorfu a měl velmi rychlý průběh (skončil již 30. září), neboť bylo stanoveno, že se bude hrát šestkrát týdně. Začátek zápasu se Tarraschovi nepovedl. Po čtyřech düsseldorfských partiích prohrával 1:3, a za tohoto stavu se oba aktéři zápasu stěhovali do Mnichova. Zde mistr světa získal pátou partii, v šesté přišla první remíza a sedmou vyhrál opět Lasker.
Za stavu 1:5 (=1) se Tarrasch trochu vzpamatoval, uhrál dvě remízy za sebou a v desáté partii dosáhl cenného vítězství v jedné ze svých nejlepších partií. V jedenácté partii však sehrál špatné zahájení a Lasker získal šestou výhru. Ve dvanácté partii však Tarrasch opět vyhrál a upravil tak průběžný výsledek zápasu na 3:6 (=3). Za tohoto stavu si Lasker vybral týdenní volno a tomto po odpočinku vyhrál třináctou partii. Tím přivedl Tarrasche do kritické situace, neboť další porážka by znamenala konec zápasu.
Další dvě partie skončily po úporné Tarraschově snaze remízami (čtrnáctá dokonce po 119 tazích), ale v šestnácté prokázal Lasker lepší nervy a výhrou získal celý zápas poměrem 8:3 (=5).
Hned po skončení zápasu s Tarraschem přijal Lasker výzvu od rakouského šachisty Karla Schlechtera. Než však k zápasu došlo, vyzval jej roku 1909 ve Francii naturalizovaný Polák David Janowski, který se však k zápasům o titul mistra světa v šachu dostal stejně jako Tarrasch až v době, kdy měl vrchol své šachové kariéry již v podstatě za sebou.V květnu roku 1909 sehrál Lasker s Janowskim v Paříži nejprve krátký zápas na čtyři partie, který měl potvrdit, že Janowski je vhodný jako vyzyvatel. Zápas skončil 2:2, a tak jednání pokračovala. Bylo dohodnuto, že vlastní zápas se uskuteční v říjnu a v listopadu v Paříži a vítězem se stane ten, kdo získá více bodů z deseti partií. Lasker však dobře věděl, že Janowski, jehož největší slabinou byla značná nevyrovnanost ve vedení boje, není pro něho vážným soupeřem. Protože v době zahájení zápasu měl již dohodnuto, že v lednu roku 1910 bude obhajovat svůj titul v zápase se Karlem Schlechterem, navrhl Janowskému sehrát jejich střetnutí jako exhibici, s čímž Janowski nakonec souhlasil.Zápas mezi Laskerem a Janowskim se hrál v Paříži od 19. října do 9. listopadu roku 1909 a jeho průběh jasně ukázal, že šlo o střetnutí dvou nerovných soupeřů (protože byl zápas dobře finančně dotován Berlínskou šachovou společností, zdá se, že ze strany mistra světa šlo především o výnosný obchod). Po nerozhodné první partii prohrál Janowski čtyři partie za sebou, v šesté sice po hrubé Laskerově chybě zvítězil, ale to bylo z jeho strany všechno. Ve zbývajících čtyřech partiích Lasker vyhrál ještě třikrát a zvítězil tak celkově 7:1 (=2).
To Karl Schlechter byl pro Laskera daleko tvrdším oříškem, neboť šlo o klidného a vyrovnaného hráče, který byl v té době na vrcholu své šachové dráhy. Šlo o vrcholného představitele tzv. vídeňské školy, založené na opatrnosti, bylo jej velmi těžké porazit a brzy získal pověst remízového krále.Zápas Lasker – Schlechter se měl původně hrát na třicet partií, ale žádný organizátor nechtěl přistoupit na přehnané Laskerovy finanční požadavky. Nakonec se Lasker musel spokojit jen se společnou (a oproti původním Laskerovým nárokům třetinovou) nabídkou Wiener Schachklubu (za kterou stála Rothschildova dotace) a Berlínské šachové společnosti (Berliner Schachgesellschaft), přičemž počet partií zápasu byl stanoven na deset. V případě nerozhodného výsledku zůstal titul stávajícímu mistru světa. Opatrný Lasker nastoupil k tak krátkému zápasu se Schlechterem jistě až po dlouhých úvahách, neboť hrozilo velké nebezpečí nahodilého výsledku. Učinil tak nejriskantnější krok své šachové kariéry a šachovému světu připravil jeden z nejdramatičtějších zážitků, které kdy boj o titul mistra světa přinesl.
Zápas začal 7. ledna 1910 ve Wiener Schachklubu a již první čtyři partie, které skončily remízami, jasně naznačily indispozici mistra světa v tomto zápase. Lasker mnohdy opomenul silnější tah a také několikrát nedokázal zužitkovat dosaženou výhodu. Pak přišla pátá partie, poslední, která se hrála ve Vídni. Mistr světa hrál s černými kameny iniciativně, a když získal druhého pěšce, zdálo se, že zvítězí. Pak však dovolil po dámském křídle proniknout bílé dámě s věží skrz svou obranu a umožnil tak Schlechterovi rozhodnout partii ve svůj prospěch. Vídeňští diváci uspořádali po skončení hry vítězovi partie velké ovace.
Do druhé poloviny zápasu, která se hrála po týdenní přestávce od 29. ledna v Berlíně, nastupoval tak Lasker za stavu 0:1 (=4). Hned v šesté partii Lasker ostře útočil, ale Schlechterovu obranu neprorazil. Remízou skončila i sedmá partie, nejzajímavější z celého zápasu, kdy Schlechter po nezvyklém zahájení našel pěknou oběť figury, a jen kvalitní obrana zachránila mistra světa před druhou porážkou. Rovněž tak osmá a devátá partie skončily nerozhodně, a tak byl před poslední desátou partií stav 1:0 (=8) pro Schlechtera. Po zahájení Lasker zaútočil, nepokračoval však zcela korektně. Schlechter byl ale nervózní, přehlédl v napětí boje šanci na výhru a v pozici, kdy mohl dosáhnout remízy, zvolil špatné pokračování. Lasker se chopil poslední příležitosti a partii vyhrál. Vyrovnal tak celkový stav zápasu na 1:1 (=8) a se značnou dávkou štěstí svůj titul obhájil.
V listopadu téhož roku se uskutečnil Laskerův druhý zápas s Janowskim, který byl opět dotován Berlínskou šachovou společností. Ze všech zápasů o titul mistra světa byl tento nejen nejméně významný, ale dokonce naprosto zbytečný, neboť po zcela jasné porážce Janowského v Paříži roku 1909 neměl žádný sportovní smysl. Byl to spíše obchodní podnik mistra světa a zřejmě také náhrada pro Janowského za první zápas, který nebyl oficiálním střetnutím.
Zápas se hrál v Berlíně na jedenáct partií od 8. listopadu do 8. prosince roku 1910 a skončil ještě drtivější porážkou Janowského 8:0 (=3) než zápas první. Jen na začátku vyzyvatel trochu vzdoroval a po třetí partii prohrával jen 1:0, ale pak neopatrnou hrou s ambiciózními zápletkami prohrával s klidným a rozvážným Laskerem jednu partii za druhou.
Po druhém zápase s Janowskim se Lasker opět odmlčel a věnoval se svým matematickým a filozofickým pracím. Jeho návrat na šachové kolbiště přinesl až rok 1914, a byl to návrat triumfální. Lasker potvrdil své mistrovství na turnaji v Petrohradě, který měl určit jeho soupeře pro další zápas o titul mistra světa. Šlo o jeden z největších turnajů dvacátého století a zúčastnila se ho prakticky celá tehdejší světová špička (jen Duras, Maróczy a Schlechter museli pro politické napětí mezi Ruskem a Rakouskem-Uherskem pozvání na turnaj odmítnout).
Jedenáct hráčů sehrálo nejprve první kolo systémem každý s každým a prvních pět postoupilo do dvoukolového finále. Po prvním finálovém kole vedl Capablanca s náskokem 1,5 bodu před Laskerem a Tarraschem, za nimi následoval Aljechin s Marshallem. Ve finále ale Lasker Capablancu předstihl, protože jej jednak sám porazil, a jednak mu bezděčně pomohl jeho starý sok Tarrasch, který rovněž nad Kubáncem zvítězil.
Po skončení turnaje udělil účastníkům finále ruský car Mikuláš II. titul šachového velmistra[zdroj?]. Bylo to poprvé v šachové historii, kdy byl takovýto titul udělen.
Hned po skončení světové války se dostala do popředí otázka zápasu o titul mistra světa mezi Laskerem a Capablancou, který si právo vyzvat Laskera vybojoval na turnaji v Petrohradě v roce 1914. Předcházela mu opět, jak už bylo u Laskera zvykem, celá řada složitých jednání, z nichž mnoho bylo vedeno jen z prestižních a mnohdy i velmi malicherných důvodů a pravděpodobně také snahou Laskera zápas co nejvíce oddálit, jako kdyby se svého soupeře obával. A nebylo by divu, neboť Capablanca neustále dokazoval své mistrovství. Například v roce 1919 byl v anglickém Hastingsu uspořádán turnaj na oslavu vítězství ve světové válce a Capablanca v něm (při Laskerově neúčasti) bez problémů zvítězil, když ztratil jen půl bodu s druhým Kostićem.Roku 1920 dokonce Lasker rezignoval na svůj titul ve prospěch Capablancy bez boje, ale když dostal 11.000 dolarů souhlasil, že sehraje s Capablancou zápas o titul. Ten se konal v Havaně na jaře roku 1921 od 15. března do 20. dubna a hrál se na osm vítězství při maximálním počtu dvaceti čtyř partií. Po čtyřech remízách přišla pro Laskera (stejně jako v zápase se Schlechterem) pátá nešťastná partie, ve které Lasker po živé hře obětoval kvalitu za pěšce, ale ve vyrovnané, ovšem poněkud nepřehledné pozici se dopustil hrubé chyby, po které musel partii vzdát. Laskerova chyba byla důsledkem jeho únavy z těžkých předchozích partií a ukázala, že kondice mistra světa není nejlepší. Již po páté partii si Lasker stěžoval na nevhodné havanské klima – sotva právem, protože v jarních měsících je na Kubě počasí pro Evropana nejvhodnější.
Další čtyři partie skončily opět nerozhodně, ale v desáté Capablanca skvělým výkonem s černými kameny v přesně vedené koncovce Laskera opět porazil. Poprvé byl Lasker v zápase o mistra světa pozadu o dva body, ale jeho tragédie tím nekončila. Hned nato vyhrál Capablanca v útočném stylu i jedenáctou partii a stav 0:3 (=8) byl pro mistra světa již zoufalý. Po dvou ještě dosti bojovných remízách přehlédl Lasker ve čtrnácté partii ztrátu kvality, v rozrušení vzdal partii a příští den i celý zápas, údajně na radu lékaře pro velké nervové vypětí a nedobrý fyzický stav, prý v důsledku velkého horka. Capablanca tak zvítězil 4:0 (=10) a stal se v pořadí třetím oficiálním mistrem světa v šachu.
Po ztrátě titulu mistra světa se odvetný zápas již nehrál. Přesto Lasker ještě dlouho na turnajích dokazoval, že zdaleka nepatří do starého železa. Vyhrál turnaj v Ostravě roku 1923 (před Rétim) a především turnaj v New Yorku roku 1924, kde byl první před Capablancou a Aljechinem. Rovněž roku 1925 v Moskvě předstihl Capablancu, když skončil druhý za Bogoljubovem.Roku 1927 se Lasker vrátil do Berlína a stal se mezinárodním hráčem bridge (dokonce v této hře reprezentoval Německo). Roku 1933 však musel svou vlast opustit a jeho majetek byl konfiskován, protože Lasker byl židovského původu. Odešel do Anglie a pak na turnaji v Curychu roku 1934 skončil pátý (turnaj vyhrál Aljechin). Roku 1935 odjel do Sovětského svazu a zde na turnajích v Moskvě roku 1935 skončil třetí (vyhráli společně Botvinnik a Salo Flohr) a roku 1936 šestý (vyhrál Capablanca). Zúčastnil se ještě turnaje v Nottinghamu roku 1936, kde se umístil na sedmém až osmém místě (zvítězili společně Capablanca a Botvinnik) a pak se natrvalo usídlil v New Yorku, kde roku 1941 zemřel.
Lasker je považován za prvního velkého šachového psychologa. Například ve svém díle Gesunder Menschenverstand im Schach (Zdravý rozum v šachu) z roku 1925 dokazoval, že hráč nebojuje s dřevěnými figurkami, ale s osobností soupeře. Proto kladl důraz na psychologickou přípravu na hru a na pečlivé studium soupeře před partií, aby proti němu mohl využít jeho nedostatků. Údajně dělal i úmyslně slabé a sporné tahy, aby „zkalil vodu“ a přivedl své soupeře do nepřehledné pozice, která jim nevyhovovala. Mnoho jeho soupeřů, kteří šachovou psychologii neuznávali (a tudíž byli ideálním materiálem pro její použití), na jeho úspěchy v takto prohraných partiích žehrali a říkali, že má naprosto nehorázné a nezasloužené štěstí.
Lasker rovněž zkomponoval několik šachových studií. Nejslavnější z nich ukazuje manévr, dnes známý jako Laskerův manévr, který umožňuje vyhrát v některých pozicích věžových koncovek.
1. Kb7 Vb2+2. Ka7 Vc23. Vh5+ Ka44. Kb6 Vb2+5. Ka6 Vc26. Vh4+ Ka37. Kb6 Vb2+8. Ka5 Vc29. Vh3+ Ka2 (nebo 9...Kb2)10. V×h2 (oběť věže je z důvodu vazby nutno přijmout) V×h211. c8D a koncovka dáma proti věži je teoretická výhra silnější strany
1 Emil von Feyerfeil, (zemřel (2. února roku 1917 ve Vídni), rakouský šachista.
2 Gyula Makovetz (Makowetz, Makovets) (29. prosince 1860, Arad – prosinec 1903, Budapest), maďarský novinář a šachista.
3 Johann Hermann Bauer (30. června 1861, Praha – 5. dubna 1891, Görz), rakouský šachista, známý především díky partii s Laskerem z roku 1889 v Amsterdamu, kterou prohrál po Laskerově skvělé oběti obou střelců.
Vasilij Smyslov: Emanuel Lasker - All games 1889 - 1903, Russian Chess House, Moskva 2009,
Vasilij Smyslov: Emanuel Lasker - All games 1904 - 1940, Russian Chess House, Moskva 2009.
Seznam děl v Souborném katalogu ČR, jejichž autorem nebo tématem je Emanuel Lasker

Emanuel Rádl (21. prosince 1873 Pyšely – 12. května 1942 Praha) byl významný český biolog a polemicky originální vitalistický filosof, angažovaný zastánce Masarykova kritického realismu a odpůrce pozitivismu.
Narodil se v početné rodině malého obchodníka, navštěvoval gymnázium v Benešově a v Domažlicích a na matčino přání vstoupil do noviciátu v augustiniánském řádu, kde ale pobyl jen dva roky (kláštery v Domažlicích, Vrchlabí a Praze). Brzy jej však opustil s tím, že poněkud zanevřel na katolickou církev, později přestoupil k protestantismu a stal se jedním z jeho čelných teoretiků. Na (české) Karlově univerzitě studoval biologii a zde také roku 1898 promoval. Pracoval pak jako asistent Ústavu zoologie Filosofické fakulty UK, byl středoškolským profesorem v Plzni, v Pardubicích a od roku 1902 v Praze na gymnáziu v Ječné (1902-19). Roku 1904 se stal docentem zoologie a dějin biologických věd, od roku 1919 řádným profesorem přírodní filosofie. V roce 1922 podnikl cestu kolem světa a z těchto dojmů vznikla kniha Západ a Východ. Roku 1934 předsedal 8. mezinárodnímu filosofickému kongresu v Praze, ale už roku 1935 ho těžká nemoc prakticky vyřadila z veřejného života. Zemřel v úplné domácí izolaci a pod tlakem válečné situace, jíž se statečně vzepřel v Útěše z filosofie.
V první fázi svého života se zabýval celou řadou přírodovědných oborů, od mineralogie až po etologii, zejména vývojem nervové soustavy a zraku. Jeho práce o fototropismu zakládají vědeckou etologii u nás. Mezinárodně jej proslavily jeho Dějiny biologických teorií, ovlivněné Hansem Drieschem, které vyšly původně německy (1905–1913 a znovu 1970), dále anglicky (1930 a 1988) a španělsky (1931); úplné české vydání vyšlo až roku 2006. Už počátkem 20. století se však jeho zájem začal obracet k filosofii, k veřejným záležitostem a k náboženství. Za první světové války přestoupil k protestantismu a pod vlivem Masaryka se začal věnovat veřejným otázkám.
Svými radikálními názory na vědeckou poctivost, sociální spravedlnost, lidskou svobodu a národnostní otázku stál často v opozici k většinovému mínění a i na univerzitě žil ve značném napětí s některými svými kolegy. V Romantické vědě kritizoval soudobé vědecké myšlení, zejména německou přírodní filosofii, a vytýkal jí, že se vyhýbá zaujímání osobních postojů a vůbec otázkám pravdy a mravnosti. V knize Válka Čechů s Němci kritizoval moderní nacionalismus, a to jak český, tak německý, i národnostní politiku ČSR vůči německé menšině. Proti představě „národního státu“ stavěl představu politického národa, který spojuje ústava a zákony; zároveň byl mezi prvními,[zdroj?] kdo si všimli nebezpečí „německé revoluce“ a nacismu. V dvousvazkových Dějinách filosofie se osobně vyrovnává s celou západní filosofickou tradicí. V drobné knížce Hrdina moderní doby vyzdvihuje význam T. G. Masaryka jako filozofa a člověka, jako čestného moderního rytíře. Jeho poslední a nejznámější kniha, Útěcha z filosofie, kterou psal už v těžké nemoci a v reaktivní depresi z politického vývoje, v obavách o budoucnost evropského lidstva, je velkým vyznáním věrnosti trvalým hodnotám pravdy a dobra. Do bohaté diskuse k Útěše vstoupil zejména Jan Patočka, který se Rádlovi věnoval už před válkou, a J. L. Hromádka, který Rádla označil za „Dona Quijote české filosofie“.
Po vzniku Československa v roce 1918 cítil velkou odpovědnost za další vývoj demokratického státu a jako vědec a filosof ji projevoval zejména kritickou veřejnou činností. Po ideovém rozchodu se Zdeňkem Nejedlým dlouhodobě spolupracoval hlavně s evangelickým teologem J. L. Hromádkou, s nímž společně pracoval v Akademické YMCA a v Křesťanské revui. Vedl řadu polemik a v diskusi o „smyslu českých dějin“ vystoupil s kritikou pozitivistického pojetí historie. Přednášel a publikoval desítky brožur a článků na aktuální společenská témata sociální a národnostní spravedlnosti, pojetí demokracie, proti rasovým teoriím a antisemitismu a na obranu západního pojetí lidské svobody.
Dějiny vývojových teorií v biologii 19. století (německy 1905 a 1909, 2. vydání 1913; česky 1909 a 2006)
FLORYK, David. Zasuté kameny: deset postav konzervativního myšlení. 1. vyd. Ostrava: Konzervativní klub, 2008. 120 s. ISBN 978-80-254-3007-1. Spoluautorem kapitoly 1 je Daniel Spratek. 
KOSATÍK, Pavel. Čeští demokraté: 50 nejvýznamnějších osobností veřejného života. 1. vyd. Praha: Mladá fronta, 2010. 339 s. ISBN 978-80-204-2307-8. 
Hermann, Tomáš, ed. a Markoš, Anton, ed. Emanuel Rádl - vědec a filosof: sborník z mezinárodní konference konané u příležitosti 130. výročí narození a 60. výročí úmrtí Emanuela Rádla: (Praha 9.-12. února 2003). 1. vyd. Praha: OIKOYMENH, 2004. 707 s. (Sborníky, slovníky, učební texty; sv. 27). (Práce z dějin vědy; sv. 16). ISBN 80-7298-107-2. Souběžný anglický úvod, část. anglický, německý a slovenský text.
Hermann, Tomáš. Emanuel Rádl a české dějepisectví: kritika českého dějepisectví ve sporu o smysl českých dějin. Praha: Univerzita Karlova, Filozofická fakulta, 2002. 198 s. Sešity Ústavu českých dějin UK FF. (Řada B; sv. 1). ISBN 80-7308-038-9.
Hromádka, Josef Lukl. Don Quijote české filosofie Emanuel Rádl 1873-1942. 1. vyd. Praha: Jan Laichter, 1947. 168-[iii] s. (Dílo J.L. Hromádky; sv. 1).
Janko, Jan. Vznik experimentální biologie v Čechách (1882-1918). Vyd. 1. Praha: Academia, 1982. 129 s. Studie ČSAV; č. 8/1982.
Löwensteinová, Šimona. Filosof a moralista Emanuel Rádl 1873-1942. Praha: Klub osvobozeného samizdatu, 1994. 114 s. ISBN 80-901093-7-3.
Patočka, Jan. Věčnost a dějinnost: Rádlův poměr k pojetím člověka v minulosti a současnosti. 3., rozš. vyd. Praha: OIKOYMENH, 2007. 135 s. (Oikúmené; sv. 137). ISBN 978-80-7298-256-1.
PRECLÍK, Vratislav. Masaryk a legie, 219 str., Karviná: Paris ve spolupráci s Masarykovým demokratickým hnutím, 2019, ISBN 978-80-87173-47-3, s. 11, 12, 28 - 30, 48 - 51, 73 - 100, 108 - 121, 123 - 134, 136 - 144, 164 - 167
ŠKORPÍKOVÁ, Zuzana. Rádlovo pojetí pravdy. 1. vyd. Praha: Filosofia (Filosofický ústav AV ČR), 2004. 243 s. ISBN 80-7007-175-3. 
TOMEŠ, Josef, a kol. Český biografický slovník XX. století. Svazek III. : Q–Ž. Praha: Paseka, 1999. 3 svazky (587 s.). ISBN 80-7185-247-3. S. 15–16.
Seznam děl v Souborném katalogu ČR, jejichž autorem nebo tématem je Emanuel Rádl

Emanuel Trčka, též Emanuel B. Trčka (10. nebo 20. prosince 1873 Bezděkov u Rožmitálu – 19. prosince 1932 Praha), byl český a československý politik a meziválečný senátor Národního shromáždění za Československou živnostensko-obchodnickou stranu středostavovskou.
Působil jako kameník a sochař. Počátkem století začal pracovat v lomu na kámen, který byl tehdy otevřen v lokalitě na Ptáčkovic poli poblíž obce Hudčice. Byl členem výkonného výboru živnostenské strany a kuratoria československé Národní rady.V parlamentních volbách v roce 1920 získal za Československou živnostensko-obchodnickou stranu středostavovskou senátorské křeslo v Národním shromáždění. Mandát obhájil v parlamentních volbách v roce 1925 a parlamentních volbách v roce 1929. V letech 1929–1932 byl místopředsedou senátu. V senátu zasedal do roku 1932, kdy na funkci rezignoval. Jako náhradník pak místo něj nastoupil Jaroslav J. Horák.Funkce senátora se vzdal ze zdravotních důvodů na podzim 1932. O několik týdnů později zemřel. Dobový tisk ale jako skutečný důvod rezignace na mandát uvádí skandál, kvůli kterému byl vydán soudu a vzdal se mandátu. Povoláním byl kamenickým mistrem na Královských Vinohradech.Zemřel v prosinci 1932 v sanatoriu v Praze. Den předtím utrpěl ve svém bytě v Praze na Vinohradech záchvat mrtvice.

EMI Records je hudební vydavatelství založené v roce 1972 vlastněné společností EMI. Pod touto značkou vydávali například John Cale, Kate Bush, Kraftwerk, Iron Maiden, Olivia Newton-John, Sex Pistols a další.

Emil Kolben (1. listopadu 1862, Strančice u Prahy – 3. července 1943, Terezín) byl jeden z nejvýznačnějších českých elektrotechniků a podnikatelů, zakladatel továrny Kolben a spol. a generální ředitel a hlavní akcionář Českomoravské-Kolben-Daněk (ČKD). Zemřel v koncentračním táboře Terezín.
Nejstarší zmínka o židovské rodině Kolbenů ve Strančicích pochází z roku 1787, kdy podle zápisu ve familiantské knize dostal sklenář David Kolben povolení k sňatku. Jeho vnuk Joachim (1828–1912), domkář a obchodník, se roku 1862 oženil s Františkou Freundovou z Radějovic, v jejich rodině se mluvilo německy. Z jejich manželství vzešlo devět dětí, z nichž nejstarší byl Emil. Jeho bratr Alfréd (1874–1942) se stal také inženýrem a zpočátku s Emilem spolupracoval na vývoji elektrických strojů, později se stal ředitelem průmyslové školy v Brně.
Emil Kolben absolvoval vyšší reálné gymnázium na Malé Straně v Praze, poté vystudoval elektrotechniku a strojnictví na německé vysoké škole technické v Praze. Studium dokončil roku 1887 s vyznamenáním a po jednoroční elektrotechnické praxi obdržel od Zemského výboru na dva roky Gerstnerovo cestovní stipendium ve výši 1 200 zlatých, které mu umožnilo studijní pobyt v zahraničí. Nejdříve se seznámil s některými průmyslovými podniky v Evropě (Curych, Paříž, Londýn) a ještě v roce 1888 odplul i se svojí ženou Malvínou (1863–1940) na pět let do Spojených států.Nejdříve podnikal studijní cesty po USA, ale brzy získal zaměstnání ve firmě Thomase Alva Edisona Edison Machine Company v Schenectady, NY, předchůdce dnešní General Electric. Později se stal Edisonovým přímým spolupracovníkem ve vývojových laboratořích firmy ve městě Orange v New Jersey. Jelikož se zde osvědčil, byl jmenován do funkce vedoucího inženýra. Roku 1889 jej Nikola Tesla přizval ke zkouškám vícefázových elektromotorů do laboratoří své firmy Tesla Electric Company v New Yorku. Tato zkušenost velmi přispěla ke Kolbenově orientaci na využití střídavého proudu a tím i k jeho celoživotnímu úspěchu. Kolbena s Teslou sbližoval i podobný styl práce - oba pracovali systematicky na základě tehdejších vědeckých poznatků a teorií, zatímco samouk Edison vynalézal spíše intuitivně. Na rozdíl od Tesly se ovšem Kolben nakonec rozešel s Edisonem v dobrém a jejich přátelství později Kolbenovi pomohlo budovat obchodní kontakty. Jeho návrat do Evropy způsobila jeho žena, která v Americe nikdy nezdomácněla.Po návratu do Evropy pracoval v letech 1892–1896 jako hlavní inženýr švýcarské firmy Maschinenfabrik Oerlikon (Strojírna Oerlikon), která vyvíjela generátory a motory na střídavý elektrický proud. Jeho oborem byl přenos energie soustavou s vysokým napětím. Na 125 km dlouhém vedení z Laufenu do Frankfurtu se prokázala správnost Teslových myšlenek. V Oerlikonu se také setkal s Behn-Eschenburgem, pozdějším vynálezcem jednofázového komutátorového motoru, a dalšími vynikajícími elektrotechniky (Dobrowolski, Arnold, Fischer-Hinnen) a společně zde vytvořili základy teorie i konstrukce asynchronních i synchronních strojů, transformátorů a přenosové soustavy, tedy dílo světového významu. Ve Švýcarsku se Kolbenovým také narodil roku 1895 jejich první syn - Hanuš.
Roku 1896 se Kolben s rodinou vrátil do Čech a zabydleli se ve vile Fleissnerka ve Vysočanech. 29. října téhož roku založil s několika tichými společníky, z nichž nejvýznamnější byl Karel Bondy, ve Vysočanech u Prahy továrnu s názvem Kolben a spol., elektrotechnická továrna v Praze-Vysočanech. Dispozici továrny navrhoval sám Kolben na základě svých zkušeností z Evropy i Ameriky, vzniknul tak racionálně uspořádaný závod s moderním vybavením umožňujícím hospodárnou výrobu. Byl sice umístěn na periferii, ale to na druhou stranu umožňovalo jeho budoucí rozšiřování. V době Kolbenova návratu do Čech se chystala v Praze velká investice – stavby městské elektrárny. Stejně jako v Americe i zde vzplály velké diskuze mezi zastánci stejnosměrného a střídavého proudu. František Křižík, "český Edison", prosazoval stejnosměrnou soustavu, zatímco profesoři Domalíp a Puluj doporučovali třífázovou soustavu. I Kolben se do této diskuze zapojil a k všeobecnému překvapení v soutěži vyhlášené roku 1898 se svoji firmou vyhrál. Počátkem téhož roku 1898 se Kolbenům narodila dcera Gerta a o čtyři roky později dcera Lilly. Brzy poté se stěhovali do tzv. Červené vily v Hradešínské ulici na Vinohradech.Mezitím Kolbenova firma rychle rostla. Během tří let stoupl počet zaměstnanců z původních 25 na 400. Z počátku dodávala především motory, generátory a jeřábové pohony. Roku 1898 se firma s podporou Živnostenské banky mění na akciovou společnost a od roku 1899 nese název Elektrotechnická akciová společnost, dříve Kolben a spol. Přibyla modelárna, slévárna, kovárna, a elektrárna. Roku 1900 vyrobila firma první lokomotivu, zhotovila kompletní zařízení elektrárny v Holešovicích a na Světové výstavě v Paříži získala zlatou medaili za tisící alternátor. V dalším roce byla zahájena produkce parních válců a turbín a rok poté byly vyrobeny dva alternátory o průměru 7 metrů pro londýnskou elektrárnu. V roce 1907 uzavřela EAS smlouvu s Ringhofferovou strojírnou o vybudování automobilky Praga. Do roku 1910 dodala EAS kolem 10 000 elektrických strojů a zařízení pro 70 velkých elektráren včetně rozvoden, a to nejen v Evropě, ale dokonce až v Tasmánii. V roce 1912 vybavila EAS vodní elektrárnu na pražské Štvanici. Na základě licenčních ujednání i osobních vztahů s firmou Oerlikon nabídl v roce 1910 Rakousko-Uherským státním drahám elektrifikaci pražského uzlu systémem 10 kV 16 Hz (1/3 tehdy užívaného kmitočtu 48 Hz). Tato nabídka zůstala bez odezvy.V roce 1919 zakládá firma Schwechater Kabelwerke GmbH pobočku ve Vysočanech. Jejím podílníkem je i Kolben. V roce 1921 je firma přemístěna do Hostivaře a Kolben přebírá většinový podíl. Tak vzniká Pražská kabelovna, s. r. o., s ochrannou známkou PRAKAB, pozdější Kablo Hostivař.Kolben nebyl jen úspěšným podnikatelem. Byl také majitelem velkého duševního vlastnictví - licence od něj kupovaly významné elektrotechnické firmy. Kromě toho sepsal mnoho prací věnovaných silnoproudé elektrotechnice a jejímu zavádění do praxe. V roce 1896 vyšel jeho článek Obrat ve strojním průmyslu vývojem elektrotechniky. Jeho pojednání Vliv křemíku na elektrické a magnetické vlastnosti železa z roku 1909 je dodnes aktuální.Kolbenovi se dostalo i společenského ocenění. V roce 1908 mu německá technika v Praze udělila čestný doktorát. Dvakrát (v letech 1908 a 1910) jej přijal císař František Josef I. a udělil mu Řád železné koruny. V roce 1911 navštívil Prahu na pozvání Emila Kolbena jeho dřívější šéf T. A. Edison. V roce 1912 se stal předsedou Zemského svazu strojírenského průmyslu v Českém království a roku 1919 členem Československé státní obchodní rady.
1921 došlo ke spojení firmy s První Českomoravskou továrnou na stroje v Praze a společnost se přejmenovala na Českomoravská-Kolben a Emil Kolben (poté, co byl roku 1919 odstraněn z vedení EAS) byl jmenován do funkce ředitele elektrotechniky. V roce 1922 uzavřela firma smlouvu o technické spolupráci s americkou firmou Westinghouse.. V roce 1923 vypracovává firma projekt tepelné elektrárny v Ervěnicích a v dalším roce začíná pracovat na projektu elektrizace železnic. O dva roky později dodává první elektrické lokomotivy.V roce 1927 dochází k další fúzi. Přičleněním Akciové společností Strojírny, dříve Breitfeld, Daněk a spol., pak roku vznikla Českomoravská-Kolben-Daněk (ČKD); Emil Kolben se stal jejím generálním ředitelem. V době největšího rozmachu měla 12 tisíc zaměstnanců a měla velmi široký sortiment v souladu s dobovým heslem Vyrábíme vše, od špendlíku po lokomotivu. V roce 1930 zahájila firma dokonce výrobu letadel a od roku 1932 měla významný podíl na elektrifikaci Slovenska. Od roku 1935 dodávala firma tanky a v roce 1936 vyjel první trolejbus pro Prahu.
Významnými událostmi v Kolbenově životě byly oslavy jeho 70. a 75. narozenin. Při druhé jmenované příležitosti mimo jiné pronesl:
Vyzbrojen rozsáhlými vědomostmi a zkušenostmi ve všech odvětvích silnoproudé elektrotechniky a drže krok s tehdejším nejmodernějším pokrokem ve výrobě elektrických strojů a zařízení, pomyslel jsem v srpnu 1896 na to, že dám své bohaté znalosti a zkušenosti do služeb své české domoviny. V tehdejším Rakousku bylo jen málo menších elektrotechnických výroben, a to pouze v počátečním stadiu vývoje. Zdálo se mi nejlepším, abych sám zřídil moderní elektrotechnickou továrnu ve středu velké průmyslové oblasti, v tradičním sídle vysoce rozvinutého strojírenství: v Praze. Tak vznikla ... továrna, která se stala základem dnešního největšího elektrotechnického podniku československého.
Od podzimu 1938 mnoho lidí doporučovalo Kolbenovi emigraci, on však odmítal. Jeho syn Hanuš a mladší dcera Lilly s rodinami nechtěli otce opustit, jen starší Greta s rodinou emigrovala v květnu 1939 do Anglie.
Po vzniku protektorátu Čechy a Morava musel Kolben pro svůj židovský původ nejprve odejít z ČKD a prodat své podíly v Káblovce a v Elektroizolační společnosti. V srpnu 1940 zemřela jeho žena Malvína. V roce 1942 byl zatčen a deportován jeho zeť Vilém Lieder-Kolben a dva vnuci. Dne 6. června 1943 byl ve věku 80 let deportován také Emil Kolben spolu se synem Hanušem a vnukem Jindřichem do koncentračního tábora Terezín. Ačkoliv pro něj protektorátní vláda žádala o výjimku, ta mu nebyla udělena. Emil Kolben zemřel 3. července 1943 ve věku 80 let v Podmokelských kasárnách. Podle svědectví vnuka Jindřicha měl u sebe kromě pár osobních věcí kufřík se 180 akciemi ČKD.
Podle Emila Kolbena se dnes nazývá stanice pražského metra (linky B) Kolbenova ve Vysočanech, kde byla umístěna i jeho busta, kterou však neznámí pachatelé odcizili koncem července 2013.
Ulice ve Vysočanech, která vede podél plochy, na níž stávala Kolbenova továrna, byla po roce 1989 přejmenována na Kolbenovu. Podle informací na webu městské části Praha 9 se chystá vybudování pomníku k uctění Emila Kolbena.
TOMEŠ, Josef, a kol. Český biografický slovník XX. století : II. díl : K–P. Praha ; Litomyšl: Paseka ; Petr Meissner, 1999. 649 s. ISBN 80-7185-246-5. S. 106–107. 
VYKOUPIL, Libor. Ecce homo : z rozhlasových fejetonů. Brno: Julius Zirkus, 2004. 312 s. ISBN 80-903377-0-8.

Emil Rilke (* 19. listopadu 1983 Ústí nad Labem) je český fotbalový záložník či útočník, v současné době hostuje v TJ Krupka ze Slovanu Liberec. Zúčastnil se Mistrovství světa hráčů do 20 let 2003 ve Spojených arabských emirátech.
Svoji fotbalovou kariéru začal v Chemičce Ústí nad Labem, odkud přestoupil ještě jako dorostenec do Teplic. Po hostování v týmu Chomutova okusil prvoligovou premiéru v domácích Teplicích. Následně hostoval v Opavě, Příbrami, Jablonci a Mostu. Nejúspěšnější období zažil po přestupu na Slovensko, neboť se Žilinou získal mistrovský titul, zahrál si Evropskou ligu i Ligu mistrů, do které Žilina postoupila na úkor Sparty Praha. V Žilině vydržel tři roky (2008–2011), novou smlouvu již nepodepsal, neboť mu tým dlužil peníze. V září 2011 přestoupil do Slovanu Liberec. Sezónu 2011/12 strávil v FC Slovan Liberec a na jejím konci se mohl radovat ze zisku ligového titulu. Poté odešel v listopadu 2012 do německého klubu FC Hansa Rostock, kde se stal spoluhráčem krajana Ondřeje Smetany. V září 2013 přestoupil do rumunského celku Universitatea Kluž. Po narození syna Emila se s klubem dohodl na rozvázání smlouvy a vrátil se do ČR. V únoru 2014 trénoval s týmem FK Ústí nad Labem, zde nakonec zakotvil (jednalo se o půlroční hostování ze Slovanu Liberec, který měl na hráče přednostní právo). Za Ústí odehrál několik zápasů a v dubnu se vážně zranil, přetrhl se mu křížový i postranní vaz v koleni. Hráč musel podstoupit operaci. Od léta 2015 hostuje v týmu TJ Krupka, která hraje Ústecký Krajský přebor.
Rilke je bývalým mládežnickým reprezentantem ČR, nastupoval ve výběrech U-20 a U-21. Reprezentoval ČR na Mistrovství světa hráčů do 20 let 2003 ve Spojených arabských emirátech, kde český tým po remízách 1:1 s Austrálií a s Brazílií a porážce 0:1 s Kanadou obsadil nepostupové čtvrté místo v základní skupině C.

Emila Medková, dívčím jménem Emila Tláskalová (19. listopadu 1928 Ústí nad Orlicí – 19. září 1985 Praha), byla česká fotografka. Jedná se o jednu z nejvýznamnějších představitelů české umělecké fotografie druhé poloviny 20. století.
Medková se narodila v Ústí nad Orlicí. Její otec byl typograf a její matka švadlena. Rodina se přestěhovala do Prahy, kde Emila Medková v roce 1942 začala navštěvovat třídu krajinářské fotografie u Josefa Ehma na specializované fotografické škole v Praze na Smíchově. Její tvorba byla bezprostředně spjata se surrealismem, v raném období též s okruhem mladých autorů soustředěných kolem Karla Teigeho.
V roce 1951 se stala manželkou jednoho z největších českých moderních malířů Mikuláše Medka. V letech 1947–1951 se svým mužem vytvářela soubory inscenovaných fotografií, od počátku padesátých let se pak zabývala několika volně se prolínajícími tematickými cykly, které procházely celou její tvorbou až do smrti. Na přelomu padesátých a šedesátých let se stala čelnou představitelkou tzv. informelní fotografie. Přestože své náměty nacházela především v Praze, vytvořila i obsáhlé fotografické soubory z Paříže (1966) a Itálie (1967). Život a dílo Emily Medkové je obsahem monografie, jejímž autorem je historik umění Karel Srp mladší a Lenka Bydžovská, kurátor první její souborné výstavy z roku 2001.
2001 – Emila Medková, Galerie hlavního města Prahy, Dům U Kamenného zvonu, 17. říjen 2001 – 6. leden 2002, kurátor Karel SrpVýstava Mikuláše a Emily Medkových „Souvislosti“ se konala od 22. listopadu 2007 do 20. ledna 2008 v Oblastní galerii Vysočiny v Jihlavě. Fotografie Emily Medkové byly součástí výstavy ze sbírek PPF Obrazy z dějin fotografie české v Galerii Václava Špály, 2011.
KŘÍŽ, Jan. Emila Medková. Praha: Státní nakladatelství krásné literatury a umění , 1965. 29 text + 61 fotografická příloha s. (Umělecká fotografie; sv. 24). (česky, francouzské, německé a ruské resumé) 

Ashburton Grove, ze sponzorských důvodů známý jako Emirates Stadium, nebo jednoduše Emirates, je fotbalový stadion nacházející se ve čtvrti Islington, na severu Londýna. Je domácím stadionem Arsenalu. Se svou kapacitou 60 361 diváků je Emirates třetí největší fotbalový stadion v Anglii, hned po Wembley a po Old Trafford. Je také čtvrtým největším fotbalovým stadionem ve Spojeném království.
V roce 1997 začal Arsenal zjišťovat možnosti na přesun do nového stadionu. Nicméně rozšíření stávajícího Highbury nebylo z důvodů zamítnutí stavebního povolení radou městské části Islington možné. Po zvážení několika dalších variant se klub rozhodl koupit pozemek, na kterém dříve sídlila firma na likvidace odpadu, v Ashburton Grove. V roce 2000 byl tento plán předložen veřejnosti. Navzdory odporu místních obyvatel a klubových akcionářů proti přesunu, se Arsenalu podařilo získat souhlas městské rady na výstavbu nového stadionu. Arsène Wenger to později popsal jako: „největší rozhodnutí v historii Arsenalu od doby, kdy se vedení rozhodlo v roce 1925 přivést na lavičku Herberta Chapmana“. Demoliční práce na novém pozemku začaly v srpnu 2002. Výstavba stadionu potom o čtyři měsíce později. Financování stadionu se ukázalo býti složité. Kvůli tomu klub pozdržel práce na stavbě až do února 2004. V říjnu 2004 byla jako hlavní sponzor oznámena společnost Emirates. Stavební práce na stadionu byly ukončeny v červenci 2006. Cena se vyšplhala na 390 milionů £. Pro účely zápasů mimo anglickou ligu a poháry je za název používán termín „Arsenal Stadium“ z toho důvodu, že společnost Fly Emirates nemá podepsanou reklamní smlouvu s Evropskou fotbalovou asociací (UEFA).
Emirates Stadium nahradil starší Highbury o kapacitě 38 419 diváků a může se pyšnit jedním z nejlepších trávníků na stadionech po celém světě.
Počátkem srpna roku 2009 prošel stadion tzv. „Arsenalizací“. Cílem bylo obnovit historii a dědictví klubu. Stadion často hostil hudební koncerty a mezinárodní fotbalové zápasy, kde se představila Brazilská fotbalová reprezentace.
V reakci na tragédii v Hillsborough v dubnu 1989 bylo spuštěno Lordem Taylorem z Gosforthu vyšetřování na téma bezpečnosti davů na sportovištích. V lednu roku 1990 byla vydána závěrečná zpráva, která doporučovala snížení kapacity stadionů o 15 % a výstavbu sedadel na dřívějších místech pro stání. Mnoho fotbalových klubů se tehdy potýkalo s požadavkem, aby měly od začátku sezóny 1994/95 na stadionech pouze místa k sezení. Snažily se nalézt způsob, jak zvýšit příjmy za přechod od míst ke stání k místům k sezení. Místopředseda představenstva Arsenalu, David Dein, zavedl na konci sezóny 1990/91 systém dluhopisů. Tím získali fanoušci právo na zakoupení celoroční vstupenky (permanentky) na nově přestavěnou tribunu North Bank na Highbury. Dluhopisy na 150 let s cenami mezi £ 1000–1500 se staly terčem kritiky z řady vlastních fanoušků. Těm se nelíbila vysoká prodejní cena těchto vstupenek, které si mohly dovolit pouze bohatí fanoušci, a cítili, že nebudou moci podporovat dále svůj klub. Odvetná kampaň režírovaná zástupci asociace nezávislých fanoušků Arsenalu přinesla relativní úspěch. Byla prodána pouze třetina těchto permanentek.Tribuna North Bank Stand, poslední část Highbury, která byla modernizována, byla otevřena v srpnu 1993. Náklady na modernizaci dosáhly hodnoty 20 milionů £. Nicméně kapacita stadionu byla výrazně snížena. Na počátku desetiletí měl kapacitu 57 000, po modernizaci necelých 40 000. S vysokými cenami vstupenek, stávajícími dluhy a nízkými návštěvami, se Arsenal začal porozhlížet po možnosti vybudování většího stadionu, jenž by přilákal stále se zvětšující základnu fanoušků a finančně by konkuroval největším klubům v Anglii. Například Manchester United získal v roce 1994 za vstupné 43,9 milionů £. V roce 1997 už částka činila 87,9 milionů £. K tomu dopomohlo rozšíření Old Traffordu.Původní plán Arsenalu měl rozšířit Highbury na 48 000 míst prostřednictvím přestavby dvou tribun – West Stand a Clock End. Nápad se setkal s nesouhlasem místních obyvatel. Podle záznamu z července 1997 měla tribuna East Stand stupeň II. Po mnoha diskuzích klub nakonec od tohoto plánu upustil a rozhodl, že kapacita by stejně nebyla dostatečně velká. Začal tedy hledat vhodné místo pro výstavbu nového stadionu. V lednu 1998 Arsenal zkoumal možnost přestěhovat se na místo starého Wembley. Oficiální nabídku podal o dva měsíce později. Na konci sezóny 1997/98 byla nabídka ze strany Arsenalu stažena a Wembley bylo zakoupeno v červenci 1998 anglickou fotbalovou asociací. Během sezón 1998/99 a 1999/2000 však stadion hostil všechny domácí utkání Arsenalu v Lize mistrů UEFA. I když klubu se v soutěži nedařilo. Dvakrát po sobě byl vyřazen hned ve skupinové fázi. V listopadu 1998 v zápase proti RC Lens byla na stadionu nejvyšší návštěva na zápas Arsenalu. Zápas tehdy navštívilo 73 707 diváků a klub na vstupném získal 1 milion £, což mu ukázalo potenciál kapacitně větších stadionů.
V listopadu 1999 Arsenal zkoumal prostřednictvím realitního makléře a klubového poradce v oblasti majetku, Anthony Spencera, proveditelnost stavby nového stadionu v Ashburton Grove. Pozemek, který se nacházel 460 m od Highbury, zahrnoval podnik, jenž zpracovával odpadky, a další průmyslové nemovitosti. Osmdesát procent bylo ve vlastnictví rady čtvrti Islington a společností Railtrack a Sainsbury's. Tento krok proto závisel na odkupu majetku od místních obyvatel a následné náklady spojené s hrazením jejich přestěhování. Po prvním významnějším úspěchu u městské rady Arsenal předložil v listopadu 2000 návrh na vybudování nového 60 000 stadionu. To zahrnovalo přestavbu projektu v Drayton Parku, přeměnu stávajícího Highbury na byty a novou budovu na práci s odpadem na Lough Road. Plán se rovněž podílel na vytvoření 1800 nových pracovních míst a 2300 nových domovů. Dále byla přislíbena modernizace tří vlakových stanic – Holloway Road, Drayton Park a Finsbury Park z důvodu vypořádání se s davy v den zápasu.Přechod na Ashburton Grove se nejprve setkal s odporem ze strany asociace nezávislých fanoušků Arsenalu, jenž byli znepokojeni otázkami týkajících se životního prostředí. V lednu 2000 byla zřízena aliance (The Islington Stadium Communities Alliance) 16 skupin zastupujících místní obyvatele a podnikatele. Účelem bylo zvýšil povědomí o asanaci. Alison Carmichaelová, mluvčí skupiny se k přesunu vyjádřila: „Na první pohled se může zdát, že Arsenal dělá pro tuto oblast velkou věc, ale v samotném detailu je plán příšerný. Z tohoto viníme radu, nikoli klub. Ten se pouze snaží dále rozvíjet za účelem vyššího zisku.“ O sedm měsíců později, v červnu 2001, byla podána žádost o potvrzení stavebního plánu. Průzkum ukázal, že 75 % respondentů bylo proti návrhu. (2 133 proti a 712 pro) V říjnu 2001 vydal klub prohlášení, ve kterém oznamoval, že při průzkumu mezi obyvateli Islingtonu je 70 % z nich pro přijetí plánu.Ke zvýšení podpory místních obyvatel nechal Arsenal vyrobit slogany kolem Highbury s textem „Nechte Arsenal podpořit Islington“. Slogany byly poté použity v zápasech proti Aston Ville a Juventusu v prosinci 2001 a jako pozadí při tiskových konferencích Arsèna Wengera až do Vánoc. Dne 10. prosince 2001 schválila rada Islingtonu plán Arsenalu. Ve prospěch rozvoje Ashburton Grove hlasovalo 34 radních, sedm radních bylo proti a jeden se zdržel hlasování. 31 lidí hlasovalo pro přemístění recyklační továrny na Lough Road, 8 hlasovalo proti. Závěrečné hlasování bylo ratifikováno starostou Londýna, Kenem Livingstonem, a ministrem dopravy, Stephenem Byersem. V červenci 2002 dostal Arsenal „zelenou“ a mohlo se začít s výstavbou, když poslední stížnost místních obyvatel a uskupení ISCA zamítl soudce u vrchního soudu. V lednu 2005 klub uspěl proti dalšímu pokusu o zastavení výstavby ze strany malých firem. Vrchní soud potvrdil rozhodnutí vicepremiéra, Johna Prescotta, o podpoře programu.V místních volbách v roce 2006 se stal stadion hlavním problémem. Londýnská městská policie požadovala, aby autobusy s fanoušky parkovaly v nedalekém sportovním centru Sobel a ne v podzemním parkovišti. Taktéž by byl v den zápasu omezen provoz ve 14 ulicích. Pokud by stadion nesplňoval tyto podmínky, nebyl by klubu vydán certifikát o bezpečnosti a ochraně zdraví na pracovišti. Tím pádem by stadion nemohl být otevřen. Uzavírky ulic byly předány na zasedání rady. Nicméně i tak zůstaly předmětem zkoumání.
Financování projektu se ukázalo jako obtížné. Arsenal totiž od vlády neobdržel žádnou veřejnou dotaci. Klub proto začal vyhledávat jiné zdroje příjmů. Konkrétně nákupem nových hráčů za nízkou přestupní částku, prodejem vlastních hráčů za vysoké ceny a podpisy sponzorských smluv. Arsenalu se z přestupů Nicolase Anelky a Marca Overmarse podařilo získat více než 50 milionů £. Anelka přestoupil do Realu Madrid a Overmars se připojil k Barceloně, kde se setkal s bývalým spoluhráčem, Emmanuelem Petitem. Přestup Anelky pomohl při výstavbě nového tréninkového centra, jenž bylo otevřeno v říjnu 1999 v londýnském Colney.V září 2000 koupila Granada Media Group 5 % akcií Arsenalu za 47 milionů £. V rámci akvizice se Granada stala hlavním mediálním zástupcem klubu, starala se o reklamu, sponzoring, propagaci a licenční smlouvy. Společnost dále do klubu investovala 20 milionů £. Díky tomu vznikla AFC Broadband, jež se zabývala návštěvností obsahu týkajícího se Arsenalu. Předseda Arsenalu, Peter Hill-Wood, se k této smlouvě vyjádřil: „Toto partnerství nám pomůže při plnění dvou strategických plánů Arsenalu. Za prvé, vybudování nového prvotřídního stadionu s vyšší kapacitou, aby více našich fanoušků mohlo sledovat zápasy svého oblíbeného týmu. Za druhé, rozvíjet značku Arsenalu po celém světě na základě rozšíření naší domácí základny.“ Výkonný ředitel, Keith Edelman, ještě dodal, že tato investice by se měla použít přímo na financování nového stadionu. V dubnu 2002 nastal kolaps ITV Digital, jenž z části vlastnila Granada. Kvůli tomu musela Granada zaplatit 30 milionů £ hned potom, co byly dokončeny opatření pro nový stadion.
Poté, co byla za rozpočtový rok 2001/02 ohlášena ztráta 22,3 milionů £ před zdaněním, klub představil plán na snížení mzdových nákladů s cílem dále pokračovat s prací na stadionu. Na konci března 2003 byla oslovena investiční banka NM Rothschild and Sons, aby analyzovala finanční situaci v klubu a poradila, zda je pro Arsenal proveditelné pokračovat s výstavbou stadionu. I přesto si Arsenal zajistil půjčku ve výši 260 milionů £ od skupiny bank v čele s Royal Bank of Scotland. V dubnu 2003 byly práce v Ashburton Grove pozastaveny. Klub vydal prohlášení: „V posledních měsících jsme zažili v celé řadě otázek několik zdržení v přípravách na výstavbu nového stadionu. Vlivem těchto zdržení nebudeme schopni stadion otevřít na začátku sezóny 2005/06.“ Během tohoto období se náklady na výstavbu zvýšily o 100 milionů £. Do té doby se počítalo s náklady kolem 400 milionů £. Při snaze bojovat proti finančním potížím dal po celé léto 2003 Arsenal fanouškům k dispozici skrze své internetové stránky možnost zakoupil klubové dluhopisy. Klub plánoval vydat 3000 dluhopisů v cenovém rozpětí od 3500 až 5000 £ k celoročním permanentkám na Highbury a později na Ashburton Grove. Příznivci Arsenalu na znovuzavedení dluhopisů reagovali s překvapením. Předseda AISA, Steven Powell, dodal: „Jsme zklamaní skutečností, že klub nejdříve toto rozhodnutí neprojednal se zástupci fanoušků“. Ačkoliv nebylo nikdy uvedeno množství prodaných dluhopisů, i tak Arsenal vydělal několik milionů liber.Poskytovatel sportovního oblečení, Nike, podepsal s Arsenalem v srpnu 2003 prodloužení smlouvy. Tím zůstal hlavním klubovým dodavatelem sportovního úboru. To bylo představeno jako nové řešení financování stadionu. Kromě zaplacení 55 milionů liber v následujících sedmi letech Nike ještě platil klubu minimálně 1 milion liber v závislosti na prodeji oblečení. Arsenal Holding (mateřská společnost klubu) 23. února 2004 oznámil, že byly zajištěny finanční prostředky potřebné k výstavbě stadionu a stavební práce budou moci pokračovat. Wenger se k tomu později vyjádřil: „Podílet se na rozvoji klubu a přesunu na nový stadion bylo nutností a mým velkým cíl, neboť nám to umožní stát se jedním z největších klubů na světě.“ Úroky na dluh 260 milionů liber byly stanoveny pevnou úrokovou sazbou na období 14 let. K refinancování nákladů klub plánoval přenést peníze do 30letého dluhopisu, jenž by byl financován bankami. Dne 13. července 2006 byly navrženy emise dluhopisů. Arsenal vydal dluhopisy v hodnotě 210 milionů liber na období 13,5 let, které navýšily svou hodnotu o 52 bazických bodů vůči státním dluhopisů a dluhopisy v hodnotě 50 milionů liber na období 7,1 roků, jenž navýšily svou hodnotu o 22 bazických bodů vůči LIBORu. Jednalo se o první veřejně prodejné zálohované aktivum emise dluhopisů vydané evropským fotbalovým klubem. Efektivní úroková míra těchto dluhopisů je 5,14 %, respektive 5,97 %. Splaceny mají být v období 25 let. Přesun k dluhopisům snížil roční dluh klubu na přibližnou sumu 20 milionů £ ročně. V září 2010 Arsenal oznámil, že projekt Highbury square, jeden z hlavních zdrojů příjmů ke snížení dluhu za stadion, generuje výnos a je bez dluhů.Dne 5. října 2004 podepsala společnost Emirates s Arsenalem 15letý kontrakt o celkové odhadované výši 100 milionů £. Součástí smlouvy bylo i to, že Emirates bude vlastnit práva na pojmenování stadionu a jejich logo bude zobrazeno na klubových dresech. Do této doby měl Arsenal na dresech logo O2, s nimiž měl platný kontrakt do sezóny 2005/06. Název stadionu je často zkracován z „Emirates stadium“ na „Emirates“, i když někteří fanoušci používají název „Ashburton Grove“, nebo dokonce „Grove“. To používají zejména odpůrci názvu podle obchodního sponzoringu. Vzhledem k předpisům UEFA vztahujícím se k názvu stadionu podle sponzora, nesmí stadion nést během zápasů v Lize mistrů název Emirates stadium, protože Emirates není oficiálním sponzorem Ligy mistrů. Toto opatření se netýká například Allianz Areny v Mnichově, která se tomuto pravidlu již dříve vyhnula. UEFA nazývá stadion Arsenal stadium, což byl oficiální název bývalého stadionu v Highbury.Dne 23. listopadu 2012 Arsenal společně s Emirates oznámili, že na stadionu byla podepsána nová sponzorská smlouva ve výši 150 milionů £. Toto partnerství udrží logo Emirates, jako sponzora klubu, na dresech a na tréninkovém oblečení dalších 5 let. Smlouva rovněž poskytuje Emirates práva na pojmenování stadionu do roku 2028. Platební podmínky byly předloženy pro možnou brzkou investici, nicméně celkový rozsah smlouvy nebyl odhalen.
V únoru 2004 byla započata skutečná výstavba stadionu. V lednu 2002 Arsenal najal firmu Sir Robert McAlpine, aby provedla stavební práce na stadionu. Stadion byl navržen společností Populous. Ta se proslavila především návrhem stadionu Australia a přestavbou ascotské závodní dráhy. V tomto procesu se rovněž angažovali konstrukční poradci z firmy Arcadis a ze společnosti Buro Happold.První fází byla demolice, jež byla dokončena v březnu 2004. O dva měsíce později už stály první sloupy západní, východní a severní tribuny (West, East a North stand). V srpnu 2004 byly dokončeny dva mosty přes železniční trať Northern City. Tím došlo ke spojení stadionu s Drayton Parkem. V srpnu 2005 dosáhla výstavba stadionu svého vrcholu. V prosinci 2005 již bylo hotové venkovní zasklení, byla zařízena elektrická síť a vodovod. První sedadlo na novém stadionu slavnostně instaloval 13. března 2006 záložník Arsenalu, Abou Diaby. Stejně jako na Highbury byl i na Emirates vybrán trávník Desso GrassMaster. K návrhu a instalaci hrací plochy byla najata společnost Hewitt Sportsturf. K prvnímu úspěšnému otestování osvětlení stadionu došlo 25. června 2006. Následující den byly poté postaveny brankové konstrukce.Pro získání licence se na stadionu musely konat tři události s omezeným počtem diváků. Dne 18. července se zde konal den otevřených dveří pro akcionáře, 20. července otevřený trénink, na který bylo pozváno 20 000 členů fanklubu. První utkání zde proběhlo 22. července – rozlučkový zápas Dennise Bergkampa, ve kterém proti Arsenalu hrál Bergkampův původní klub, AFC Ajax. Na utkání bylo 54 000 diváků, Arsenal zvítězil 2:1, přičemž první gól na stadionu vstřelil hráč Ajaxu, Klaas Jan Huntelaar (ve druhém poločase vstřelil první gól Arsenalu na novém hřišti Thierry Henry).Oficiálně byl stadion otevřen na slavnosti 26. října 2006, za účasti prince Philipa, vévody z Edinburghu. Původně se slavnosti měla účastnit i královna Alžběta II., ale z důvodu zranění zad se nebyla schopna zúčastnit. Princ Philip vtipkoval směrem k davu a pronesl: „No, možná nebudete mít moji ženu, zato máte odhalenou druhou nejzkušenější plaketu na světě.“ Královská návštěva se tedy po více než půl století zopakovala. V roce 1932, při slavnostním otevření západní tribuny Highbury (West Stand), se slavnosti účastnil královnin strýc, Princ z Walesu (později král Eduard VIII.). V důsledku změny plánu poctila královna Alžběta 15. února 2007 předsedu klubu a první tým svým pozváním do Buckinghamského paláce na odpolední čaj. Arsenal byl prvním klubem, jenž byl při takové události pozván.
V srpnu 2009 začal Arsenal na Emirates stadium s plánem Arsenalizace poté, co vyslechl zpětnou vazbu od fanoušků na fóru. Arsenalizaci vedl výkonný ředitel klubu Ivan Gazidis. Záměrem bylo udělat ze stadionu „viditelnou pevnost věcí, kterých kdy Arsenal dosáhl, za pomoci různých tvůrčích a uměleckých prostředků“.Jednou z prvních změn, jenž byly v rámci Arsenalizace provedeny, byla instalace bílých sedaček a následné vytvoření klubového znaku – kanónu. Ten se nachází ve spodní úrovni stadionu hned naproti vstupnímu tunelu. „Duch Highbury“ ("Spirit of Highbury") – svatyně zobrazující jméno každého hráče, jenž za 93 let existence Highbury hrál za Arsenal. Svatyně byla postavena na konci roku 2009 na jihu vnější části stadionu. Celkem bylo na fasádu stadionu nainstalováno osm velkých nástěnných maleb. Každá z nich znázorňovala legendy Arsenalu držících se kolem ramen. Smyslem dokončeného návrhu bylo vyobrazit 32 legend, které byly v hloučku a táhly se po celém obvodu Emirates stadium:
Kolem dolního vestibulu stadionu se nachází další nástěnné malby zobrazující 12 „nejlepších momentů historie Arsenalu“. Vybrány byly v anketě na webových stránkách klubu. Před začátkem sezóny 2010/11 byly změněny názvy tribun na East Stand, West Stand, North Bank, a Clock End. Podobně jako na Highbury, i zde byly na tribunu Clock End nainstalovány hodiny. Odhaleny byly v ligovém zápase proti Blackpoolu. V dubnu 2011 Arsenal přejmenoval dva mosty v okolí stadionu po ředitelích klubu Danny Fiszmanovi a Kenu Friarovi. Jako součást 125. výročí založení klubu v prosinci 2011 Arsenal odhalil před stadionem tři sochy. První byla socha bývalého kapitána Tonyho Adamse, druhá nejlepšího střelce v historii klubu, Thierryho Henryho, a třetí bývalého manažera Herberta Chapmana.
Emirates stadium je třístupňová oválná stavba s průhlednou polykarbonátovou střechou, která zakrývá pouze tribuny, nikoli hrací plochu. Spodní strana je pokryta kovovými panely. Střecha je podporována čtyřmi trojúhelníkovými nosníky – svařované ocelové trubky. Dva z nosníků jsou dlouhé 200 m a jsou postaveny ve směru sever–jih, zatímco zbylé dva nosník jsou vystavěny ve směru východ–západ. Nosníky jsou usazeny v betonových základech stadionu. Osm z nich jich je spojených pomocí ocelové trojnožky. Následně se v každé části stadionu nachází čtyři schodiště, výtah a vstup pro personál. Fasáda je buď prosklená, nebo vyčnívá betonová konstrukce, jenž umožňuje návštěvníkům nahlédnout z vyvýšeného místa do vnitřku stadionu. Sklo a ocelové konstrukce byly navrženy společností Populous. Design těchto prvků měl dávat dojem třpytícího se stadionu za slunečného dne a zářícího stadionu v noci.Horní část stadionu s kapacitou pro 26 646 diváků obsahuje standardní sedadla. Tytéž se nachází i v dolní části stadionu, která má kapacitu 24 425. Pod stadionem se nalézají dvě podzemní patra, kde jsou k dispozici další prostory jako kuchyně, šatny, tisková a vzdělávací centra. V prostřední části tribun, známé jako „Club Level“, jenž je velmi finančně náročná, je tzv. director's box. Je zde 7139 míst, které jsou prodávány v licencích na dobu trvající jeden až čtyři roky. Bezprostředně nad director's box je malý okruh skládající se z 150 sky boxů po 10, 12 a 15 místech. Celkový počet míst v této sekci stadionu činí 2222. Vysoká poptávka po vstupenkách, stejně jako relativní bohatství londýnských příznivců, zapříčinily zisk z premiových míst a firemních sky boxů zhruba na stejné výši, jako příjmy ze vstupného na starém Highbury.
Vrchní část tribun je tvarována tak, aby v rozích stadionu byl ponechán otevřený prostor, a střecha byla výrazně nakloněna směrem dovnitř. Oba tyto prvky mají poskytnout dostatek slunečního světla a proudění vzduchu na hrací plochu. Stadion rovněž dává iluzi, že fanoušci v horní části tribuny nejsou schopni vidět příznivce na druhé straně ve stejné výšce. Stadion se stal díky smlouvě se Sony prvním místem, kde bylo zavedeno HDTV vysílání. V severozápadním a jihovýchodním rohu stadionu jsou ze stropu zavěšeny obří obrazovky.
Fotbalové hřiště má rozměry 105×68 metrů. Celá travnatá plocha na Emirates má rozměry 113×76 m. Stejně jako na Highbury je i zde hřiště vedeno ze severu na jih. Hráčský tunel a podzemní prostory se nacházejí na západní straně hned pod hlavní televizní kamerou. Fanoušci hostů mají svůj sektor v dolní části stadionu, v jihovýchodním rohu. Sektor hostů může být rozšířen z 1500 na 4500 míst, když by jim připadl ještě sektor za jižní brankou. Rovněž může být k dispozici dalších 4500 míst v horní části tribuny. Celkově je tedy možné pro hosty vyhradit 9000 míst, což splňuje nařízení 15 % stadionu pro domácí pohár a soutěže jako FA Cup, či ligový pohár.
Emirates stadium vzdal hold bývalému domácímu stadionu Arsenalu, Highbury. Klubové kanceláře jsou oficiálně nazývány jako dům Highbury (Highbury house) a nachází se stejně jako busta Herberta Chapmana, která dříve sídlila na Highbury, severovýchodně od Emirates. Tři zbývající busty, jenž se také dříve nacházely na Highbury, byly přesuny na Emirates stadium, kde jsou k vidění před vstupem do Diamond Clubu. Jednalo se o busty Clauda Ferriera (architekt East stand – východní tribuny na Highbury), Denise Hill‑Wooda (bývalý předseda Arsenalu a otec současného předsedy Petera Hill‑Wooda) a současného manažera, Arsèna Wengera. Kromě toho jsou dva mosty vedoucí přes železniční trať a spojující stadion s Drayton Parkem na východ od Emirates nazývány podle bývalých tribun na Highbury Clock End bridge a North Bank bridge. Hodiny, pojmenované podle starého Clock Endu byly opraveny a zmodernizovány tak, že se z nich stala nová větší replika původních hodin. V říjnu 2006 bylo otevřeno na sever od stadionu klubové muzeum. Dříve se nalézalo pod tribunou North Bank stand. Uvnitř jsou mramorové sochy, jenž byly kdysi v sálech Highbury.
Emirates stadium funguje také jako konferenční centrum a dějiště hudebních koncertů. Dne 27. března 2008 stadion hostil summit mezi britským ministerským předsedou, Gordonem Brownem, a francouzským prezidentem, Nicolasem Sarkozym. Důvodem místa konání byl fakt, že Emirates byl považován za „zářný příklad anglo‑francouzské spolupráce“. První hudební koncert, na kterém vystoupili Bruce Springsteen a E Street Band se zde odehrál 30. května 2008. Druhé jejich vystoupení se odehrálo následnující noc. Dne 7. června 2009 se na stadionu konal inaugurační ples Capital FM Summertime, kde účinkovali umělci jako Lionel Richie, Leona Lewis a skupina Blue. Britská skupina Coldplay tu v červnu 2012 odehrála tři koncerty. Vstupenky na tuto událost byly vyprodané po 30 minutách prodeje.Emirates stadium byl potvrzen jako jeden ze 12 stadionů, na němž se bude konat v roce 2015 mistrovství světa v ragby. Zatím ještě ale není jisté, kolik zápasů se zde odehraje. Je potvrzeno, že stadion bude hostit zápas o třetí místo. Emirates stadium figuroval v neúspěšné kandidatuře anglické fotbalové asociace na pořádání mistrovství světa ve fotbale v roce 2018.V srpnu 2012 bylo oznámeno, že na stadionu vystoupí 1. června 2013 americká punk-rocková kapela Green Day.
Na stadionu se odehrálo množství mezinárodních přátelských utkání, v nichž vždy figuroval brazilský národní tým. První zápas sehrála Brazílie proti Argentině 3. září 2006. Zápas skončil vítězstvím Brazílie v poměru 3-0.
Nejvyšší návštěva na Emirates stadium, 60 161 diváků, byla zaznamenána na utkání proti Manchesteru United 3. listopadu 2007. Průměrná návštěvnost při zápasech prvního týmu Arsenalu v sezóně 2006/07 byla 59 837, přičemž utkání Premier league přihlíželo v průměru 60 045 lidí. Dne 20. listopadu 2011 zde pořadatelé naměřili při zápasu ligového poháru mezi Arsenalem a Shrewsbury Town vůbec nejnižší návštěvu při utkání Arsenalu. Tehdy se přišlo na utkání, v němž Arsenal vyhrál 3-1, podívat 46 539 lidí.
Emirates stadium je obsluhován několika stanicemi londýnského metra a autobusovými linkami. Stanice Arsenal je nejblíže k severní části stadionu. Jižní část Emirates zase obsluhuje stanice Highbury & Islington, i když nejblíže je stanice Holloway Road, která je otevřena pouze před a po zápase, aby se předešlo přecpanosti v jednotlivých stanicích. Železniční stanice Drayton Park nacházející se hned vedle mostu Clock End je během hracího dne uzavřena, a to i o víkendech do desáté hodiny večerní. Na modernizaci ulic Drayton Park a Holloway Road bylo vyčleněno 7,6 milionů liber. Londýnský dopravní podnik se nicméně rozhodl tyto ulice nemodernizovat. Místo toho byly zmodernizovány křižovatky u stanic metra Highbury & Islington a Finsbury Park. Obě zmíněné stanice obsluhované londýnským metrem a společností First Capital Connect se nacházejí zhruba 10 minut chůze od stadionu.Jízda na Emirates autem se důrazně nedoporučuje, protože v den zápasu jsou kolem stadionu přísná omezení provozu a parkování. Hodinu před výkopem a hodinu po skončení zápasu je v okolních ulicích úplný zákaz automobilového provozu. Výjimku tvoří místní obyvatelé a podnikatelé, kteří do uzavřených ulic mají přístup.Stadion se majitelům vstupenek otevírá vždy dvě hodiny před výkopem. Hlavní klubový obchod, 'The Armoury', a pokladny se nalézají v blízkosti tribuny West stand. Další klubové obchody jsou potom k nalezení u mostu North Bank Bridge ('All Arsenal') a vedle stanice Finsbury Park ('Arsenal Store'). Arsenal provozuje elektronický systém lístků pro členy 'The Arsenal' (klubový fanklub), jenž využívají klubové karty ke vstupu na stadion. Tím je pro ně odstraněna nutnost projít turniketem. Ostatním příznivcům jsou k dispozici standardní papírové vstupenky s RFID štítkem umožňující jim vstup na stadion.
V tomto článku byl použit překlad textu z článku Emirates Stadium na anglické Wikipedii.
ANDREWS, David L. Sport and corporate nationalisms. Londýn: Berg, 2005. ISBN 1-85973-799-4. 
BERNSTEIN, George L. The Myth Of Decline: The Rise of Britain Since 1945. Londýn: Pimlico, 2004. ISBN 1-84413-102-5. 
BROWN, Adam. Fanatics!: power, identity, and fandom in football. Londýn: Routledge, 1998. ISBN 0-415-18103-8. 
CONN, David. The Beautiful Game?: Searching for the Soul of Football. Londýn: Random House, 2005. ISBN 1-4464-2042-6. 
GLINERT, Ed. The London Football Companion: A Site-by-site Celebration of the Capital's Favourite Sport. Londýn: Bloomsbury, 2009. ISBN 0-7475-9516-X. 
SPURLING, Jon. Highbury: The Story of Arsenal In, Issue 5. Londýn: Hachette, 2010. ISBN 1-4091-0579-2.

Emirates (arabsky طيران الإمارات) je letecká společnost Spojených arabských emirátů, vlastněná emirátem Dubaj a založená v roce 1985. Jejím domovským letištěm je mezinárodní letiště v Dubaji, v roce 2016 to byla největší letecká společnost podle počtu přepravených pasažérů. Společnost provozuje také společnost Emirates SkyCargo, což byla v roce 2016 druhá největší letecká společnost podle přepravy tun nákladu.
Na konci roku 2017 Emirates provozovaly lety do 141 letišť v přibližně 80 zemích. Společnost má největší flotilu letadel Boeing 777 a Airbus A380 na světě. V roce 2016 společnost přepravila přes 50 milionů lidí, průměrné stáří letadel bylo 6 let. K roku 2015 měla společnost 56 725 zaměstnanců.
Společnost již od roku 2010 létá pravidelně do Prahy, v roce 2016 zavedla na lince pravidelně letoun Airbus A380.
Emirates Airlines jsou arabské aerolinie, které vznikly 25. března 1985 a zakladatelem byla vláda emirátu Dubaj, členské země Spojených arabských emirátů. Aerolinky vznikly poté, co společnost Gulf Air začala omezovat lety do Dubaje. První let společnosti Emirates odstartoval v září stejného roku z Dubaje do pákistánského Karáčí a indické Bombaje. Pravidelné lety do Evropy byly zahájeny v červnu roku 1987 z Dubaje do londýnského Gatwicku a o tři roky později začaly Emirates létat do Singapuru.
V říjnu roku 2008 přesunul dopravce veškeré své operace na nově postavený terminál 3 na Dubajském mezinárodním letišti.[zdroj?] Ten byl speciálně postaven pouze pro tuto aerolinku. Emirates patří mezi členy holdingové společnosti Emirates Group, která aeroliniím poskytuje silné finanční zázemí. Díky tomu jsou Emirates nejrychleji rostoucím dopravcem v interkontinentální dopravě.[zdroj?]Za rok 2010 přepravily Emirates 27,4 milionů cestujících, v roce 2016 to bylo o 25 milionů víc.
Emirates létají převážně na delší vzdálenosti ze svého sídla v Dubaji. Emiráty nejsou pro mnoho cestujících cílovou adresou, ale přestupním bodem zejména do Asie nebo Austrálie. Emirates mají věrnostní program pro často létající cestující, nazvaný „Emirates SkyWards“. Program je využíván více než 5,72 miliony cestujícími.[kdy?] K dispozici jsou čtyři úrovně: Blue, Silver po dosažení 25 000 mil, Gold po dosažení 50 000 mil a IO, který je připraven pouze pro vybrané zákazníky. Emirates není členem žádné aliance leteckých společností. V roce 2000 společnost tuto možnost krátce zvažovala, ale rozhodla se zůstat samostatná. Příčina tohoto rozhodnutí byla později odhalena viceprezidentem společnosti, který uvedl: “Schopnost reagovat na situaci na trhu by byla omezena kvůli nutnému souhlasu od ostatních partnerů.”
Společnost létá do Prahy každodenně od 1. července 2010, kdy nasadila na linku Airbus A330-200 s kapacitou 287 míst, za první rok využilo linku přes 150 000 pasažérů a bylo přepraveno půl milionů kilogramů nákladu. Po 18 měsících provozu linky, 1. ledna 2012 byl díky velké poptávce na linku nasazen letoun Boeing 777-300ER s kapacitou 364 míst. V roce 2012 společnost zaměstnávala přes 100 českých palubních průvodčích, linku využívali převážně lidé z Prahy, západních Čech či z východního Německa.Dne 1. května 2016 nasadila na tuto linku největší dopravní letadlo světa Airbus A380, stala se tak první leteckou společnost pravidelně provozující tento typ do Prahy, kapacita letů byla celkově navýšena o 44 %. Mezi roky 2010 až 2016 přepravila na této lince společnost více než milion cestujících. Při prvním pravidelném letu A380 byl tento typ v Praze po čtvrté, nesl imatrikulaci A6-EES.Dne 29.dubna 2017 zasáhl letoun A380 při přistávání v Praze blesk a letadlo muselo být na noc kvůli kontrole uzemněno v Praze. Na linku byl nasazen náhradní letoun A380 z linky Londýn – Dubaj. Bylo to poprvé, co se na letišti v Praze potkaly dva Airbusy A380.K sedmiletému výročí linky do Prahy 1. července 2017 vyslaly Emirates na pravidelnou linku A380 ve speciálním potisku „United for Wildlife" (imatrikulace A6-EER), který je součástí kampaně na ochranu volně žijících zvířat a proti ilegálnímu obchodu s ohroženými druhy. K tomuto dni bylo na této lince přepraveno více než 1,5 milionů cestujících.
Od 1. července 2018 linka dostala také druhou denní frekvenci. Tu provozuje Boeing 777-300ER, ten přistává v Praze ve večerních hodinách. Doplnil tak polední frekvenci A380. Na podzim 2018 bylo oznámeno, že druhá frekvence bude od 6. listopadu 2018 až do 31. května 2019 přerušena.Společnost Emirates v srpnu 2019 oznámila zrušení druhé frekvence od června 2020. Reaguje tím na menší poptávku po letech do Dubaje. [1]
Emirates v Praze také investuje do reklam. Reklamní nátěry mívá tato společnost na pražských i brněnských tramvajích – v Praze například v roce 2012 na Škodě 14T, nověji pak na tramvajích Škoda 15T. Od léta 2017 je reklamou Fly Emirates polepená celá souprava metra C. Do července 2017 provozovaly Emirates rezervační pobočku ve Slovanském domě v Praze, tu ale přesunuly na letiště.
Společnost Emirates má v červenci 2017 codeshare dohodu o sdílení letů s těmito aerolinkami. Není ale členem žádné letecké aliance.
Společnost Emirates si zakládá na dálkových letech, tudíž vlastní především širokotrupá letadla pro více cestujících a delší vzdálenosti.
V srpnu roku 2019 se flotila Emirates mimo Emirates SkyCargo a Emirates Executive skládala z 257 letadel.
V ekonomické třídě jsou k dispozici sedadla s rozměry (81–86 cm). Hmotnostní limit odbaveného zavazadla u nejlevnějšího ekonomického tarifu je 15 kg, příruční zavazadlo může být o celkové maximální hmotnosti 7 kg a rozměrech (55 x 38 x 20 cm).[zdroj?]
Cestující v business třídě mají možnost využít službu Aeromobile, která umožňuje volání z mobilního telefonu během letu. Váhový limit odbaveného zavazadla nesmí překročit 40 kg, příruční zavazadlo může být o dvou kusech do celkové maximální hmotnosti 12 kg.[zdroj?] Pro držitele karet věrnostního programu Emirates (SkyWards) je navíc možný bonus v podobě zvýšení povolené hmotnosti odbaveného zavazadla: pro držitele stříbrné karty + 12 kg a pro držitele zlaté karty + 16 kg. Cestující v business třídě mohou navštívit Business salónky zdarma. Business salónky jsou k dispozici na letištích v Praze, Dubaji a v dalších cílových destinacích. Emirates má po celém světě téměř 30 vlastních business salónků.[zdroj?] K dispozici cestujícím v business třídě je rovněž služba Fast track, která cestujícím umožňuje rychlý průchod přes imigrační kontrolu v Praze, Dubaji nebo v jiné cílové destinaci.[zdroj?]
V první třídě jsou k dispozici sedadla široká 78 centimetrů a sklopitelná do vodorovné polohy.[zdroj?] U každého místa je elektrická zásuvka, dva porty USB a extra velký stůl poskytující pracovní plochu. Na 17 palců širokoúhlém televizoru jsou k dispozici stovky hudebních a televizních stanic. Váhový limit odbaveného zavazadla nesmí překročit 50 kg, příruční zavazadlo může být o dvou kusech do celkové maximální hmotnosti 12 kg. Emirates poskytují možnost privátního transferu cestujícího z jeho domova, hotelu či kanceláře na letiště.[zdroj?]
Emirates má věrnostní program (Frequent-flyer program – FFP) pro často létající cestující, nazvaný „Emirates Skywards“. Emirates není členem žádné aliance leteckých společností. Program je využívaný více jak 5,72 miliony cestujícími.[kdy?] K dispozici jsou čtyři úrovně Blue, Silver po dosažení 25 000 mil, Gold po dosažení 50 000 mil a IO, který je připraven pouze pro vybrané zákazníky.[zdroj?]
Dne 20. března 2009 bylo letadlo společnosti Emirates z Melbourne do Dubaje nuceno nouzově přistát vzhledem k problémům vzniklým při startu, kdy se mu nepodařilo nabrat dostatečnou rychlost. Vzhledem k této skutečnosti došlo ke kontaktu zadní části letadla s rozjezdovou dráhou. Pilotovi se však ale podařilo nouzově přistát a nikomu na palubě se nic nestalo.
9. listopadu 2012 kolem 11:30 nouzově přistál Airbus A380 společnosti Emirates, který letěl z Dubaje do Amsterdamu, na pražském letišti Václava Havla. Letadlo požádalo o nouzové přistání a před Humpolcem začalo klesat téměř z jedenácti kilometrů na pražské letiště. Příčinou tohoto přistání byly zdravotní komplikace jedné z cestujících, spojené s nedostatečným přísunem tekutin během dlouhého letu. U ženy byla přes rychlý zásah zdravotníků po dvanácté hodině konstatována smrt. Airbus A380 odletěl z letiště Václava Havla ve 13:16 a do cílového Amsterdamu dorazil s přibližně dvouhodinovým zpožděním.
Let Emirates 521 – dne 3. srpna 2016 v 12:45 místního času letadlo společnosti Emirates havarovalo při přistání na mezinárodním letišti v Dubaji. Na palubě letounu Boeing 777-300 imatrikulace A6-EMW bylo 282 cestujících převážně z Indie a 18 osob z posádky. Všech 300 osob z hořícího letadla uniklo a přežilo. Nehoda si vyžádal pouze jeden lidský život zasahujícího hasiče a 14 lehkých zranění.

Emisní mlhovina je mlhovina složená převážně z ionizovaného plynu (plazmatu), který emituje (vyzařuje) světlo různé barvy. Zdrojem ionizace bývá vysoce energetické elektromagnetické záření blízké hvězdy. Jde o typ difúzní mlhoviny.
Obvyklým zdrojem ionizace je ultrafialové záření velmi žhavé hvězdy. Toto záření ohřívá okolní plyn a tím jej zbavuje elektronů. Elektrony se pak srážejí s atomy plynu a energii uvolní v podobě viditelného světla.
Nejčetnějším typem emisní mlhoviny je HII oblast. Dále sem patří planetární mlhoviny nebo pozůstatky po výbuchu supernovy.

Emma Essinger celým jménem Emma Svana Karolina Essinger (* 10. srpna 1983) je švédská saxofonistka a zpěvačka. Vyrůstala v Kristianstadu ve Švédsku. V létě 2007 uskutečnila společně se švédským účastníkem soutěže Eurovize z roku 2005, Martinem Stenmarckem celostátní turné. Na podzim 2007 se zúčastnila sobotní zábavní show Fredag hela veckan na TV4. Jejím prvním debutovým singlem je píseň „Say Say Say,“ která je zároveň úvodní písní zmíněného televizního pořadu.

Emma Goldmanová (15. červnajul./ 27. června 1869greg. – 14. května 1940) byla americká anarchistka židovského původu. Proslavila se politickým aktivismem, spisy a přednáškami. V první polovině 20. století sehrála klíčovou roli v rozvoji anarchistické politické filozofie v Severní Americe a Evropě.
Goldmanová se narodila v Kovně na území Ruského impéria (dnešní Kaunas v Litvě) a roku 1885 emigrovala do Spojených států. K anarchismu ji přivedly události haymarketského masakru, krvavého střetu chicagských demonstrantů s policií, který skončil zabitím desítek lidí a odsouzením několika anarchistů k smrti. Její přednášky o anarchistické filozofii, ženských právech a aktuálních sociálních problémech se těšily návštěvám tisíců posluchačů. Společně s anarchistickým spisovatelem Alexandrem Berkmanem, jenž byl jejím celoživotním přítelem, plánovala atentát na průmyslníka a finančníka Henryho Claye Fricka, který měl být proveden jako tzv. propaganda činem. Frick pokus o vraždu roku 1892 přežil a Berkmana odsoudili k 22 letům odnětí svobody. Goldmanová byla v následujících letech několikrát vězněna za „podněcování k nepokojům“ a ilegální šíření informací o antikoncepčních metodách. V roce 1906 založila anarchistický měsíčník Mother Earth (Matka Země).
Roku 1917 byli Goldmanová s Berkmanem odsouzeni ke dvěma letům vězení za to, že v souvislosti s nově nařízenými odvody do americké armády za první světové války „nabádali spoluobčany, aby se vyhýbali registraci“. Po propuštění byli společně se stovkami dalších zadrženi a deportováni do rodného Ruska. Tam Goldmanová zpočátku podporovala bolševickou revoluci, ale hned po kronštadtském povstání, které organizovali levicoví oponenti bolševiků, svůj postoj změnila a Sovětský svaz kritizovala za násilné potlačování hlasu jednotlivce. V roce 1923 své zkušenosti zaznamenala v knize My Disillusionment in Russia (Jak jsem se zklamala v Rusku). Během života ve Velké Británii, Kanadě a Francii napsala autobiografii Living My Life (Žít můj život). Když ve Španělsku propukla občanská válka, Goldmanová tam odjela podpořit anarchistickou revoluci. Zemřela 14. května 1940 v Torontu ve věku 70 let.
Obdivovatelé ji za jejího života oslavovali jako volnomyšlenkářskou rebelku, zatímco kritici ji odsuzovali jako zastánkyni politicky motivovaných vražd a násilné revoluce. Ve svých textech a přednáškách se věnovala širokému poli témat od věznění přes ateismus, svobodu projevu, militarismus, kapitalismus, manželství a volnou lásku až po homosexualitu. Nesouhlasila sice s první vlnou feminismu a jejím bojem za volební právo žen, ale politickou otázku genderu se jí podařilo nově propojit s anarchismem.
Narodila se do ortodoxní židovské rodiny v Kovně (dnes Kaunas) v pobaltské části tehdejšího Ruského impéria. Když sourozenci neposlouchali, otec je bil a na nejvzdornější Emmu dokonce vytahoval bič. Matka děti bránila jen málokdy. Ke svým sestrám, Heleně a Leně, měla rozdílný vztah. Nejstarší Helena pro ni byla potřebnou oporou, zatímco Lena byla citově nepřístupná. Do rodiny se narodily také tři chlapci, Louis (zemřel v 6 letech), Herman a Moishe. Dětství strávila v různých městech. Už v útlém věku zažila antisemitské útoky a setkala se s krutostí vojenských odvodů. Dospívající Goldmanovou zaujaly názory nihilistů a narodniků (zejména jejich kolegyň) a nadšena myšlenkou „chození mezi lid“ se stala dělnicí v továrně na korzety.Krátce poté však s nevlastní sestrou Helenou emigrovala. V prosinci 1885 připluly do USA, kde se usídlily v Rochesteru ve státě New York. V únoru 1887 si vzala kolegu dělníka Jacoba Kersnera, aby získala americké občanství. Po rozvodu a opětovném sezdání spolu ovšem už dál nežili. Mezitím se Emma Goldmanová stala anarchistkou.
Zklamání z poměrů ve Spojených státech vyvrcholilo procesem s anarchisty po tzv. haymarketském masakru v Chicagu, k jejichž popravě došlo 11. listopadu 1887. Solidarita s oběťmi vedla ke ztotožnění s jejich názory nejen Goldmanovou. Postupně se sblížila s newyorskými anarchisty a roku 1889 se zapojila do skupiny kolem Johanna Mosta a časopisu Die Freiheit (Svoboda). Ve stejné době se seznámila s anarchistou, který rovněž uprchl z Ruska, Alexandrem Berkmanem. Zprvu byl jejich vztah milostný, později se přetavil v celoživotní přátelství a spolupráci. Zařadila se mezi americké anarchistické komunisty, ale vedle kolektivismu kladla důraz i na možnosti jedince a všestranný rozvoj člověka. Ohrazovala se také proti puritánským rysům chování některých anarchistů. V této souvislosti ji bývá připisován výrok „když nemohu tančit, není to má revoluce“ (a další jeho varianty), který však zřejmě nikdy nevyslovila.Americkou veřejnost si ale odcizovala především postojem k politickému násilí, které nezůstalo pouze u teorie. V červenci 1892 soukromá ochranka, najatá továrníkem Henrym Frickem, zastřelila devět stávkujících dělníků a Goldmanová s Berkmanem se je rozhodli pomstít. Ještě ten měsíc Berkman na Fricka v jeho kanceláři vystřelil, ale pouze ho zranil. Z 22letého trestu strávil ve vězení čtrnáct let. Goldmanovou vyšetřovali za spoluvinu, což jí v očích veřejnosti ještě více uškodilo.Mezi lety 1895–1896 vycestovala do Evropy, kde se (konkrétně ve Vídni) kvalifikovala jako zdravotní sestra. Tehdy také navštěvovala přednášky Sigmunda Freuda, které na ni, jak později vzpomínala, měly velký vliv – zejména jeho tvrzení o vztahu mezi problémy jedinců či společností a potlačováním sexuálních tužeb. Po návratu do USA nadále bojovala za svobodu projevu a začala propagovat volnou lásku, jejímž základem měla být vzájemná úcta mezi partnery (v kontrastu s modelem maloměšťácké rodiny).
Emma Goldmanová vydávala časopis Mother Earth (Matka Zem) a mezi jinými díly publikovala knihu Anarchism and Other Essays (Anarchismus a jiné eseje, 1911). Zasazovala se za zveřejňování informací o antikoncepci.
V průběhu první světové války protestovala proti nucenému odvodu mužů, za což se v roce 1917 dostala (i s Berkmanem) na dva roky do vězení. Po návratu z vězení byli oba deportováni do Ruska. Zpočátku byla nakloněna ruské bolševické revoluci, poté ovšem, zejména po kronštadtském povstání, svůj postoj změnila a Sovětský svaz kritizovala za násilné potlačování hlasu jednotlivce.
Alexandr Berkman se v červnu 1936 po komplikovaných operacích a následných nesnesitelných bolestech zastřelil. Po jeho sebevraždě vytrhla Goldmanovou ze zármutku až španělská občanská válka. Ve Španělsku navštívila frontu i kolektivizované továrny a vesnice. Svá poslední léta věnovala právě podpoře tamních anarchistů, byť například nesouhlasila s tím, že vstoupili do španělské vlády. V řadách antifašistické koalice ale tvrdě kritizovala hlavně stalinisty.Emma Goldmanová zemřela 14. května 1940 v Torontu ve věku nedožitých 71 let. Jejím poslední článkem zůstal text The Individual, Society and the State (Jedinec, společnost a stát), kde vyzdvihovala individualismus proti autoritářství, avšak varovala před jeho zaměňováním s ekonomickým liberalismem.
Goldmanová vydatně přednášela a psala o nejrůznějších tématech. Odmítala ortodoxní a fundamentalistické postoje a výrazným způsobem přispěla do mnoha oblastí moderní politické filozofie. Ovlivnila ji řada myslitelů a spisovatelů, mezi jinými Michail Bakunin, Henry David Thoreau, Petr Kropotkin, Ralph Waldo Emerson, Nikolaj Černyševskij a Mary Wollstonecraft. Inspiroval ji rovněž Friedrich Nietzsche. V autobiografii o něm píše: „Nietzsche nebyl sociální teoretik, byl to poeta, rebel a inovátor. Aristokracii neměl ani v rodokmenu, ani v peněžence, aristokratický byl jeho duch. V tomto ohledu byl Nietzsche anarchista a všichni skuteční anarchisté jsou aristokraté.“
Goldmanová nazírala svět skrze anarchismus a dnes je považována za jednu z nejdůležitějších osobností historie tohoto proudu. Přitahoval ji od roku 1886, kdy došlo k perzekuci anarchistů po haymarketském masakru, a její hlas se poté často stával hlasem anarchismu. V první eseji knihy Anarchism and Other Essays (Anarchismus a jiné eseje) uvedla:
Ve skutečnosti tedy anarchismus hlásá osvobození lidské mysli od nadvlády náboženství, osvobození lidského těla od nadvlády majetku, osvobození od okovů a omezování, za nimiž stojí vláda. Anarchismus hlásá sociální řád založený na volném sdružování jedinců, které společnosti přináší skutečné bohatství, řád, jenž každému zaručuje volný přístup k půdě a podle tužeb, zálib a sklonů každého jednoho člověka i plný požitek z životních nezbytností.
Anarchismus byl pro Goldmanovou vrcholně osobní záležitostí. Domnívala se, že je nezbytné, aby anarchističtí myslitelé své názory přetavovali v činy a to, o čem jsou přesvědčeni, dávali najevo každým skutkem i slovem. „Nezajímá mě, jestli se zítra ukáže, že ten či onen člověk má správnou teorii,“ psala. „Zajímá mě, jestli v něm dnes dlí správný duch.“ Anarchismus a volné sdružování pro ni představovaly logickou odpověď na hranice vytvářené státní kontrolou a kapitalismem. „Právě to jsou podle mě nové způsoby života,“ napsala, „a ty staré jimi nahradíme, nikoliv když je budeme hlásat nebo pro ně budeme hlasovat, ale když je budeme žít.“Součástí její filozofie byla i opozice vůči státu, potažmo volbám. Goldmanová stát považovala za nástroj, který nevyhnutelně a ze své podstaty slouží k ovládání a dominanci. Z toho důvodu se domnívala, že hlasování ve volbách je přinejlepším zbytečné, přinejhorším nebezpečné. Volby, psala, dodávají lidem iluzi participace a zakrývají struktury skutečného rozhodování. Goldmanová místo toho podporovala cílený vzdor v podobě stávek, protestů a „přímé akce proti invazivní, dotěrné autoritě naší morálky“. Nesouhlasný postoj k volbám zastávala i ve 30. letech 20. století, kdy řada španělských anarchosyndikalistů hlasovala pro ustavení liberální republiky. Goldmanová psala, že by anarchisté měli sílu, která v nich třímá jako v bloku voličů, po celé zemi využít ke stávkování. Nesouhlasila s hnutím za volební právo žen. V eseji Woman Suffrage (Ženské volební právo) zesměšňuje představu, že by zapojení žen vneslo do demokratického státu více spravedlnosti: „Jako kdyby ženy nezaprodávaly své hlasy, jako kdyby političky nešlo koupit!“ Se sufražetkami se shodovala v názoru, že ženy jsou si rovné s muži, ale na rozdíl od nich si nemyslela, že by pouhá participace žen učinila stát spravedlivějším. „Předpokládali bychom tedy, že žena dokáže očistit něco, co se očistě nepodvolí, přisuzovali bychom jí nadpřirozené schopnosti.“
Ačkoli Goldmanová ostře odmítala cíle boje za volební právo žen, vedeného první vlnou feminismu, ženská práva jako taková vášnivě hájila a dnes je pokládána za zakladatelku anarchofeminismu, který brojí proti patriarchátu jako formě hierarchie, které je nutné vzdorovat stejně jako státní moci a třídnímu rozdělení. V roce 1897 uvedla: „Požaduji nezávislost ženy, její právo postavit se na vlastní nohy, právo žít pro sebe, milovat, koho se jí zachce a kolik se jí zachce. Požaduji svobodu pro obě pohlaví, svobodu jednání, svobodu v lásce a svobodu v mateřství.“Goldmanová se kvalifikovala jako zdravotní sestra a patřila mezi první, kdo prosazovali vzdělávání žen ohledně antikoncepce. Stejně jako mnoho jejích feministických současnic považovala interrupci za tragický následek sociálních podmínek a plánované rodičovství viděla jako přínosnou alternativu. Goldmanová také hájila volnou lásku a silně kritizovala manželství. Průkopnice feminismu měly podle ní zúžené pole působnosti, protože se nechaly svazovat společenskou silou puritánství a kapitalismu: „Potřebujeme se vytrhnout starým tradicím a zvykům. Hnutí za emancipaci žen učinilo tímto směrem zatím pouze první krok.“Otevřeně také kritizovala předpojatost vůči homosexuálům. Její názor, že by se společenské osvobození mělo vztahovat také na gaye a lesby, byl v té době – dokonce i mezi anarchisty – prakticky neslýchaný. Jak napsal německý sexuolog Magnus Hirschfeld, „byla první a jedinou ženou, vlastně prvním a jediným člověkem ve Spojených státech, který se před širokou veřejností postavil na obranu homosexuální lásky.“ Právo gayů a leseb na to, aby milovali koho chtějí, obhajovala v řadě projevů a dopisů a stejně tak odsuzovala strach a stigma spojené s homosexualitou. V dopise Hirschfeldovi psala: „Je tragickou skutečností, jak se domnívám, že jsou lidé různé sexuality polapeni světem, jenž vůči homosexuálům projevuje tak málo pochopení a je tak bezohledně lhostejný k různým nuancím a varietám genderu a k tomu, jak obrovsky důležitý [gender] pro život je.“
GOLDMAN, Emma. Svoboda je duší každého pokroku. Překlad Václav Tomek. Praha: Manibus propriis, 2009. 197 s. ISBN 978-80-254-5578-4. 
FALK, Candace. Emma Goldman: A documentary history of the American years. Urbana: University of Illinois Press, 2008. Svazky 1, 2. (anglicky). TOMEK, Václav; SLAČÁLEK, Ondřej. Anarchismus : svoboda proti moci. Praha: Vyšehrad, 2006. ISBN 80-7021-781-2. Kapitola 17. Jedinec, který se narodil ženou, s. 381–404. 
VÝROČÍ: 14. května si připomeneme 61 let od úmrtí anarchistické myslitelky a revolucionářky Emmy Goldman – Feministická skupina 8. března

Emmerson Mnangagwa (* 15. září 1942) je zimbabwský politik zastávající funkci současného zimbabwského prezidenta od 24. listopadu 2017. Byl dlouholetým spojencem svého předchůdce Roberta Mugabeho a významným členem vládnoucí strany ZANU-PF. Mnangagwa byl Prvním viceprezidentem Zimbabwe od roku 2014 do svého odvolání v listopadu 2017, které vyvolalo převrat. 21. listopadu 2017 Mugabe rezignoval na svou funkci. 
Mnangagwa byl partyzánským vůdcem během občanské války v Rhodesii. Po uznání nezávislosti roku 1980 Mnangagwa zastával několik vysokých vládních pozic včetně pozice ministra vnitřní bezpečnosti. Během výkonu této funkce došlo k masakrům příslušníků etnické skupiny Ndebele. Během prezidentských voleb v roce 2008 vedl Mugabeho volební kampaň, při které násilně zastrašoval opozici, což donutilo kandidáta Hnutí pro demokracii Morgana Tsvangiraie ukončit kampaň a vyjednat s Mugabem dohodu o sdílení moci. V letech 2009 až 2013 zastával funkci ministra obrany, když se později stal ministrem spravedlnosti. Mnangagwa byl jmenován viceprezidentem v prosinci 2014 a byl považován za pravděpodobného následníka Roberta Mugabeho.
