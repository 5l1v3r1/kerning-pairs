
Minija (vyslov [Minyja]) je řeka na západě Litvy (Klaipėdský, Telšiajský kraj). Je dlouhá 213 km. Povodí má rozlohu 2980 km².
Oficiální výtok je z jezera Didovas na Žemaitijské vysočině, hydrografický je z jezera Sydeklis (lit. Sydeklio ežeras) v okrese Telšiai, 14 km na jih od Telšů. Pokud by délka byla počítána z tohoto bodu, byla by délka toku 213 km, ale protože z jezera Sydeklis vytéká potok pod jménem Mava, další jeho pokračování mezi jezery Ilgis a Pluotinalis pod názvem Kliurkė, dále spojka mezi jezery Pluotinalis a Didovas vůbec nemá oficiální název (v Oficiální klasifikátoru litevských řek je označena pouze jako D-1, hydrologické pořadí: 17010002) a teprv od Didova jezera pod názvem Minija, činí oficiální délka řeky jen 201,8 km. Na horním toku jsou na ní peřeje. Až do soutoku s řekou Salantas teče převážně směrem západním, od tohoto soutoku u Kūlupėnů se stáčí směrem na jih a tento směr převažuje až do soutoku s Atmatou. Ústí zprava do pravého ramene Němenu Atmaty. (Němen totiž vytváří deltu (viz článek) a jedním z jeho ramen je Atmata).
V povodí Minije je přibližně 1360 vodních toků. Naprostá většina z nich je kratších než 30 km. Říční síť v povodí je velmi hustá, dosahuje 1,53 km/km2. 51 % přítoků je levostranných.
Levé:Pravé:Vodní kanál: Vilémův kanál – spojuje Miniji (zprava, 19 km od jejího ústí) s Kurským zálivem – přesněji s jeho vedlejším zálivem jménem Malkų įlanka v Klaipėdském přístavu.
Zdroj vody je smíšený s převahou dešťového (55 % ročního průtoku), dále sněhového (22 % ročního průtoku) a nakonec spodní vody (23 % ročního průtoku). Jezernatost je pouze 0,6 % povodí, bažiny a slatiny tvoří 5,2 % povodí. Zalesněnost je 21 %. Nejvyšší průtoky jsou od října do dubna. Průměrný průtok ve vzdálenosti 93 km od ústí je 15,4 m³/s. Průměrný spád řeky je 0,084%. Led je na řece od prosince do března. Povodí řeky je na jih od soutoku s řekou Salantas nesymetrické (pro blízkost s mořem): převažují delší levé přítoky nad kratšími pravými přítoky. V řece je často napájen dobytek. 
Na dolním toku je možná vodní doprava. Roku 1873 byla řeka Minija u vsi Lankupiai přímou vodní cestou spojena Vilémovým kanálem, (jinak také Klajpedským) s Klaipėdským přístavem přes záliv "Malkų įlanka" v Kurském zálivu (nyní přímo v Klajpedě). Na řece leží města Žarėnai, Kartena, Gargždai, Priekulė, Minija (ves).
L Řeka je propojena průlivem jménem Purvalankis s lagunovým jezerem jménem Krokų Lanka. 0 km Říční delta. Zde se řeka zprvu rozdvojuje: levé rameno míří do Atmaty, která sama je pravým ramenem delty Němenu.  
Pravé rameno (řeky Minije) míří do zálivu Kniaupų nebo také Kniaupas v Kurském zálivu, přičemž se přibližně v polovině vzdálenosti opět rozděluje na dvě hlavní ramena a ještě několik menších ramen. Zleva: slepé rameno (menší); rameno jménem Bevardis (Bezejmenné), které se opět vlévá do Atmaty (jedno z hlavních); rameno jménem Upaitis, které někdy tradičně také ještě nese název Minija, vlévá se přímo do zálivu Kniaupų (další z hlavních ramen); (tato dvě hlavní ramena spolu se zálivem a ramenem Atmata ohraničují ostrov jménem Zingelinė sala); čtyři (až 6) další ramena (menší) – jejichž vody také plynou do zálivu Kniaupų – , z nichž některá se dále štěpí, některá jsou slepá. 
Čáp černý Ciconia nigraZde jako v celé Litvě poměrně často hnízdí jinde méně častý Čáp bílý Ciconia ciconia.

Předseda vlády (nebo také ministerský předseda, premiér či první ministr) je v parlamentním systému hlavou nejvyššího exekutivního orgánu ve státě: vlády. V Německu a Rakousku nese úřad jméno kancléř, v Irsku pak taoiseach. Funkce zástupce předsedy vlády je označována jako místopředseda vlády (náměstek předsedy vlády nebo vicepremiér).
V parlamentních systémech, kde převažuje moc vlády nad parlamentem, se hovoří o tzv. premiérském parlamentarismu. Ten lze dále rozdělit na silný britský typ a slabý německý typ, který se někdy nazývá také jako kancléřský typ parlamentarismu. V opačném případě, kdy má rozhodující pravomoci parlament a nikoli vláda, se hovoří o tzv. parlamentarismu s převahou zákonodárného sboru.
Parlamentní režim lze také klasifikovat podle vazeb mezi premiérem a zbytkem vlády. Politolog Giovanni Sartori tak definuje předsedu vlády jako:
prvního nad nerovnými – premiér je nejdůležitějším představitelem výkonné moci, vůdcem strany a téměř není možnost jej sesadit parlamentním hlasováním, protože dostatečná většina poslanců je jeho stranickými podřízenými, navíc jmenuje a odvolává ministry na základě vlastní vůle;
prvního mezi nerovnými – premiér nemusí být výlučně šéfem strany, přesto je parlamentem stěží sesaditelný, může provádět změny členů vlády a sám zůstávat v úřadu;
prvního mezi rovnými – premiérova existence je spojena s jeho ministry, pokud rezignují oni, tak končí i on, má nad nimi malou moc a přijímá složení vlády, které je mu vnuceno.V premiérském parlamentarismu hraje předseda vlády hlavní roli a ovlivňuje systém tím, že dominuje vládě a vláda následně parlamentu. 
Práci ministrů řídí vláda. Předseda vlády však může ministra odvolat buď sám, nebo jeho odvolání navrhnout hlavě státu. Hlava státu v některých systémech musí takové žádosti vyhovět, v jiných nemusí. V takových případech pak předseda vlády obvykle sám rezignuje.
V systémech s čistou dělbou moci předseda vlády neexistuje a hlavou exekutivy je hlava státu, například v USA, kde je prezidentský systém. Hybridními modely jsou poloprezidentské systémy, kde prezident není jen formální hlavou státu, ale má silné ústavní pravomoci, o něž se dělí s premiérem, např. ve Francii, Rusku či do roku 1997 v Polsku. Pokud vládne ve Francii prezident z jedné strany politického spektra (např. pravicový) a premiér z druhé (levicový) hovoří se o kohabitaci.
Předseda vlády může být zároveň předsedou rad či úřadů, ve kterém je jeho předsednictví spíše formální z titulu jeho funkce. V České republice jde například o předsednictví Rady pro vědu výzkum a inovace.
CABADA, Ladislav; KUBÁT, Michal, a kol. Úvod do studia politických věd. Praha: Eurolex Bohemia s. r. o., 2004. 494 s. ISBN 80-86432-63-7. Sartori, G. (2001): Srovnávací ústavní inženýrství. Zkoumání struktur, podnětů a výsledků. Praha. Sociologické nakladatelství.

Ministry je americká industrialmetalová kapela. Byla založena v roce 1981 jejím jediným stálým členem Alem Jourgensenem. Jejich vystoupení, které proběhlo 19. července 2008 mělo být jejich posledním. Nicméně 7. srpna 2011 byl ohlášen reunion Ministry a skupina po 4 letech vystoupila na festivalu Wacken Open Air v srpnu 2012, dále pak na festivalu Brutal Assault v Jaroměři. V březnu roku 2012 vydali nové album s názvem Relapse. Další album nazvané From Beer to Eternity následovalo v září 2013.
Kapela vznikla v Chicagu ve státě Illinois v USA. Kapelu založili zpěvák a klávesista Al Jourgensen a bubeník Stephen George. V roce 1983 vydali své první LP With Sympathy. LP bylo vydáno u Arista Records a prodávalo se velmi špatně. Hodně podobné to bylo i s následujícím albem Twitch, které bylo vydáno v roce 1986. Po vydání tohoto alba udělal Jourgensen zásadní věc pro další vývoj kapely, poprvé vzal do rukou a naučil se hrát na elektrickou kytaru. Kapele se nedařilo prorazit mezi elitu a nebyla příliš úspěšná až do počátku 90. let.
V roce 1991 kapela konečně prorazila, a to díky jediné písni. Touto písní se stal singl Jesus Built My Hotrod, video k této písni bylo hitem na televizní stanici MTV. O rok později vydali album, které je ze všech alb Ministry nejtvrdší a nejdrsnější, Psalm 69.
Po vydání alba se kapela na dlouhou dobu odmlčela, své další album vydala až v roce 1996. Album dostalo název Filth Pig. Většina písní na tomto albu je hrána pomalejším tempem, než je na ostatních albech kapely zvykem. V roce 1999 kapela vydala LP The Dark Side of the Spoon. Z tohoto alba vzešel singl Bad Blood, který se objevil na soundtracku k filmu Matrix a byl nominován na cenu Grammy. Další album si kapela připravila až na rok 2003, kdy vyšlo album Animositisomina. Hudba na tomto albu připomíná typický heavy metal, nalézají se zde zajímavé hlasové efekty. V roce 2004 vyšlo LP nazvané Houses of the Molé. V roce 2005 vydala skupina album remixů nazvané Rantology.
Na konci roku 2012 na koncertu v americkém Texasu na oslavu padesáti let zpěváka spřátelené skupiny Rigor Mortis Bruce Corbitta došlo k tragické události, kdy kytarista Mike Scaccia zemřel po srdeční příhodě. Ani okamžitá pomoc ho nezachránila.
Al Jourgensen – zpěv, kytara, baskytara, klávesy, další různé nástroje (1981–2008, 2011–dosud)
Lokální šablona odkazuje na jinou kategorii Commons než přiřazená položka Wikidat:

Minnie Mouse nebo zkráceně pouze Minnie je původně animovaná postava ze světa Mickeyho Mouse, jejímž autorem je Walt Disney. Původně byla dabována samotným Waltem Disneym, poté jej postupně vystřídali Marcellite Garner (1928 – 1940), Thelma Boardman (1940 – 1942), Ruth Clifford (1942 – 1952) a Russi Taylor (1986 – současnost). V češtině ji v současnosti dabuje Eva Spoustová.

Miocén (23 Ma – 5,33 Ma před současností) je nejdelší geologická epocha v období kenozoika, resp. neoficiální pomocné časové jednotky terciéru (třetihor), spadá do mladší terciérní periody neogénu. Jméno této epoše dal anglický geolog Charles Lyell. Jméno je odvozeno od řeckého slova meiōn (méně) a latinského recens (současnost) – tedy „méně současný“. Název odkazuje k odhadu, že v miocénních mořích bylo přibližně o 18 % méně moderní bezobratlé fauny, než v mladším pliocénu. A mořská bezobratlá fauna je často důležitá pro určení stáří konkrétních usazených hornin, některé druhy jsou tzv. vůdčími fosiliemi.
V obou Amerikách v důsledku subdukce v Pacifiku vznikají Andy a Skalnaté hory, na jižním okraji Severní Ameriky se začal formovat poloostrov, který později, v pliocénu, vytvořil pevninskou šíji mezi Severní a Jižní Amerikou, po celý miocén jsou však oba kontinenty ještě odděleny mořem. V důsledku spojování kontinentů na východní polokouli se zmenšoval rozsah vnitrozemských moří. Velice složitý byl vývoj dříve tropického oceánu Tethys, předchůdce dnešního Středozemního moře. Zde ustupuje moře z oblasti Paratethydy, tedy i z území dnešního Česka. Ve stejné oblasti dochází k výzdvihu Alp a Karpat. Moře je zde částečně vytlačováno tektonickým zdvihem oblasti, v jiných částech, jde i o oblast dnešní Moravy a Slezska, též díky horizontálním směrem odjinud nasouvaným horninovým příkrovům. Moře Tethys mizí též z Blízkého východu, kde po něm zůstávají uzavřená nebo téměř uzavřená vnitrozemská moře či jezera, jde o Černé a Kaspické moře nebo Aralské jezero. V důsledku postupující kolize africké a euroasijské tektonické desky byl uzavřen dnešní Gibraltarský průliv.
K tomu přispěla i tvorba masivního ledovcového štítu v Antarktidě, hmotnost ledovce totiž vedla k vertikálním posunům zemské kůry i v takto vzdálených částech planety. Úplné oddělení Středozemního moře od Atlantiku na přelomu miocénu a pliocénu vedlo k tzv. messinské salinitní krizi, kdy nedostatečný přítok do Středozemního moře spojený s vysokým výparem v suchém subtropickém podnebí, vedly k úplnému zmizení většiny rozlohy tohoto i dalších propojených moří. V oblasti zůstalo pravděpodobně jen několik extrémně slaných, a tedy prakticky zcela mrtvých jezer, jejichž hladina se nacházela až tři kilometry pod úrovní světového oceánu. Zbytek oblasti nejspíš z velké části pokrývala poušť. K opětovnému zaplavení došlo náhle po asi 270 tisících letech.
V Asii došlo ke kolizi s Indickým subkontinentem, přičemž byla započata tvorba Himálaje.Spodní a střední miocén byl nejteplejším obdobím neogénu a klima bylo teplejší i než v předcházejícím období oligocénu; ve střední Evropě se odhaduje, že byla průměrná teplota oproti předchozímu stavu až o 9 °C vyšší. Na Antarktidě se již od eocénu postupně rozšiřoval ledovcový štít, v Arktidě však žádné trvalé zalednění neexistovalo. V pozdním miocénu se již mj. v důsledku mohutných horotvorných procesů začalo ochlazovat a s ochlazením souviselo i vysušování klimatu s příslušnými důsledky pro živé ekosystémy. Přesto byl pozdní miocén podstatně teplejším obdobím než současnost, ani v této době bychom žádné významné zalednění na severu nenašli.
Důvodů k pozdněmiocénnímu ochlazení mohla být celá řada. Jednalo se pravděpodobně o kombinaci několika dlouhodobých trendů, konkrétně o otevření spojení mezi Arktidou a Atlantikem, omezení mořského proudění v oblasti Indonésie, značný vliv jistě měla tvorba vysokých pásemných pohoří na stycích tektonických desek jako jsou Alpy, Skalnaté hory, Andy či Himálaj, vyšší nadmořská výška kontinentů, ale též větší množství nově odhalených hornin, které chemicky interagovaly s atmosférou a odnímaly z ní tak oxid uhličitý. Vysoká a mnoho kilometrů dlouhá pohoří začala vytvářet srážkový stín, díky němuž se rozšiřovala bezlesá krajina a zdůrazňoval ráz kontinentální ráz klimatu.
Změny v rozložení kontinentů a redukce rozsahu mělkých moří mělo značný význam pro životní prostředí v oceánech. Intenzivnější výměna mezi hlubinnými a povrchovými vodami měla za následek to, že se množství živin z hloubek dostalo k povrchu, a to zejména ve vodách mírného pásma. Nové živiny v povrchových vodách způsobily rozmnožení fytoplanktonu, což celkově přispělo k větší diverzitě těchto biotopů. Větší množství potravy přilákalo též řadu živočichů, jejichž předci žili miliony let na souši. Objevili se první tuleni, předci kytovců či lachtani. Tito savci vytlačili některé druhy masožravých mořských ptáků, např. obří tučňáky.Ve střední Evropě se rozšířily nejprve bažinaté lesy se stromy rodu Glyptostrobus, ve středním miocénu se sem v souvislosti s pokračujícím oteplením rozšířily též tropické druhy, koncem miocénu po ochlazení byly nahrazeny chladnomilnějšími druhy. Na celém světě docházelo k expanzi tropického a subtropického lesa, v sušších oblastech se rozšiřovaly křovinaté biotopy jako chaparral, savany či stepi. Na území České republiky tehdy žili například i velcí krokodýli příslušející k rodu Diplocynodon.Nově vzniklé pevninské mosty umožnily migrace živočichů mezi dříve oddělenými pevninami. Na Madagaskar se dostaly některé druhy drobných savců, v Austrálii se mezi prvními placentálními savci objevili letouni. Z Afriky na sever postoupili chobotnatci, kteří se zde úspěšně rozmnožili. I na území dnešního Česka byli hojní chobotnatci rodu Deinotherium. Chobotnatci celkově byla v miocénu značně druhově rozrůzněná skupina, rozdělená na specializované spásače stromů (Deinotherium), méně specializované býložravce živící se širší paletou rostlin (mastodonti) nebo dokonce všežravce (Gomphotherium).Dalšími úspěšnými skupinami zvířat byli přežvýkavci či kopytníci. Předci dnešní vysoké zvěře nebo i žiraf ve starším miocénu nedosahovali ani velikosti daňka. Koně se rozrůznili do mnoha druhů a rozšířili se kromě Antarktidy a Austrálie na všechny kontinenty. S nimi se rozšiřovali noví predátoři ze skupiny pravých šelem, a to jak velké druhy šavlozubých machairodontů, středně velké hyeny či drobní medvědi, mývalové a další. Ve starším miocénu se též ještě držely archaické nepravé šelmy - amphicyonidi. Hojní již byli moderní hlodavci a zajícovití, též hmyzožravci.
Mezi primáty byly objeveny fosilie rodu Sivapithecus, což byl vzdálený předek dnešního orangutana. Bližšími příbuznými člověka byli primáti rodu Proconsul. Primáti byli v té době rozšířeni i v Jižní Americe, všichni hominidé však mají původ v Africe, až později se po pevninských mostech dostali též do Evropy a Asie.V pozdním miocénu došlo k ochlazení a podnebí na Zemi se již na střednomiocénní úroveň nikdy nevrátilo. Chladnější a sušší klima způsobilo ústup lesů ve prospěch otevřené krajiny, v níž se začaly rozvíjet příslušné druhy živočichů i rostlin. Expanzi travnatých ploch využili koně, přežvýkavci i chobotnatci. Úbytek stromů ve střední Africe zřejmě též donutil některé druhy primátů k častějšímu pohybu po zemi, což byl patrně jeden z důležitých momentů na cestě k lidskému druhu.

Podle standardního modelu částicové fyziky je mion (řecky μείον = 'mínus', v angl. muon) nestabilní elementární částice se záporným elementárním elektrickým nábojem a spinem 1/2. Společně s elektronem, tauonem a těmto částicím přináležícím antičásticím (mionu odpovídající se jmenuje antimion) a neutrinům (mionové neutrino a antineutrino), je příslušníkem kategorie leptonů, skupiny fermionů. Mion je řazen do tzv. 2. generace leptonů.
Z historických důvodů jej občas označujeme jako mí meson, přestože nepatří do skupiny mesonů dle moderní částicové fyziky (vizte sekci Historie). Klidová hmotnost mionu je 207× větší než hmotnost elektronu (105,6 MeV). Mion běžně značíme pomocí řeckého písmene μ: μ- a antimion μ+.
Jako i jiné nabité leptony má odpovídající neutrino. Mionové neutrino se značí νμ. Mion se samovolně rozpadá na elektron, elektronové antineutrino, a mionové neutrino.
Na Zemi přirozeně vzniká při rozpadu pionu. Piony vznikají v horních vrstvách atmosféry v důsledku její interakce s kosmickým zářením a velmi rychle, v průběhu několika nanosekund, se rozpadají. Vzniklé miony se rovněž velmi rychle rozpadají během asi 2,2 mikrosekundy. Protože se však pohybují v atmosféře velmi rychle, v důsledku dilatace času, jednoho z efektů speciální teorie relativity, dokonce dopadají na zemský povrch (čas rozpadu je měřen v soustavě, kde je mion v klidu, ale z pohledu pozemského pozorovatele jde o mnohem delší čas). Doba života mionu však také závisí na materiálu ve kterém se nachází.
Mion byl první pozorovanou elementární částicí nenacházející se v běžných atomech. Miony však mohou tvořit zvláštní atomy, kde mion zastává funkci elektronu. Mionové atomy jsou však mnohem menší než normální atomy, protože kvůli kvantovým vlastnostem momentu hybnosti musí být hmotnější mion mnohem blíže atomovému jádru, než by byl na jeho místě elektron.
Miony objevil Carl D. Anderson roku 1936 při studiu kosmického záření. Pozoroval částice, které se při průchodu magnetickým polem stáčely pod větším úhlem než protony, ale menším než elektrony. Předpokládal, že nová částice má stejnou velikost náboje a hmotnost mezi elektronem a protonem.
Proto ji Anderson pojmenoval mesotron, kde předpona meso- je z řeckého slova pro „střední“. Krátce po tom byly objeveny další částice střední hmotnosti, které začaly být nazývány mesony. Mion mezi nimi nesl název mí meson.
Později se ukázaly velké rozdíly mezi μ mesonem a ostatními mesony (např. nerozpadá se na další mesony, ale na leptony), proto byl přejmenován na mion.
Miony procházejí předměty. Prvky s hustými jádry a s velkým množstvím protonů (např. uran, plutonium) je vychylují.
Miony tak lze použít např. k detekci těchto radioaktivních prvků např. v uzavřeném vozidle. Vůz musí být v detekčním zařízení.
Zjištění z jakého materiálu jsou předměty (např. archeologické artefakty) vyrobeny nebo zjištění rozmístění hmoty v prostoru
Zjištění, jak odolávají materiály různým vnějším vlivům. Jako doplnění poznatků zjištěných rentgenem nebo laserem.

Mír je stav, kdy mezi lidmi, skupinami a státy nevládne nenávist a konflikty mezi nimi nevedou k hromadnému násilí. Podle Ottova slovníku je to „požehnaný a blahodárný stav tichosti a dobré vůle mezi lidmi, národy a státy jakožto opak sporů, různic a války“. V mezinárodní oblasti je charakterizován tím, že státy vůči sobě nepoužívají ozbrojené síly, vnitrostátní mír znamená, že skupinové zájmy se neprosazují fyzickým ani psychickým násilím. Mír je nutnou, i když ne dostačující podmínkou pro dobrý život lidí i společností. Růst státní moci a rozvoj vojenské techniky (včetně jaderných zbraní) činí válku podstatně nebezpečnější než byla v minulosti a posiluje tak potřebu míru.
Z etnologie dnes víme, že vztahy mezi jednotlivými kmeny a skupinami v době před vznikem států byly spíše napjaté a snadno přecházely v dílčí násilnosti a války. Latinské slovo pax (mír) se odvozuje od slovesa pacisco, uzavírat smlouvy, a naznačuje, že mír se chápal jako dílčí překonání konfliktních vztahů domluvou, nikoli jako trvalý stav. Podobně vztahy mezi řeckými obcemi byly v zásadě konfliktní a mír bylo třeba v každém jednotlivém případě vyjednat. Z tohoto stavu nám zůstalo označení smluv, jimiž se končily války, jako „míru“ (například vestfálský mír, augšpurský mír).
Ve válce dvou kmenů, vyzbrojených oštěpy, byly ničivé účinky omezené, kdežto s rozvojem zbraní a vojenské organizace se nesmírně rozšířily. Ještě v 19. století se vojenští velitelé mohli snažit, aby se válka týkala armád, nikoli civilního obyvatelstva, takže se německý teoretik války Carl von Clausewitz mohl domnívat, že „válka je pokračování politiky jinými prostředky“. Teprve ničivé a totální světové války 20. století a rozvoj vojenské techniky, který způsobily, donutil i většinu politiků k opatrnosti a hledání cest k trvalému míru. Zároveň se ukazuje, že vážným ohrožením míru nejsou jen konflikty mezi státy, nýbrž také terorismus.
I překují své meče na radlice a svá kopí na vinařské nože. Pronárod nepozdvihne meč proti pronárodu, nebudou se již cvičit v boji. [Mi 4,3n].Když se římským císařům podařilo ustanovit mír na celém území říše (Pax Romana), pokládali to mnozí za znamení nové epochy. Když se říše rozpadla a obyvatele západní Evropy začaly sužovat četné války mezi šlechtici, vzniklo v 11. století ve Francii a v Německu hnutí za „Boží mír“ (treuga Dei), které násilnosti aspoň omezovalo.
Velkou touhu po míru vyvolaly ničivé a vleklé občanské a náboženské války 16. a 17. století. Řada významných myslitelů začala přemýšlet o tom, jak mír lépe pojistit, zejména prostředky práva. Erasmus Rotterdamský, Jean Bodin, Hugo Grotius a další se snažili zabránit občanským válkám podporou centrální autority panovníka a zároveň hájit občany před jeho libovůlí. Zde vznikla myšlenka lidských práv. Významný krok učinil německý filosof Immanuel Kant, který v několika spisech hájil myšlenku, že v zájmu světového míru se i suverénní panovníci mají podřídit právu.Tématem společenských věd se mír stal počátkem 19. století v dílech sociologů A. Comta a H. Spencera, kteří argumentovali tím, že ve válkách fakticky prohrávají obě strany a většina lidí na nich nemá žádný zájem. Po druhé světové válce se úvahy o míru opět oživily a britský ekonom K. J. Boulding zdůraznil význam „integračních organizací“, jako je například církev nebo rodina, které mohou napětí ve společnosti překlenovat.Vedle snah o humanizaci války, jako bylo založení Červeného kříže a Ženevská konvence o zacházení se zajatci, vznikla už počátkem 20. století hnutí, jež se snažila zajistit mír ustavením vlády práva aspoň v rámci Evropy (například Panevropské hnutí). Neúspěšným pokusem o účinnější prosazování mezinárodního práva byla Společnost národů, na niž po druhé světové válce navázala poučenější Organizace spojených národů. Od roku 1901 se také uděluje Nobelova cena za mír.
Teroristické útoky posledních desetiletí však ukazují, že „světový mír“ neznamená jen mír mezi státy, ale vyžaduje mírové poměry i uvnitř jednotlivých společností a států. Vedle ustavení mezinárodních soudních dvorů, které soudí a trestají válečné zločiny a další porušení lidských práv, a podobných mezinárodních institucí se mír může uskutečnit jen ve spolupráci států, občanských organizací a jednotlivců. Řada moderních států se proto snaží zařadit otázku míru do školního vzdělávání, mírovým snahám se věnují církve i občanská sdružení a dodržování lidských práv se stává jakousi základní normou mezinárodního práva.
Tradičním symbolem míru je v oblasti židovské a křesťanské kultury holubice se zelenou větvičkou v zobáku, která připomíná záchranu lidstva z biblické potopy (Gn 8,8-12) a Noemovu smlouvu s Hospodinem. Olivové větvičky a mapa Země v modré barvě tvoří symbolický obsah vlajky OSN. K téže biblické události odkazuje i znak duhy, který se také užívá jako symbol míru. Moderním symbolem protiatomového a pacifistického hnutí hippies s heslem „milujte se, neválčete“ (Make love, not war) je kruhové logo britského umělce a designera Geralda Holtoma z roku 1958, vytvořené původně pro britskou kampaň za jaderné odzbrojení. Symbol je kombinací vlajkových signálů pro písmena „N“ a „D“ anglického výrazu nuclear disarmament (jaderné odzbrojení).
Mírové hnutí je sociální hnutí, které usiluje o dosažení ideálů jak konec jednotlivých válek (nebo všech válek), minimalizace fyzického násilí v konkrétním místě nebo určité situaci, často spojené s cílem dosažení světového míru. Prostředky k dosažení těchto cílů obvykle zahrnují obhajobu věcí jak pacifismus, nenásilný odpor, diplomacie, bojkot, morální (dobročinný) nákup, podporování protiválečných politických kandidátů, demonstrace, a agitování k vytvoření legislativy.
Pacifismus značí odpor k válce nebo násilí jako prostředkům na řešení sporů nebo získání výhody. Pacifismus zahrnuje spektrum názorů od víry, že mezinárodní spory mohou a by měly být rozřešeny mírumilovně,
k odporu vůči každé organizaci společnosti pro státní moc (anarchopacifismus nebo libertarianistický pacifismus)
k odmítnutí použití fyzického násilí k tomu, aby se dosáhly politické, ekonomické nebo sociální cíle
k odsouzení síly s výjimkou případů, kde je to naprosto nezbytné k prosazení věci míru
k odporu vůči násilí vždy, včetně obrany sebe a jiných.Pacifismus může být založen na morálních principech (deontologický pohled) nebo na pragmatismu. Principiální pacifismus trvá na tom, že někde[kdo?] podél spektra od války k fyzickému násilí se podobné násilí stává nemorální. Pragmatický pacifismus se domnívá, že válečné náklady a mezilidské násilí je tak značné že musí být nalezený lepší způsoby na řešeníí sporů.
Organizace Spojených národů je mezinárodní organizace, jejíž cíle jsou napomáhat spolupráci v oblastech jako mezinárodní právo, mezinárodní bezpečnost, ekonomický rozvoj, sociální pokrok, lidská práva a dosažení světového míru. Organizace Spojených národů byla založena v roce 1945 po druhé světové válce k tomu, aby nahradila Společnost národů, k zastavení válek mezi zeměmi a k poskytnutí platformy na dialog.
OSN po schválení Bezpečnostní radou vysílá mírové jednotky do regionů, kde ozbrojený konflikt nedávno přestal nebo se zastavil k prosazení podmínek mírových dohod a na odrazení bojujících od pokračování. Protože OSN neudržuje svou vlastní armádu, mírové síly jsou dobrovolně poskytovány členskými státy OSN. Ozbrojené síly, též zvané Modré přilby, které prosazují dohody OSN, dostali medaile Spojených národů, které jsou považovány za mezinárodní vyznamenání a ne za armádní dekoraci.
V rámci Studií míru a konfliktů (Peace and conflict studies) se hledají různé teorie míru, což zahrnuje i zkoumání možností transformace konfliktů, odzbrojení a ukončení násilí. Sama definice míru může záviset na náboženství, kultuře i na předmětu studia.
Jedna z definic říká, že mír je stav rovnováhy a porozumění v člověku i mezi lidmi, kdy se respekt získává přijetím rozdílů, trvalou tolerancí, konflikty se řeší dialogem, lidská práva jsou dodržována a každý hlas je slyšen. Všichni tak mohou být šťastni bez sociálních napětí.
I když mír je často vnímán jako něco neměřitelného, různé organizace se pokoušejí ho kvantifikovat a měřit. Globální index míru produkovaný Institutem pro ekonomii a mír se snaží vyhodnotit mírumilovnost v zemích na základě 23 indikátorů. Poslední vydání Indexu hodnotí 158 zemí podle interní a externí úrovně míru. Podle Globálního mírového indexu z roku 2012 je nejmírumilovnější země Island.
J. F. Bradley, Válka a mír po roce 1945: dějiny vztahů mezi Sovětským svazem a Západem. Praha: Victoria Publishing, 1994 - 199 s. ISBN 80-85605-72-4
I. Kant, K věčnému míru: filosofický projekt ; O obecném rčení: je-li něco správné v teorii, nemusí se to ještě hodit pro praxi. Praha: Oikoymenh, 1999 - 101 s. ISBN 80-86005-85-2
N. Ohler, Válka a mír ve středověku. Praha: H&H, 2004 - 418 s. ISBN 80-86022-91-9
(anglicky) The Centre for Peace Studies at McMaster University in Hamilton, Ontario, Canada
(anglicky) Joan B. Kroc Institute for International Peace Studies, University of Notre Dame
Mirand (640 m n. m.) je vrch v okrese Svitavy v Pardubickém kraji. Leží asi 1,5 km východně od vsi Helvíkov na katastrálním území obce Mladějov na Moravě.
Geomorfologicky vrch náleží do celku Svitavská pahorkatina, podcelku Českotřebovská vrchovina, okrsku Hřebečovský hřbet a podokrsku Koclířovský hřbet.

Mirfak, známější jako Alfa Persei nebo Algenib je nejjasnější hvězdou v souhvězdí Persea. Jedná se o žlutobílého veleobra, který leží přibližně 590 světelných let od Země.
Mirfak je hvězda spektrálního typu F5, což znamená, že ve spektru klesá intenzita Balmerovy série vodíku a dominují čáry kovů a objevují se čáry ionizovaného vápníku. Má absolutní hvězdnou velikost -4,51 mag a zdánlivou hvězdnou velikost 1,79 mag.
Jeho povrchová teplota je přibližně 6 600 K a díky tomu je povrch žlutobílý. Poloměr odpovídá 56násobku poloměru Slunce a hvězda je 11krát hmotnější než Slunce, zářivý výkon je přibližně 5 400násobek zářivého výkonu Slunce. Rychlost rotace je 18 km/s.
Leží v uskupení hvězd, které vykazují shodný pohyb v prostoru, z čehož plyne, že nejde jen o zdánlivé, nýbrž o reálné uskupení hvězd v prostoru. Hvězda je tedy objektem rozsáhlé a řídké otevřené hvězdokupy Melotte 20, známé také jako hvězdokupa Alfa Persei.
Mirfak je cirkumpolární hvězdou, sledujeme-li ji v okolí zeměpisné šířky odpovídající New Yorku. Přestože je nejjasnější hvězdou Persea, není tak známá jako Algol (Beta Persei).
Jména Mirfak a Algenib jsou arabského původu. Mirfak psaný také jako Mirphak, Marfak nebo Mirzac pochází z arabského Mirfak al-Thurayya. Algenib, jinak také Algeneb, Elgenab, Genib, Chenib nebo Alchemb, pochází ze slov الجنب al-janb nebo الجانب al-džánib znamenající „bok“ či „strana“ ve smyslu „pravý bok (strana) koně“.

Mírný podnebný pás neboli mírné šířky je oblast s mírným podnebím. Mírné šířky leží mezi oblastmi se subtropickým podnebím a oblastmi se subpolárním podnebím. Na severní polokouli leží mírné šířky mezi 40° a 60° severní zeměpisné šířky, v Evropě sahá mírné podnebí až k polárnímu kruhu.
V mírných šířkách probíhá rychlá výměna vzduchových hmot a tlakových útvarů. Všeobecně jsou mírné šířky nejvíce pod vlivem polární vzduchové hmoty a převládajících západních větrů. Pro mírné pásmo je charakteristické střídání čtyř ročních období.
Podle Alisovovy klasifikace podnebí je na severní polokouli mírný podnebný pás omezen z jižní strany letní polohou polární fronty a ze severní strany zimní polohou arktické fronty.
Dále může být podnebí mírných šířek rozděleno na 4 typy: pevninské (kontinentální), oceánické, západních břehů pevnin a východních břehů pevnin (monzunové).
V mírných šířkách se vyskytují listnaté, smíšené lesy a jehličnaté lesy, stepi, ale také pouště. V mírných šířkách se pěstuje: pšenice, ječmen, žito, oves,cukrová řepa, vinná réva,brambory,atd.
NETOPIL, Rostislav, a kol. Fyzická geografie I. Praha : SPN, 1984. S. 124–125, 130–131.
V roce 1987 absolvoval DAMU. Poté nastoupil do kladenského Divadla Jaroslava Průchy. Společně s režisérkou Hanou Burešovou pak přešel do pražského Divadla Labyrint a odtud do nově vzniklého pražského Divadla v Dlouhé. Kromě herectví se věnuje také režii.
Do širšího povědomí diváků se zapsal rolí radního Hložánka v televizním seriálu Ulice a také jako kriminalista Korejs v seriálu Případy 1. oddělení.

Miroslav Kalousek (* 17. prosince 1960 Tábor) je český politik, zakladatel a bývalý předseda TOP 09. V letech 1998–2010 byl poslancem Parlamentu České republiky za KDU-ČSL, v období 2003–2006 byl předsedou strany. V letech 2007–2009 byl ministrem financí druhé Topolánkovy vlády. V červnu 2009 z KDU-ČSL odešel, založil novou politickou stranu TOP 09 a stal se jejím prvním místopředsedou. Po volebním úspěchu v parlamentních volbách v květnu roku 2010 byl v letech 2010–2013 ministrem financí ve vládě Petra Nečase. Od listopadu 2013 do prosince 2015 byl předsedou Poslaneckého klubu TOP 09 a Starostové, od října 2017 předsedá samostatnému Poslaneckému klubu TOP 09. Po volbách v roce 2017 se vzdal funkce předsedy strany, jeho nástupcem se stal Jiří Pospíšil.  
Před vstupem do vysoké politiky pracoval na Úřadu vlády ČR. Byl odborným poradcem místopředsedy vlády, ředitelem odborů poradců místopředsedy vlády ČSFR a náměstkem ministra obrany, odpovědným za rozpočet a akviziční procesy.
Narodil se 17. prosince 1960 v Táboře. Vystudoval Vysokou školu chemicko-technologickou v Praze, kde v roce 1984 získal titul inženýra. Od roku 1984 do roku 1990 pracoval jako technolog a referent investičního útvaru ve výrobním podniku Mitas Praha n.p. V té době byl také mluvčím Občanského fóra.[zdroj?]
V roce 1984 se stal členem Československé strany lidové v Praze 10, kde byl až do svého přestupu do TOP09 v roce 2009. Od roku 1990 působil ve státní správě, v letech 1990–1992 na Úřadu vlády ČR jako odborný poradce místopředsedy vlády ČR se zaměřením na otázky ekonomické transformace. Od července 1992 působil v Úřadu vlády ČSFR jako ředitel odboru poradců místopředsedy vlády ČSFR.V období transformace vlastnických vztahů v ČR zastupoval Miroslav Kalousek vládu ČR v několika řídících funkcích v hospodářské sféře: v letech 1991–1992 byl rozhodnutím ministra zemědělství členem dozorčí rady Jihočeských pivovarů, v letech 1992–1994 usnesením vlády ČR působil jako člen správní rady a jednatel Západočeských pivovarů. Roku 1994 byl usnesením Poslanecké sněmovny zvolen do funkce člena prezídia Pozemkového fondu ČR, kterým byl do roku 1996. V letech 1993–1998 zastával post náměstka ministra obrany ČR, staral se o finanční řízení resortu, armádní restrukturalizace i řízení armádních zakázek.V roce 1997 podepsal kupní smlouvu s developerskou firmou EPF na areál kasáren u pražského náměstí Republiky. Z obchodu nakonec sešlo a následné odškodnění firmy stálo stát stovky miliónů korun.
V roce 1998 byl za KDU-ČSL zvolen do Poslanecké sněmovny Parlamentu České republiky, když svůj mandát získal až v tzv. druhém skrutiniu. Stal se členem Hospodářského výboru, Výboru pro obranu a bezpečnost a Stálé komise pro kontrolu činnosti Vojenského obranného zpravodajství PČR. Mezi lety 1999–2001 byl místopředsedou KDU-ČSL, v té době byla součástí tzv. Čtyřkoalice. Byl členem stínové vlády Čtyřkoalice pro resort průmyslu a obchodu. V letech 2000–2002 byl členem vyšetřovací komise a předsedou sněmovní vyšetřovací komise pro objasnění rozhodování státu v IPB.
Ve funkčním období Poslanecké sněmovny PČR 2002–2006 působil jako předseda rozpočtového výboru. V roce 2005 na tuto funkci rezignoval, poté co bylo podáno trestní oznámení na jeho manželku pro nezaplacení dědické daně. Toto obvinění se však nepotvrdilo. Miroslav Kalousek prohlásil, že podání trestního oznámení pro nezaplacení dědické daně na jeho manželku je vykonstruovaná lež, která může ještě více ohrozit už tak otřesenou důvěru veřejnosti v politiku: „Rezignuji proto na funkci předsedy rozpočtového výboru Poslanecké sněmovny Parlamentu České republiky. Činím tento krok jako nezbytný vklad k politické kultuře naší země. Proti původcům pomluv a křivých obvinění budu postupovat právní cestou. Jsem totiž přesvědčen, že k politické kultuře patří i předpoklad, že pomluvy a křivá obvinění nelze realizovat beztrestně.“ Podle politologa Bohumila Doležala šlo ale pouze o spektakulární krok, jehož účelem bylo naznačit tehdejšímu premiérovi Stanislavu Grossovi, že je proti němu morálním politikem a že by Gross měl proto rezignovat na funkci předsedy vlády. Jiní pak soudili, že pokud by to Kalousek učinil skutečně ve snaze zvýšit politickou kulturu v zemi, rezignoval by i na další své funkce, např. poslance nebo předsedy strany.
V roce 2003 byl v Ostravě na sjezdu KDU-ČSL zvolen předsedou strany. Tento post obhájil i v roce 2005 na sjezdu v Plzni. Pod jeho vedením získala KDU-ČSL v krajských volbách roku 2004 12,5 % rozdělovaných mandátů, což je o jednu šestinu více krajských zastupitelů než měla předtím. Uspěla i ve volbách do Evropského parlamentu, kde získala dva mandáty.Na jaře 2005 média poukázala na nejasné okolnosti, za kterých Kalousek s manželkou přišli ke svým nemovitostem. Luxusní byt v Praze na Veleslavíně prý koupil jeho švagr Lubomír Kašák, když předtím od své sestry, Kalouskovy manželky, dostal směnku na šest a půl milionu korun a následně byt Kalouskovým pronajal. Podle analytika BBC Daniela Kaisera tento případ „vykazuje všechny známky praní politikových peněz“. Podnikatel Kašák byl vyšetřován policií kvůli korupci na příbramské radnici a byl v září 2002 v Solenicích na Příbramsku zastřelen svým obchodním partnerem Zdeňkem Němcem, který poté spáchal sebevraždu. Nedlouho poté Kašákova vdova převedla byt na Kalouskovy. Ke kauze se vyjádřil i otec Lubomíra Kašáka František Kašák: „Směnku na 6,5 mil. Kč podepsal můj syn ing. Lubomír Kašák své sestře ing. Radce Kalouskové, CSc., na základě dohody se mnou. Od počátku 90. let jsem veškeré své úsilí a úspory věnoval na podporu podnikání svého syna. V roce 1999 jsem se rozhodl jako otec obou dětí učinit narovnání, jak je podělit stejným dílem. Částka 6,5 mil. Kč odpovídala profitu, který představoval příslušný díl mé pomoci do začátku podnikání a výnosů z mé spolupráce ve firmách KANAKO Příbram a IDOS Praha. Jako nejvhodnější instrument tohoto narovnání se nám po vzájemné dohodě jevil závazek s časovým odkladem – tedy směnka. Toto narovnání jsem učinil podle svého nejlepšího svědomí a dodnes ho pokládám za správné."Po patovém výsledku voleb v roce 2006 se v čele KDU-ČSL pokoušel společně s ODS a zelenými vytvořit vládu. 24. srpna 2006 předseda ČSSD Jiří Paroubek veřejně nabídl lidovcům účast v menšinové vládě s tolerancí KSČM. Před volbami 2006 se KDU-ČSL svým voličům zavázala, že nebude ve vládě podporované KSČM. Vzhledem ke komplikované povolební situaci však Miroslav Kalousek se souhlasem předsednictva KDU-ČSL začal jednat o nabídce ČSSD na vstup do vlády. Paroubkova nabídka mimo jiné lidovcům slibovala mírné snížení daní, zrušení kontroverzní novely církevního zákona, ratifikaci smlouvy s Vatikánem a čistě poměrný volební systém, čímž alespoň částečně vykryl většinu programových bodů KDU-ČSL.
Proti účasti strany ve vládě za tiché podpory komunistů protestovaly některé krajské, okresní i městské organizace a někteří jednotliví senátoři a poslanci. Celostátní výbor strany ukončil jednání o vládě a Miroslav Kalousek rezignoval na funkci předsedy. Rezignovala také část místopředsedů strany.
Kalousek se k tomu později vyjádřil tak, že to byl pouze trik, kterým chtěl zabránit velké koalici ČSSD a ODS.
V roce 2010 prohlásil: „Udělal jsem něco, co omluvit nelze. Neměl jsem na vybranou. Mohl jsem tiše chcípnout v křoví. Byla to provokace, byla to hra. Kdybych neudělal nic, tak další vývoj byl neskonale dramatičtější".
„Ve chvíli, kdy už už mohlo dojít k dohodě mezi ODS a ČSSD o menšinové vládě ODS, udělal svůj politický majstrštyk, když začal vyjednávat o koalici lidovců s ČSSD s podporou KSČM, kterou však nikdy nemyslel vážně. My jsme vlastně tehdy s Nečasem a se Sobotkou dojednávali poslední podmínky dohody o toleranci vlády ODS, což bylo velmi reálné. Kalousek si spočítal, o co jde. Věděl, že konzervativní křídlo u lidovců mu nedovolí do té koalice s podporou komunistů jít, ale vyvolal v Paroubkovi pocit, že bude opět premiérem. Jirka (Paroubek) nám předtím poslal zprávu: Ukončete jednání s ODS a přijeďte okamžitě do Kramářovy vily.“  Zdeněk Škromach 
Po odstoupení z funkce předsedy KDU-ČSL v roce 2006 zůstal členem strany. Ve stejném roce kandidoval do zastupitelstva města Bechyně a získal zde třetí nejvyšší počet voličských hlasů. Mezi lety 2007–2009 byl ministrem financí ve vládě Mirka Topolánka, do 9. 1. 2007 zastával post místopředsedy rozpočtového výboru a také byl členem kontrolního výboru. Kalouskem vedené ministerstvo financí připravilo státní rozpočty na léta 2008 a 2009 s deficity 107,2, resp. 178,7 miliard korun – druhá suma je rekordním deficitem státního rozpočtu v dějinách České republiky. Během českého předsednictví v Radě EU byl (od ledna do května 2009) předsedou Rady Evropské unie pro hospodářské a finanční záležitosti.[zdroj?]Později v rámci kampaně před volbami do PSP v roce 2010 rozesílala strana TOP 09 občanům symbolické složenky na úhradu jejich podílu na státním dluhu. Cílem složenek mělo být upozornit občany na rostoucí zadlužení České republiky. Kalousek k tomu dodal: „To není dluh někoho jiného, zaplatit ho budeme muset všichni". Tato kampaň vyvolala ve společnosti spíše negativní reakce.V roce 2009 z funkce ministra financí podepsal dohodu s japonskou investiční bankou Nomurou, čímž ukončil spor, který byl veden od roku 2000. Nomura žalovala český stát o náhradu škody ve výši 120 miliard Kč, a to kvůli zastavení činnosti Investiční a poštovní banky (IPB). Nomura poté žaloby u soudu stáhla.Z funkce ministra financí hájil zadání více než stomiliardové veřejné zakázky na odstraňování ekologických zátěží jediné firmě. "Během šestnácti let bylo vyčištěno pouze 32 procent postižených lokalit a odstraněno pouhých 26 procent škod – měřeno očekávaným objemem prací," uvedlo ministerstvo. "Místo dalších 20 let by tak ekologické škody mohly být odstraněny do roku 2015," argumentoval Kalouskův úřad. Po Kalouskově odchodu v květnu 2009 chtělo ministerstvo financí v tendru pokračovat. Důvodem mělo být, že by se díky tendru podařilo částku na odstranění ekologických závazků státu, které vznikly před rokem 1992, snížit. Pokud by se ekologické škody odstraňovaly zadáváním jednotlivých zakázek, nestihl by stát podle ministerstva do roku 2015 dostát svým závazkům. Ty jsou právně vymahatelné a při jejich nesplnění mohou státu hrozit žaloby nebo arbitráže. Podle české pobočky organizace Transparency International jde o neuvážený experiment s veřejnými prostředky, který by údajně zatížil státní rozpočet zbytečně nejméně o 30 miliard korun. K záměru na jedinou zakázku se kriticky vyjádřila také Hospodářské komora ČR.Do druhého kola tendru postoupily tři firmy, z nichž nejnižší nabídku podala firma Marius Pedersen Engineering za 56,8 miliardy korun. On sám však nedoporučil tuto nejnižší nabídku přijmout. Předseda vlády Petr Nečas poté oznámil, že žádného uchazeče nevybere a projekt se uzavře. V prosinci 2011 vláda zakázku na odstranění ekologických škod zrušila.
V této době proběhla další kauza, a sice ohledně smlouvy mezi státem a společností OKD. Miroslav Kalousek byl v souvislosti s touto kauzou několikrát kritizován za liknavý postup a člen ČSSD Lubomír Zaorálek jej otevřeně obvinil z nečestného jednání. Podle něj v uplynulých dvou letech ministerstvo svůj přístup zlepšilo, ale odmítá vést soudní spory, které jsou předem prohrané. Ještě před odchodem z funkce ministra financí dal podnět k auditu v bytovém fondu, o který se jednalo.
Jinou kauzou spojenou s jeho osobou v té době bylo povolení internetového sázení českým firmám v rozporu se stanoviskem KDU-ČSL. Tehdejší předseda strany Jiří Čunek tvrdil, že v roce 2008 KDU-ČSL dostala nabídku sponzorského daru osm až deset milionů korun od firmy Penta Investments za umožnění sázení přes internet. Kalousek nařčení z přijetí úplatku odmítl s vysvětlením, že povolení kurzovního sázení po internetu začalo platit pro všechny české společnosti, které o to žádaly, nikoliv jen pro Pentu.V roce 2009 po 25 letech ukončil své členství v KDU-ČSL. Někteří členové strany jej obviňovali z přílišných sympatií k ODS. Své rozhodnutí Miroslav Kalousek komentoval pro iDNES.cz: "V mé straně teď sílí názor, že sociální spravedlnost znamená rovnou spotřebu. To je politika, kterou já nemohu dělat. Na tom nic nemůže změnit volba toho či onoho předsedy."
Miroslav Kalousek pět měsíců před předčasnými sněmovními volbami roku 2009 přemýšlel o založení nové strany. Jako ideologii pro svou stranu zvolil pravicový konzervatismus a název TOP 09. Vznik své strany podmínil podporou Karla Schwarzenberga, ten jeho nabídku přijal. V listopadu na Ustanovujícím sjezdu TOP 09 byl zvolen 1. místopředsedou strany. Pro sněmovní volby roku 2010 byl lídrem TOP 09 ve Středočeském kraji.
Dne 2. října 2009 novinářka Sabina Slonková zveřejnila na portálu Aktuálně.cz informaci, že největší sponzor TOP 09 vede od roku 2005 soudní spor se státem o více než 70 milionů korun. Brněnský podnikatel Dušan Novotný věnoval straně TOP 09 11 milionů korun. Firma Orgapol, ve které Dušan Novotný působí, vyžaduje od ministerstva financí náhradu škody, která měla být způsobená při dodatečném vyměření daně finančním úřadem. Firma Orgapol podala žalobu v době, kdy působil ve funkci ministra financí. Soudní při potvrdil Úřad pro zastupování státu ve věcech majetkových, ale detaily odmítl zveřejnil s odkazem na povinnosti mlčenlivosti u pravomocně neukončeného sporu. Podle Novotného dar pro TOP 09 se sporem nijak nesouvisel a uvedl, že nemá důvod si politiky finančně zavazovat. Miroslav Kalousek k tomu uvedl:„Jedná se o soudní spor o náhradu škody, která dle názoru vedení Orgapol, a. s., vznikla společnosti chybným postupem Finančního úřadu. V roce 2007 navrhl Orgapol, a. s., Ministerstvu financí mimosoudní vyrovnání. Tehdejší ministr financí Miroslav Kalousek ve shodě s názorem škodní komise Ministerstva financí požadovanou částku odmítl vyplatit. Spor tak řeší nezávislý soud standardním postupem. Pokud by existovala jakákoliv účelová vazba mezi tehdejším ministrem financí a MVDr. Dušanem Novotným, nebylo by nic snazšího než na mimosoudní vyrovnání přistoupit a požadovanou částku vyplatit. TOP 09 tak pokládá oba dva dary od fyzických osob za zcela transparentní a věrohodné“.
Ve sněmovních volbách roku 2010 získala TOP 09 16,7% a podílela se následně spolu s ODS a Věcmi veřejnými na vzniku vlády premiéra Petra Nečase, kde Kalousek zastává funkci ministra financí. V průběhu března 2011 se dostal do sporu s ministrem obrany Alexandrem Vondrou v rámci aféry ProMoPro. Ministerstvo financí v lednu 2011 podalo trestní oznámení kvůli údajně podezřelé zakázce, kterou v době českého předsednictví bez soutěže získala od státu firma ProMoPro. Zakázka byla společnosti přidělena vládní sekcí pro české předsednictví vedená tehdy Alexandrem Vondrou. Podle Ministerstva financí není zřejmé, co stát získal asi za polovinu plateb firmě ProMoPro při českém předsednictví EU. Část peněz zhruba z půl miliardy korun údajně směřovala na podezřelé účty v Rakousku. V únoru 2011 zahájila protikorupční policie úkony trestního řízení kvůli možnému porušování povinnosti při správě cizího majetku. Doposud nepadlo žádné obvinění.V létě 2012 vznikla podezření, že v souvislosti vyšetřováním předraženého nákupu letadel CASA a stíháním Vlasty Parkanové volal nejdříve policejnímu vyšetřovateli a později policejnímu prezidentovi, přičemž oběma měl vyhrožovat.
Ve volbách do Poslanecké sněmovny PČR v roce 2013 úspěšně kandidoval ve Středočeském kraji jako lídr TOP 09 a STAN. Získal 10 246 preferenčních hlasů, což byl nejvyšší počet ve Středočeském kraji. Po ustavení Poslanecké sněmovny kandidoval v první volbě na jejího místopředsedu, ale neuspěl ani v jednom kole, když získal nejdřív 62 a pak 73 hlasů. Hrozilo by tak, že přijde o přednostní právo na vystoupení v Poslanecké sněmovně PČR, a tak mu Petr Gazdík uvolnil místo předsedy Poslaneckého klubu TOP 09 a Starostové, který toto právo má (Gazdík se stal kandidátem na místopředsedu Sněmovny).Na 3. celostátním sněmu TOP 09 v Praze byl 8. prosince 2013 opět zvolen prvním místopředsedou strany, když získal 157 hlasů ze 168 možných hlasů (tj. 93,5 %).V roce 2015 jako poslanec Parlamentu ČR vystupoval proti ministrovi financí Andreji Babišovi, prodloužení povinného přimíchávání biopaliv a zavedení elektronické evidence tržeb.
V komunálních volbách v roce 2014 kandidoval jako člen TOP 09 na 9. místě kandidátky subjektu "Nezávislí a TOP 09" do Zastupitelstva města Bechyně, avšak neuspěl (skončil jako první náhradník na třetím místě patnáctičlenné kandidátky).Také v komunálních volbách v roce 2018 kandidoval jako člen TOP 09 na posledním 15. místě kandidátky subjektu s názvem "Nezávislí s podporou TOP 09", ale opět neuspěl.
Na 4. celostátním sněmu TOP 09, který se konal v Praze, byl dne 29. listopadu 2015 zvolen předsedou strany a nahradil tak Karla Schwarzenberga. Jako jediný kandidát obdržel 148 hlasů od 171 přítomných delegátů (tj. 87 % hlasů). Ve svém projevu při volbě zdůraznil, že chce svou politikou podporovat především menší a střední podnikatele, kvalifikované pracovníky a svobodnou tvůrčí inteligenci. Díky nim pak bude Česká republika "země vstřícná, přátelská a solidární ke všem svým občanům."Krátce po sněmu se vzdal místa předsedy Poslaneckého klubu TOP 09 a Starostové, na této pozici jej vystřídal František Laudát.
V pondělí 13. února 2017 uvedl, že předpokládá ve sněmovních volbách v říjnu 2017 zisk více než 10 % hlasů pro TOP 09 a v případě neúspěchu strany ve volbách by už nekandidoval na jejího předsedu. Do voleb šel z pozice lídra TOP 09 ve Středočeském kraji. Strana jen těsně překročila 5% hranici potřebnou pro vstup do Poslanecké sněmovny, sám Miroslav Kalousek získal 8 018 preferenčních hlasů a mandát poslance obhájil. Dne 24. října 2017 pak oznámil, že na listopadovém sjezdu strany už nebude kandidovat na post předsedy TOP 09. Dne 31. října 2017 byl zvolen předsedou samostatného Poslaneckého klubu TOP 09. Na konci listopadu 2017 jej ve funkci předsedy strany nahradil Jiří Pospíšil.
V roce 2008 Kalouska mezinárodní časopis Emerging Markets vyhlásil „ministrem financí roku 2008 pro oblast rozvíjejících se evropských ekonomik“. Emerging Markets každý rok vyhodnocuje vývoj veřejných financí v zemích rozvíjejících se evropských ekonomik a v rozvojových zemích. Hodnotí prosazování reforem vedoucích ke stabilitě a udržitelnosti veřejných rozpočtů. Ceny se udělují na základě hlasování analytiků, bankéřů, zástupců finančních institucí a jiných expertů.Stejné ocenění bylo Miroslavu Kalouskovi uděleno časopisem Emerging Markets podruhé v roce 2011, kdy byl vyhlášen "ministrem financí roku 2011 pro oblast rozvíjejících se evropských ekonomik".V žebříčku ministrů financí Evropské unie podle deníku Financial Times pro rok 2012 získal Miroslav Kalousek dělené první místo, pokud jde o kredibilitu neboli důvěryhodnost. V celkovém hodnocení obsadil 11. místo, v roce 2011 skončil osmý.
Rodinnému životu Miroslava Kalouska je věnována publicita jen občasně. Jeho manželkou byla Radka Kalousková, rozená Kašáková, inženýrka chemie, asistentka v Ústavu polymerů Vysoké školy chemicko-technologické v Praze, seznámila se s ním v roce 1984 jako s profesním kolegou a řadovým členem Československé strany lidové (téhož roku Kalousek do strany vstoupil).
V roce 2002 MF Dnes při prověřování majetkových poměrů politiků zjistila, že aniž by si půjčoval peníze v bance, investoval celkem přes tři miliony korun do stavby rodinného domu v Bechyni za 2,3 milionu korun a odkoupení třípokojového bytu v panelovém domě v Praze za 752 tisíc Kč, do té doby užívala jeho rodina luxusní dvousetmetrový půdní byt v Praze-Veleslavíně, pronajatý od Lubomíra Kašáka údajně za třikrát nižší nájemné, než by bylo tržní. MF Dnes došla k závěru, že sponzorem Kalouskovy předvolební kampaně v roce 1998 i veleslavínského bytu je Kalouskův švagr Lubomír Kašák, majitel stavební firmy IDOS Praha, profitující mimo jiné z veřejných zakázek v Příbrami. Ve firmě má 5% podíl i Radka Kalousková. Příbramským starostou v době získání zakázek byl člen celostátního vedení KDU-ČSL a Kalouskův přítel Josef Vacek. Radka Kalousková získala veleslavínský byt výměnou za směnku v hodnotě 6,5 milionu korun, kterou v její prospěch vystavil v roce 1999 po dohodě s jejich otcem její bratr Lubomír Kašák v rámci vyrovnání mezi sourozenci. Lubomír pak byl v roce 2002 zavražděn údajně svým společníkem Zdeňkem Němcem, který se po činu také zastřelil. K darovací dani přiznala Radka Kalousková směnku až po letech poté, co se o daňový únik na základě anonymního podnětu začala zajímat policie.V září 2011 Miroslav Kalousek zmínil, že má zhruba 20letého syna. Podle rozhovoru zveřejněného v Aha! si své soukromí chrání a o své manželce, synovi a dceři téměř nemluví. V únoru 2012 se se svou ženou rozvedl.
Dne 21. září 2011 Kalousek na Malostranském náměstí v Praze profackoval, dle jeho slov, čtyřmi fackami mladíka, který mu údajně vulgárně nadával. Kalousek uvedl, že dotyčný byl ve věku okolo 20 let, zhruba jako jeho vlastní syn. V návaznosti dodal, že facka je pedagogický instrument. Předseda vlády Petr Nečas postup zhodnotil slovy, že Kalousek rozhodně neaspiruje na titul pedagoga roku. Později bulvár získal kamerový záznam z onoho incidentu, ten zachycuje jediný políček. Záležitostí se zabývala policie, vyhodnotila však incident jako přestupek. Kalousek byl potrestán pokutou ve výši 1000 Kč. V červenci 2012 zveřejnil poslanec Petr Skokan vulgární obsah telefonního rozhovoru, který s ním v září 2011 Kalousek vedl v souvislosti se zveřejněním tohoto incidentu.7. června 2012 dostal Kalousek na demonstraci proti vládě ránu do hlavy, lidé na něj plivali a křičeli: „Demisi!“.
V roce 1993, kdy se Kalousek stal ekonomickým náměstkem na Ministerstvu obrany ČR, si Armáda ČR objednala od ministerstva padáky pro dopravu skupin hloubkového průzkumu a seskoků. Ze dvou firem ve výběrovém řízení vyhrála firma Anex-Cirus Jiřího Andrlíka, která měla dodat padáky s názvem VTP-100. Průběh zkoušek dodaných prototypů nebyl zveřejněn. Na některé členy zkušební komise měl být vyvíjen nátlak, aby svá stanoviska ke zkouškám odvolali a padák doporučili. Armáda s touto firmou podepsala smlouvu na 2310 kusů i přesto, že společnost ještě právně neexistovala a nikdy žádné padáky nevyráběla. Smlouva také byla napsaná tak nevýhodně, že ji nelze vypovědět. Kalousek nákup padáků armádě doporučil (o výhradách k jejich kvalitě podle svých slov nevěděl), ale na žádné ze smluv s Anex-Cirus není jeho podpis. Odborníci Paraclubu tvrdí, že VTP-100 měl příliš funkcí, jež si vzájemně odporovaly. Přesto byla padáková souprava VTP-100 v roce 1996 zavedena do výzbroje Armády České republiky. V roce 1997 došlo ke smrtelné nehodě na VTP-100, při které zahynul vojín Roman Prinich. Soud nakonec nařídil ministerstvu odebrat dalších 300 padáků. Celkových 730 padáků za 110 milionů Kč již poté nikdy nebylo použito a v roce 2011 jim skončila životnost.Plánovaná modernizace 353 tanků T-72 v hodnotě 13 miliard Kč, které už byly určeny k vyřazení, vyvolala kontroverzi, jelikož skupina expertů a výzkumníků se jednoznačně shodli na francouzské společnosti Sagem. Kalouskem jmenovaná ministerská komise se také shodla na společnosti Sagem, ihned poté byli dva porotci vyměněni za jiné, ovšem i v hlasováním na tvrdo zvítězila opět společnost Sagem. Toto hlasování bylo prohlášeno za předběžné a o týden později zvítězila zcela nečekaně italská společnost Officine Galileo, která v posudcích skončila až na posledním pátém místě. Tyto skutečnosti přiměly vládu odebrat Ministerstvu obrany možnost rozhodovat o strategicky významných zakázkách. Po modernizaci přetrvávaly problémy s řízením palby. M. Kalousek se snažil prosadit usnesení, které by znesnadnilo porovnávací zkoušky modernizovaných tanků. Modernizace nakonec stála 4 miliardy Kč a modernizováno bylo jen 30 strojů.Pochybnosti vyvolala zakázka na štábní informační systém. Výběrový konkurz vyhrála firma Unisys, ale Kalousek konkurz zrušil. Při druhém řízení zvítězila opět Unisys, i přesto Kalousek označil společnost EDS za výhodnější a dostala zakázku. Představitelé Unisys byli údajně zastrašováni a kontaktovali policii, pracovník EDS Jan Březovský v roce 1998 prohlásil, že EDS byla nucena dát Kalouskovým lidovcům provizi 50 miliónů Kč. Kontrakt v ceně zhruba jedné miliardy korun byl dokončen v roce 2002, ovšem i tak systém stále nenaplňoval požadavky.
 Osoba Miroslav Kalousek ve WikicitátechMiroslav Kalousek na stránkách Poslanecké sněmovny Parlamentu České republiky

Miroslav Rys (* 17. srpna 1932, Kladno-Rozdělov) je bývalý československý hráč ledního hokeje a bývalý ligový fotbalista, obránce a záložník.
Jeho mladší bratr Lubomír Rys je bývalý hokejista Kladna a Košic, starší bratr Karel Rys byl předseda MěNV Kladno.
V československé lize hrál v letech 1955–1965 za Baník Kladno na pozici obránce a záložníka. Nastoupil ve 188 ligových utkáních a dal 18 gólů. Za reprezentační B-tým nastoupil v letech 1957–1958 v 7 utkáních. Po emigraci hrál od roku 1968 do svých šestačtyřiceti let fotbal za Spartu Chicago. Do Česka se vrátil v roce 1994.
JEŘÁBEK, Luboš: Český a československý fotbal: lexikon osobností a klubů 1906–2006, Praha, Grada 2007.

Miroslav Spurný (* 15. dubna 1921 Brno) je významný brněnský architekt specializující se na výstavbu nemocnic a kulturních objektů. Ve své tvorbě byl ovlivněn funkcionalismem i dílem Le Corbusiera. Projektoval zejména zdravotnická zařízení, správní a kulturní budovy.
Vzdělání získal na Fakultě architektury VUT, prošel ateliéry Bohuslava Fuchse, Bedřicha Rozehnala a Jiřího Krohy a získal titul inženýra architekta. Po studiu začal pracovat ve Stavoprojektu Brno, kde působil v letech 1949–1982. Za svou tvorbu obdržel v roce 2012 Cenu města Brno.Mezi jeho koníčky patří malování.
Jeho architektonické dílo bylo ovlivněno funkcionalismem a tvorbou Le Corbusiera. Specializoval se na výstavbu zdravotnických zařízení, správních a kulturních budov; dále navrhoval rodinné domy, rekreační chaty a interiéry.K jeho projektům patří:

V lize hrál za TJ Poldi SONP Kladno, TJ Spartu Praha, TJ Zetor Brno a během vojenské služby za VTJ Dukla Litoměřice. S Kladnem získal 4 mistrovské tituly a stal se vítězem PMEZ. Za reprezentaci Československa nastoupil v sezóně 1968-1969 ve 4 utkáních.

Mišmar ha-Šaron (hebrejsky הָמִשְׁמַר הַשָּׁרוֹן, doslova „Stráž Šaronu“, v oficiálním přepisu do angličtiny Mishmar HaSharon) je vesnice typu kibuc v Izraeli, v Centrálním distriktu, v Oblastní radě Emek Chefer.
Leží v nadmořské výšce 22 metrů v hustě osídlené a zemědělsky intenzivně využívané pobřežní nížině respektive Šaronské planině.
Obec se nachází 5 kilometrů od břehu Středozemního moře, cca 33 kilometrů severovýchodně od centra Tel Avivu, cca 50 kilometrů jihojihozápadně od centra Haify a 9 kilometrů jižně od města Chadera. Mišmar ha-Šaron obývají Židé, přičemž osídlení v tomto regionu je etnicky převážně židovské. Spolu se sousedními vesnicemi Ma'abarot, Kfar Chajim, Hadar Am, Kfar Jedidja a Bejt Jicchak-Ša'ar Chefer vytváří souvislý severojižní pás zemědělských sídel táhnoucí se až k okraji města Netanja.
Mišmar ha-Šaron byl založen v roce 1933. Zakladateli vesnice byla skupina Židů z Ruska, která se zformovala již roku 1924 pod názvem Mišmar (משמר) a která sestávala z deseti mužů a jedné ženy. V následujících letech pobývali na různých místech tehdejší mandátní Palestiny, zejména v Galileji. 16. června 1933 se přesunuli do zdejšího regionu. V té době skupinu tvořilo cca 85 členů. 1. září 1934 se definitivně usadili v nynější lokalitě. Šlo tehdy o bažinatou oblast sužovanou malárií a obývanou zčásti beduíny. Původní skupinu mezitím posílili další Židé původem z Polska, napojení na organizaci Gordonia.
Před rokem 1949 měl kibuc rozlohu katastrálního území 619 dunamů (0,619 kilometru čtverečního).Místní ekonomika je založena na zemědělství. V 50. letech 20. století byl tento kibuc jedním z prvních v Izraeli, který se začal zaměřovat na pěstování květin. Výrazná byla i specializace na pěstování avokáda. V obci funguje velká pekárna, která zásobuje pečivem okolní region. V roce 1996 pekárna vyhořela a byla pak obnovena. Od roku 2005 prošel kibuc privatizací a zbavil se většiny kolektivních prvků v hospodaření.Kibuc Mišmar ha-Šaron je rodištěm bývalého izraelského premiéra Ehuda Baraka.
Podle údajů z roku 2014 tvořili naprostou většinu obyvatel v Mišmar ha-Šaron Židé (včetně statistické kategorie "ostatní", která zahrnuje nearabské obyvatele židovského původu ale bez formální příslušnosti k židovskému náboženství).Jde o menší sídlo vesnického typu s dlouhodobě mírně rostoucí populací. K 31. prosinci 2014 zde žilo 542 lidí. Během roku 2014 populace stoupla o 3,6 %.

Slavná mše, slavnostní mše (svatá) nebo latinsky missa solemnis je v některých západokřesťanských církvích označení mše prováděné zvláště slavnostním způsobem. Při jejím vysluhování bývá obvykle přítomno více asistujících duchovních, liturgické texty se zpívají a užívá se kadidlo, procesní svíce a kříž. Obvyklé se taková mše slouží o velkých svátcích a mimořádných slavnostních příležitostech. Předsedá-li slavné mši biskup, hovoří se o  (slavnostní) pontifikální mši, předsedá-li jí papež, jedná se o (slavnostní) papežskou mši.
V liturgii tridentské mše, používané před druhým vatikánským koncilem a nezřídka i dnes, měl termín missa solemnis přesně definovaný význam: šlo o plnou, nezkrácenou formu mešního ordinaria, které se kromě celebranta (biskupa či kněze) účastnili další dva duchovní, jáhen a podjáhen, v praxi často nahrazovaní kněžími. Navíc se používalo kadidlo a liturgické texty se zpívaly (na rozdíl od jednoduché missa privata, „soukromé mše“, ale podobně jako v missa cantata, „zpívané mši“, která se však obešla bez jáhna a podjáhna). Missa solemnis se chápala jako jediná plnohodnotná forma mše římského ritu a ostatní dvě formy jen jako její zjednodušení, přičemž některé jejich prvky lze vysvětlit právě jen s odkazem na úplný průběh mše podle ritu slavné mše.
Missa solemnis je v hudební oblasti chápána jako samostatný útvar, respektive hudební forma - mše, zhudebnění textu ordinaria. Mnoho hudebních skladatelů zhudebnilo mešní liturgický text. Takové zhudebnění obvykle bývá určeno pro velký smíšený sbor a sólisty s bohatým hudebním doprovodem symofnického orchestru. Struktura a textový základ takovéto mše jsou stejné jako u jiných zhudebnění latinského ordinária, hudba však mívá slavnostnější charakter. Známá je například Beethovenova Missa solemnis D dur z roku 1823 (toto dílo bylo poprvé vcelku uvedeno v kostele sv. Petra a Pavla ve Varnsdorfu). Zvláštním případem missy solemnis je také Česká mše vánoční Jakuba Jana Ryby.
Jan Václav Stamic: Missa solemnis in DklasicismusJohann Georg Schürer: Missa in d
Joseph Haydn: Missa Cellensis in honorem Beatissimae Virginis Mariae Hob. XXII:5
Bedřich Antonín WiedermannromantismusGioacchino Rossini Petite Messe Solennelle
Ferenc Liszt: Missa solennis zur Einweihung der Basilika in Gran (tzv. „Granská mše“, první verze je z roku 1855, druhá z let 1857–58)moderní a soudobá hudbaMiloš Bok Missa solemnis

Missing Links, Vol. 1: Hillbilly Wolf je kompilační album amerického rockového kytaristy Linka Wraye, vydané v roce 1990. Jedná se o první ze čtyř alb s podobným názvem, druhé je Missing Links, Vol. 2: Big City After Dark, třetí Missing Links, Vol. 3: Some Kinda Nut a čtvrté Missing Links, Vol. 4: Streets of Chicago.

Část obce (dříve osada či konskripční osada, často se v obdobném smyslu používají termíny místní část nebo čtvrť, aniž by k tomu byl zákonný podklad) je evidenční sídelní jednotka se samostatnou řadou čísel popisných a evidenčních. Často je totožná s katastrálním územím, avšak nemusí tomu tak být. Část obce je buď pojímána jako množina budov, tedy nezahrnuje nezastavěné části obce a nemá pevně stanovené hranice a za hranici se ve statistické metodice považuje obalová křivka opsaná kolem budov, které k části obce příslušejí, nebo (v mapách) bývá mezi místní části rozděleno i nezastavěné území obce. K 20. březnu 2019 existovalo v Česku 15 104 částí obce.
Český statistický úřad rozlišuje v samosprávně členěných statutárních městech pojmy:
statistická část obce (díl) – část evidenční části obce patřící do téhož samosprávného celku, obdoba územně technické jednotky jako části katastrálního území nebo obdoba dílu základní sídelní jednotky.Termín „část obce“ používá zákon o obcích též v dalších ustanoveních, podle kterých například může zastupitelstvo obce určit místní nebo osadní výbor nebo podle kterých část obce může být na základě místního referenda odtržena od obce, ale výklady nejsou jednotné v tom, zda jde o tentýž terminologický význam nebo zda v těchto ustanoveních je míněna část obce v obecném významu.
Podle zákonné definice je část obce tvořena souvislým územím, v realitě však existují místní části, které souvislé nejsou, ale mají exklávy (například místní část Chrastava města Chrastava je tvořena katastrálními územími Chrastava I a Chrastava II, která spolu nesouvisejí).
Od pojmu část obce (eventuálně někde užívaný termín místní část) je nutno odlišit termíny městská část nebo městský obvod, označují-li samosprávnou jednotku statutárního města podle Zákona o obcích nebo hlavního města Prahy podle Zákona o hlavním městě Praze.
Termín část obce byl zaveden od roku 1964, kdy nahradil dosavadní termín „osada“, který měl stejný význam. Zákon o obcích (obecní zřízení) 128/2000 Sb. stanoví v § 27 odst. 2: „Část obce je evidenční jednotka vytvářená budovami s čísly popisnými a čísly evidenčními přidělenými v jedné číselné řadě, která leží v jednom souvislém území. Názvy částí obce jsou zpravidla převzaty z názvu zaniklých obcí, osad nebo z názvů historicky vzniklých území, na nichž se tyto části obce nacházejí.“
Část obce (dnešní definice v podstatě odpovídá dřívějšímu pojmu konskripční osada) je často totožná s katastrálním územím. Mnohdy se však z historických příčin evidenční členění s katastrálním členěním nekryje. V takových případech může být katastrální území tvořeno více částmi obce, a někdy naopak více katastrálních území tvoří společně jednu část obce, popřípadě tato dvě členění nejsou navzájem skladebná. Ačkoliv zákon mlčky předpokládá, že katastrální úřad přizpůsobí hranice katastrálních území změně hranic části obce, fakticky to není zaručeno a tedy se tyto hranice mohou lišit.
Část obce musí sice podle zákona být územně souvislá, ale její zástavba souvislá být nemusí: jedna část obce tedy může být tvořena například skupinou osad či samot. Naopak souvislá zástavba může být rozdělena do více částí obce. Od roku 1964 jsou části obce nejnižší územní jednotkou používanou pro správní účely a ZSJ (základní sídelní jednotky) pro účely statistiky.
Zákon o obcích jmenovitě neřeší, jaký mají ve statutárních městech mít vztah území samosprávných městských obvodů nebo městských částí a území částí obce. Není tedy vyloučeno, že část obce zasahuje do více městských obvodů nebo městských částí (pro statistické účely se pak eviduje jako více částí obce – dílů) nebo že městská část nebo obvod obsahuje více částí obce.
Zákon o hlavním městě Praze pojem „část obce“ nezavádí. Ve statistické praxi se za části obce v Praze považují katastrální území nebo územně technické jednotky, domy se označují a evidují podle příslušnosti ke katastrálnímu území.
V podkladech pro katastr nemovitostí musejí být podle § 5 odst. 1 Katastrálního zákona (344/1992 Sb.) budovy s číslem popisným nebo evidenčním označeny příslušností k části obce, pokud je její název odlišný od názvu katastrálního území.
V evidenci Českého statistického úřadu má každá část obce přiděleno vlastní evidenční číslo. V případě rozdělení území některé části obce mezi městské části či obvody má ve statistické evidenci ČSÚ každá takto vzniklá část části obce přiděleno vlastní evidenční číslo – jsou evidovány, jako by šlo o samostatné části obce.
Podle § 28 a § 84 odst. 2 Zákona o obcích 128/2000 Sb. přísluší zastupitelstvu obce rozhodovat o vzniku částí obce a o jejich názvech – kompetenci k rušení částí obce však tento zákon neupravuje. Obec oznamuje Ministerstvu vnitra a příslušnému katastrálnímu úřadu názvy nově vzniklých částí obce, změny jejich názvů, jakož i zánik částí obce.
Podle § 120 Zákona o obcích může v částech obce zřídit zastupitelstvo obce osadní nebo místní výbory (dále v zákoně označované legislativní zkratkou jen jako osadní výbory, oba typy se neliší ničím kromě jména a tedy zřejmě typu zástavby, pro něž jsou určeny – viz definici osady). Výbor určuje zastupitelstvo z občanů obce, kteří jsou přihlášeni k trvalému pobytu v dotyčné části obce, v počtu minimálně tří. Předsedu výboru volí z jeho členů zastupitelstvo; osadní výbor je jediným druhem výboru zastupitelstva, jehož předsedou nemusí být člen zastupitelstva.
Místní nebo osadní výbor je speciálním případem výborů zastupitelstva (§ 117), tedy iniciativním a kontrolním orgánem. Je oprávněn (§ 121) předkládat orgánům obce návrhy týkající se části obce a vyjadřovat se k takovým návrhům nebo k podnětům a připomínkám, které předkládají obecním orgánům občané dotyčné části obce. Předseda výboru má právo na udělení slova v zastupitelstvu obce.
Postavení místního nebo osadního výboru vůči orgánům samosprávných městských částí nebo obvodů ve statutárních městech zákon neřeší; pravděpodobně proto, že nejsou určeny pro taková města.
Zákon o hlavním městě Praze nedává orgánům města ani městských částí právo rozhodovat o zřizování částí obce ani o jejich názvech. Zastupitelstvo hlavního města Prahy může rozhodovat pouze o zřizování a názvech samosprávných městských částí. Zastupitelstvo města i zastupitelstva městských částí mohou zřizovat výbory libovolného zaměření, podle tohoto obecného ustanovení by tedy mohly zřizovat i místní nebo osadní výbory.
Spojení „část obce“ užívá Zákon o obcích (obecní zřízení) 128/2000 Sb. ještě v § 22 o osamostatnění části obce. O oddělení části obce rozhoduje krajský úřad v přenesené působnosti na návrh, který podá obec na základě kladného výsledku místního referenda konaného v té části obce, která se chce oddělit. Dle § 21 odst. 1 část obce, která se chce oddělit, musí mít samostatné katastrální území sousedící nejméně se dvěma obcemi nebo jednou obcí a cizím státem (t. j. nesmí být enklávou původní ani jiné obce) a musí tvořit souvislý územní celek; po oddělení musí mít alespoň 1 000 občanů. Stejné podmínky musí splňovat i obec po oddělení její části. S oddělením části obce musí vyslovit souhlas v místním referendu občané žijící na území té části obce, která se chce oddělit.
Změna hranic obcí, při nichž „nedochází ke sloučení obcí, připojení obce nebo oddělení části obce“, se uskutečňuje na základě dohody zúčastněných obcí po projednání s příslušným katastrálním úřadem. V tomto případě se převáděné území jako část obce v zákoně (§ 26) neoznačuje.
Krajský soud v Hradci Králové 26. listopadu 2009 ve věcí zamítnutí referenda o společném oddělení místních částí Velký Dřevíč a Rokytník od města Hronov rozhodl na základě svého stanoviska, že pojem „část obce“ v § 20a a 21 zákona o obcích není totožný s pojmem „část obce“ v § 27 téhož zákona, ale je nutno jej chápat v jiném a to podstatně obecnějším významu, tedy i pro více částí obce společně. Nepříklonil se tak k názoru města Hronov, že takový výklad by mohl ohrozit práva obyvatel menší ze skupiny připojovaných místních částí, protože by je mohli obyvatele větších místních částí přehlasovat a mohlo by tak dojít k odtržení malé místní části proti vůli jejích obyvatel. Soud opřel svůj názor mimo jiné o to, že zákon ve formulaci § 48 odst. 3 písm. a) použitím množného čísla přímo předpokládá, že místní referendum může být konáno pro více místních částí najednou. Názor odpůrce by podle soudu znamenal, že obce by rozdělením svého území na dostatečně malé místní části jim mohla navždy zabránit v osamostatnění.Tuto nejasnost zákona se pokusili řešit navrhovatelé senátní novely zákona o obcích, senátor Petr Pakosta a dalších 6. Podle tohoto návrhu by se místní referendum by se konalo v každé oddělované části zvlášť. Schválením pozměňovacích návrhů senátních výborů na základě připomínek legislativního odboru senátu se do návrhu dostal požadavek, že by každá z oddělovaných částí musela mít své vlastní katastrální území (nestačilo by tedy, že by jej měly dohromady), a požadavek, aby každá z oddělovaných částí musela mít vlastní přípravný výbor. Návrh schválený senátem byl 2. listopadu 2011 předložil sněmovně. Vláda ve svých připomínkách navrhla, aby požadavek samostatného katastrálního území mohlo splňovat i více společně se oddělujících částí dohromady. Rovněž navrhla, že není třeba konat místní referendum v každé části obce zvlášť, ale postačí pro každou část obce zvlášť vyhonodnocovat souhlas jejích obyvatel. Zřizování více přípravných výborů označila vláda za nevhodné. Sněmovna 7. února 2012 v prvním čtení na návrh Jiřího Šulce, který navrhoval řešit problematiku komplexněji a lépe, návrh zákona zamítla.

místní dráha (Předlitavsko) (Localbahn), dráhy, které využívaly podpory podle zákona o výstavbě místních drah z roku 1880, který dočasně na dobu dvou let pro lokální dráhy poskytoval řadu úlev v technické, právní i správní oblasti a zvýhodňoval soukromé koncesionáře nových vedlejších drah. V témž významu se užíval výraz vedlejší dráha či podružná dráha a jde o analogii dnešních regionálních drah
místní dráha (Česká republika), kategorie drah nově zavedená v Česku novelizačním zákonem č. 319/2016 Sb. s účinností od 1. dubna 2017: dráha místního významu oddělená od celostátní nebo regionální dráhy. Dráha je oddělená, umožňuje-li přesun drážního vozidla na jinou dráhu jen s použitím zvláštního technického zařízení nebo slouží-li výhradně provozování neveřejné osobní drážní dopravy, osobní drážní dopravy pro potřeby cestovního ruchu nebo provozované historickými vlaky. Z hlediska legislativních požadavků je tato kategorie přiblížena vlečkám. Prozatím nemáme doloženo, že by některá dráha byla do této kategorie zařazena.Názvy konkrétních železničních podniků, společností a drah: 
Místní dráha Velké Březno - Úštěk, aktuální oficiální název železniční trati, která má k roku 2018 oficiálně status vlečky a slouží zejména turistickému provozu jako Zubrnická museální železnice
Jindřichohradecké místní dráhy, železniční společnost provozující systém dvou jihočeských úzkokolejných regionálních drah z Jindřichova Hradce včetně dopravy na nich
Brněnská společnost místních drah (jinak též Brněnská společnost místní dráhy nebo Společnost brněnských místních drah, německy Brünner Local-Eisenbahn-Gesellschaft, zkratkou BLEG), od roku 1920 společnost nesla název Společnost moravských místních drah (SMMD).

Místo (německy Platz) je obec s 440 obyvateli v Ústeckém kraji v okrese Chomutov. V samotném Místě žije okolo 350 obyvatel. Vesnice stojí v Krušných horách v nadmořské výšce okolo 575 metrů. Vznikla v první polovině šestnáctého století jako hornická osada. Dobývání rud postupně ztrácelo na významu a většina obyvatel se začala věnovat zemědělství. Po skončení druhé světové války musela ze vsi odejít naprostá většina původních německých obyvatel, kteří byli nahrazeni přistěhovalci z různých částí Československa. K Místu patří části obce Blahuňov a Vysoká Jedle.
Původní německý název vesnice Platz znamená louka nebo volný prostor. V historických pramenech se jméno vesnice vyskytuje ve tvarech: Placz (1518), Placzs (1579), v mčko hornj Placz (1606), Platz nebo Placž (1787), Platz (1846) nebo Místo a Platz (1854). V letech 1869–1880 se obec jmenovala Město.
První sezónní osídlení v oblasti Místa vzniklo v souvislosti s těžbou rud asi 1000 let př. n. l. V blízkosti hradu bylo nalezeno sídliště knovízské kultury.Okolí Místa bylo ve středověku osídleno již v patnáctém století. Z roku 1449 pochází zpráva o hasištejnském hamru na zpracování rud v Prunéřovském údolí. Mikuláš z Lobkovic si v listině adresované Oldřichovi z Rožmberka stěžoval na Petra ze Šternberka, který mu hamr pobořil. Ještě v roce 1518 je zmiňována pouze louka Placz, na které bylo městečko postaveno a jejíž jméno přijalo. Stalo tak pravděpodobně po roce 1538, kdy Šebestián z Lobkovic prodal městečko Kralupy, které bylo významným obchodním centrem panství. Novým střediskem se stalo Místo. První písemná zmínka však pochází až z roku 1549 a nejstarší záznam v místecké gruntovní knize je datován rokem 1569. Roku 1606 bylo Místo označeno jako horní městečko, přestože nikdy neobdrželo žádná privilegia s hornictvím spojovaná. Bylo sice založeno s velkým obdélným náměstím, ale ještě v polovině devatenáctého století stála zástavba pouze po jeho stranách.
Před koncem šestnáctého století získal převážnou část hasištejnského panství císař Rudolf II., který ji roku 1606 prodal Linhartu Štampachovi ze Štampachu. V té době v Místě žilo 27 usedlíků s rodinami. Linhartův majetek byl zabaven za jeho účast na stavovském povstání, a v roce 1623 ho získal Jaroslav Bořita z Martinic. Během třicetileté války byl švédskými vojáky vypálen Hasištejn i s městečkem a kostelem postaveným na náměstí roku 1572. Válka také definitivně ukončila okolní hornické aktivity. Podle Berní ruly z roku 1654 v místě žilo pouze patnáct chalupníků a dva zahradníci bez vlastních pozemků. Jeden z chalupníků provozoval mlýn s jedním kolem, jeden měl hospodu, další se živili jako švec, zedník a tři tkalci. Dohromady jim patřilo deset potahů, 31 krav, čtrnáct jalovic, dvě prasata a dvě kozy. Kromě toho severozápadně od Hasištejna býval vápencový lom a vápenka, které fungovaly až do druhé poloviny devatenáctého století. Obyvatelé po třicetileté válce pracovali v zemědělství a v lese. Nízká úrodnost polí však způsobovala, že si museli hledat doplňkové možnosti příjmů, ke kterým patřila výroba krajek, košíků a sběr lesních plodů.V době sedmileté války Místem prošel směrem k Hoře Svatého Šebestiána oddíl pruských vojáků, kteří ukradli všechnu místní drůbež. Nájezdy vojáků však vesnice trpěla během celé války. Do konce osmnáctého století se vesnice rozrostla. Jaroslav Schaller ve svém díle z roku 1787 uvedl v Místě 39 domů a v roce 1794 jich bylo 44 s 206 obyvateli. Časem bylo také obnoveno hornictví, protože část obyvatel pracovala na šachtách v okolí. Panský dvůr byl v té době již opuštěný a v prunéřovském údolí stály tři mlýny, dvě pily, drátovna a hamr. Na polích se kromě běžných plodin pěstoval také len a chmel. Ze lnu se v domácnostech vyráběla příze a plátno. Změnili se také majitelé vesnice. V letech 1791–1810 Místo patřilo hraběnce Marianě z Althanu, po ní až do roku 1840 byla majitelkou hraběnka Marie Anna z Firmianu a posledním šlechtickým držitelem se stal hrabě Karel Wolkenstein-Trostburg.V letech 1838, 1848, 1880 a 1888 obec postihly požáry, při kterých shořelo po několika domech. Spolek dobrovolných hasičů byl založen až v roce 1896. O dva roky později byla postavena silnice z Ahníkova do Celné, která výrazně zlepšila do té doby špatnou dopravní dostupnost vesnice. Vodovod byl dokončen roku 1900. V budově bývalé drátovny v té době fungoval obilný mlýn, který v roce 1927 vyhořel, ale byl obnoven. Starý hamr fungoval ještě po roce 1900. Patřil Emanuelu Karschovi, který byl majitelem prunéřovského velkostatku. Předchozí majitel hamru vyráběl dřevěné uhlí, které dodával Karschovým podnikům.Emanuel Karsch se zasloužil o rekonstrukci Hasištejna, kde otevřel restauraci. V samotném Místě nechal roku 1914 vybudovat lovecký zámeček pojmenovaný po své manželce Margaretheim. Již v následujícím roce však byl během první světové války zámeček upraven na zotavovnu pro děti ze sociálně slabých rodin. Koncem druhé světové války budova sloužila jako doléčovací nemocnice, roku 1945 jako kasárna revoluční gardy a od roku 1946 jako dětská ozdravovna.Po skončení první světové války se místo stalo součástí nově vyhlášené provincie Německé Čechy, kterou československá armáda obsadila až koncem listopadu 1918. V roce 1920 byla obec elektrifikována. Přímo ve vsi byly dva hostince, dva obchody s potravinami, cukrárna, pekařství a řezník, v jehož skladišti se maso chladilo ledem dodávaným z Vysoké Jedle, který vydržel až do léta. Z řemeslníků a živnostníků tu pracovali jen švec, krejčí, holič a kominík. Ve třicátých letech dvacátého století byla otevřena pošta.Po mnichovské dohodě bylo Místo 5. října 1938 obsazeno německou armádou, kterou místní obyvatelé s jásotem vítali. V průběhu války zemřelo na bojištích devět místních mužů. Po válce musela většina původních obyvatel odejít do Německa a místo nich se přistěhovalo již během roku 1945 několik desítek obyvatel z Československa. Zbořením řady starých domů Místo ztratilo historický ráz. Nový rozvoj vesnice začal až v šedesátých let dvacátého století. V dalších dvou desetiletích byly postaveny nové domy, kanalizace, upraveno náměstí, vzniklo hřiště a zemědělský areál na východním okraji vesnice.
Při sčítání lidu v roce 1921 zde žilo 305 obyvatel (z toho 147 mužů) německé národnosti, kteří byli římskými katolíky. Podle sčítání lidu z roku 1930 měla vesnice 351 obyvatel: 349 Němců a dva cizince. Kromě tří evangelíků a jednoho člověka bez vyznání se hlásili k římskokatolické církvi.
Místo je od roku 1850 samostatnou obcí. Leží v Ústeckém kraji v okrese Chomutov a patří k ORP Chomutov. Kromě samotného Místa k obci patří od roku 1960 Blahuňov a nejpozději od roku 1950 Vysoká Jedle.
Dne 22. května 1938 se konaly volby do obecních zastupitelstev. Z rozdělených 245 hlasů v Místě získaly 205 hlasů Sudetoněmecká strana a čtyřicet hlasů KSČ.V místních volbách se volí devět členů obecního zastupitelstva. Ve volbách do obecního zastupitelstva na funkční období 2014–2018 byla volební účast v obci 76,94 %. Pět zvolených zastupitelů bylo členy volebního uskupení Česká nezávislá a ostatní po jednom patřili ke stranám a spolkům Občané pro rozvoj obce Místo, ČSSD, Strana Práv Občanů a Nový Sever. Starostou se stal Miroslav Bělský.
Nejstarší zmínka o škole v Místě pochází z roku 1792. Tehdy se vyučovalo ve dvou běžných domech a nová budova pro jednotřídní školu byla postavena u kostela v roce 1797. Teprve roku 1872 je rozšířili o další třídu. V devatenáctém století ji navštěvovaly také děti z Blahuňova a Vysoké Jedle. Další školí budovu Místo postavilo roku 1875. Kromě dvou učeben se v ní nacházel také byt učitele. Běžná základní škola v Místě zanikla ve dvacátém století. V bývalém zámečku sídlí Výchovný ústav, dětský domov se školou, základní škola, střední škola a školní jídelna.
Místem vede jediná silnice třetí třídy č. 22322, která u Blahuňova odbočuje ze silnice I/13 a pokračuje přes Vysokou Jedli ke křižovatce se silnicí III/22321 u Celné. Ve vsi se na ní nachází dvě zastávky autobusové linkové dopravy. Nejbližší pravidelně obsluhovanou železniční zastávkou je stanice Kadaň–Prunéřov na trati Chomutov–Cheb vzdálená asi čtyři kilometry směrem na jihozápad.Z Prunéřova vede modře značená turistická trasa na Hasištejn, odkud dále pokračuje Prunéřovským údolím k železniční zastávce Nová Ves na trati Chomutov–Vejprty. Žlutě značená trasa začíná na silnici I/13 jižně od Blahuňova a přes Kralupský vrch a Hasištejn směřuje do Úbočí. U Hasištejna začíná značená cyklotrasa č. 3003A přes Vysokou Jedli k Celné a další cyklotrasa č. 3115 je značena po silnici údolím Prunéřovského potoka podél jihozápadní hranice katastrálního území.
V okolí vesnice se dochovaly pozůstatky dolování železné rudy a podle starších a nepotvrzených zpráv také stříbra. Jedna štola ústila u myslivny zvané Röhrl) a jiná šachta byla vyhloubena u severní zdi hřbitova. Štola u myslivny byla na krátkou dobu neúspěšně znovuotevřena v roce 1870. Drobná důlní díla se nacházela v údolí bezejmenného potoka pod Hasištejnem a ve svazích Prunéřovského údolí. Západně od zříceniny hradu bývaly povrchový lom a šachta, ve kterých se dobýval vápenec. Po šachtě se dochovala pinka.Významnou památkou v Místě je zřícenina gotického hradu Hasištejna jihozápadně od středu vesnice. Na jihovýchodním okraji stojí barokní kostel Nejsvětější Trojice z let 1691–1692. Sochařská výzdoba hlavního oltáře pochází z dílny sochaře a řezbáře Jakuba Eberleho. Kromě toho se v Místě nachází řada drobných památek, z nichž některé byly přemístěny z vesnic, které na Chomutovsku zanikly v důsledku těžby uhlí v dole Nástup:
krucifix na korintském sloupu s reliéfy Panny Marie, svatého Šebestiána, svaté Rozálie a svatého Rocha z doby před rokem 1800 (přemístěný z Kralup),
sokl a patka kříže z roku 1767 u bývalého mlýna v lese pod vesnicí.Další sochy svaté Barbory a svaté Kateřiny, jejichž autorem byl pravděpodobně Ulrich Creutz, se nachází v chomutovském muzeu.
URBAN, Michal, kolektiv. Horní města Krušných hor. Ústecký kraj. 1. vyd. Svazek 2. Sokolov: Fornica Publishing, 2015. 328 s. ISBN 978-80-87194-49-2. Kapitola Místo, s. 204–221. 
BINTEROVÁ, Zdena. Místo. Chomutov: Oblastní muzeum Chomutov, 2001. 64 s. Kapitola Místo, s. 13–43.
Územně identifikační registr ČR. Obec Místo v Územně identifikačním registru ČR [online]. Dostupné online. 

Místokrálovství Peru bylo jednou z územně-správních jednotek na jihoamerickém kontinentu pod španělskou koloniální správou. Bylo druhým nejstarším místokrálovstvím, které Španělé v Americe založili (starší bylo jen místokrálovství Nové Španělsko). V čele stál místokrál, sídlící v Limě.
Po objevení Ameriky Kryštofem Kolumbem začali Španělé prozkoumávat "Nový svět". V oblasti And se rozkládala rozvinutá Incká říše. Tuto říši dobyl na začátku 16. století Francisco Pizarro se svojí výpravou conquistadorů. Místokrálovství Peru bylo zřízeno 20. listopadu 1542 vydáním královského dekretu španělského krále Karla V. Zahrnovalo veškeré španělské pozice v Jižní Americe a území dnešní Panamy.
Území spravované Španěly se v Jižní Americe neustále rozšiřovalo, a tak se místokrálovství Peru v době své největší územní expanze rozkládalo od Panamy až k Argentině. S výjimkou východní části dnešní Brazílie (součást portugalské říše) a Venezuely (spadala pod místokrálovství Nové Španělsko) zabíralo tedy celý jihoamerický kontinent. Generální kapitanát Chile byl oficiálně součástí místokrálovství Peru, ve skutečnosti byl na Limě silně nezávislý. Komunikace mezi jednotlivými městy byla ovšem zdlouhavá a neefektivní. Proto bylo rozhodnuto ustanovit nová místokrálovství, která se vyčlenila z Peru. Byla to následující dvě:
Místokrálovství Nová Granada – rok založení 1716 – především území dnešní Panamy, Kolumbie, Ekvádoru a Venezuely (byla do přečleněna z Nového Španělska do Nové Granady).
Místokrálovství Río de la Plata – rok založení 1777 – území Argentiny, Uruguaye, Paraguaye, Bolívie.Místokrálovství Peru zaniklo v roce 1824 po skončení peruánské války za nezávislost, kdy vznikla nezávislá peruánská republika.

Mistrovství světa v šachu je soutěž o titul mistra světa v šachu. Poprvé se oficiálně konalo roku 1886, kdy pražský rodák Wilhelm Steinitz porazil Johannese Zukertorta. Do té doby byli vůdčí mistři uznáváni za nejlepší šachisty světa pouze neformálně a subjektivně, na základě jejich sportovních výsledků a teoretického přínosu.
Nejčastěji se o titulu rozhodovalo v zápase dosavadního mistra a vyzyvatele, tedy v sérii šachových partií, v níž musel vyzyvatel získat více výher než dosavadní držitel titulu – nerozhodný výsledek se považoval za příznivý pro stávajícího mistra světa. V některých případech měl navíc starý mistr světa v případě prohry a ztráty titulu právo na odvetný zápas. Mistr světa si soupeře vybíral nejprve sám, v období po druhé světové válce pak FIDE pořádala turnaj kandidátů, kde vítěz měl právo na souboj s mistrem světa.
Forma mistrovství světa v šachu a způsob výběru účastníků se během jeho historie několikrát změnila, ale největší změna přišla až v letech 1993–2006, kdy došlo dokonce k rozkolu na dvě nezávislá a konkurenční mistrovství. Prestiž titulu tak značně poklesla. Změna pravidel a odstranění dlouhých zápasů s původním mistrem světa navíc způsobovaly, že se k titulu mohl vítězstvím v turnaji probojovat i šachista, který sice byl velmi silným velmistrem, ale ani zdaleka ne fenoménem srovnatelným s většinou mistrů světa v šachu od Steinitze po Kasparova.
V r. 1993 byla založena Asociace šachových profesionálů (PCA), do které vstoupila řada velmistrů, kteří nesouhlasili s praktikami Mezinárodní šachové federace (FIDE). Mnozí šachisté startovali v turnajích obou organizací i v rámci obou organizací bojovali o titul mistra světa.
Po složitých jednáních se nakonec podařilo obě organizace sjednotit a v říjnu roku 2006 proběhl sjednocovací zápas o titul mistra světa mezi Veselinem Topalovem (FIDE) a Vladimirem Kramnikem, po němž Kramnik oba současně existující tituly sjednotil ve svých rukou.
Aljechinova smrt v roce 1946 prakticky zmenožnila pokračovat v předcházející praxi bojů o titul mitra světa. Proto první poválečný kongres FIDE, konaný ve švýcarském Winterthuru, rozhodl o konání turnaje o titul mistra světa, který se uskutečnil roku 1948 v Haagu a v Moskvě.
 Obrázky, zvuky či videa k tématu Mistrovství světa v šachu ve Wikimedia Commons 

Titul mistr v minulosti označoval majitele a vedoucího řemeslnické dílny. Základní součástí této funkce bylo vždy také pedagogické vedení učňů. V tomto významu se už ve středověku titul objevuje i u neřemeslnických vzdělávacích organizací (univerzita). V současnosti titul znamená vedoucího řemeslnického kolektivu, vedoucího dalších, například uměleckých kolektivů (koncertní mistr), je sportovním titulem a má i další přenesené významy.
Ve středověku a raném novověku byl mistr též majitelem řemeslnické dílny a musel být organizován v cechu. K založení či převzetí řemeslnické dílny musel mistr složit mistrovské zkoušky a zaplatit příspěvek do cechovní poklady. Mistr byl též odpovědný za školení učňů.
Ve středověku bylo ovšem použití slova širší než dnes. Slovo mistr, latinsky magister bylo též označením vysokoškolského učitele (titul se psal před jméno, např. mistr Jan Hus nebo zkratkou M. Jan Hus, což byl rektor Karlovy univerzity). Dnes se používá pro vysokoškolský titul latinská podoba „magistr“.
Současné použití titulu je značně různorodé a dosti nepřehledné. V různých podobách přitom vychází z původního použití slova.
Obecně slovo mistr označuje jakéhokoliv člověka, jenž dosáhl mimořádné zručnosti či dokonalosti (nebo se k ní blíží) v nějakém oboru lidské činnosti respektive mistrovství ve svém oboru (a to zpravidla bez ohledu na jeho formální vzdělání, funkční zařazení či jeho společenské postavení). Ženskou variantou tohoto slova je buďto mistrová (obvykle v případě povolání či řemesla) nebo mistryně (nejčastěji v případě sportu či umění).
Dnes tento titul označuje vedoucího řemeslnického kolektivu, vedoucího řemeslnické dílny nebo pedagoga v učňovském školství. Původní význam slova se v tomto případě v podstatě rozdvojil na dvě samostatné, i když podobné funkce.
Od středověkých kameníků a stavitelů katedrál se odvozuje označení mistr v lóžích svobodných zednářů ve dvojím smyslu: a) jako třetí stupeň členství (po učni a tovaryšovi) a b) jako stoliční mistr nebo mistr lóže, což je jeden z mistrů zvolený na funkční období do čela lóže. Velký mistr stojí v čele vyššího útvaru sdružujícího lóže, který se označuje obvykle jako velká lóže nebo velký orient.
V uměleckých kolektivech se slovo mistr používáno jako oficiálního titulu i jako zdvořilostního, čestného oslovení (v těchto případech se slovo zapisuje s velkým písmenem na začátku: „…děkuji Vám, Mistře“), které nemá oficiální podobu a charakter.
Součástí oficiálního titulu označujícího funkci je titul, taneční mistr, koncertní mistr (např. koncertní mistr České filharmonie), atp.
Jako zdvořilostního, čestného oslovení je dnes slovo mistr používáno k titulování herců a hudebníků atp. Ve výtvarném umění či v hudbě také běžné používáme sousloví umění starých mistrů. V tomto smyslu je slovo užíváno i jako součást označení významných anonymních umělců (Mistr vyšebrodského oltáře, Mistr třeboňského oltáře)
Souslovím lodní mistr (neboli loďmistr) označujeme starší funkci dnes již méně užívanou v námořní dopravě (např. na plachetnicích). Jednalo se o kvalifikovaného pracovníka zodpovídajícího za technický stav plavidla, dnes bychom asi takovouto funkci označovali jako vedoucího lodní údržby či hlavního údržbáře.
Obdobně v železniční dopravě traťmistr a vozmistr, v oblasti pozemních komunikací cestmistr.
Souslovím jevištní mistr označujeme odpovědného vedoucího provozu divadelní techniky.
Obecně je slovo užíváno jako synonymum slova šampion, tj. vítěz nějaké sportovní soutěže.

Mistři pěvci norimberští, německy Die Meistersinger von Nürnberg je opera Richarda Wagnera o třech dějstvích na libreto, které autor sám napsal. Premiéra díla se konala 21. června 1868 v Mnichově. Doba trvání je přibližně 4 1/2 hodiny.
Dílo, na rozdíl od jiných Wagnerových dramat, nevykazuje žádné prvky mytologického pozadí. Celý děj je založen na skutečných historických postavách. Wagner zde vykresluje skutečné postavy z Norimberka 16. století v éře reformace; jedním z nich je básník Hans Sachs, hlavní postava opery. Tento, v Norimberku a v celé oblasti jižního Německa oblíbený a uznávaný básník a švec (1494–1576), byl se svými více než 6000 díly (cca 4000 mistrovskými písněmi, cca 1800 rýmovanými básněmi, cca 200 dramaty, bajkami a fraškami) jedním z nejplodnějších německých básníků. Byl nejen patrně nejznámějším představitelem pěveckých mistrů – Meistersänger, ale také jako osoba také neobyčejně tolerantní povahy. Navrhl například, aby mistrovské písně jeho norimberského cechu posuzovali nejen čtyři svěření „merkeři“, ale několikrát do roka také veřejné posluchačstvo.
Richard Wagner čerpal své vědomosti o zásadách mistrů pěvců („tabulatury“) především z Norimberské kroniky, vzniklé roku 1697, jejíž součástí byla příloha „Von der Meister-Singer holdseligen Kunst“ (O vznešeném umění mistrů-pěvců) Johanna Christopha Wagenseila (1633–1705), jenž tento sborník odvozoval od přísných pravidel a předpisů židovského talmudu. Dodatečná, již ve 14. století písemně kodifikovaná tabulatura, jež měla hudbu dvorních minnesängerů přizpůsobovat potřebám pokračovatelů z řad občanů, zároveň nechává poměrně detailně nahlédnout do tehdejšího života řemeslníků.
V roce 1968 vydala Deutsche Bundespost tematickou dopisní známku ke stému výročí premiéry opery.
HOSTOMSKÁ, Anna a kol. Opera – Průvodce operní tvorbou. 11. vyd. Praha: NS Svoboda, 2018. 1466 s. ISBN 978-80-205-0637-5. S. 511–514.
 Obrázky, zvuky či videa k tématu Mistři pěvci norimberští ve Wikimedia Commons 

Mistrovství Československa mužů a žen v atletice 1961 v kategoriích mužů a žen se konalo v sobotu 8. září až 10. září v Praze. 

 Krasobruslaři v Plzni. Rudé právo. 1971-01-16, roč. 51, čís. 13, s. 8. Dostupné online [cit. 2017-06-14]. ISSN 0032-6569. 
 Mistrovství ČSSR krasobruslařů - Velké ovace Pazdírkovi. Rudé právo. 1971-01-18, roč. 51, čís. 14, s. 6. Dostupné online [cit. 2017-06-14]. ISSN 0032-6569.
23. Mistrovství Evropy juniorů v atletice – sportovní závod organizovaný EAA se konal v švédském Eskilstuna. Závod se odehrál od 16. července – 19. července 2015. 

Turnaje se zúčastnilo 18 týmů, rozdělených do dvou čtyřčlenných a dvou pětičlenných skupin. První dva týmy postoupily do finálové skupiny. Týmy na třetím až pátém místě hrály o 9. - 18. místo. Mistrem Evropy se stalo družstvo Maďarska.

Turnaje se zúčastnilo 8 týmů, rozdělených do dvou čtyřčlenných skupin. První dva týmy z každé skupiny postoupily do play off o medaile, družstva na třetích a čtvrtých místech hrála o páté až osmé místo. Mistrem Evropy se stalo družstvo Jugoslávie.

16. mistrovství Evropy v basketbalu žen proběhlo ve dnech 20. – 30. května 1978 v polských městech Zielona Góra, Poznaň, Toruň a Konin.
Turnaje se zúčastnilo 12 týmů, rozdělených do tří čtyřčlenných skupin, z nichž první dva postoupili do finálové skupiny, kde se hrálo o medaile systémem každý s každým. Počet účastníků finálové skupiny doplnilo na sedm předem nasazené domácí Polsko. Týmy, které v základních skupinách skončily na třetím a čtvrtém místě, hrály o 8. - 13. místo. Mistrem Evropy se stalo družstvo Sovětského svazu. Nejlepší střelkyní byla Lenke Kissová z Maďarska, která dosáhla v sedmi utkáních 159 bodů (průměr 22,7 na zápas).Pro Švédky to byla historicky první účast na mistrovství Evropy.
Šampionát byl zároveň kvalifikací o dvě volná místa na Mistrovství světa v basketbalu žen 1979. Na olympiádě 1976 si postup zajistily SSSR a Bulharsko, k nimž se na tomto mistrovství přidaly druhá Jugoslávie a třetí Československo. Na MS, které se konalo v Jižní Koreji, však nakonec žádný z těchto týmů z politických důvodů neodcestoval. Zároveň si prvních deset týmů zajistilo přímou účast na Mistrovství Evropy v basketbale žen 1980 v Jugoslávii.

Mistrovství Evropy ve fotbale hráčů do 21 let 1988 bylo šestým ročníkem tohoto turnaje. Vítězem se stala francouzská fotbalová reprezentace do 21 let.
Hlavní článek: Kvalifikace na Mistrovství Evropy ve fotbale hráčů do 21 let 1988Celkem 30 týmů bylo rozlosováno do osmi skupin po třech, resp. čtyřech týmech. Ve skupinách se utkal každý s každým doma a venku. Vítězové skupin následně postoupili do vyřazovací fáze hrané systémem doma a venku.

Mistrovství Jižní Ameriky ve fotbale 1935 bylo 13. mistrovství pořádané fotbalovou asociací CONMEBOL. Vítězem se stala Uruguayská fotbalová reprezentace.

Běh na 400 metrů žen na Mistrovství světa v atletice 2017 probíhal 6. (rozběhy), 7. (semifinále) a 9. srpna (finále). Zvítězila Američanka Phyllis Francisová.

16. Mistrovství světa v basketbalu mužů v roce 2010 proběhlo od 28. srpna – 12. září v Turecku. Mistrovství se zúčastnilo 24 týmů, které se utkali ve čtyřech základních skupinách po šesti týmech. Z každé skupiny postoupily čtyři nejlepší týmy do vyřazovacích bojů o medaile. Týmy na pátém a šestém místě byly vyřazeny. Mistrem světa se stal tým USA.
Angola: Cipriano (10), Morais (8), Almeida (-), Mingas (4), Gomes (5); Fortes (-), Bonifácio (2), Paulo (2), Jerônimo (2), M’Bunga (7), Ambrósio (3), Lutonda (1)
Srbsko: Marković (7), Rašić (22), Bjelica (9), Veličković (8), Perović (9); Tepić (7), Paunić (5), Savanović (13), Kešelj (3), Mačvan (11)
Austrálie: Mills (10), Gibson (2), Ingles (3), Andersen (22), Nielsen (9); Martin (-), Novýley (4), Marković (-), Worthington (3), Marić (23)
Jordánsko: Daghlas (7), Wright (16), Soobzokov (5), Abbas (20), Dais (11); Al-Najjar (-), Al-Awadi (9), Al-Sous (-), Zaghab (2), Al-Khas (5)
Německo: Hamann (6), Greene (20), Benzing (5), Jagla (8), Pleiß (12); Staiger (-), Ohlbrecht (6), Schaffartzik (8), Günther (-), McNaughton (-), Harris (6), Schwethelm (3)
Argentina: Prigioni (4), Delfino (27), Jasen (-), Scola (20), Oberto (11); Cequeira (1), L. Gutiérrez (6), J. Gutiérrez (2), Quinteros (5), Kammerichs (2)
Jordánsko: Daghlas (8), Wright (18), Soobzokov (3), Abbas (14), Dais (9); Al-Najjar (-), Al-Awadi (7), Hamdan (-), Al-Sous (-), Zaghab (-), Al-Khas (6)
Angola: Lutonda (16), Cipriano (4), Morais (14), Mingas (8), Gomes (13); Bonifácio (2), Paulo (3), Jerônimo (-), Ambrósio (8), Almeida (11)
Srbsko: Marković (3), Rašić (15), Bjelica (2), Veličković (11), Perović (20); Tepić (14), Paunić (-), Savanović (-), Kešelj (7), Mačvan (9)
Německo: Hamann (10), Greene (15), Benzing (2), Jagla (22), Pleiß (2); Schaffartzik (14), Ohlbrecht (-), McNaughton (12), Harris (4), Schwethelm (1)
Argentina: Prigioni (9), Delfino (7), Jasen (4), Scola (31), L. Gutiérrez (17); González (2), J. Gutiérrez (-), Cequeira (2), Quinteros (-), Kammerichs (2)
Austrálie: Mills (21), Gibson (7), Ingles (22), Andersen (7), Nielsen (10); Martin (-), Novýley (5), Barlow (-), Worthington (-), Baynes (-), Marić (-)
Jordánsko: Daghlas (19), Wright (5), Abbas (15), Dais (6), Al-Khas (5); Al-Najjar (-), Al-Awadi (8), Soobzokov (9), Zaghab (2)
Srbsko: Teodosić (7), Tepić (7), Bjelica (12), Savanović (21), Perović (20); Rašić (6), Paunić (5), Marković (1), Kešelj (21), Veličković (8), Mačvan (4)
Austrálie: Mills (16), Gibson (3), Ingles (10), Andersen (8), Nielsen (6); Martin (3), Novýley (6), Barlow (8), Worthington (3), Baynes (-), Marić (15)
Německo: Hamann (-), Greene (-), Benzing (11), Jagla (2), Pleiß (2); Staiger (5), Schaffartzik (7), Günther (-), Ohlbrecht (10), McNaughton (3), Harris (-), Schwethelm (3)
Angola: Lutonda (9), Cipriano (15), Morais (11), Mingas (4), Gomes (16); Fortes (-), Bonifácio (1), Paulo (-), Jerônimo (2), M’Bunga (4), Ambrósio (5), Almeida (3)
Argentina: Prigioni (-), Delfino (22), Jasen (5), Scola (32), González (4); J. Gutiérrez (9), Cequeira (6), Quinteros (7), L. Gutiérrez (6), Mata (-)
Srbsko: Teodosić (19), Bjelica (7), Tepić (-), Veličković (18), Perović (2); Rašić (8), Marković (5), Savanović (10), Kešelj (11), Krstić (14), Mačvan (-)
Austrálie: Mills (12), Gibson (8), Ingles (6), Andersen (7), Nielsen (10); Martin (-), Novýley (13), Barlow (4), Worthington (9), Marić (10)
Německo: Hamann (7), Greene (1), Harris (-), Jagla (23), Pleiß (2); Staiger (8), Schaffartzik (18), Ohlbrecht (17), McNaughton (-), Schwethelm (12), Benzing (-)
Angola: Lutonda (13), Cipriano (30), Morais (8), Mingas (10), Gomes (16); Bonifácio (-), Paulo (-), Ambrósio (9), Almeida (6)
Argentina: Prigioni (6), Delfino (18), Jasen (-), Scola (30), González (6); J. Gutiérrez (4), Cequeira (4), Quinteros (11), L. Gutiérrez (9), Kammerichs (-)
Jordánsko: Daghlas (8), Wright (22), Soobzokov (2), Abbas (17), Dais (20); Al-Awadi (10), Al-Sous (-), Zaghab (-), Al-Khas (-)
Angola: Lutonda (9), Morais (6), Jerônimo (9), Mingas (2), Gomes (8); Fortes (2), Bonifácio (-), Paulo (7), M’Bunga (7), Ambrósio (5), Almeida (-)
Austrálie: Mills (11), Gibson (6), Ingles (8), Nielsen (9), Marić (6); Martin (6), Novýley (8), Marković (2), Barlow (8), Worthington (8), Baynes (4)
Argentina: Prigioni (13), Delfino (13), Jasen (8), Scola (32), González (-); J. Gutiérrez (-), Cequeira (2), Quinteros (10), L. Gutiérrez (4), Kammerichs (-)
Srbsko: Teodosić (16), Rašić (10), Bjelica (-), Veličković (7), Perović (2); Tepić (-), Paunić (-), Marković (6), Savanović (19), Kešelj (6), Krstić (18)
Jordánsko: Daghlas (22), Wright (14), Al-Awadi (-), Abbas (10), Dais (-); Al-Najjar (-), Hamdan (-), Soobzokov (12), Al-Sous (-), Zaghab (-), Al-Khas (12), Shaher (3)
Německo: Hamann (4), Greene (-), Benzing (5), Jagla (14), Pleiß (23); Staiger (16), Schaffartzik (-), Günther (-), Ohlbrecht (7), McNaughton (12), Harris (7), Schwethelm (3)
Tunisko: Kechrid (9), Rzig (-), Dhifallah (2), Slimane (11), Mejri (9); Laghnej (-), Kenioua (-), Hadidane (8), Maoua (5), Ghyaza (4), Ben Romdhane (4), Braa (4)
Slovinsko: Lakovič (5), Dragič (16), Nachbar (14), Slokar (6), Brezec (9); Rizvić (-), Bečirovič (3), Klobučar (3), Udrih (2), Jagodnik (3), Zupan (4), Vidmar (15)
USA: Rose (9), Billups (12), Iguodala (5), Durant (14), Odom (6); Westbrook (10), Gay (10), Granger (9), Curry (4), Gordon (16), Love (7), Chandler (4)
Chorvatsko: Ukić (5), Tomas (7), Bogdanović (17), Tomić (12), Žorić (9); Kus (-), Popović (16), Stipčević (-), Planinić (-), Lončar (2), Banić (8), Andrić (2)
Írán: Kamrani (13), Davari (4), Sahakian (10), Kazemi (9), Haddadi (16); Nabipour (-), Davoudi (6), Veisi (2), Zandi (-), Hassanzadeh (2), Kardoust (3), Davarpanah (-)
Brazílie: Marcelinho Huertas (10), Alex Garcia (4), Leandrinho (13), Guilherme (17), Tiago (13); Marcelinho Machado (8), Nezinho (-), Murilo (2), Raulzinho (6), Batista (2), Marquinhos (6)
Slovinsko: Lakovič (5), Dragič (7), Nachbar (13), Slokar (4), Brezec (5); Rizvić (8), Bečirovič (8), Klobučar (-), Udrih (9), Jagodnik (6), Zupan (2), Vidmar (10)
USA: Rose (7), Billups (8), Iguodala (11), Durant (22), Odom (5); Westbrook (11), Gay (16), Granger (-), Curry (3), Gordon (6), Love (10), Chandler (-)
Chorvatsko: Ukić (13), Kus (9), Tomas (9), Banić (6), Tomić (12); Popović (-), Bogdanović (13), Lončar (7), Žorić (6)
Írán: Kamrani (7), Davari (6), Sahakian (-), Kazemi (10), Haddadi (27); Davoudi (-), Veisi (2), Zandi (-), Kardoust (2)
Brazílie: Marcelinho Huertas (2), Alex Garcia (10), Leandrinho (21), Guilherme (2), Tiago (16); Marcelinho Machado (13), Nezinho (2), Murilo (2), Batista (9), Marquinhos (3)
Tunisko: Kechrid (15), Rzig (7), Dhifallah (1), Slimane (14), Mejri (10); Kenioua (3), Hadidane (8), Maoua (2), Ghyaza (-), Braa (5)
Slovinsko: Dragič (14), Udrih (9), Nachbar (11), Zupan (8), Brezec (6); Slokar (15), Lakovič (15), Bečirovič (4), Vidmar (9)
Chorvatsko: Ukić (20), Kus (5), Tomas (17), Tomić (4), Žorić (8); Popović (17), Bogdanović (2), Planinić (-), Lončar (-), Banić (6), Andrić (5)
Tunisko: Kechrid (4), Rzig (-), Dhifallah (9), Slimane (6), Mejri (10); Laghnej (4), Kenioua (5), Hadidane (-), Maoua (7), Ben Romdhane (10), Braa (3)
Írán: Kamrani (15), Davari (8), Sahakian (4), Kazemi (14), Haddadi (23); Nabipour (-), Davoudi (2), Veisi (5), Zandi (-)
USA: Rose (11), Billups (15), Iguodala (3), Durant (27), Odom (8); Westbrook (2), Gay (1), Gordon (-), Love (3), Chandler (-)
Brazílie: Marcelinho Huertas (8), Alex Garcia (5), Leandrinho (14), Marquinhos (16), Tiago (13); Marcelinho Machado (7), Murilo (-), Guilherme (5), Batista (-)
Chorvatsko: Ukić (-), Kus (-), Tomas (8), Banić (6), Tomić (15); Popović (16), Bogdanović (19), Stipčević (-), Planinić (5), Lončar (5), Andrić (10)
Tunisko: Kechrid (5), Rzig (6), Dhifallah (8), Slimane (4), Mejri (7); Kenioua (3), Hadidane (3), Maoua (-), Ghyaza (2), Ben Romdhane (23), Braa (3)
Írán: Kamrani (7), Davari (2), Kazemi (14), Nabipour (1), Haddadi (19); Davoudi (1), Veisi (7), Hassanzadeh (-), Kardoust (-), Davarpanah (-)
USA: Rose (11), Billups (5), Iguodala (3), Durant (12), Odom (2); Westbrook (4), Gay (9), Granger (10), Curry (4), Gordon (8), Love (13), Chandler (7)
Rozhodčí: José Antonio Martín Bertrán (SPA), Recep Ankaralı (TUR), Reynaldo Antonio Mercedes (DOM).
Brazílie: Marcelinho Huertas (8), Alex Garcia (9), Leandrinho (12), Marquinhos (-), Tiago (19); Marcelinho Machado (20), Nezinho (-), Anderson (4), Guilherme (5)
Slovinsko: Lakovič (20), Dragič (10), Bečirovič (6), Slokar (5), Brezec (16); Nachbar (15), Zupan (2), Vidmar (6)
USA: Rose (4), Billups (7), Iguodala (4), Durant (14), Odom (-); Westbrook (14), Gay (2), Granger (5), Curry (13), Gordon (21), Love (4), Chandler (4)
Tunisko: Kechrid (15), Rzig (9), Dhifallah (1), Slimane (9), Mejri (-); Laghnej (-), Kenioua (-), Hadidane (5), Maoua (5), Ghyaza (2), Ben Romdhane (11), Braa (-)
Slovinsko: Lakovič (4), Dragič (18), Nachbar (10), Zupan (15), Brezec (2); Rizvić (-), Bečirovič (10), Klobučar (2), Jagodnik (-), Vidmar (4)
Írán: Kamrani (5), Davari (7), Kazemi (13), Nabipour (2), Haddadi (15); Davoudi (-), Zandi (-), Hassanzadeh (2), Kardoust (9), Davarpanah (7)
Brazílie: Marcelinho Huertas (7), Alex Garcia (15), Leandrinho (17), Anderson (2), Tiago (6); Marcelinho Machado (18), Nezinho (-), Murilo (7), Guilherme (12), Batista (6), Marquinhos (2)
Chorvatsko: Ukić (4), Tomas (9), Bogdanović (10), Tomić (2), Andrić (11); Kus (4), Popović (15), Planinić (3), Lončar (12), Banić (4)
Řecko: Diamantidis (11), Spanoulis (19), Zisis (21), Tsartsaris (6), Bourousis (21); Vougioukas (-), Calathes (2), Printezis (-), Perperoglou (6), Kaimakoglou (3)
Čína: Liú Wěi (7), Wáng Shìpéng (13), Sūn Yuè (15), Yì Jiànlián (26), Wáng Zhìzhì (15); Dīng Jĭnhuī (2), Yú Shùlóng (3), Zhōu Péng (-)
Rusko: Bykov (3), Fridzon (9), Ponkrašov (10), Monja (16), Kaun (13); Vorončevič (8), Kolesnikov (-), Chvostov (-), Voronov (3), Mozgov (13)
Portoriko: Barea (25), Arroyo (4), Lee (-), Peavy (7), Ramos (15); Vassallo (13), Díaz (2), Balkman (-), Santiago (-)
Côte d'Ivoire: Diabaté (5), Konaté (4), Abouo (-), Lamizana (6), Koné (7); Soumahoro (-), N’Diaye (-), Assié (4), Kalé (10), Tapé (2), Landry (9)
Turecko: Kerem Tunçeri (9), Ömer Onan (18), Hidayet (6), Ersan (17), Ömer Aşık (8); Cenk (2), Sinan (8), Barış (-), Semih (6), Oğuz (4), Kerem Gönlüm (6), Ender (2)
Čína: Liú Wěi (12), Wáng Shìpéng (25), Sūn Yuè (1), Yì Jiànlián (26), Wáng Zhìzhì (8); Dīng Jĭnhuī (7), Yú Shùlóng (-), Sū Wěi (-), Zhōu Péng (4)
Côte d'Ivoire: Diabaté (20), Konaté (11), Landry (9), Lamizana (3), Koné (6); Abouo (8), N’Diaye (-), Assié (9), Kalé (7), Tapé (-)
Portoriko: Barea (20), Vassallo (11), Lee (9), Sánchez (13), Ramos (16); Rivera (-), Díaz (-), Huertas (6), Peavy (5), Balkman (-), Santiago (-)
Řecko: Diamantidis (12), Spanoulis (28), Zisis (7), Tsartsaris (14), Vougioukas (2); Bourousis (12), Calathes (-), Printezis (3), Perperoglou (5), Kaimakoglou (-)
Turecko: Kerem Tunçeri (5), Ömer Onan (3), Hidayet (14), Ersan (10), Ömer Aşık (10); Sinan (3), Semih (9), Oğuz (-), Kerem Gönlüm (2), Ender (9)
Rusko: Bykov (10), Ponkrašov (2), Voronov (1), Monja (13), Kaun (13); Vorončevič (5), Kolesnikov (-), Fridzon (5), Chvostov (6), Mozgov (1)
Rusko: Bykov (5), Fridzon (9), Ponkrašov (4), Monja (6), Kaun (13); Vorončevič (8), Kolesnikov (-), Chvostov (6), Voronov (2), Mozgov (19)
Côte d'Ivoire: Diabaté (10), Amagou (-), Landry (14), Lamizana (14), Koné (16); Abouo (2), Konaté (6), N’Diaye (-), Assié (4), Kalé (-), Tapé (-)
Portoriko: Barea (13), Vassallo (22), Lee (13), Sánchez (-), Ramos (6); Rivera (-), Díaz (2), Huertas (5), Peavy (13), Balkman (10), Santiago (-)
Čína: Liú Wěi (11), Wáng Shìpéng (5), Sūn Yuè (12), Yì Jiànlián (24), Wáng Zhìzhì (17); Dīng Jĭnhuī (4), Yú Shùlóng (-), Jīn Lìpéng (-), Sū Wěi (-), Zhōu Péng (3)
Řecko: Diamantidis (8), Spanoulis (5), Zisis (3), Tsartsaris (2), Bourousis (15); Calathes (6), Fotsis (7), Perperoglou (4), Kaimakoglou (6), Schortsianitis (9)
Turecko: Kerem Tunçeri (7), Ömer Onan (6), Hidayet (8), Ersan (26), Ömer Aşık (12); Sinan (-), Semih (10), Oğuz (2), Kerem Gönlüm (-), Ender (5)
Čína: Liú Wěi (5), Wáng Shìpéng (16), Sūn Yuè (19), Yì Jiànlián (14), Wáng Zhìzhì (14); Dīng Jĭnhuī (2), Yú Shùlóng (5), Jīn Lìpéng (-), Guō Àilún (2), Zhōu Péng (3)
Rusko: Bykov (11), Fridzon (2), Monja (17), Vorončevič (7), Kaun (16); Ponkrašov (15), Chvostov (2), Voronov (11), Mozgov (8)
Côte d'Ivoire: Diabaté (4), Konaté (2), Landry (9), Lamizana (9), Koné (5); Abouo (4), Amagou (-), N’Diaye (6), Assié (11), Kalé (8), Tapé (2)
Řecko: Diamantidis (5), Spanoulis (10), Zisis (4), Tsartsaris (12), Bourousis (9); Vougioukas (4), Calathes (15), Fotsis (6), Printezis (12), Perperoglou (2), Kaimakoglou (8), Schortsianitis (10)
Turecko: Kerem Tunçeri (4), Ömer Onan (12), Hidayet (16), Ersan (13), Ömer Aşık (4); Cenk (3), Semih (10), Oğuz (3), Kerem Gönlüm (9), Ender (5)
Portoriko: Barea (7), Vassallo (19), Lee (11), Sánchez (6), Ramos (15); Rivera (2), Díaz (-), Huertas (-), Peavy (9), Balkman (6), Santiago (2)
Portoriko: Barea (19), Vassallo (11), Lee (-), Sánchez (2), Ramos (-); Rivera (-), Díaz (2), Huertas (18), Peavy (14), Balkman (7), Santiago (6)
Côte d'Ivoire: Diabaté (8), Konaté (11), Landry (10), Lamizana (17), Koné (17); Abouo (19), Assié (3), Kalé (3), Tapé (-)
Řecko: Diamantidis (8), Spanoulis (8), Zisis (11), Tsartsaris (3), Bourousis (5); Calathes (3), Printezis (4), Perperoglou (4), Kaimakoglou (7), Schortsianitis (16)
Rusko: Bykov (4), Fridzon (8), Monja (6), Vorončevič (10), Kaun (8); Kolesnikov (-), Zhukanenko (6), Ponkrašov (4), Chvostov (-), Voronov (9), Mozgov (18)
Turecko: Cenk (6), Sinan (9), Hidayet (5), Ömer Aşık (17), Oğuz (20); Barış (9), Semih (18), Ender (3)
Čína: Yú Shùlóng (9), Guō Àilún (-), Zhōu Péng (4), Sū Wěi (4), Zhāng Zhàoxù (4); Dīng Jĭnhuī (4), Wáng Shìpéng (-), Jīn Lìpéng (-), Sūn Yuè (15)
Nový Zéland: Tait (2), Penney (37), Abercrombie (7), Vukona (19), Bradshaw (3); Fitchett (-), Jones (6), Kench (-), Cameron (-), Anthony (-), Pledger (5)
Litva: Kalnietis (6), Seibutis (-), Mačiulis (14), Kleiza (27), Javtokas (2); Pocius (2), Gecevičius (8), Delininkaitis (8), Jasaitis (4), Klimavičius (6), Jankūnas (15)
Kanada: Anderson (3), Rautins (10), Bucknor (6), Brown (13), Anthony (17); Bell (-), Famutimi (4), Sacre (2), Shepherd (10), Kendall (6)
Libanon: Fahed (17), Rustom (6), El-Khatib (31), Freije (12), Vroman (8); Abdelnour (7), Mahmoud (-), Kanaan (-)
Francie: De Colo (-), Batum (14), Diaw (2), Piétrus (4), Traoré (7); Albicy (13), Koffi (11), Mahinmi (5), Jackson (-), Bokolo (-), Gélabale (16)
Španělsko: Rubio (6), Navarro (17), Rudy (13), Reyes (9), M. Gasol (8); Raúl López (3), Claver (-), Vázquez (1), Llull (3), Mumbrú (3), Garbajosa (3)
Litva: Kalnietis (7), Gecevičius (-), Mačiulis (8), Kleiza (18), Klimavičius (7); Seibutis (2), Pocius (11), Delininkaitis (11), Jasaitis (2), Jankūnas (4), Javtokas (-)
Kanada: Anderson (15), Rautins (7), Doornekamp (3), Kendall (9), Anthony (12); Bell (1), Bucknor (5), Brown (11), Sacre (-), Shepherd (5)
Libanon: Fahed (4), Rustom (4), El-Khatib (12), Freije (11), Vroman (19); Abdelnour (2), Mahmoud (2), Estephane (-), Kanaan (-), Akl (-), Rida (5)
Francie: De Colo (14), Batum (7), Diaw (2), Piétrus (-), Traoré (6); Albicy (-), Causeur (-), Koffi (17), Mahinmi (14), Jackson (5), Bokolo (3), Gélabale (18)
Španělsko: Rubio (8), Navarro (18), Rudy (12), Garbajosa (14), M. Gasol (22); San Emeterio (4), Raúl López (7), Reyes (10), Claver (1), Vázquez (5), Llull (-), Mumbrú (-)
Nový Zéland: Kench (-), Penney (21), Jones (15), Vukona (6), Pledger (4); Tait (5), Fitchett (3), Abercrombie (19), Cameron (3), Anthony (1), Frank (7), Bradshaw (-)
Nový Zéland: Tait (12), Penney (26), Abercrombie (23), Vukona (11), Bradshaw (10); Fitchett (-), Jones (13), Kench (-), Cameron (3), Anthony (2), Frank (8), Pledger (-)
Libanon: Fahed (12), Rustom (8), El-Khatib (18), Freije (4), Vroman (10); Abdelnour (12), Mahmoud (4), Estephane (-), Kanaan (3), Fakhreddine (2), Rida (3)
Francie: De Colo (5), Batum (24), Gélabale (8), Diaw (8), Traoré (6); Albicy (-), Koffi (7), Mahinmi (4), Jackson (-), Bokolo (6)
Kanada: Anderson (11), Doornekamp (-), Brown (8), Kendall (15), Anthony (6); Olynyk (13), Bell (2), Bucknor (3), Sacre (-), Shepherd (5)
Španělsko: Rubio (3), Navarro (18), Rudy (13), Garbajosa (11), M. Gasol (18); San Emeterio (-), Raúl López (3), Reyes (-), Vázquez (-), Llull (3), Mumbrú (4)
Litva: Kalnietis (12), Gecevičius (2), Jasaitis (5), Kleiza (17), Javtokas (4); Mačiulis (13), Pocius (13), Delininkaitis (4), Klimavičius (-), Jankūnas (3), Andriuškevičius (3)
Kanada: Anderson (5), Doornekamp (4), Brown (12), Kendall (2), Anthony (13); Olynyk (6), Bell (2), Bucknor (-), Famutimi (-), Sacre (2), Shepherd (15)
Nový Zéland: Tait (5), Penney (18), Abercrombie (7), Vukona (4), Bradshaw (4); Fitchett (3), Jones (11), Cameron (5), Frank (14)
Libanon: Fahed (7), Rustom (7), El-Khatib (10), Freije (-), Vroman (22); Abdelnour (-), Mahmoud (5), Estephane (-), Kanaan (3), Fakhreddine (3), Rida (-)
Španělsko: Rubio (-), Navarro (5), Rudy (7), Garbajosa (7), M. Gasol (25); San Emeterio (3), Raúl López (-), Reyes (8), Claver (6), Vázquez (15), Llull (6), Mumbrú (9)
Litva: Kalnietis (9), Pocius (8), Mačiulis (19), Kleiza (15), Javtokas (2); Seibutis (6), Gecevičius (-), Delininkaitis (3), Klimavičius (5), Jankūnas (2)
Francie: De Colo (9), Bokolo (1), Batum (13), Diaw (9), Traoré (6); Albicy (3), Causeur (-), Koffi (2), Mahinmi (2), Jackson (-), Gélabale (10)
Španělsko: Rubio (8), Llull (3), Rudy (19), Garbajosa (9), M. Gasol (4); San Emeterio (6), Raúl López (-), Reyes (8), Claver (5), Vázquez (19), Mumbrú (8)
Kanada: Anderson (8), Doornekamp (2), Brown (-), Kendall (7), Anthony (4); Olynyk (14), Bell (5), Bucknor (7), Sacre (8), Shepherd (12)
Libanon: Fahed (19), Rustom (2), El-Khatib (6), Kanaan (-), Vroman (15); Abdelnour (8), Mahmoud (5), Fakhreddine (11)
Litva: Kalnietis (7), Seibutis (17), Mačiulis (3), Kleiza (10), Klimavičius (9); Pocius (4), Gecevičius (16), Delininkaitis (11), Jankūnas (3), Andriuškevičius (4)
Nový Zéland: Tait (8), Penney (25), Abercrombie (7), Vukona (15), Cameron (8); Fitchett (3), Jones (5), Frank (7), Bradshaw (4)
Francie:De Colo (10), Batum (6), Diaw (9), Piétrus (8), Mahinmi (-); Albicy (-), Koffi (9), Jackson (-), Bokolo (13), Gélabale (12), Traoré (3)
Srbsko: Teodosić (3), Rašić (15), Bjelica (3), Veličković (7), Krstić (16); Tepić (2), Paunić (2), Marković (2), Savanović (-), Kešelj (5), Perović (10), Mačvan (8)
Chorvatsko: Ukić (11), Tomas (6), Bogdanović (9), Banić (10), Tomić (6); Kus (-), Popović (21), Lončar (9)
Španělsko: Rubio (6), Navarro (22), Rudy (14), Garbajosa (5), M. Gasol (4); Raúl López (5), Reyes (6), Vázquez (6), Llull (9), Mumbrú (3)
Řecko: Diamantidis (16), Spanoulis (12), Zisis (16), Fotsis (12), Schortsianitis (13); Bourousis (2), Calathes (1), Perperoglou (-), Tsartsaris (-)
Slovinsko: Lakovič (19), Dragič (10), Nachbar (7), Župan (8), Brezec (12); Slokar (8), Rizvić (4), Bečirovič (8), Klobučar (1), Udrih (3), Jagodnik (5), Vidmar (2)
Austrálie: Mills (13), Gibson (-), Ingles (13), Andersen (8), Nielsen (12); Martin (2), Novýley (3), Barlow (2), Worthington (2), Baynes (2), Marić (1)
Turecko: Kerem Tunçeri (-), Ömer Onan (7), Hidayet (20), Ersan (9), Ömer Aşık (10); Cenk (5), Sinan (17), Barış (2), Semih (5), Oğuz (9), Kerem Gönlüm (2), Ender (9)
Francie: De Colo (15), Batum (11), Diaw (21), Piétrus (6), Traoré (4); Albicy (3), Causeur (3), Koffi (5), Mahinmi (2), Jackson (-), Bokolo (4), Gélabale (3)
USA: Rose (9), Billups (19), Iguodala (6), Durant (17), Odom (9); Westbrook (4), Gay (17), Granger (5), Curry (5), Gordon (17), Love (8), Chandler (5)
Angola: Lutonda (8), Morais (5), Almeida (3), Mingas (2), Gomes (21); Fortes (11), Bonifácio (-), Paulo (-), Jerônimo (-), M’Bunga (4), Ambrósio (12)
Rusko: Bykov (5), Fridzon (12), Monja (8), Vorončevič (18), Kaun (6); Kolesnikov (-), Ponkrašov (9), Chvostov (4), Voronov (-), Mozgov (16)
Nový Zéland: Tait (1), Penney (21), Abercrombie (13), Vukona (2), Cameron (4); Fitchett (6), Jones (7), Frank (-), Bradshaw (2)
Litva: Kalnietis (11), Pocius (7), Mačiulis (-), Kleiza (30), Javtokas (4); Gecevičius (14), Delininkaitis (3), Jasaitis (4), Klimavičius (-), Jankūnas (5)
Čína: Liú Wěi (21), Wáng Shìpéng (10), Sūn Yuè (9), Yì Jiànlián (11), Wáng Zhìzhì (11); Dīng Jĭnhuī (-), Yú Shùlóng (-), Sū Wěi (-), Zhōu Péng (5)
Argentina: Prigioni (6), Delfino (20), Jasen (15), Scola (37), Oberto (7); González (-), Cequeira (2), Quinteros (-), L. Gutiérrez (6), Kammerichs (-)
Brazílie: Marcelinho Huertas (32), Alex Garcia (7), Leandrinho (20), Guilherme (3), Anderson (7); Marcelinho Machado (10), Nezinho (-), Murilo (-), Marquinhos (-), Tiago (10)
Srbsko: Teodosić (12), Rašić (-), Bjelica (14), Veličković (17), Perović (2); Tepić (2), Paunić (-), Marković (-), Savanović (15), Kešelj (17), Krstić (13)
Španělsko: Rubio (3), Navarro (27), Rudy (15), Garbajosa (18), M. Gasol (13); San Emeterio (-), Raúl López (-), Reyes (2), Vázquez (4), Llull (4), Mumbrú (3)
Turecko: Kerem Tunçeri (10), Ömer Onan (10), Hidayet (10), Ersan (19), Ömer Aşık (9); Cenk (2), Sinan (12), Barış (-), Semih (6), Oğuz (8), Kerem Gönlüm (4), Ender (5)
Slovinsko: Lakovič (8), Dragič (5), Nachbar (16), Župan (3), Brezec (10); Slokar (10), Rizvić (-), Bečirovič (16), Udrih (-), Jagodnik (-), Vidmar (-)
Rozhodčí: Reynaldo Antonio Mercedes (DOM), José Antonio Martín Bertrán (SPA), Jakub Zamojski (POL).
USA: Rose (6), Billups (15), Iguodala (6), Durant (33), Odom (6); Westbrook (12), Gay (-), Curry (2), Gordon (6), Love (-), Chandler (3)
Rusko: Bykov (17), Ponkrašov (3), Monja (5), Vorončevič (14), Kaun (4); Fridzon (2), Žukaněnko (4), Chvostov (8), Voronov (9), Mozgov (13)
Litva: Kalnietis (12), Pocius (16), Jasaitis (19), Kleiza (17), Javtokas (-); Seibutis (-), Mačiulis (12), Delininkaitis (16), Jankūnas (12)
Argentina: Prigioni (7), Delfino (25), Jasen (11), Scola (13), Oberto (4); J. Gutiérrez (4), Cequeira (6), Quinteros (6), L. Gutiérrez (7), Mata (2)
USA: Rose (-), Billups (3), Iguodala (9), Durant (38), Odom (13); Westbrook (12), Gay (2), Granger (-), Curry (3), Gordon (3), Love (6), Chandler (-)
Litva: Kalnietis (10), Pocius (13), Mačiulis (9), Kleiza (4), Javtokas (15); Seibutis (-), Gecevičius (6), Delininkaitis (8), Jasaitis (5), Jankūnas (4)
Srbsko: Teodosić (13), Tepić (5), Bjelica (2), Veličković (8), Krstić (15); Rašić (2), Marković (2), Savanović (15), Kešelj (18), Perović (2), Mačvan (-)
Turecko: Kerem Tunçeri (12), Ömer Onan (14), Hidayet (16), Ersan (6), Ömer Aşık (5); Sinan (3), Semih (9), Kerem Gönlüm (6), Ender (12)
Turecko: Kerem Tunçeri (7), Ömer Onan (7), Hidayet (16), Ersan (7), Ömer Aşık (5); Cenk (-), Sinan (-), Barış (-), Semih (9), Oğuz (3), Kerem Gönlüm (4), Ender (6)
USA: Rose (8), Billups (4), Iguodala (4), Durant (28), Odom (15); Westbrook (13), Gay (6), Granger (-), Curry (3), Gordon (-), Love (-), Chandler (-)
Srbsko: Teodosić (9), Rašić (8), Kešelj (12), Veličković (18), Krstić (5); Tepić (7), Paunić (6), Bjelica (2), Marković (3), Savanović (10), Perović (-), Mačvan (8)
Litva: Kalnietis (14), Seibutis (2), Mačiulis (3), Kleiza (33), Javtokas (2); Pocius (12), Delininkaitis (4), Jasaitis (14), Klimavičius (-), Jankūnas (15)
Španělsko: Rubio (3), Navarro (26), Rudy (16), Garbajosa (5), M. Gasol (5); San Emeterio (4), Raúl López (-), Reyes (9), Claver (-), Vázquez (16), Llull (6), Mumbrú (7)
Slovinsko: Lakovič (19), Dragič (19), Nachbar (2), Slokar (1), Brezec (6); Bečirovič (13), Udrih (7), Župan (11), Vidmar (2)
Rusko: Bykov (5), Fridzon (2), Monja (17), Vorončevič (10), Mozgov (10); Žukaněnko (2), Ponkrašov (3), Chvostov (9), Voronov (3)
Argentina: Prigioni (5), Delfino (26), Jasen (2), Scola (27), Oberto (10); González (-), Cequeira (-), Quinteros (-), L. Gutiérrez (3), Kammerichs (-)
Španělsko: Rubio (3), Navarro (2), Rudy (31), Garbajosa (3), M. Gasol (16); San Emeterio (8), Raúl López (-), Reyes (6), Vázquez (5), Llull (7), Mumbrú (-)
Argentina: Prigioni (17), Delfino (27), Jasen (3), Scola (22), Oberto (10); Cequeira (-), Quinteros (-), L. Gutiérrez (6), Mata (1)
Slovinsko: Dragič (15), Bečirovič (12), Nachbar (20), Slokar (12), Brezec (7); Klobučar (-), Udrih (5), Jagodnik (-), Zupan (3), Vidmar (4)
Rusko: Bykov (2), Fridzon (18), Monja (13), Vorončevič (-), Mozgov (19); Kolesnikov (-), žukaněnko (12), Ponkrašov (10), Chvostov (-), Voronov (9)

Vytrvalostní závod žen na Mistrovství světa v biatlonu 2013 se konal ve středu 13. února jako v pořadí třetí ženský závod biatlonu v lyžařském středisku Vysočina Aréna v Novém Městě na Moravě. Zahájení vytrvalostního závodu proběhlo v 17:15 hodin středoevropského času.

Zápasy v judu na XIII. mistrovství světa v kategorii bez rozdílu vah proběhly v Soulu, 29. září 1985.

Mistrovství světa v ledním hokeji (Divize I) se probíhala ve dnech 4. dubna–18. dubna 2004 ve městech Oslo (Skupina A) a Gdaňsk (Skupina B).

Mistrovství světa v rychlobruslení ve sprintu 2007 se uskutečnilo ve dnech 20. a 21. ledna 2007 v rychlobruslařské hale Vikingskipet v norském Hamaru. Celkově se jednalo o 38. světový sprinterský šampionát. Obhájci z předchozího mistrovství světa, Američan Joey Cheek a Ruska Světlana Žurovová, ukončili kariéru. V Hamaru zvítězili Jihokorejec I Kju-hjok a Němka Anni Friesingerová.

Mistrovství světa v rychlobruslení ve víceboji mužů je pořádáno Mezinárodní bruslařskou unií každoročně od roku 1893 s výjimkou válečných let. Neoficiální šampionáty se uskutečnily v letech 1889–1891, 1940 a 1946. Do roku 1995 se mužské mistrovství konalo nezávisle na ženském, od roku 1996 se pořádají společné šampionáty.
V letech 1890–1892 se závodilo na čtyřech tratích: ½ míle (805 m) – 1 míle (1609 m) – 2 míle (3219 m) – 5 mil (8047 m).
Od roku 1893 se závodí na čtyřech tratích: 500 m – 1500 m – 5000 m – 10 000 m (tzv. velký čtyřboj).
V roce 1889 se mistrem světa stal bruslař, který vyhrál všechny tři závody. Pokud toho nikdo nedosáhl, nebyl titul nikomu udělen. Druhé a třetí místo se neudělovalo.
V letech 1890–1907 se mistrem světa stal bruslař, který vyhrál nejméně tři ze čtyř závodů. Pokud toho nikdo nedosáhl, nebyl titul nikomu udělen. Druhé a třetí místo se neudělovalo.
V letech 1908–1925 byl používán bodovací systém (1 bod za první místo v závodě, 2 body za druhé místo, atd.). Celkový součet seřazený od nejmenšího počtu bodů vytvořil celkové pořadí bruslařů. Pravidlo, že závodník, který vyhraje nejméně tři závody, se automaticky stane mistrem světa, stále platilo a mohlo tak přebít počet bodů.
V letech 1926–1927 byl použit bodovací systém, kdy z každého závodu měl bruslař procentuální body vypočítané z jeho dosaženého času a tehdejšího světového rekordu. Seřazení dle počtu bodů od nejmenšího a pravidlo tří vyhraných závodů platilo jako v minulých letech.
Od roku 1928 je používán bodovací systém samalog. Do roku 1986 včetně nicméně stále platilo pravidlo tří vyhraných závodů, které přebíjelo bodování. V roce 1983 tak titul šampiona získal Rolf Falk-Larssen, který měl v celkovém součtu vyšší počet bodů, než stříbrný Tomas Gustafson.
V tabulce jsou uvedeny pouze závodníci, kteří získali nejméně 2 zlaté medaile. V tabulce nejsou započítány neoficiální šampionáty z let 1889–1891, 1940 a 1946.
V tomto článku byl použit překlad textu z článku World Allround Speed Skating Championships for Men na anglické Wikipedii.

Mistrovství světa ve vodním slalomu 1961 se uskutečnilo v německém Hainsbergu pod záštitou Mezinárodní kanoistické federace. Jednalo se o 7. mistrovství světa ve vodním slalomu.

81. mužské a 24. ženské mistrovství světa ve vzpírání se konalo od 8. do 16. listopadu 2014 v kazašské Almatě.

Mithradatés IV. (parthsky Mithradát či Mithradáta, řecky Μιθραδάτης) byl uzurpátor parthského trůnu, doložený numismaticky v letech 129–140. Zdá se, že se mocensky opíral o íránské kraje, protože v Seleukii nad Tigridem se po celou dobu razily mince pro jeho soka Vologaisa III. Podle nápisu dochovaného na soše byl otcem Vologaisa IV., který nastoupil na trůn roku 147/148 – tedy krátce poté, co Mithradatovo jméno mizí z historie.
SCHIPPMANN, Klaus. Grundzüge der parthischen Geschichte. Darmstadt: Wissenschaftliche Buchgesellschaft, 1980. ix, 132 s. ISBN 3-534-07064-X. (německy) 

Mitochondriální DNA (též mtDNA či chondriom) je označení pro DNA, která se nachází v mitochondriích a tvoří tak součást mimojaderné genetické informace. Mitochondriální DNA je zpravidla kruhová (cirkulární) a svým charakterem se podobá prokaryotnímu nukleoidu a nikoliv eukaryotickým chromozomům. Mitochondriální DNA tedy představuje doklad endosymbiotické teorie, tzn. předpokladu, že mitochondrie v procesu eukaryogeneze vznikly pohlcením a „ochočením“ určitých proteobakterií z příbuzenstva rodu Rickettsia.
Mitochondriální DNA je odvozena od bakteriální DNA jisté, přibližně 2 miliardy let staré alfaproteobakterie, která byla pohlcena v procesu evoluce eukaryotické buňky. Příbuzným se jeví zejména parazitický bakteriální rod Rickettsia. Jako důkaz k těmto tvrzením vědcům slouží sekvenování DNA z malé i velké ribozomální podjednotky mtDNA a alfaproteobakterií.Mnoho genů však během evoluce bylo z mtDNA horizontálně přeneseno do buněčného jádra. Tím je možné vysvětlit skutečnost, že mnohé geny v jádře kódující různé mitochondriální proteiny silně připomínají bakteriální proteiny.
Mitochondriální DNA patří (např. společně s plastidovou DNA) mezi mimochromosomální DNA. Její uspořádání se odlišuje od jaderného genomu eukaryotické buňky a je podobné uspořádání genomu prokaryot. Je obvykle kruhová, ačkoliv u některých skupin má i lineární tvar (např. mtDNA kvasinek může být lineární, nálevník Tetrahymena či Plasmodium) nebo rozdělená do několika oddělených částí ("minichromozomů", jako např. u vší). Každá mitochondrie obsahuje řádově jednotky až desítky molekul mtDNA, navíc je nutné si uvědomit, že buňka může obsahovat až několik tisíc mitochondrií (např. v případě jaterních buněk savců), žabí vajíčko až několik milionů. V žabích vajíčkách tvoří mitochondriální DNA, pokud vynásobíme počet mitochondrií počtem kopií DNA, paradoxně většinu celkové genetické informace vajíčka. V běžných lidských buňkách však tvoří mtDNA jen velmi malou část DNA.Velikost jedné molekuly DNA se udává v párech nukleových bází. Sekvenací byl zjištěn počet a pořadí bází u několika stovek organizmů. Velmi malou mtDNA má Plasmodium falciparum (jen 6000 bp), zatímco některé vyšší rostliny mají až 300 000 párů bází. Savci mají obvykle kolem 16 500 párů bází. Velikost genomu samozřejmě nekoreluje s počtem genů. Zatímco lidská DNA kóduje 13 proteinů, 22× větší DNA huseníčku (A. thaliana) kóduje 31 proteinů, tedy jen asi 2,5× více. DNA huseníčku je tedy zřejmě z části junk DNA bez zřejmé funkce.Co se týče molekulární struktury, mtDNA není asociována s bílkovinami a genetický kód využívaný v mitochondriích je mírně odlišný od kódu jaderného (např. UGA není stopkodon, nýbrž kóduje tryptofan).
Lidská mitochondriální DNA má velikost 16 569 párů bází, celkem obsahuje 37 genů, z toho 24 představují geny pro různou nekódující RNA (2 geny pro 16S a 23S rRNA a 22 genů pro tRNA). Zbývajících 13 genů kóduje vlastní mitochondriální polypeptidy podílející se na enzymatické výbavě mitochondrií. Tyto proteiny jsou využívány během oxidativní fosforylace.
Mitochondriální DNA kóduje rRNA a tRNA využívané při transkripci a translaci v mitochondriích a také některé mitochondriální bílkoviny. Většina bílkovin je však do mitochondrií importována z cytoplazmy. Mitochondrie jakožto semiautonomní organely v průběhu evoluce část své původní genetické informace ztratily – některé geny přešly do buněčného jádra.
Geny jsou kódovány na H (těžkém) vláknu DNA. Informace je komprimovaná, neobsahuje např. introny. Proteosyntetický aparát mitochondrií má několik odchylek proti ostatním známým analogickým aparátům, např. velikost rRNA podjednotek, pouhých 22 tRNA typů. Další rozdíly jsou v genetickém kódu mitochondrií, 4 triplety mají jiný význam proti jadernému genomu, rozdíly spočívají v iniciaci a terminaci.
V případě mtDNA dochází zejména u živočichů k tzv. maternální dědičnosti – je známo, že drtivá většina mitochondriální genetické informace je děděna pouze po matce. Výjimkou jsou např. kvasinky, u nichž každý z rodičů při pohlavním rozmnožování přispívá do celkového genofondu svých potomků napůl (biparentální dědičnost).
Maternální dědičnosti mtDNA lze využít pro různé genetické analýzy a byla na jejím základě určena i migrace lidstva. Posledním společným předkem všech lidských mitochondriálních DNA je tzv. mitochondriální Eva. Následující diagram zobrazuje migrace lidí od doby, kdy žila mitochondriální Eva:

Mladá Boleslav (německy: Jungbunzlau; v jidiš בומסלא Bumsla) je statutární město ve Středočeském kraji. Leží na levém břehu středního toku Jizery, na soutoku s říčkou Klenicí zhruba 50 km severovýchodně od Prahy, s níž je spojena dálnicí D10. Má přibližně 44 tisíc obyvatel a je stavebně srostlá se sousedním malým městem Kosmonosy. Ve městě sídlí automobilka Škoda Auto.
Ve druhé polovině 10. století založil Boleslav II. na přirozeně chráněném skalním ostrohu dřevěný hrad nazvaný Nový, resp. Mladý Boleslav. Hlavní záměr byl pravděpodobně vybudování správního střediska nově získaných území. V této době začala pod hradem na břehu Jizery vznikat osada. Koncem 13. století byl důsledkem vpádu a boji mezi panstvem hrad zcela zničen a podhradí zpustošeno.
Po vymření královské větve Přemyslovců po meči v roce 1306 přešlo město do majetku Michaloviců. 24. října 1334 vydal Ješek z Michalovic listinu, v níž dal Mladou Boleslav přenést do sousedství hradu a vybavil ji mnoha městskými právy. Během 14. století se většina objektů (převážně dřevěných) soustředila kolem trojúhelníkového rynku. Během husitských válek bylo město opakovaně pustošeno, zničeny byly všechny kláštery.
V roce 1469 se město dostalo do držení Tovačovských z Cimburka. Jan Tovačovský ihned potvrdil všechna dřívější práva, která Mladá Boleslav měla. Když se oženil s Johankou Krajířovou z Krajku, oddanou příznivkyní Jednoty bratrské, přiklonil se k této víře. Po vymření Tovačovských v roce 1502 přešlo město do držení Krajířů z Krajku. Koncem 15. století získali čeští bratři zpustlý minoritský klášter, kde zřídili svou modlitebnu. V roce 1518 zde založil Mikuláš Klaudyán tiskárnu. Díky významné podpoře Krajířů z Krajku se z Mladé Boleslavi stalo centrum Jednoty bratrské a začalo se mu přezdívat bratrský Řím. V roce 1554 byl otevřen velký sbor, postavený Matteo Borgorellim. Dílem tohoto italského architekta je i honosná renesanční radnice postavená v letech 1554–1559. Podílel se i na přestavbě hradu. Ze 16. století pochází i kališnický kostel (dnešní kostel Nanebevzetí Panny Marie), dokončený v roce 1566. V 16. století město procházelo i hospodářským vzestupem – v roce 1528 bylo město rozšířeno o předměstí, nazývané Nové město, koupilo okolní majetek, byly založeny vinice a šafranice, postaven byl vodovod.
3. července 1600 císař Rudolf II. povýšil Mladou Boleslav na královské město. Záhy však nastal pro Mladou Boleslav úpadek. Důvodem byla třicetiletá válka, během níž se městem proháněla vojska, která ve velkém pustošila mladoboleslavskou zástavbu. Nejhůře dopadla předměstí, která nebyla chráněna hradbami, v roce 1648 však byl pobořen mladoboleslavský hrad.
Rozkvět byl znovu nastartován s rozvojem průmyslu. V 18. a zejména 19. století vznikalo v Mladé Boleslavi mnoho továren, z nichž většina se soustředila na březích řeky Jizery. Mezi vzniklými továrnami byl například lihovar, pivovar, textilní továrna nebo cukrovar. Významným milníkem bylo pro město také přivedení železnice, první železniční trať do Mladé Boleslavi dorazila v roce 1865. Na počátku 20. století rychle vznikaly nové čtvrtě a město se výrazně rozšiřovalo za hranice své původní zástavby, která na severu končila přibližně (dnešní) Jaselskou a Dukelskou ulicí. Roku 1895 byla založena továrna na jízdní kola „Slavia“, z níž se zanedlouho stala továrna na motocykly a poté automobilka (1905) Laurin & Klement, dnešní Škoda Auto. Urbanistickou koncepci moderního průmyslového města vytvořil svým regulačním plánem architekt František Janda.V roce 1927 se ve městě konala Hraničářská výstava českého severu. Předsednictví měl inspektor českých škol Josef Maštálek z České Lípy, kde se konala v roce 1926 první porada přípravného výboru. Výstava byla podnětem k založení řady spolků v severních Čechách. V té době již fungovalo v Mladé Boleslavi městské muzeum.
Ve městě Mladá Boleslav s 19604 obyvateli v roce 1932 byly evidovány tyto úřady, živnosti a obchody (pouze výběr):
Instituce: okresní úřad, okresní soud, krajský soud, berní úřad, berní správa, katastrální měřičský úřad, živnostenský inspektorát, lesní inspektorát, státní stavební úřad, důchodkový kontrolní úřad, státní pozemkový úřad, velitelství četnictva, celní úřad, vojenská posádka, vyšší státní gymnasium, vyšší státní reálka, průmyslová škola, obchodní škola, hospodyňská škola, rolnická škola, městské divadlo, okresní nemocnice.
Průmysl a živnosti: továrny na akumulátory Pražská akumulátorka, automobily Škoda-Laurin&Klement, továrny na elektromotory, na konservy, na těstové zboží, na vlněné zboží, 2 cihelny, lihovar, mlýn, pivovar, pletárna, plynárna, 2 sladovny, slévárny kovů, 3 strojírny, výroba prádla, okresní jednota živnostenských společenstev, obchodní grémium, 3 architekti, 4 geometři, 4 inženýři, 7 stavitelů, 2 velkostatky.
Služby: 23 lékařů, zubní lékař, 5 zvěrolékařů, 13 advokátů, notář, Banka pro obchod a průmysl, Česká průmyslová banka, Národní banka, Živnostenská banka, bar Beránek, biografy Legie a Svět, hotely Grandhotel Věnec, Bauer, Bičík, Moravec, Vysoký, Beránek, U černého orla, 5 kaváren, konsumy Svépomoc a Včela, 3 lékárny Komenský, U černého orla, U Karla IV., 9 restaurací, Dělnická záložna, Okresní hospodářská záložna, Spořitelna, Živnostenská záložna, 5 vináren, 3 zubní ateliéry.
Ve vsi Čejetice s 1465 obyvateli (v roce 1932 samostatné vsi, která se ale později stala součástí Mladé Boleslavi) byly evidovány tyto živnosti a obchody: poštovní úřad, telegrafní úřad, telefonní úřad, četnická stanice, cukrovar, sbor dobrovolných hasičů, 3 autodopravci, výroba cementového zboží, holič, hospodářské družstvo, 6 hostinců, továrna na knoty do svíček, kolář, kovář, krejčí, lakýrník, lom, družstevní mlékárna, 2 mlýny, 2 obuvníci, sklady piva, pokrývač, Nádražní restaurace, 3 rolníci, 3 řezníci, sedlář, 6 obchodů se smíšeným zbožím, zprostředkování míst, studnař, 5 trafik, truhlář, obchod s uhlím, velkostatek, zahradnictví.Ve vsi Debř s 1216 obyvateli (v roce 1932 samostatné vsi, která se ale později stala součástí Mladé Boleslavi) byly evidovány tyto živnosti a obchody: 2 autodopravci, barvírna, výroba cementového zboží, 2  cihelny, 3 cukráři, elektroinstalace, 3 holiči, 6 hostinců, hudební škola, klempíř, konsum, kovář, 3 krejčí, obchod s lahůdkami, lakýrník, obchod s mlékem, továrna na kancelářský nábytek Arbor, obchod s obuví Baťa, 4 obuvníci, 4 pekaři, pletárna, pohřební ústav, 2 porodní asistentky, 3 povoznictví, 3 řezníci, koňský řezník, sedlář, 5 obchodů se smíšeným zbožím, sochař, 2 stavitelé, obchod se střižním zbožím, 4 švadleny, 4 trafiky, 2 truhláři, 5 obchodů s uhlím, dílna na opravy velocipedů, zámečník.
Ve vsi Jemníky s 240 obyvateli (v roce 1932 samostatné vsi, která se ale později stala součástí Mladé Boleslavi) byly evidovány tyto živnosti a obchody: autodopravce, 3 hostince, 2 obchody se smíšeným zbožím, krejčí, výroba sodové vody, trafika, truhlář.
Dne 9. května 1945 kolem 10. hodiny byl několika letouny uskutečněn nálet na Mladou Boleslav, která v té době byla stále pod kontrolou německého wehrmachtu a Boleslav se tak stala posledním evropským městem bombardovaným za druhé světové války; paradoxně již několik hodin po jejím oficiálním konci. Podle některých pamětníků měla bombardující letadla na sobě rudé hvězdy, nepodařilo se však s jistotou dokázat, že skutečně patřila sovětským vojskům. Při náletu zahynulo zhruba 150 Čechů a více než 300 příslušníků německých ozbrojených sil. Poničena byla značná část mladoboleslavské automobilky.
Roku 1950 byla k obci Mladá Boleslav připojena obec Bezděčín. V 60. letech došlo k zásadní přestavbě města. Byla zdemolována značná část staré zástavby, která byla nahrazena panelovými domy. Přebudováno bylo například dnešní náměstí Míru, náměstí Republiky a třída T. G. Masaryka. Zástavba se navíc rozšiřovala i východním (sídliště Rozvoj) a severním (Severní sídliště) směrem.
Dějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:
k. ú. Mladá Boleslav – části Mladá Boleslav I (Staré Město), Mladá Boleslav II (Nové Město), Mladá Boleslav III (Podolec), Mladá Boleslav IV (Pták) a Podchlumí
k. ú. Podlázky – části Michalovice, PodlázkyDo roku 1990 bylo součástí Mladé Boleslavi také dnešní město Kosmonosy a obce Bradlec, Josefův Důl, Dalovice a Vinec.
Mladá Boleslav má přes 44 tisíc obyvatel, kromě toho do města také dojíždí přes 10 tisíc lidí za studiem i za prací, zejména v místní automobilce Škoda Auto, kde pracuje také značné množství cizinců, například Poláků, Ukrajinců, Bulharů, Srbů, Mongolů nebo Slováků.Podle sčítání 1921 zde žilo v 1 139 domech 17 237 obyvatel, z nichž bylo 8 365 žen. 16 686 obyvatel se hlásilo k československé národnosti, 145 k německé a 14 k židovské. Žilo zde 11 013 římských katolíků, 739 evangelíků, 805 příslušníků Církve československé husitské a 312 židů. Podle sčítání 1930 zde žilo v 1 794 domech 19 630 obyvatel. 18 875 obyvatel se hlásilo k československé národnosti a 251 k německé. Žilo zde 11 789 římských katolíků, 1 299 evangelíků, 1425 příslušníků Církve československé husitské a 264 židů.
okolo města vede dálnice D10 Praha – Mladá Boleslav – Turnov s exity 40, 44, 46
městem prochází silnice II/610 Praha – Mladá Boleslav – Bakov nad Jizerou – Mnichovo Hradiště – TurnovŽelezniční doprava
Mladá Boleslav je železniční křižovatkou tratí 070 Praha – Turnov, 071 Nymburk – Mladá Boleslav, 064 Mladá Boleslav – Stará Paka a 076 Mělník – Mladá Boleslav.
Ve městě se nacházejí tři železniční stanice. První je hlavní nádraží, na němž se stýkají všechny tratě procházející Mladou Boleslaví, ovšem je velmi vzdáleno od centra města. V centru města se nachází stanice Mladá Boleslav město (trať 064). Toto dříve poměrně velké nádraží bylo po zahloubení trati 064 zredukováno na dvě koleje. Na území města se nachází ještě stanice Mladá Boleslav – Debř, která leží v příměstské části Debř na trati 070.
Po trati 070 vede linka S3 a R3 (Praha-Vršovice – Mladá Boleslav) v rámci pražského systému Esko.
Železniční trať 070 Praha – Turnov je jednokolejná celostátní trať, doprava byla zahájena roku 1865. Po trati 070 jezdí osobní vlaky i rychlíky, přepravní zatížení mezi Všetaty a Mladou Boleslaví v pracovních dnech roku 2011 bylo obousměrně 5 rychlíků, 1 spěšný a 12 osobních vlaků, mezi Mladou Boleslaví a Bakovem nad Jizerou 10 rychlíků, 1 spěšný a 13 osobních vlaků.
Železniční trať 071 Nymburk – Mladá Boleslav je jednokolejná celostátní trať, doprava byla na trati zahájena roku 1870. Přepravní zatížení činilo obousměrně 5 rychlíků a 10 osobních vlaků.
Železniční trať 064 Mladá Boleslav – Dolní Bousov – Stará Paka je jednokolejná regionální trať, doprava byla na trati zahájena roku 1905. Přepravní zatížení úseku mezi Mladou Boleslaví a Dolním Bousovem činilo v pracovních dnech roku 2011 obousměrně 14 osobních vlaků.
Železniční trať 076 Mělník – Mšeno – Mladá Boleslav je jednokolejná regionální trať, doprava byla na trati z Mladé Boleslavi do Skalska zahájena roku 1905. Přepravní zatížení úseku mezi Mšenem a Mladou Boleslaví v roce 2011 činilo obousměrně 7 osobních vlaků.Autobusová doprava
V rámci města je provozována městská hromadná doprava. Autobusové nádraží se nachází vedle vlakové stanice Mladá Boleslav město. Ve městě zastavovaly v květnu 2011 meziměstské a dálkové autobusové linky jedoucí do těchto cílů: Bardejov, Bratislava, Brno, Česká Lípa, Harrachov, Hořice, Hradec Králové, Chrudim, Jablonec nad Nisou, Jičín, Jilemnice, Kolín, Košice, Kladno, Liberec, Lvov, Mělník, Michalovce, Nitra, Olomouc, Ostrava, Pardubice, Polička, Poprad, Praha, Prešov, Prostějov, Roudnice nad Labem, Svitavy, Turnov, Trutnov, Ústí nad Labem, Vrchlabí, Žilina.
ZŠ, MŠ, Dětský domov, Příp. st. ZŠ spec., ŠD, SPC a ŠJ Mladá Boleslav, Na Celně 2
2. základní škola s rozšířenou výukou jazyků, Mladá Boleslav, Komenského náměstí 91
Základní škola a Mateřská škola Mladá Boleslav, 17. listopadu 1325, příspěvková organizace
Obchodní akademie, Vyšší odborná škola ekonomická a Jazyková škola s právem státní jazykové zkoušky, T. G. Masaryka 14
ŠKODA AUTO a.s. Střední odborné učiliště strojírenské, odštěpný závod, Třída Václava Klementa 869
V Mladé Boleslavi se nachází Městské divadlo Mladá Boleslav. To již od roku 1909 působí v divadelní budově v Palackého ulici, kde hraje na dvou scénách. Dále ve městě funguje několik menších divadelních souborů, například Divadýlko na dlani.
Nejnavštěvovanějším mladoboleslavským kinem je multikino Cinestar, které od roku 2008 funguje v budově nákupního centra Bondy, kde promítá ve 4 sálech. Ve městě se promítá i v divadelním sále Domu kultury, projekce se konají pod názvem Kino ve středu. V Mladé Boleslavi v minulosti fungovalo více kin, ta však postupně ukončovala provoz. Nejpozději uzavřené kino bylo kino Forum, které ukončilo provoz s otevřením multikina Cinestar.
Hlavním místem kulturního dění v Mladé Boleslavi je velký Dům kultury, který se nachází v centru města. Několik sálů o různých velikostech poskytuje prostor divadelním souborům, promítáním filmů, tanečním školám a plesům nebo koncertům. V květnu 2013 sem navíc byly přesunuty akce z Kulturního střediska Svět, které bylo 30. dubna 2013 uzavřeno.
Ve městě funguje i několik úspěšných tanečních škol. Nejnavštěvovanějšími školami, které navíc pořádají plesy pro veřejnost, jsou Taneční studio Hana a Jan Stinkovi, Taneční škola Zita a Taneční škola Ladislava Fišera. První jmenovaná funguje ve velkém sále Domu kultury, TŠ Zita má vlastní sál v budově bývalého kina Oko. Taneční škola Ladislava Fišera pořádá mimo jiné taneční lekce v sále muzea automobilky Škoda Auto. V minulosti také ve městě úspěšně působila taneční škola manželů Hesových.
Prvním muzeem, které ve městě funguje, je Muzeum Mladoboleslavska. Ačkoliv vzniklo už v 19. století, do prostor mladoboleslavského hradu, kde se nachází v současnosti (2013), se dostalo až v roce 1972. Stálá muzejní expozice se týká historie města, v muzeu jsou však i další výstavní prostory, ve kterých se výstavy střídají.Dalším muzejním prostorem je palác Templ. Budova, která vznikla už v 15. století, poskytuje prostor výstavě archeologických nálezů z Mladé Boleslavi a okolí. Templ dále slouží jako galerie s obměňovanými výstavami výtvarných děl, obrazů nebo fotografií. Konají se zde i mnohé literárně hudební akce nebo zábavně vzdělávací akce pro děti.Sbor českých bratří je budova ze 16. století, výstavním účelům slouží od roku 1910, kdy prošel důležitou rekonstrukcí. Nejdříve fungoval jako budova muzea, v 70. letech pak byl rekonstruován, aby mohl sloužit jako galerie a koncertní síň. V současnosti (2013) se zde pořádají krátkodobé i dlouhodobé výstavy a koncerty zejména vážné hudby.
Škoda Muzeum je soukromý muzejní objekt v jedné z nejstarších budov firmy Škoda Auto na třídě Václava Klementa nedaleko od autobusového nádraží. Dokumentuje zejména historii této firmy, přehled automobilů, kol a motorů, vyráběných v Mladé Boleslavi.
V roce 2015 bylo otevřeno Letecké muzeum Metoděje Vlacha, které připomíná tohoto mladoboleslavského nadšence, který si roku 1912 postavil vlastní letadlo. Muzeum stojí na severním okraji mladoboleslavského letiště a vystavuje deset replik historických letadel, s nimiž jeho piloti také létají.
Z církevních subjektů má v Mladé Boleslavi nejvíce členů i největší účast na bohoslužbách římskokatolická farnost Mladá Boleslav. Působí zde také několik protestantských, či reformovaných církví a pravoslavná obec. Židovská obec v Mladé Boleslavi, kdysi jedna z nejvýznamnějších v celých Čechách, zanikla během druhé světové války. Dochoval se zde rozehlý a cenný židovský hřbitov, kde je mj. pohřben Jakub Baševi, osobní bankéř Albrechta z Valdštejna.
Mladá Boleslav je domovem několika profesionálních sportovních oddílů. Prim ve městě hrají fotbal a hokej, neboť má Boleslav zastoupení v nejvyšších soutěžích těchto sportů. Tedy tým FK Mladá Boleslav, jenž hraje své zápasy na městském stadionu Mladá Boleslav, vystavěném v 70. letech a přebudovaném na přelomu tisíciletí, a BK Mladá Boleslav, jenž patří k nejstarším sportovním oddílům na území České republiky vůbec, a který se v polovině 50. let přesunul z přírodního ledu na zimní stadion ŠKO-ENERGO Aréna. Zajímavostí je v souvislosti s hokejem 3. základní škola, známá také jako hokejová škola, která s klubem těsně spolupracuje ve výchově budoucích hokejistů,
Kromě hokeje a fotbalu se ve městě od 90. let úspěšně rozvíjí též florbal, jenž ve městě reprezentuje jeden z předních florbalových týmů Technology Florbal Mladá Boleslav, hrající ve Sportovní hale TJ Auto Škoda. V témže místě hrají své domácí zápasy i původně pražský basketbalový klub Slovanka MB, jenž zde našel od sezóny 2009 domácí prostředí po přesunu z Kralup nad Vltavou.
Ve městě působí kromě těchto profesionálních celků i amatérské týmy fotbalové, hokejové (BK Mladá Boleslav "B" hrající krajský přebor) i oddíly dalších sportů, například tenisový, plavecký, triatlonový klub atd.
Mladoboleslavský hrad, přemyslovské hradiště, přestavěné před rokem 1350 na gotický hrad a po požáru roku 1555 na renesanční zámek Krajířů z Krajku za účasti M. Borgorelliho. Prostá stavba se dvěma mohutnými věžemi sloužila od 18. století jako kasárna, po roce 1948 věznice, od roku 1970 muzeum.
Staroměstské náměstí se směrem k hradu zužuje, od západu do něho zasahuje radnice. Domy z velké části renesanční, různě přestavěné. Na východní straně zachována velká část podloubí.
Stará radnice renesanční dvoukřídlá budova s věží z poloviny 16. století, snad podle plánů M. Borgorelliho. Barokně upravena 1710, v letech 1934-1941 zmodernizována. Na jižní fasádě renesanční sgrafita s biblickými výjevy a světci. Obecní síň má valenou klenbu na střední pilíř z roku 1559.
Arciděkanství vedle kostela, barokní stavba se dvěma štíty od M. Rossiho z roku 1701.
Mariánský sloup z roku 1681, původní čtyři sochy v rozích podstavce jsou umístěny po městě.
Palác hejtmana Jana Císaře, zvaný Templ, v Krajířově ulici, přístupný průchodem z jihozápadní části Staroměstského náměstí. Pozdně gotická stavba z let 1488–1493, vestavěná do hradeb a parkánu a později různě upravovaná, slouží dnes jako muzeum.
Arciděkanský kostel Nanebevzetí Panny Marie na Staroměstském náměstí, trojlodní halová gotická stavba, založená roku 1406, s barokním průčelím od J. Rossiho z roku 1702. V presbytáři síťová klenba, v lodi valená se síťovými žebry na tři páry toskánských sloupů na masivní tribuně, patrně ze 16. století. Zařízení barokní, patrně od J. Jelínka z Kosmonos, gotická křtitelnice z roku 1489.
Kostel sv. Jana Nepomuckého v Železné ulici, barokní obdélná stavba z roku 1727 s obdélným presbytářem, valenou klenbou s lunetami a věží v průčelí. Hodnotné barokní zařízení, nad hlavním oltářem obraz sv. Jana Nepomuckého od V. V. Rainera z roku 1740.
Bývalý bratrský sbor na Českobratrském náměstí, trojlodní renesanční stavba s gotickými prvky, valenou klenbou se síťovými žebry a masivními tribunami z roku 1544, patrně podle plánů M. Borgorelliho. Dnes slouží jako galerie.
Bývalá bratrská tiskárna M. Klaudiána, barokně upravená po roce 1635 s mansardovou střechou z 18. století.
Bývalý hřbitovní kostel sv. Havla, goticko-renesanční stavba z poloviny 16. století s věží z roku 1735. Obdélná loď s valenou klenbou s lunetami. Slouží příležitostně k bohoslužbám ČCE.
Bývalý kostel sv. Bonaventury na Karmeli z let 1675–1711. Jednolodní barokní stavba se třemi páry bočních kaplí sloužila sousednímu klášteru a gymnáziu z let 1728–1737. Roku 1970 kostel zrušen, od roku 2002 slouží jako výstavní síň.
Židovský hřbitov na jihovýchodě města, za říčkou Klenicí při Pražské ulici. Nejstarší kámen je z roku 1604, pozoruhodná deska bankéře Jakuba Baševiho z roku 1635.
Michalovická putna je zřícenina hradu z 13. století v severní části města, na západním břehu Jizery.
Od roku 2011 návštěvníky městem provází naučná stezka s názvem Metalová cesta Mladou Boleslaví. Jedná se o 4 km dlouhou trasu, na které turista potká 12 velice originálně ztvárněných zastavení s informacemi o daném místě. Naučná stezka má také zkrácenou variantu pro děti a poskytuje informace v několika jazykových mutacích. Mapu k Metalové cestě Mladou Boleslaví si lze vyzvednout v Infocentru Mladá Boleslav.
Region Mladoboleslavsko je územně vymezen hranicemi okresu Mladá Boleslav s 10% přesahem a svou polohou zasahuje hned do několika regionů (Český ráj, Polabí, Máchův kraj a Kokořínsko). Řízení rozvoje turismu v regionu zajišťuje Infocentrum Mladá Boleslav ve spolupráci s dalšími obcemi a regiony v rámci projektu Mladoboleslavsko - nejen brána do Českého ráje.
Eva Bosáková (1931–1991), sportovní gymnastka, olympijská vítězka, trojnásobná mistryně světa
Adina Mandlová (1910–1991), česká prvorepubliková herečka (narodila se v ulici Václava Klementa v domě č.p. 252, tyrkysovo-žlutobílá barva domu)
Alfréd Meissner (1871–1950), advokát a ministr spravedlnosti za první republiky
Josefa Pechlátová (1890–1974), česká herečka, prababička z filmové trilogie Hogo fogo Homolka
Filip Tomsa (* 1984), český filmový a divadelní herec, narozen v Mladé Boleslavi, pochází z Bezna
Cena Statutárního města Mladá Boleslav je udělována od roku 2006 u příležitosti státního svátku 28. října jedné dosud žijící osobnosti, která svým životem a dílem přispěla k propagaci města, jeho zvelebení, rozvoji a zkvalitnění života občanů. V roce 2007 nebyla cena udělena. Ocenění získali tito spoluobčané:
Mladá Boleslav byla dříve okresním městem, v současnosti je obcí s rozšířenou působností a pověřeným obecním úřadem. Okres Mladá Boleslav ale stále existuje a skládá se ze 120 obcí, ORP z 98 obcí.
Územně identifikační registr ČR. Obec Mladá Boleslav v Územně identifikačním registru ČR [online]. Dostupné online. 
Akce v Mladé Boleslavi Kulturní a společenský portál města Mladá Boleslav. Reportáže ze společnosti a kultury města Mladá Boleslav a okolí.
Karate TJ Auto Škoda Mladá Boleslav – klub sportovního karate s dlouhou tradicí v Mladé Boleslavi
Mladá garda (odbojová organizace) – ilegální odbojová organizace fungující v roce 1942 v ukrajinském Krasnodonu

Mladohegelovci (něm. Junghegelianer) nebo leví hegelovci byla skupina pruských intelektuálů, kteří navazovali na dílo filozofa George Wilhelma Friedricha Hegela. Mladohegelovci čerpali z jeho idejí, kritizovali náboženství (zároveň je však neortodoxně propagovali) a pruský politický systém.
V roce 1835 vydal David Strauss knihu Život Ježíšův, což byl jeden z prvních projevů mladohegelovců. Pruský král Fridrich Vilém III. jejich aktivity povolil.
Prvně začali mladohegelovci kritizovat spíše náboženství než politiku. Spolu se starohegelovci začali přispívat do novin Hallische Jahrbucher (1836-43), které editoval Arnold Ruge, zastánce volného a spojeného Německa. Začali napadat katolicismus a ortodoxní protestantismus, zpočátku ale byli mírní, požadovali vývoj Pruska na konstituční monarchii s protestantským náboženstvím (ale odděleným od státu) a svobodou projevu. Hlavní "baštou" mladohegelovců byl Berlín, kde byl do roku 1838 jejich představitelem Bruno Bauer, který psal nejvíce protikřesťanských brožur v Německu.
Radikalizace a zpolitizování mladohegelovců nastala v roce 1840, když s nástupem krále Fridricha Viléma IV. došlo k omezením politické svobody a náboženské tolerance. Začaly se objevovat manifesty odmítající křesťanství a propagující ateismus (vedl je zejména Bauer). Po politické stránce opustili mladohegelovci Hegelovu politickou teorii a z větší části se obrátili k republikánství - výjimkou byl Moses Hess, který slučoval hegelovství s komunismem, a samozřejmě Marx a Engels.
Ačkoli mladohegelovci do jisté míry šířili demokratické myšlenky po Německu, jejich námaha brzy přišla vniveč, a když byly jejich noviny v roce 1843 zakázány, začali se mladohegelovci rozpadat.
Podle mladohegelovců má být stát založen na luteránském náboženství (ne ortodoxním; tato myšlenka byla rozhodně inspirována převahou luteránství v Prusku). Zavrhovali despotický státní aparát, útočili na filozofický základ náboženství a někteří členové navrhovali fyzické útoky proti vládním osobám (prvek anarchismu). Mladohegelovci jsou považováni za první nekřesťanské učence od dob Spinozy,[zdroj?] pravděpodobně se však podobné směry vynořovaly již dříve.
Kromě již zmíněných Strausse, Rugeho a Bauera patřili mezi mladohegelovce také Ludwig Feuerbach, Karl Neuwerck, Max Stirner, zprvu také Karl Marx a Friedrich Engels, August von Cieszkowski, Karl Schmidt a Edgar Bauer, zastánce oprávněnosti politického terorismu. Později se jejich myšlenkami nechal ovlivnit i Friedrich Nietzsche.
Halder - Müller, Philosophisches Wörterbuch. Freiburg: Herder 1993. Heslo Hegelianismus, str. 125.
NETOPILÍK, Jakub. Co víte o filozofii 19. století. Díl 1. Praha: Horizont, 1988. 291 s. [Kapitola „Mladohegelovci" je na str. 13–105; jednotlivé statě pojednávají o těchto osobnostech: D. F. Strauss, B. Bauer, L. Feuerbach, A. Ruge, A. Cieszkowski, M. Hess, M. A. Bakunin, M. Stirner.]
PEŠEK, Jiří, ed. Výbor z filozofických spisů mladohegelovců. 1. Překlad Naděžda Pelcová. 1. vyd. Praha: Svoboda, 1989. 355 s. ISBN 80-205-0078-2. [Obsahuje výbor ze spisů D. F. Strausse, A. von Cieszkowského a B. Bauera.]

Mléko je základním zdrojem výživy hlavně pro mláďata, která z tzv. „mleziva“ získávají potřebné protilátky a vitamíny pro upevnění své imunity. Savci konzumují mléko až do doby, dokud nejsou schopni trávit pevnou stravu (píce, maso), v dospělosti zpravidla o schopnost zužitkovat bílkoviny z mléka přicházejí. V lidské výživě se označením „mléko“ většinou rozumí kravské mléko, které je konzumováno nejčastěji.
Mléko může být v různých podobách. Může jít o čerstvé mléko, zkyslé mléko, sušené mléko, apod. Rostlinnými náhražkami zvířecího mléka jsou sojové mléko, rýžové mléko, mandlové mléko a další, ty však kromě barvy s (kravským) mlékem nemají nic společného.
Mlezivo (Colostrum)Více: MlezivoMlezivo neboli kolostrum je tzv. „nezralé mléko“. Je to první výměšek mléčné žlázy samice několik hodin až dnů po porodu. Délka po kterou je toto mléko vyměšováno závisí na druhu či plemeni zvířat (člověka). Vyznačuje se zvýšeným obsahem imunoglobulinů, ze kterých mládě získává protilátky (tzv. „pasivní imunita“), dále je zde i zvýšený obsah minerálních látek, zejména hořčíku, který příznivě působí na vyplavení střevní smolky, a vitamínů.
Lidské mateřské mléko je podáváno kojencům během kojení, buď přímo z prsu nebo vytlačené a uložené do zásoby. Podobně jako mlezivo přenáší z matky nejen živiny, ale i protilátky.
Kravské mléko Mléko se liší svým obsahem tuku, bílkovin a ostatních látek podle plemenné příslušnosti zvířat.Kravské mléko má nižší obsah cukru (4,5–5 % laktózy) a vyšší obsah bílkovin (3,2–3,6 %), a obsahuje asi 3,5 %–6,5 %[zdroj?] mléčného tuku, 8,5 %–9,0 % tukuprosté sušiny a asi 88 % vody. Jeho hlavní protein (80 %) je sýrovina (kasein), zatímco syrovátka tvoří většinu zbytku.
Savčí kojenci produkují enzym laktázu, který štěpí mléčný cukr laktózu. U lidí to funguje stejně, s tím, že někteří dospělí lidští jedinci konzumují mléko jiných zvířat (kravské, kozí, ovčí, koňské, lamí…). Tvorba laktázy u lidí v dospělosti klesá (podle etnického původu), v mnoha případech do té míry, že se cukr laktóza stane nestravitelný. Dotyčným pak je od určité dávky z mléka špatně nebo trpí nadměrnou plynatostí a průjmy, trpí zejména intolerancí laktózy – velikost dávky pak závisí na podílu zkonzumovaného mléka na celé stravě a osobních dispozicích. Mléko se nejvíce konzumuje v Evropě a Severní Americe. V Asii pak méně a u obyvatel Afriky je schopnost trávit mléko nejmenší. Lidé, kteří nemohou trávit mléko s obsahem laktózy mají tzv. laktózovou intoleranci, což vzhledem k původnímu účelu mléka není třeba považovat za onemocnění. Intolerance na laktózu se může objevit i kdykoliv v průběhu věku v případě vysazení mléka na delší dobu.
Mléko se pro lidskou výživu upravuje klasickou pasterizací (v případě mléka se jedná o zahřátí na cca 61,5 °C, mléko je pak vhodné pro krátkodobé skladování) nebo ultravysokým záhřevem UHT (částečná chemická změna, při aseptickém balení možnost dlouhodobého uchovávání při pokojové teplotě). Kromě prodloužení trvanlivosti dochází i k ničení patogenů (proti nemocem jako je například tuberkulóza).
Mléko se zpracovává na mléčné výrobky jako jsou smetana, máslo, jogurt, sýr, syrovátka, laktóza, sušené mléko a mnoho jiných potravinových přísad a průmyslových produktů.
O mléku je rozšířena pověra, že jeho konzumace zvyšuje sekreci hlenu. V případě, že dotčená osoba není alergická na mléčné produkty, vědecké studie dokazují, že tento efekt je smyšlený.

Mlhovinová hypotéza (též nebulární hypotéza) je v současné době nejrozšířenější hypotézou vysvětlující vznik hvězd a kolem nich obíhajících planetárních soustav. Poprvé byla navržena již roku 1734 švédským vědcem Emanuelem Swedenborgem, který se s její pomocí pokoušel vysvětlit vznik sluneční soustavy, ovšem lze ji aplikovat na tvorbu hvězd a kolem nich rotujících soustav v celém vesmíru.Od doby své první formulace hypotéza prodělala řadu změn a úprav. Jejím základem je předpoklad, že hvězdy a planetární soustavy vznikají kolapsem obrovských molekulárních mračen složených především z molekul vodíku. Tato mračna jsou gravitačně velmi nestabilní a hmota v nich obsažená se spojuje do hustších chomáčů, které dále pokračují v gravitačním kolapsu a nakonec vytvářejí hvězdy. Vznik hvězd je složitý proces, během nějž se vždy kolem hvězdy vytváří plynný protoplanetární disk. V něm mohou za určitých okolností, které zatím nejsou zcela přesně známé, vzniknout planety. Vznik planetárních systémů je tedy zřejmě přirozeným důsledkem tvorby hvězd. Vznik hvězdy velikosti Slunce obvykle trvá kolem 100 milionů let.Protoplanetární disk je akreční disk kolem mladé hvězdy, který ji dále zásobuje hmotou. V počátečních fázích je velmi horký, ale později chladne, zatímco centrální hvězda vstupuje do fáze hvězdy typu T Tauri. V akrečním disku již mohou vznikat i malá prachová zrna tvořená minerály a ledem. Ta se mohou dále spojovat až do 1 kilometr velkých planetesimál. Pokud je disk dostatečně hmotný, akrece pokračuje poměrně překotným způsobem a během 100 000 až 300 000 let se vytvářejí protoplanety velikosti Měsíce až Marsu. V blízkosti hvězdy tato planetární embrya prochází fází vzájemných srážek, jejichž výsledkem je několik terestrických planet. Tato poslední fáze může trvat 100 milionů až 1 miliardu let.Tvorba obřích planet je komplikovanější proces. Předpokládá se, že se tak děje za tzv. sněžnou čárou, kde se protoplanety vytvářejí především z různých zmrzlých materiálů. Důsledkem je, že jsou několikrát hmotnější než ty, které se vytvořily ve vnitřní části protoplanetárního disku. Následující proces ještě není zcela prozkoumán, avšak je zřejmé, že některá z těchto embryí mohou nakonec dosáhnout hmotnosti 5 až 10 Zemí, což je hraniční hodnota umožňující zachycování plynu sestávajícího z vodíku a helia. Akumulace plynu kolem tohoto jádra je zpočátku pomalý proces, který trvá několik milionů let, jakmile však protoplaneta dosáhne hmotnosti asi 30 Zemí, nabere na rychlosti a překotnosti. Planety velikosti Jupiteru či Saturnu zřejmě dokáží nashromáždit veškerou svou zbývající hmotu během pouhých 10 000 let. Akrece končí teprve tehdy, až je veškerý plyn v okolí vyčerpán. Vytvořené planety potom mohou migrovat na velké vzdálenosti. Ledoví obři, jako jsou Uran a Neptun, jsou pravděpodobně nedostatečně vyvinuté plynné planety, které se začaly tvořit příliš pozdě, když už v disku nebyl dostatek plynu.
Mlhovinová hypotéza byla poprvé formulována roku 1734 švédským vědcem Emanuelem Swedenborgem. Immanuel Kant, který byl s touto myšlenkou podrobně obeznámen, ji roku 1755 dále rozvinul. Podle něj pomalu rotující plynná mračna (mlhoviny) vlivem gravitace kolabují a zplošťují se, až se z nich nakonec vytvářejí hvězdy a planety. Podobný model navrhl také roku 1796 Pierre Simon de Laplace. Jeho model popisoval smršťující se a chladnoucí protosolární mrak – sluneční mlhovinu. Jak se mlhovina smršťovala, zplošťovala se a tvořily se v ní prstence materiálu, které dále kolabovaly až vytvořily planety. Laplaceův model převládal po celé 19. století. Jeho hlavním problémem však bylo rozdělení momentu hybnosti mezi Sluncem a planetami. Ačkoliv ve Slunci je soustředěno 99,86 % hmoty, jeho moment hybnosti činí jen 1 % momentu hybnosti celé soustavy, zbytek pak připadá na ostatní obíhající tělesa, a tento fakt Laplaceova hypotéza nedokázala nijak vysvětlit. Proto byla počátkem 20. století z větší části opuštěna.
Neúspěch Laplaceova modelu stimuloval vědce k tomu, aby se ho pokusili nějak nahradit. Během 20. století bylo navrženo mnoho teorií, jako například planetesimální teorie Thomase Chamberlina a Foresta Moultona (1901), slapový model Jamese Jeanse (1917), akreční model Otto Šmidta (1944), protoplanetární teorie Williama McCrea (1960) a nakonec teorie zachycení Michaela M. Woolfsona. Roku 1978 Andrew Prentice opět vzkřísil původní Laplaceovy myšlenky tvorby planet a zformuloval tzv. moderní Laplaceovu teorii. Žádný z těchto pokusů však nebyl zcela úspěšný.
V současnosti široce akceptovaná teorie tvorby planet ze sluneční mlhoviny označovaná anglickým výrazem Solar Nebular Disk Model (SNDM), má své počátky v pracích sovětského astronoma Viktora Sergejeviče Safronova. Jeho kniha Evolucija doplanětnogo oblaka i obrazovanie Zemlji i planět, která byla roku 1972 přeložena i do anglického jazyka, měla velký dopad na odbornou veřejnost a vývoj názorů na vznik planet. V knize byly formulované všechny hlavní problémy procesu tvorby planet a některé z nich autor dokázal i vyřešit. Safronovovy myšlenky ve svých pracích dále rozvíjel zejména George Wetherill. Ačkoliv se teorie původně týkala pouze vzniku a vývoje sluneční soustavy, nyní ji vědci považují za platnou pro vývoj planetárních soustav v celém vesmíru.
Kolem hvězd během jejich utváření vzniká akreční disk a lze ho nalézt kolem všech hvězd starých přibližně 100 milionů let. Tento závěr byl kromě různých teoretických úvah podpořen zejména objevem prachoplynových disků kolem protohvězd a hvězd typu T Tauri. Z jejich pozorování vyplynulo, že prachová zrna, která je tvoří, nabývají na objemu ve velmi krátké době (tisíců let) a vytvářejí se z nich tělíska o velikosti asi 1 centimetru.V současné době již astrofyzikové také rozumí procesu, jakým 1 km velké planetesimály dorostou do těles o průměrech kolem 1000 km. Tento proces probíhá v každém disku, v němž je hustota planetesimál dostatečně vysoká. Akrece těchto těles bývá zpočátku velmi překotná, následně jejich růst zpomaluje a konečným výsledkem je vznik protoplanet různých velikostí, které značně závisí i na jejich vzdálenosti od hvězdy. Různé simulace ukázaly, že další srážky protoplanet ve vnitřních částech protoplanetárního disku vedou k vytvoření několika těles velikosti Země. Původ terestrických planet se tedy v současné době již zdá prakticky vysvětlen.
Studium akrečních disků naráží také na řadu problémů. Nejvýznamnějším z nich je, jakým způsobem ztrácí materiál, který se zformoval v protohvězdu, svůj moment hybnosti. Zdá se pravděpodobné, že tento moment hybnosti se nějakým způsobem přenáší na vzdálenější části disku, ale přesný mechanismus tohoto přenosu není stále znám. Rovněž procesy, které vedou k vymizení disků nejsou dostatečně objasněny.Dalším velkým nevyřešeným problémem mlhovinové hypotézy je vznik planetesimál, tj. jak se 1 cm velká tělíska pospojují do 1 km velkých těles. Tento mechanismus by zřejmě rovněž poskytl také odpověď na otázku, proč kolem některých hvězd obíhají planety, zatímco kolem jiných jen prachové prstence.Astrofyzikové zatím zcela úplně nerozumí ani vzniku plynných obrů. Současné teorie nedokáží vysvětlit, jak je možné, že jejich jádra narostou dostatečně rychle na to, aby k sobě stihla ještě připoutat tak velké množství plynu z rychle mizejícího protoplanetárního disku. Střední délka doby života těchto disků, která činí méně než 10 milionů let, se zdá na vytvoření takových jader příliš krátká.Problémem se zdá být také migrace plynných obrů. Podle některých výpočtů by totiž jejich interakce s okolním materiálem v disku mohla vést k rychlému přemístění směrem dovnitř soustavy, a pokud by tato migrace nebyla nějakým způsobem zastavena, planety by se dostaly do vnitřních částí soustavy a nedosáhly by své velikosti.
Hvězdy se tvoří uvnitř obrovských molekulárních mračen sestávajících z chladného molekulového vodíku, které mívají průměr kolem 20 parseků a jejichž hmotnost přibližně 300 000krát přesahuje hmotnost Slunce. V průběhu milionů let mohou tato mračna začít kolabovat a rozpadat se na menší části. Z jejich fragmentů se pak tvoří malá hustá jádra, která dále kolabují a vytvářejí hvězdy. Hmotnosti těchto jader se mohou pohybovat v rozmezí od malého zlomku hmotnosti Slunce až po několik Sluncí. Nazývají se protostelární (nebo v případě vznikajícího Slunce protosolární) mlhoviny. Jejich průměr bývá od 0,01 do 0,1 parseku (2000–20 000 astronomických jednotek) a hustota počtu částic (molekul plynu) přibližně mezi 10 000 až 100 000 cm−3.Počáteční fáze kolapsu protostelární mlhoviny o hmotnosti Slunce trvá asi 100 000 let. Každá rotující mlhovina má nějaký moment hybnosti. Plyn v její centrální části, jehož moment hybnosti je relativně malý, se rychle stlačuje a vytváří dále se již nestlačující jádro, které obsahuje jen malý zlomek hmoty původní mlhoviny. Toto jádro je zárodkem budoucí hvězdy. Jak kolaps mlhoviny pokračuje, vlivem zákona zachování hybnosti se rotace zmenšující se plynné obálky zrychluje, což částečně plynu brání, aby dále padal na centrální jádro. Místo toho je vytlačován směrem ven podél jeho rovníkové roviny a vytváří tak akreční disk. Hmotnost jádra postupně roste, až se z něj nakonec stane mladá horká protohvězda. V této fázi je spolu se svým diskem zahalena v obálce plynu, který stále ještě padá směrem dovnitř, a není proto přímo pozorovatelná. Obálka je natolik neprůhledná, že dokonce i záření milimetrových délek uniká z jejího vnitřku jen velmi obtížně. Tyto objekty velmi jasně září hlavně na milimetrových a submilimetrových délkách. Bývají označovány jako protohvězdy třídy 0. Kolaps bývá často provázen bipolárními výtrysky, které směřují na obě strany podél rotační osy disku. Takové výtrysky lze v oblastech s rodícími se hvězdami pozorovat často. Zářivý výkon protohvězd třídy 0 je vysoký – protohvězda hmotnosti Slunce může zářit až 100krát více než Slunce. Hlavním zdrojem jejich energie je gravitační kolaps; v této fázi v protohvězdě ještě nedochází k vodíkové fúzi.
Plyn obklopující protohvězdu dále padá na protoplanetární disk, a z původního oblaku již zbývá jen tenká a stále více průhledná obálka. Mladou hvězdu již pak lze pozorovat přímo; nejprve ve vzdálené infračervené oblasti světelného spektra a později i ve viditelném světle. Přibližně v této době je v protohvězdě zažehnuta fúze deuteria a o něco později také běžného vodíku. Nová hvězda se tak rodí asi 100 000 let po počátku kolapsu původní mlhoviny. Vnější vzhled mladé hvězdy odpovídá protohvězdě třídy I, která bývá také označována jako mladá hvězda typu T Tauri. V této době již má hvězda velkou část své konečné hmotnosti: hmotnost disku a zbývající obálky dosahuje již jen 10–20 % hmotnosti centrální hvězdy.V další fázi již obálka úplně mizí a veškerý materiál z ní se nachází v disku. Protohvězda se stává klasickou hvězdou typu T Tauri. K tomu dochází přibližně po 1 milionu let. Hmotnost disku kolem klasické hvězdy typu T Tauri činí asi 1–3 % hmotnosti hvězdy a jeho akrece postupuje přibližnou rychlostí 10miliontiny až miliardtiny hmotnosti Slunce ročně. Rovněž lze pozorovat bipolární výtrysky. Akrece vysvětluje všechny zvláštní vlastnosti klasických hvězd typu T Tauri: neobvykle silné emisní čáry, magnetickou aktivitu a výtrysky. Emisní čáry vznikají, když plyn dopadá na hvězdu, k čemuž dochází v blízkosti jejích magnetických pólů. Výtrysky jsou potom vedlejším produktem této akrece a odnášejí přebytečný moment hybnosti. Klasická fáze hvězd typu T Tauri trvá asi 10 milionů let. Protoplanetární disk nakonec zcela vymizí vlivem akrece, formování planet, výtrysků a fotoevaporace způsobené ultrafialovým zářením z centrální hvězdy i jiných blízkých hvězd. Mladá hvězda tak vstoupí do fáze čárově slabé hvězdy typu T Tauri, která se pak postupně, v průběhu milionů let, přemění na běžnou hvězdu, jako je naše Slunce.
Za určitých okolností se může v protoplanetárním disku začít rodit nová planetární soustava. Protoplanetární disky byly pozorovány kolem poměrně velkého počtu hvězd v mladých hvězdokupách. Vznikají již v prvních fázích tvorby hvězdy, ale zpočátku nejsou kvůli neprůhledné plynné obálce, jež je obklopuje, pozorovatelné. Disk obklopující protohvězdu třídy 0 je pravděpodobně masivní a horký. Jedná se o akreční disk, který protohvězdu ve svém středu zásobuje materiálem. Jeho teplota může ve vzdálenosti 5 astronomických jednotek od hvězdy přesáhnout až 400 kelvinů a ve vzdálenosti 1 AU dokonce 1000 kelvinů. Zahřívají ho zřejmě rozpadající se turbulence a dopadající plyn z okolní mlhoviny. Vysoká teplota v jeho vnitřní části způsobuje, že většina prchavých látek, např. voda, a některé organické látky a kamenné materiály se vypaří. V pevném stavu zde zůstanou pouze žáruvzdorné materiály, jako je železo. Led může přežít jen ve vnějších částech disku.Hlavními problémy při studiu akrečních disků jsou vznik turbulencí a mechanismy odpovědné za vysokou efektivní viskozitu. Turbulentní viskozita je pravděpodobně příčinou přenosu hmoty na centrální protohvězdu a momentu hybnosti do vnějších oblastí disku. To je důležité pro pokračující akreci, protože centrální protohvězda může přijímat další plyn pouze, pokud ztratí většinu svého momentu hybnosti, který musí být odnesen malou částí plynu pryč. Výsledkem tohoto procesu je růst protohvězdy i průměru disku, který může, pokud byl původní moment hybnosti mlhoviny dostatečně velký, dosáhnout až do vzdálenosti 1000 AU. Astronomové běžně pozorují velké disky v mnoha oblastech vzniku nových hvězd, jako je například Velká mlhovina v Orionu.Akreční disk může existovat po dobu kolem 10 milionů let. Jakmile hvězda dosáhne fáze klasické hvězdy typu T Tauri, disk se začne ztenčovat a chladnout. Méně prchavé materiály začnou kondenzovat i v oblastech blíže jeho středu a vytvářet prachová zrnka o velikosti 0,1–1 μm, která obsahují krystalické křemičitany. Transport materiálu z vnějších částí disku může promíchat nově vytvořená prachová zrna s těmi staršími, obsahujícími různé organické a jiné prchavé látky. Takové promíchání by vysvětlilo některé zvláštnosti ve složení těles sluneční soustavy, jako je například přítomnost mezihvězdného prachu ve starých meteoritech a žáruvzdorných materiálů v kometách.
Prachové částice mají v hustém prostředí disku tendenci se k sobě lepit, což vede k vytváření větších tělísek až do velikosti několika centimetrů. Stopy těchto procesů shlukování prachu mohou být pozorovány v infračerveném spektru záření vycházejícího z mladých disků. Další hromadění pak vede ke vzniku planetesimál, jejichž průměr je 1 km nebo i větší. Tyto planetesimály jsou již základními stavebními kameny, z nichž vznikají planety. Přesný proces vedoucí k tvorbě planetesimál je zatím nevyřešeným problémem fyziky akrečních disků, neboť při větších velikostech již prosté shlukování přestává být dostatečně účinné. Určitou oblibu si získala hypotéza gravitační nestability. Podle ní se tělíska o rozměru několika centimetrů nebo větší pomalu usazují poblíž střední roviny disku, kde vytvoří velmi tenkou – méně než 100 km silnou – a hustou vrstvu. Tato vrstva je gravitačně nestabilní a může se rozpadat do početných shluků, které potom gravitačně kolabují do planetesimál.Vznik planet může být rovněž spuštěn gravitační nestabilitou uvnitř disku, která vede k jeho rozpadu do shluků. Některé z nich, pokud jsou dostatečně husté, mohou začít gravitačně kolabovat, což může vést k rychlému vzniku plynných obrů a dokonce i hnědých trpaslíků, a to v časovém úseku kolem 1000 let. Tento proces je však možný pouze u masivních disků, jejichž hmotnost je větší než 0,3 hmotnosti Slunce. Pro srovnání, typický disk dosahuje hmotnosti pouze 0,01 až 0,03 hmotnosti Slunce. Protože masivní disky jsou vzácné, může se tento mechanismus vzniku planet uplatňovat jen velmi málo.Na definitivním rozpadu protoplanetárního disku se podílí několik různých mechanismů. Vnitřní část disku končí vlivem akrece v centrální hvězdě, anebo je vystřelena bipolárními výtrysky pryč. Vnější části se buď vypaří pod vlivem silného ultrafialového záření z centrální hvězdy (v době, kdy se tato nachází ve fázi hvězdy typu T Tauri) anebo z jiných blízkých hvězd. Plyn ve střední části disku buď pohltí, anebo odmrští, nově vytvořené planety a malé prachové částice zase vytlačí hvězdný vítr vanoucí z centrální hvězdy. Jediné co nakonec zbude, je planetární systém. Pouze v případech, kdy ztroskotal proces tvorby planetesimál, zůstává kolem hvězdy prachový disk bez planet.Protože planetesimály bývají velmi početné a jejich populace se vyskytuje napříč protoplanetárním diskem, některé mohou přežít dobu tvorby planetárního systému. Planetky jsou pravděpodobně takovými pozůstalými planetesimálami, které se navzájem obrousily do menších rozměrů. Komety jsou zase planetesimálami ze vzdálených oblastí planetárního systému. Meteority jsou kousky planetesimál, které dopadly na povrch planety a poskytují vědcům velké množství informací o vzniku naší sluneční soustavy. Některé typy meteoritů jsou jen kousky malých roztříštěných planetesimál, které neprošly žádnou vnitřní diferenciací, zatímco jiné mohou být pozůstatky planetesimál mnohem větších rozměrů.
Podle modelu vyplývajícího z mlhovinové teorie se terestrické planety tvoří ve vnitřní části protoplanetárního disku, ohraničené tzv. sněžnou čárou, před níž je teplota příliš vysoká na to, aby se zde mohly tvořit částice z vodního ledu a dalších prchavých látek. Výsledkem je, že se zde shlukují pouze různé kamenné materiály, z nichž se později utvářejí kamenné planetesimály. Předpokládá se, že u hvězd velikosti Slunce takové podmínky existují v částech disku, které jsou od ní vzdálené 3 až 4 astronomické jednotky.Poté, co se vytvořily malé planetesimály o velikosti asi 1 km v průměru, začíná fáze velmi překotné akrece. V této době tělesa velmi rychle nabývají na hmotnosti, přičemž větší tělesa zvětšují svou hmotnost rychleji, a to na úkor těles menších. Tato fáze trvá asi 10 000 až 100 000 let a končí, když velká tělesa dosáhnou velikosti asi 1000 km v průměru. Následné zpomalení akrece je způsobeno gravitačním rušením zbývajících planetesimál již vytvořenými velkými tělesy. Nakonec větší tělesa růst těles menších zcela zastaví.V další fázi planetesimály přejdou do uspořádaného, tzv. oligarchického růstu. Ten je charakterizován dominancí několika stovek větších těles, tzv. oligarchů, se kterými se srážejí a následně splývají menší planetesimály. Mimo tyto oligarchy už žádné jiné těleso nemůže růst. Vlivem zbývajících planetesimál jsou oligarchové od sebe drženi ve vzdálenosti asi desetinásobku poloměru tzv. Hillovy sféry (tj. okruhu převládajícího gravitačního vlivu tělesa). Výstřednost a sklon jejich oběžných drah zůstávají malé. Oligarchové pokračují v akreci, dokud nejsou z disku v jejich okolí vyčerpány všechny planetesimály. Rovněž někteří sousední oligarchové se mohou navzájem srazit a splynout. Jejich konečná hmotnost (tzv. omezená hmotnost) závisí na jejich vzdálenosti od hvězdy a hustotě planetesimál. Pro terestrické planety činí 0,1 hmotnosti Země, tj. asi hmotnost Marsu. V závěru této etapy je zformováno asi 100 protoplanet velikosti Měsíce až Marsu, které jsou rovnoměrně rozprostřeny a vzdálenosti mezi nimi dosahují pěti až desetinásobku poloměru jejich Hillovy sféry. Pravděpodobně se nachází v mezerách v protoplanetárním disku a navzájem jsou od sebe odděleny prstenci ze zbývajících planetesimál. Tato fáze trvá zřejmě několik stovek tisíc let.Poslední fází tvorby terestrických planet je etapa jejich vzájemných srážek. Začíná v době, kdy již zbývá jen velmi malý počet planetesimál a protoplanety jsou již natolik hmotné, že se navzájem začínají gravitačně rušit, což uvede jejich oběžné dráhy v chaos. Během této fáze protoplanety vytlačí zbývající planetesimály a občas se spolu srazí. Výsledkem tohoto procesu, který trvá 10 až 100 milionů let, je vznik jen velmi omezeného počtu těles velikosti Země. Simulace ukazují, že počet přeživších planet se v průměru může pohybovat mezi 2 a 5. Ve sluneční soustavě jsou takovými planetami Země a Venuše. K jejich vytvoření bylo potřeba splynutí přibližně 10 až 20 protoplanet, přičemž zhruba stejný počet jich byl ze sluneční soustavy vymrštěn pryč. Je možné, že některé z těchto protoplanet, které měly svůj původ v dnešním hlavním pásu asteroidů, s sebou nesly vodu, a daly tak vzniknout pozemským oceánům. Mars a Merkur mohou být považovány za protoplanety, kterým se podařilo tuto chaotickou dobu přežít. Vytvořené terestrické planety se nakonec usadí na víceméně stabilních oběžných drahách, čímž se vysvětluje, proč jsou planetární systémy obvykle obsazené až na hranici únosnosti, nebo jinými slovy, na pokraji nestability.
Přesný proces vzniku plynných obrů je pro planetology stále nevyřešený problém. V rámci mlhovinového modelu vzniku planetárního systému existují pro vznik obřích planet dvě různé teorie. Podle první z nich se plynní obři tvoří v masivních protoplanetárních discích jako důsledek gravitačního shlukování (viz výše). Gravitační nestabilita takového disku může vést i k vytváření tzv. hnědých trpaslíků, kteří bývají obvykle řazeni mezi hvězdy. Slibnější možností se však zdá být jiný model, který dokáže vysvětlit vznik obřích planet i v relativně málo hmotných discích (dosahujících i méně než 0,1 hmotnosti Slunce). V tomto modelu probíhá tvorba obřích planet ve dvou fázích: nejprve vzniká akrecí jádro o hmotnosti přibližně 10 Zemí, na které se následně nabaluje plyn z protoplanetárního disku.Tvorba jader obřích planet pravděpodobně probíhá stejným způsobem jako u planet terestrických. Začíná na úrovni planetesimál, které procházejí obdobím překotného růstu, na nějž navazuje pomalejší růst oligarchický. Nenastává zde však zřejmě období vzájemných srážek, protože ve vnějších částech planetárního systému jsou takové srážky velmi málo pravděpodobné. Dalším rozdílem je složení planetesimál, které se v tomto případě vytvářely za sněžnou čárou, takže se skládají hlavně z ledu, který převyšuje kamenné materiály v poměru 4:1. Díky tomu je zde hmotnost planetesimál asi čtyřikrát vyšší.
V discích s nejmenší možnou hmotností, která ještě umožňuje tvorbu terestrických planet, by ve vzdálenosti 5 astronomických jednotek od hvězdy (tj. stejné jako je vzdálenost Jupiteru od Slunce) mohly během 10 milionů let (což je doba, po které již plynné disky kolem hvězd velikosti Slunce zanikají) vzniknout pouze planetární jádra o hmotnosti 1 až 2 Zemí, což by ke vzniku plynných obrů nepostačovalo. Řešením by mohlo být desetinásobné zvětšení potřebné hmotnosti disku, dále migrace protoplanet, díky níž by se mohly srážet s větším množstvím planetesimál, a konečně také stupňování akrece vlivem odporu plynu obklopujícího planetární jádro. Kombinace těchto faktorů by mohla vysvětlit vznik jader plynných obrů, jako jsou Jupiter nebo Saturn. Vznik planet jako Uran nebo Neptun je o něco složitější a astronomové jejich tvorbu ve vzdálenostech 20 až 30 astronomických jednotek od centrální hvězdy nedokáží vysvětlit. Někteří proto přišli s myšlenkou, že tyto planety se původně zformovaly někde v oblasti mezi Jupiterem a Saturnem, a teprve později migrovaly na své současné pozice.
Jakmile jednou planetární jádra dosáhla dostatečné hmotnosti (asi 5 až 10 násobku hmotnosti Země), začala na sebe nabalovat okolní plyn. Zpočátku šlo o pomalý proces, který se po několika milionech let, když jejich hmotnost dosáhla 30násobku hmotnosti Země, dramaticky zrychlil. Zbývajících asi 90 % své celkové hmotnosti planety nasbíraly již jen během přibližně 10 000 let. Další akrece plynu končí, jakmile je veškerý plyn v okolí vyčerpán, takže v protoplanetárním disku vzniká prázdná mezera. Podle tohoto modelu jsou vlastně Uran a Neptun jádra plynných obrů, která ustrnula na počátku svého vývoje, protože se začala tvořit příliš pozdě, v době, kdy už v disku nezbýval téměř žádný plyn. Po fázi překotné akrece plynu následuje období migrace nově vytvořených plynných obrů, takže planety mohou ještě pomalu nabalovat další plyn. Jak planety na sebe plyn nabalují, vzniká kolem nich v disku mezera. Migrace je způsobená vzájemným gravitačním působením planety nacházející se v prázdné mezeře s materiálem zbývajícího disku. Jakmile disk zcela zmizí, nebo když planeta dosáhne jeho okraje, migrace končí.Podle některých teorií končí tímto způsobem na vnitřním okraji disku svou pouť tzv. horké Jupitery, tj. plynní obři velikosti planety Jupiter, kteří se ze vzdálených chladných oblastí planetární soustavy dostali na oběžné dráhy ležící velmi blízko centrální hvězdy. V dubnu roku 2010 však tým astronomů vedený Andrew Cameronem a Didier Quelozem oznámil, že z jím sledovaného vzorku 27 horkých Jupiterů jich více než polovina má své dráhy výrazně nakloněny, a že pohyb šesti z nich je dokonce retrográdní, tzn. v opačném směru, než v jakém rotuje centrální hvězda. Takové dráhy již nelze vysvětlit migrací způsobenou gravitační interakcí s okolním prachoplynovým diskem. Astronomové navrhli hypotézu, podle níž exoplanety byly na neobvyklou oběžnou dráhu navedeny vlivem gravitačních poruch způsobených jinou planetou nebo dokonce blízkou hvězdou. Takový proces by patrně trval ještě déle než dosud uvažované způsoby migrace, až stovky milionů let, a všechny menší planety by během něho byly zřejmě ze systému zcela vymeteny.Obří planety mohou významně ovlivnit i tvorbu planet terestrických. Přítomnost obrů totiž zvyšuje výstřednost a sklon oběžných drah planetesimál a protoplanet v terestrické oblasti planetární soustavy (která se v případě sluneční soustavy nachází ve vzdálenosti do 4 AU od Slunce). Na druhé straně, pokud by se plynní obři vytvořili příliš brzy, mohli by akreci vnitřních planet zpomalit nebo i zabránit. Pokud se však vytvoří ke konci fáze oligarchického růstu terestrických planet, jak se pravděpodobně stalo ve sluneční soustavě, ovlivní velmi významně vzájemné srážky protoplanet, které nabudou mnohem dramatičtější podoby. V důsledku toho se počet terestrických planet sníží a současně se zvětší jejich velikost. Kromě toho se jejich vlivem terestrické planety vytvoří blíže centrální hvězdě. Ve sluneční soustavě však byl vliv plynných obrů, z nichž největší byl vliv Jupitera, částečně omezen jejich poměrně velkou vzdáleností od terestrických planet.Oblast planetárního systému, která přímo sousedí s oblastí plynných obrů, je ovlivněna odlišným způsobem. Zde může výstřednost oběžných drah protoplanet vzrůst tak výrazným způsobem, že se mohou dostat až do těsné blízkostí některého z těchto obrů. Pravděpodobným důsledkem takového setkání pak je vystřelení tělesa ven z planetárního systému. Protože zde nezbudou žádné protoplanety, nevytvoří se v oblasti ani žádné planety. Vedlejším účinkem tohoto jevu je, že v oblasti zůstane určitý menší počet planetesimál, neboť sami plynní obři bez pomoci protoplanet nedokáží celou oblast sami beze zbytku vyčistit. Celková hmotnost všech přeživších planetesimál je malá, neboť protoplanety v součinnosti s obřími planetami stihly ještě před svým vlastním vymrštěním 99 % procent z nich vymést. Taková oblast se nakonec promění v pás planetek, podobný hlavnímu pásu, který se ve sluneční soustavě nachází ve vzdálenosti 2 až 4 AU od Slunce.
V tomto článku byl použit překlad textu z článku Nebular hypothesis na anglické Wikipedii.
