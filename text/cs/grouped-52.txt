
Církev Křesťanská společenství (oficiální název, pod kterým církev registrovalo Ministerstvo kultury ČR v roce 2002) (často zkracován jako KS), patří mezi evangelikální církve. Jednotlivé sbory se často prezentují pod vlastními názvy, např.: Křesťanské společenství Praha, Křesťanské společenství Brno, Křesťanské společenství Mozaika, apod. V současné době církev sdružuje 24 sborů a 18 misijních skupin, má přibližně 2500 členů.
Je sdružením samostatných sborů a skupin. Věrouka i praxe se u jednotlivých sborů liší. Převažuje charismatická orientace, někdy doplněná spíše o probuzenecké rysy, jindy spíše o charakteristiku Hnutí Víry. Některé sbory mají podobnou orientaci jako baptisté.       
Centrem hnutí se stala Praha, kde působil Dan Drápal jako vikář sboru Českobratrské církve evangelické v Holešovicích. V roce 1990 vznikla Křesťanská společnost Maniny, později přejmenovaná na Křesťanské společenství Praha. Byly zakládány další sbory a působnost se rozšířila na celé Československo. V roce 2002 tyto samostatné sbory vytvořily Církev Křesťanská společenství. Některé sbory se bezprostředně navázaly na Kresťanské spoločenstvo Milosť na Slovensku,  označovaly se jako KS Milost. Tyto sbory se roku 2011 osamostatnily a roku 2012 byly registrovány jako Církev víry.

Jako cirkumpolární (z latinského „kolem pólu“, také obtočnové) souhvězdí označujeme to souhvězdí, které nikdy nezapadá za obzor. Podobně i cirkumpolární hvězda jsou ty, které se po celý rok a dokonce i po celý den nachází nad obzorem (typickým příkladem je pro severní polokouli Polárka). Denní svit oblohy nám ovšem nedovolí tyto hvězdy pozorovat po celých 24 hodin. V Evropě jsou cirkumpolární například Malý medvěd, Velká medvědice nebo Cassiopea.
Cirkumpolární jsou takové hvězdy a souhvězdí, které leží blízko nebeských pólů, ale o které jde konkrétně, závisí na poloze pozorovatele (na jeho zeměpisné šířce). Deklinace hvězdy musí být blíže k příslušnému nebeskému pólu (tedy na severní polokouli k severnímu a na jižní polokouli k jižnímu) než 90° minus zeměpisná šířka pozorovatele. U souhvězdí platí, že je cirkumpolární tehdy, když žádná jeho část nezapadá.
Pro představu – pozorovatel stojící na severním pólu považuje za cirkumpolární celou severní oblohu. Naopak pro pozorovatele na rovníku by nebylo cirkumpolární žádné souhvězdí nebo hvězda s výjimkou severního a jižního nebeského pólu (jinak řečeno, všechny hvězdy zakryje na půl dne horizont).

Výraz církev výlučně přísluší náboženskému společenství křesťanskému. Pojem církev pochází z řeckého KYRIAKÉ, tj. Pánova. (v řečtině Kyrios - Pán). Církev se řecky označuje EKKLÉSIA TOY KYRIOY (výslovnost "eklesia tú kyriú"), tj. shromáždění Pánovo. Výraz ekklésia je znám z řeckých právních dějin, jako název sněmu všech plnoprávných občanů demokratické polis. Církev je společenství, není to označení pro nějakou vybranou kněžskou kastu, ale všech, kdo se ke Kristu jako svému Pánu hlásí. Členové společenství nesou právem eschatologický titul „vyvolení“, „svatí“. Tvoří společenství, které smí plným právem převzít velké tituly starozákonního a současně i eschatologického společenství Božího: kehal Jahve, „společenství Boží“.
Výrazem ekklesia se míní současně - podobně jako „shromáždění“ - aktuální průběh shromažďování i shromážděné společenství samotné. Ekklesia neexistuje proto, že bylo něco jednou ustanoveno, založeno a nadále přetrvává nezměněno. Ekklesia existuje tím, že stále znovu dochází ke konkrétní události sejití, shromáždění, a zvláště k bohoslužebnému shromáždění. „Shromáždění“, „obec“, „církev“ se nesmí navzájem vylučovat, ale je zapotřebí je vidět ve vzájemné souvislosti. Již nepřehlédnutelná skutečnost, že samotný Nový zákon, když my hovoříme o shromáždění, o obci nebo o církvi, používá stále totéž slovo ekklesia, nás musí varovat před konstruováním protikladů. Tato tři slova „Shromáždění“, „obec“, „církev“ si navzájem nekonkurují, nýbrž se doplňují při překladu slova ekklesia:
„Shromáždění“ - ekklesia nikdy neexistuje jako statická instituce, ale jako konkrétní setkání při nové události„Obec“ - ekklesia neexistuje jako abstraktní organizace, ale je stále na určitém místě, v určitý čas a k určité činnosti shromažďující se společenství
„Církev“ - ekklesia nejsou jen navzájem nepropojené a izolované spolky, nýbrž mezi sebou ve vzájemné službě propojují údy vzájemného společenství.
Církev prvotně nebyla založena jako organizace, ačkoli ji první křesťané chápali velmi konkrétně. Ježíš, zakladatel církve, ji přirovnává spíše k domu nebo stádu. Tento fakt zcela jasně vyjadřuje, že církev jako dům musí stát na pevném základě a k vedení stáda je nutná autorita pastýře. Sám vyvolil dvanáct učedníků, svěřil jim zvláštní odpovědnost a ustanovil Petra za prvního pastýře svého stáda. Kristus zamýšlel, aby tato jeho církev byla dějinným a viditelným společenstvím. Ježíš své učedníky nejen učil, ale také s nimi žil v úzkém společenství. Apoštol Pavel vidí společenství věřících jako tělo, ve kterém je Kristus hlavou a věřící jednotlivé údy.Prvotní jeruzalémská církev se od začátku těšila velké vážnosti. Působili v ní první apoštolové, kteří pod Petrovým vedením společně spravovali obec jako Ježíšovi svědkové. Církev se skrze misii postupně šířila do okolního známého světa. Velkými centry raného křesťanství se staly Antiochie a Řím.Církev byla již od počátku ohrožována zvenčí (pronásledování křesťanů) i vnitřně (vnitřní rozkoly a hereze). Velké pronásledování se odehrávalo v Římské říši. První velké pronásledování Neronovo v letech 54-58 bylo násilím brutálního tyrana. Od roku 100 do roku 311 bylo křesťanství považováno za zvláštní náboženství, ale římský stát jej pronásledoval jako religio illicita (nepřátelské k státu i k lidem). Obrat nastal až za císaře Konstantina, který přijal křesťanství a od roku 312 se k němu důsledně hlásil.Dalším momentem, který je považován za faktický vznik církve je zkušenost Letnic: církev se zde po silném zážitků naplnění Duchem svatým ujímá ústy Petra nového hlásání Ježíšova poselství a zároveň dochází k jejímu podstatnému růstu: „Ti, kteří přijali jeho slovo, byli pokřtěni a přidalo se k nim toho dne na tři tisíce lidí.“
další církve v jednotě s Petrovým stolcem (římskou církví), které mají svou vlastní organizaci a bohoslužbu (např. Maronitská katolická církev, Koptská katolická církev, Řeckokatolická církev aj.)
Některé skupiny nepovažuje většina křesťanů za součást křesťanství, ačkoliv oni sami se za křesťanské církve či společnosti považují. Mezi ně patří např.
Církev Ježíše Krista Svatých posledních dnů - mormoni (vedle Bible považují za další Bohem zjevené dílo knihu Mormon)
Novoapoštolská církev ( za přímé slovo Boží na stejné úrovni jako Bible každé kázání pronesené od oltáře)
Církve financují veškerou svou činnost z několika zdrojů. Na financování se podílejí zdroje veřejné - veřejné instituce či zdroje vnitřní - samofinancování. Systém financování církví a náboženské společnosti vychází z historických tradic. Na území českých zemí církve financovaly svou činnost:
z příspěvků a darů členů a příznivců církvíVýnosy vlastního církevního majetku - toto financování vycházelo především z kapitálového vkladu předků, jednalo se o zajištění činnosti především církve římskokatolické. Toto financování vycházelo z poctivě nabytého majetku církevních právnických osob, kterým byl tento majetek převeden darováním nebo odkázáním členů církví. Jednalo se o měšťanstvo, šlechtu či zámožné věřící. Evangelické církve si financování tvořily z nemovitého majetku. Již v 19. století si farní sbory pořizovaly činžovní domy a z výnosu nájemného byly částečně hrazeny náklady na kostely, modlitebny, sborové domy. Současný vlastní majetek církví slouží jako dodatkový zdroj financování církevní činnosti jen v nepatrné míře.Náhrada za sekularizovaný církevní majetek - jednalo se o náhradu ze strany státu za odcizený církevní majetek. Za nejstarší formu je považována cassa salis. (tj. poskytování cla z dovážené soli českým diecézím na základě konkordátu mezi Apoštolským stolcem a Českým královstvím v roce 1630).Výnos náboženských fondů (matic) - jednalo se o zdroj příjmů z majetku. Tento majetek byl kombinací majetku:
a) církevního - jednalo se o majetek z klášterů zrušených za vlády císaře Josefa II., z interkalárních příjmů z obročí odváděných církví, tzn. z výnosu obročí získaných po dobu jejich uprázdnění a z dalších odvodů církevních subjektů.
b) odvodů ze solní pokladny, tzn. clo jako náhrada za nerestituovaný majetek.Státní a obecních dotací a subvencí - v roce 1885 - 1949 byl poskytován příspěvek na vyplácení doplatků k platům kněží pracující v duchovní sféře, tento příspěvek byl nazýván kongrua. V těchto letech měl již charakter nevratné půjčky. Kongruovými zákony se stát zavazoval doplňovat příjmy kněží v katolické duchovní správě.Příspěvky a dary členů a příznivců církve - zdrojem příjmů všech církví byly a stále jsou sbírky a drobné dary poskytované církvím jejich členy. Sbírky jsou osvobozeny od daně z příjmů. Dárce však na jejich základě žádné zvýhodnění nezíská. Běžným typem sbírek je sbírka konaná během bohoslužeb.V případě darů, poskytovaných jednotlivým církevním právnickým osobám, mohou dárci využívat výhody, které jsou upraveny v zákoně č. 586/1992 Sb. o daních z příjmu. Do tohoto systému financování církví patří i roční příspěvky a desátky, dary spojené s daňovými úlevami.V dobách komunistické diktatury bylo financování z vlastního majetku církví, z příspěvků a sbírek členů zlikvidováno. Hospodářský majetek církví byl vyvlastněn. V roce 1989 usilují církve i stát o zajištění nových forem financování. Hospodářský majetek nebyl církvím z větší části vrácen, proto stát tuto situaci řeší pokračováním dotačního systému. Politická ani církevní reprezentace nepodporuje, aby byl tento systém zachován. Od roku 1990 dochází k přímému jednání mezi církvemi a zástupci státu.K 1. 1. 2013 vstoupil v účinnost zákon č. 428/2012 Sb., o majetkovém vyrovnání s církvemi a náboženskými společnostmi, kterým byl dosavadní model financování církví a náboženských společností ukončen. Počínaje rokem 2013 je dotčeným církvím a náboženským společnostem, které uzavřou se státem smlouvu o vypořádání, ze státního rozpočtu vyplácena finanční náhrada (dle § 15 zákona č. 428/2012 Sb.) Po dobu 17 let od nabytí účinnosti zákona (tzv. přechodné období) mají dotčené církve a náboženské společnosti nárok na příspěvek na podporu činnosti (dle § 17 zákona č. 428/2012 Sb.). V prvních třech letech přechodného období je příspěvek vyplácen v plné výši, od čtvrtého roku se jeho výše každoročně snižuje o 5% výchozí částky.
Státní uznání církví a náboženských společností je právní institut uplatňovaný již půl druhého století. V době monarchie a za první republiky československé nebylo pro církev nutností, aby se k naplnění své činnosti ucházely o státní uznání v podobě církve či náboženské společnosti. Měly možnost organizovat se ve formě spolku nebo občanských sdružení, státem uznávaných podle spolkového zákona. Od roku 1874 přestalo být uznání církví aktem milosti státu. Uznání společností náboženských bylo v českých zemích zakotveno v zákoně č. 68/1874 ř.z., který platil až do roku 1949. V komunistickém režimu došlo ke zrušení obecné derogační klauzule a také byly zrušeny všechny dosavadní předpisy týkající se církví a v téže době došlo k vytvoření legislativního vakua ve věci uznání církví. Nové podmínky pro registraci církví a náboženské společnosti byly zakotveny v zákoně č. 308/1991 Sb. Minimální početní census byl stanoven na 10.000 zletilých obyvatel s trvalým pobytem v ČR. Tento počet byl ale neudržitelný. Nový zákon o církvích č. 3/2002 Sb. snižuje tento početní census na pouhých 300 osob.Návrh na registraci církve a náboženské společnosti podávají nejméně tři fyzické osoby, které dosáhly věku 18 let, jsou svéprávné a jsou občany České republiky. Návrh může podat i cizinec, který musí mít trvalý pobyt v České republice. Tyto osoby jsou označovány jako „přípravný výbor”. Jeden z těchto členů je zmocněn jednat jménem přípravného výboru. Návrh musí obsahovat základní charakteristiku církve a náboženské společností, jejího učení a poslání, podpisy nejméně 300 členů a základní dokument. Základní dokument musí obsahovat další náležitosti, jako je název církve či náboženské společnosti, poslání a základní články její víry, sídlo, označení statutárního orgánu církve či náboženské společnosti, osobní údaje členů statutárního orgánu, organizační strukturu církve a náboženské společnosti, způsob ustanovení a odvolávání duchovních, zásady hospodaření církví a náboženských společností zejména způsob získávání finančních prostředků a v neposlední řadě práva a povinnosti osob hlásající se k církvi a náboženské společnosti.
Odluka církve od státu znamená, že se stát nestará o církve více než o ostatní spolky a církve nemluví do záležitostí státu. Prototypem tohoto modelu je Francie (s výjimkou Alsaska-Lotrinska, kde platí místní právo).
V ČR jsou duchovní některých církví placeni ze státního rozpočtu na základě zákona č. 218/1949 Sb., o hospodářském zabezpečení církví a náboženských společností státem, ve znění pozdějších předpisů. Postupnou odluku má řešit zákon o majetkovém vyrovnání církví. Tzv. cirkevní restituce jsou politickým tématem a jsou často kritizovány.
V zásadě můžeme říct, že jsou církevní programy otevřené každému. To znamená, že nemusí být primárně určeny pro členy církví, ale i pro širokou veřejnost. Je třeba vzít v úvahu, že církve nevyvíjejí jakékoli činnosti, ale pouze takové, které jsou v souladu s jejich posláním, s jejich realizačními funkcemi. Většina církví to má zakotveno ve svých vnitřních dokumentech. Např. Kodex kanonického práva katolické církve výslovně určuje, že právnické osoby, které církev zřizuje, musejí být zaměřené k cíli „shodnému s posláním církve, který přesahuje cíl jednotlivce“. Konkrétně se tím rozumí „činnost v oblasti zbožnosti, apoštolátu nebo dobročinnosti, ať duchovní nebo hmotné“.
Bohoslužebné aktivity - činnosti, jejichž cílem je uctívat Boha (bohoslužby,křest,biřmování,zpověď,pomazání nemocných, apod.)
Diecézní centra života mládeže - domy založené diecézním biskupem, které jsou stále otevřené mládeži
Asociace křesťanských spolků mládeže - dobrovolné seskupení občanských sdružení dětí a mládeže
Salesiánské hnutí mládeže - křesťanský spolek dětí a mládeže s celostátní působností
Dům Ignáce Stuchlého - výchovně vzdělávací zařízení pro mládež s ubytovací kapacitou
Pastorace seniorů - zapojení starších lidí do života a práce církví ve farnostech a sborech
Charita Česká republika - nezisková humanitární organizace, pomoc potřebným na území České republiky
Domov sv, Karla Boromejského - komplexní ošetřovatelská a sociální péče dlouhodobě nemocným a starým lidem
Teen Challenge - křesťanská organizace pomáhající lidem s problémem závislosti na drogách Sociálních služeb, na kterých se v České republice podílí církev je neskutečně mnoho, toto jsou pouze příklady.
hospicové hnutí - maximálně zlepšit kvalitu života v jeho závěrečné fázi a umožnit důstojné umírání (Hospic Anežky České, Hospic na Svatém Kopečku, a jiné)
Duchovní péče ve zdravotnických institucích (Asociace nemocničních kaplanů,Česká společnost pro klinickou pastorační práci apod.) Dalšími aktivitami, do které církev v České republice zasahuje je dále armáda, vězeňství a policie (vojenští kaplani, duchovní služba v armádě, duchovní služba ve věznicích,duchovní služba policie ČR apod.). Dále se církev angažuje ve vzdělání a ve výchově, což znamená že mnoho škol na území ČR je zřizováno církví, jako příklad může být Církevní mateřská škola Srdíčko nebo Dívčí katolická střední škola a mnoho jiných. Také v kulturní oblasti se církev podílí na aktivitě - ochrana památek, architektura, výtvarné umění, hudba. Mnoho muzeí na území českém zaštiťuje církev. Příklad: Diecézní muzeum v Brně, Církevní muzeum v Polné, Muzeum církevního umění plzeňské diecéze a mnoho dalších.

Císař říše římské byl titul panovníka Svaté říše římské užívaný od středověku do roku 1806. Provázela ho korunovační jízda do Říma, kde byl panovník po vzoru Karla Velikého papežem korunován na císaře. Kandidát na císaře musel být králem Svaté říše římské, od 13. století volený kurfiřty a korunovaný v Cáchách.
Zaniklý titul císaře Říše římské obnovil roku 800 n. l. franský král Karel Veliký, který se tak snažil navázat na slavnou historii již neexistující antické Říše římské, která zanikla v 5. století. Toto nové římské císařství ale nemělo mnoho společného s obyvateli města Říma, čímž se od toho antického značně lišilo. Jednalo se tedy o římské císařství, které ale nebylo císařstvím Římanů. Císař této nové Římské říše byl především ochráncem západoevropských křesťanů, papeže a papežského sídelního města Říma. S titulem císaře byl nyní sice spojen jen malý přírůstek moci, ale zároveň i určitá vážnost a výjimečnost ve společenském postavení mezi panovníky západní Evropy. Držení titulu se stalo reprezentativní záležitostí a věcí prestiže. Titul císaře nebyl dědičný a neexistovalo žádné přednostní právo na ucházení se o císařský trůn a tak mezi panovníky západní Evropy docházelo k jakési soutěži o to, kdo se této funkce ujme.
Prvním císařem se stal franský král Karel Veliký, kterého na Vánoce roku 800 n. l. korunoval v Římě papež Lev III. Karel Veliký a Lev III. jsou tak považováni za zakladatele tohoto císařství. Přestože titul nebyl dědičný, stal se dalším císařem syn Karla Velikého Ludvík I. Pobožný, který sám sebe korunoval roku 813 a roku 840 provedl i korunovaci svého syna Lothara I. U všech těchto korunovací byl přítomen papež a tak se ustálila zásadní podmínka, že kdo chtěl být císařem, musel přijít osobně do Říma a zde se nechat korunovat papežem. Císař Lothar I. (840–855) byl panovníkem, který reálně ovládal jen poměrně malé území od Fríska po severní Itálii. Jeho nástupce Ludvík II. Němec (855–875) pak už panoval pouze v Itálii. Konečný úpadek vážnosti císaře nastal za Karla III. Tlustého, kterého dokonce sesadili velmoži jeho říše. Následovalo období tzv. „malých císařů“, kteří byli většinou italského původu a zcela bez vlivu na evropskou politiku. Zásadní zlom nastal až roku 962, kdy byl papežem Janem XII. korunován na císaře jeden z nejmocnějších panovníků západní Evropy, německý král Ota I. Od tohoto okamžiku již úřad císaře zastávali výhradně příslušníci německých vládnoucích rodů, a to až do roku 1806. Zhruba v období vlády císaře Fridricha I. Barbarossy (1152–1190) se ustálil název říše na Svatá říše římská a v průběhu 15. století pak na Svatá říše římská národa německého. Spojení německého krále s císařstvím, a tím také s papežstvím, bylo zhruba od roku 1200 vnímáno jako Bohem daná skutečnost.
Císař a papež na sobě byli v Římské říši závislí. Císař měl povinnost chránit Řím a papeže, ale zároveň si činil panovnické nároky na město Řím. Od císaře se také očekávalo, že bude bránit křesťanskou víru a latinské křesťanstvo. Historie císařského úřadu byla ale po většinu doby jeho existence provázena stále se opakujícími spory s papežem. Příčinou tohoto neustávajícího napětí byla především otázka hierarchie moci v říši. První mocenské spory tohoto typu zažil už Karel Veliký. Otázka zněla: Je císař podřízen papeži nebo papež císaři? Papežové viděli věc tak, že císař není bez jejich korunovace oprávněn zastávat úřad, a je tedy na jejich moci a rozhodnutí závislý. Papež je také hlavou všech západních křesťanů, tedy všech křesťanských obyvatel západní Evropy, včetně císaře. Císařové ale měli na věc jiný názor – právě oni svou vojenskou silou chránili Řím a papeže, a papežův osud tedy ležel v jejich rukou. Hlava katolické církve měla dle jejich mínění spravovat jen věci církevní a věnovat se teologickým otázkám. Světská moc nad západním křesťanstvem pak měla připadnout právě císařům. Ti měli řešit případné spory mezi jednotlivými panovníky Evropy a chránit její křesťanské obyvatele. Myšlenka na císaře, jako nejvyššího světského soudce a panovníka stojícího nad všemi ostatními vládci, se ale příliš neujala.

Císař je nejvyšší panovnická hodnost. Pochází z latinského titulu caesar, odvozeného od jména Gaia Julia Caesara. Jeho obdobou je hodnost car, jež byla používána v některých slovanských zemích (Rusko, Bulharsko či Srbsko). V Evropě popisuje panovníka nejvyššího řádu.Císaři přísluší oslovení císařské Veličenstvo, ostatním členům císařského rodu přísluší oslovení císařská Výsost. Pokud je císař zároveň králem, přísluší mu titul císařské a královské Veličenstvo, ostatním členům císařského rodu pak císařská a královská Výsost.Jediným panujícím císařem je japonský císař Naruhito v čele parlamentní konstituční monarchie.
Éra císařů je spojena s Římskou říší. Prvním císařem se stal Oktavián, který roku 27 př. n. l. přijal titul augustus (vznešený). Tituly augustus a caesar se souběžně používaly římskými císaři v období principátu, později za doby dominátu byl titul caesar vyhrazen mladšímu panovníkovi, spoluvládci augusta. Po pádu Západořímské říše roku 476 se titul císaře užíval výhradně jen v přeživší východní části Říše římské – Byzantské říši. V západní Evropě byl titul obnoven za vlády Karla Velikého, který byl 25. prosince 800 korunován papežem Lvem III. jakožto pokračovatel a znovuobnovitel Římské říše. Po rozpadu jeho říše se užívání titulu nakonec ustálilo ve Východofranské říši, kde v roce 962 vznikla Svatá říše římská. Samotný titul císaře byl doposud spojen s ideou obnovy či pokračování Říše římské, avšak v období vrcholného středověku se začal používat i mimo tento rámec jako zdůraznění moci a prestiže jednotlivých států a panovníků, a to především ve východoevropských státech. Tak byla zavedena hodnost císaře např. v Bulharsku (913), Srbsku (1345) či Rusku (1547).
Caesar a imperátor – jedno z přízvisek vládců Římské říše (viz také seznam římských císařů).
Císař východořímské říše - používající řecký termín basileos, považoval se za císaře Římské říše, fakticky vládl Byzantské říši.
Císař říše římské – tento titul historicky navazoval na zaniklé antické císařství a byl používán ve smyslu řídící římské impérium (Romanum gubernans imperium). I když se jednalo podle názvu o římské císařství, nebylo to císařství Římanů. Císař říše římské byl především ochráncem západoevropského křesťanstva a sídelního města papežů, Říma. V Římě nesídlil. Prvním císařem říše Římské a obnovitelem dlouho zaniklého západořímského císařského titulu se stal roku 800 n. l. Karel Veliký. Titul nebyl dědičný.
Latinský císař - vládce křižáckého státu Latinské císařství (oficiálně latinsky Imperator Romanus)
Císař Svaté říše římské - (v odborných historických textech používán i titul římskoněmecký císař) – Od dob císaře Fridricha I. Barbarossy se říše začala označovat jako Svatá říše římská a poté, co se titul císaře opakovaně ocital v rukou německých králů a panovníků, ustálilo se nakonec v 15. století nové označení pro tuto říši i pro císaře – Svatá říše římská národa německého a Císař Svaté říše římské národa německého. Tento císařský titul rovněž nebyl dědičný a až do 15. století se císařem mohl stát jen římský král, kterého měl podle tradice právo korunovat jen papež v Římě. Samotného římského krále měli právo volit jen volitelé, tzv. kurfiřti. Od 15. století byli za římské krále voleni jen členové habsburského rodu, kteří již od začátku 16. století automaticky získávali i titul císaře, bez nutnosti korunovace v Římě papežem. (Posledním císařem, kterého korunoval papež v Římě, byl Fridrich III., posledním císařem, kterého korunoval sám papež (ale nikoliv v Římě, ale v Bologni), byl Karel V.) Svatá říše římská národa německého, a s ní i titul jejího císaře, zanikla roku 1806.
Císař rakouský – roku 1804 přijal císař Svaté říše římské národa německého František II. další císařský titul, titul císaře rakouského. Po zániku Svaté říše římské národa německého roku 1806 si ponechal pouze titul císaře rakouského a přijal jméno František I. Titul císaře rakouského se pak v rodu Habsburků dědil až do roku 1918.
Ruský car – panovníci ruské říše od roku 1547 do r. 1918 s titulem car s hodností císaře a posléze císařským titulem imperátor (od r. 1721)
Německý císař – titul panovníků Německé říše mezi léty 1871–1918 (Vilém I., Fridrich III. a Vilém II.)
Bulharský car – titul rovný císaři používaný za první a druhé bulharské říše. Používal se i za třetí bulharské říše, avšak zde byl panovník mezinárodně uznáván jako král.
Srbský car – za srbského císaře (cara) se prohlásil roku 1345 Štěpán Dušan, titul pak používal i jeho syn Štěpán Uroš V.
Císař celého Španělska – titul používaný u různých příležitostech ve Španělsku (latinsky Imperator totius Hispaniae)
Trapezuntský císař – panovník Trapezuntského císařství (nástupnického státu Byzantské říše v Malé Asii), stát stejně jako císařský titul trval od roku 1204–1461, oficiálně se na počátku zval Císař a samovládce Římanů, po r. 1282 se zval Císař a samovládce celého východu, Iberů a zámořských provincií.
Čínský císař – titul čínského panovníka od nejstarších dob (cca 2100 př. n. l.) do r. 1911
Japonský císař – panovníci nejdéle nepřetržitě panující dynastie na světě (od r. 660 př. n. l.)
Mexický císař – panovníci Mexika ve dvou krátkých obdobích v 19. století. Prvním císařem Mexika byl v letech 1822–1823 Agustín I. a druhým císařem pak Maxmilián I. v letech 1864–1867.
Haitský císař – titul používali Jean-Jacques Dessalines a Faustin-Élie Soulouque.

Císařský sekretariát Čung-šu men-sia (čínsky pchin-jinem Zhōngshū ménxià, znaky 中書門下) byl od počátku 8. století do 11. století ústředním orgánem civilní správy čínských států, totiž říše Tchang, pěti dynastií a říše Sung. Vznikl splynutím kanceláří čung-šu a men-sia. Podléhala mu valná část civilních úřadů, jeho představení byli členy císařské rady a nejvýše postavenými úředníky říše. Začátkem 80. let 11. století byl během reforem císaře Šen-cung opět rozdělen na kanceláře čung-šu a men-sia.
Po zániku říše Chan docházelo k transformacím a reformám správního systému. V čele civilní správy říše Wej stanuly dvě kanceláře, kancelář čung-šu (中書省), která odpovídala za formulaci vládní politiky a sepisování císařských nařízení a dekretů, a kancelář šang-šu (尚書省), která odpovídala za vykonání výše uvedených rozhodnutí a která se dělila na odborné úseky pu (部, tradičně překládáno jako „ministerstva“).
V říši Západní Ťin (265–316) vznikla třetí kancelář men-sia. Její úředníci kontrolovali písemnosti vycházející z kanceláře čung-šu a v případě formálních či věcných závad je vraceli k přepsání.Kanceláře čung-šu a men-sia úzce spolupracovaly a počátkem 8. století prakticky splynuly do císařského sekretariátu Čung-šu men-sia. Sekretariát se dělil na pět oddělení fang, 房, totiž oddělení pro státní správu (personál), ústřední kontrolní oddělení, oddělení vojenství, daní a konečně oddělení pro tresty a obřady. V říši Sung existovalo šest oddělení – pro státní správu, daně, obřady, vojenství, tresty a veřejné práce, která duplikovala a nahrazovala vesměs již jen formálně existující ministerstva podléhající kanceláři šang-šu.V čele císařského sekretariátu stál jeden až tři císařští rádci (宰相, caj-siang) neboli kancléři. Císařský rádce caj-siang byl neformální titul, plný oficiální název jejich hodnosti byl tchung čung-šu men-sia pching-čang š’ (同中書門下平章事). Zástupci hlavy sekretariátu se nazývali cchan-č’ čeng-š’ (參知政事), zkráceně č’-čeng; jejich počet také kolísal mezi jedním a třemi. Císařští rádci, jejich zástupci, jakož i pověřenci jmenovaní do čela vojenského výboru a jejich zástupci byli členy císařské rady, nejvyššího rozhodovacího orgánu státu.Císař Šen-cung (vládl 1067–1085) během reforem ústředních úřadů obrátil pozornost na císařský sekretariát. Roku 1082 císařský sekretariát rozdělil a obnovil tři kanceláře, které rozdělil jak jen bylo možné – čung-šu šeng zvažovala politiku, men-sia šeng zkoumala možné alternativní politiky a šang-šu šeng je s podřízenými ministerstvy realizovala. Každá kancelář komunikovala s císařem samostatně.
HUCKER, Charles O. A Dictionary of Official Titles in Imperial China. Stanford, California: Stanford University Press, 1985. 676 s. ISBN 0-8047-1193-3. 
XU, Shu’an; OLIVOVÁ, Lucie. Vývoj správního systému v Číně. Praha: Karolinum, 2000. 110 s. ISBN 80-246-0093-5.
THEOBALD, Ulrich. Chinaknowledge – a universal guide for China studies [online]. [cit. 2013-05-31]. Kapitola Chinese History chengxiang 丞相 "Counselor-in-chief". Dostupné online. (anglicky)
Císařství je státní geopolitický útvar resp. monarchie, jehož hlavou je císař. Císařství stojí výše než království, a proto mohou být království jeho součástí, jako tomu bylo za Svaté říše římské, v Německém císařství nebo Rakouském císařství. V podstatě se císařství dá definovat jako říše, jejíž panovník si dělá nárok na hegemonii mezi ostatními vládci s nižším hierarchickým panovnickým titulem.V napoleonském a pozdějším období se císařstvím nazývaly též nové monarchie, které se snažily zdůraznit svůj revoluční a výjimečný původ.Za jediné existující císařství je obecně označováno Japonsko, ačkoli se od konce druhé světové války  de iure jedná o konstituční monarchií založenou na parlamentarismu.

Čistá matematika je souhrnné označení pro takové obory a disciplíny matematiky, které nejsou motivovány žádnou praktickou potřebou jejich aplikace na reálný svět. Je protikladem aplikované matematiky. Čistá matematika je uznávanou částí matematiky od 18. století – největší rozvoj prodělala na přelomu století 19. a 20. současně se vznikem teorie množin.
Nejvýznamnějšími disciplínami čisté matematiky jsou abstraktní algebra, matematická logika, teorie množin, topologie, teorie čísel a matematická analýza. Zejména poslední dvě zmíněné však zahrnují rozsáhlé obory spadající zcela jasně do matematiky aplikované (diferenciální rovnice, testy prvočíselnosti).

Čistírna odpadních vod (zkratkou ČOV, z toho též „čovka“, často označována jako „čistička“) je zařízení, ve kterém dochází k čištění odpadních vod. Bývají budovány jednak v blízkosti různých provozů, kde slouží k čištění průmyslových vod, odpadních vod ze zemědělské výroby, a dále u měst a obcí, kde čistí vody komunální a smíšené, tedy komunální s průmyslovými.
Čistírny mohou být mnoha typů. Rozdělují se hlavně podle velikosti a typu čistírenského procesu. Nejčastějším typem používaných ČOV v ČR je mechanicko-biologická čistírna. Zvláštním případem může být např. čistírna radioaktivního odpadu. Velké čistírny kombinují většinou všechny dostupné čisticí procesy. Patří sem mechanické, biochemické a chemické procesy.
Čistírna odpadních vod funguje jako předčištění a dočištění probíhá v tzv. recipientu, tj. v přirozeném vodním toku. V rámci čistírny jsou zřizovány další objekty na likvidaci vzniklých kalů a látek, jako jsou kalová a plynová hospodářství.
Vypouštění odpadních vod do recipientů se v Česku řídí zákony České republiky, konkrétně zákonem o vodách a zákonem o vodovodech a kanalizacích pro veřejnou potřebu. Povolení k vypouštění vydává Vodoprávní úřad, což je speciální stavební úřad při odborech životního prostředí místně příslušných Městských úřadů s rozšířenou působností.
Odpadní voda je na ČOV přiváděna hlavní stokou ze stokové sítě. Na jejím konci je umístěn lapák štěrku. Ten zachycuje nejhrubší nerozpuštěné látky (například štěrk, dlažební kostky, kusy cihel,…), uplatňuje se především při zvýšeném průtoku odpadních vod.
Dalším stupněm jsou česle. Ty odstraní hrubé plovoucí nečistoty. Česle bývají s ručním nebo strojovým shrabováním naplavenin tzv. shrabky, alternativou česlí jsou buď síta, a nebo mělnicí česle a dezintegrátory, které se někdy používají na malých ČOV.
Následuje lapák písku, často v kombinaci s lapákem tuků. Jeho cílem je oddělení minerálních suspenzí (písek) od organických nerozpuštěných látek, organické je výhodné v odpadní vodě nechat. Separace se děje na základě rozdílných hustot obou materiálů, využívá se buď gravitační nebo odstředivá síla. Odstraněním písku se jednak zabrání jeho usazování na nežádoucích místech a jednak se sníží abraze případných následujících zařízení. Lapáky písku se někdy provzdušňují.
Lapák štěrku, česle a lapák písku a tuků se někdy souhrnně nazývají ochranná část ČOV.
Posledním zařízením pro mechanické čištění je usazovací nádrž. Zde probíhá usazování jemných nerozpuštěných látek a stírání plovoucích nečistot z povrchu nádrže. Vzniká primární kal, který je zpracováván v kalovém hospodářství. Tato část je obzvlášť důležitá pro systémy s nitrifikací a pro zkrápěné biofilmové reaktory.
Biologické čištění probíhá v biologickém reaktoru. Zde je znečištění z odpadní vody odstraňováno pomocí mikroorganismů nazývaných aktivovaný kal. Aktivovaný kal je v biologickém reaktoru kultivován buď jako suspenze (tzv. aktivační systémy), nebo na pevném nosiči (tzv. biofilmové reaktory). Těchto reaktorů je celá řada typů. Aktivovaný kal dokáže z odpadní vody odstranit značné množství organického znečištění i sloučenin dusíku a fosforu.
Směs vody a aktivovaného kalu pak teče do dosazovací nádrže, kde dochází k oddělení vyčištěné vody od aktivovaného kalu v důsledku jeho sedimentace. Část aktivovaného kalu je vracena zpět do biologického reaktoru a část je oddělena jako přebytečný kal a odváděna ke zpracování do kalového hospodářství.
Terciární čištění slouží k dočištění odpadních vod, především k odstranění fosforu, nerozpuštěných látek a k hygienizaci vody (odstranění patogenů).
Odpadní voda je do čistírny přiváděna kanalizační sítí. Pokud je ČOV posazena výš než potrubí na přítoku předsazuje se přečerpávací stanice odpadních vod.
Na přítoku do čistírny prochází voda mechanickým stupněm. Nejprve jsou využity česle, kde dochází k odstranění hrubých nečistot. Tento hrubší odpad bývá skladován, nebo spalován při vyšších teplotách. Následuje lapák písku, kde je z vody odstraněn písek jdoucí na skládku. Další částí mechanického stupně je I. sedimentace. Odpadní voda je zde rozdělena na 3 frakce. Na dno sedimentuje tzv. surový kal, který je odčerpáván a odváděn do anaerobního stupně. Uprostřed se nachází mechanicky vyčištěná voda obsahující pouze 10 % nečistot. Tato voda postupuje do biologického (aerobního) stupně. Zcela na povrchu se nachází lehké usazeniny, které jsou shrnovány a skladovány či páleny.
Do tohoto stupně vstupuje voda po mechanickém vyčištění. Principem je využití aerobních bakterií, které ve svém metabolismu odbourají 99 % organického znečištění vody. Mezi hlavní procesy tohoto stupně patří mineralizace, kde se v procesu aerobní respirace odbourávají uhlíkaté organické látky za vzniku CO2 a vody. Další částí mineralizace je amonifikace, kdy dojde k odbourání dusíkatých organických látek na amonný iont. Dalšími procesy jsou nitrifikace (přeměna amonného iontu na dusičnany), imobilizace, a detoxikace. Takto zpracovaná voda vstupuje do II. sedimentace. Zde vzniká čistá voda, která opouští čistírnu, a aktivovaný kal. Aktivovaný kal je následně využit v anaerobním stupni (přebytečný aktivovaný kal), nebo k zaočkování biologického stupně (vratný aktivovaný kal).
Tento stupeň se vyskytuje hlavně u větších čistíren. Je zde využíváno přebytečného aktivovaného kalu, jako zdroje živin, pro anaerobní bakterie, které produkují různé plyny. Tyto plyny jsou čištěny a označují se jako bioplyn. Tento plyn využije čistírna k ohřevu vlastních vyhnívacích nádrží nebo na produkci energie. Zbylý kal, tzv. vyhnilý, neboli anaerobně stabilizovaný kal se zpracovává a využívá jako hnojivo, je skládkován nebo spalován.
Hlavními měřítky jsou hodnoty BSK5 a CHSK + další hodnoty, dle typu čistírny odpadních vod uváděné na přítoku v odpadní vodě a na odtoku ve vodě vyčištěné. Limity pro odtok jsou dané právními úpravami a závisí na velikosti ČOV, jejich překročení je pokutováno.
Tento princip čištění odpadních vod byl poprvé proveden v Manchesteru v roce 1913.
Ve stejné době začaly vznikat první čistírny odpadních vod i v našich zemích, mnohá města se bez nich obešla až do 2. poloviny 20. století.

Čistka je odstranění nežádoucích osob z nějaké organizace nebo země s cílem zajistit její „čistotu“ tak, jak ji vnímá ten, kdo čistku organizuje. Prakticky se přitom může jednat o vyloučení, vyhnání nebo fyzickou likvidaci nežádoucích osob. Slovo se často používá v souvislosti se stalinskými čistkami v komunistické straně nebo v souvislosti s etnickými čistkami, jaké proběhly například v bývalé Jugoslávii v 90. letech 20. století. Masové čistky mívají rasové (etnické), politické nebo náboženské důvody. Podle CIA je vedle stalinských, nacistických a maoistických čistek jednou z největších čistek 20. století u veřejnosti méně známý Indonéský masakr z let 1965–1966, při němž bylo podle odhadů zabito půl milionu až milion lidí.

Úmluva o mezinárodním obchodu s ohroženými druhy volně žijících živočichů a planě rostoucích rostlin (anglicky Convention on International Trade in Endangered Species of Wild Fauna and Flora, zkráceně CITES; jinak známá také jako Washingtonská úmluva) je jedna z nejdůležitějších dohod chránících rostliny a živočichy na mezinárodní úrovni. Jejím smyslem je celosvětová kontrola obchodu s ohroženými druhy volně žijících živočichů a planě rostoucích rostlin.
CITES se týká nejen exemplářů z přírody, ale i živočichů a rostlin odchovaných v zajetí nebo vypěstovaných, pokud žijí/rostou i ve volné přírodě. Nezahrnuje domestikovaná zvířata a kulturní rostliny.
Smlouva nabyla platnosti v červenci 1975 a přijalo ji (stav roku 2017) 183 smluvních států.
CITES obsahuje seznamy druhů, kterých se týká. Jsou uvedeny v jednotlivých přílohách:
příloha I obsahuje nejvíce ohrožené druhy, s nimiž je jakýkoliv mezinárodní obchod zakázán
příloha II zahrnuje druhy, jejichž obchodování je na mezinárodní úrovni omezeno a podřízeno dozoru
příloha III dále zahrnuje druhy lokálně ohrožené, u nichž je za pomoci na mezinárodní úrovni kontrolován a omezen obchod pouze v určitých regionech.EU pohlíží na některé druhy přísněji a proto zavádí vlastní kategorie:
příloha d obsahuje druhy, se kterými se hojně obchoduje a které je třeba sledovat. O jejich dovoz se nežádá, pouze se vyplňuje statistické hlášení.Databáze CITES je spravovaná UNEP-WCMC.
pomalé a často neprůhledné vyřizování žádostí, korupční prostředí zvláště v rozvojových zemích
V Evropské unii platí nařízení rady (ES) č. 338/97 z 9. prosince 1996 o ochraně volně žijících druhů živočichů a rostlin směrnicí o obchodu s nimi. Tato směrnice je v některých částech přísnější než samotná Washingtonská úmluva.
V ČR je obchod s ohroženými druhy regulován zákonem 100/2004 Sb. Tato zákonná úprava je přísnější než původní smlouva. Mimo jiné požaduje prokázat původ jedinců i ve vlastnictví soukromých a fyzických osob.
V roce 2008 je připravována novelizace uvedeného zákona. Některé pasáže této novely vyvolaly protesty chovatelských organizací, pěstitelů kaktusů, orchidejí i odborníků
 Obrázky, zvuky či videa k tématu Úmluva o mezinárodním obchodu s ohroženými druhy volně žijících živočichů a planě rostoucích rostlin ve Wikimedia Commons 

Citi Open 2015 byl společný tenisový turnaj mužského okruhu ATP World Tour a ženského okruhu WTA Tour, který se hrál v areálu William H.G. FitzGerald Tennis Center na otevřených dvorcích s tvrdým povrchem. Konal se mezi 3. až 9. srpnem 2015 v americkém hlavním městě Washingtonu, D.C. jako 47. ročník mužského a 5. ročník ženského turnaje.
Mužská polovina se řadila do kategorie ATP World Tour 500 a její dotace činila 1 753 020 dolarů. Ženská část s rozpočtem 250 000 dolarů představovala součást kategorie WTA International Tournaments.
Nejvýše nasazenými se stali, v mužské dvouhře světová trojka Andy Murray ze Spojeného království, a v ženském singlu pak ruská jedenáctá hráčka žebříčku Jekatěrina Makarovová. Premiérový singlový titul na okruhu WTA Tour vybojovala Američanka Sloane Stephensová. V mužské dvouhře si jubilejní desátou trofej připsal japonský hráč elitní světové pětky Kei Nišikori. Dvojčata Bryanovi získali ve čtyřhře rekordní 108. společné vítězství.
 Belinda Bencicová /  Kristina Mladenovicová vs.  Lara Arruabarrenová /  Andreja Klepačová, 7–5, 7–6(9–7)

Citroën Sport je tovární tým francouzské automobilky Citroën, který se od osmdesátých let účastní mistrovství světa v rallye a v devadesátých letech startoval i na Rallye Dakar. V obou podnicích tým několikrát zvítězil.
Již dříve se vozy Citroën DS účastnily závodů rallye. Prvním továrně připraveným vozem byl ale až Citroën Visa 1000 Pistes, který byl homologován v roce 1982 pro skupinu B. Ten ale konkurenci kvůli malému výkonu nestačil. Dalším vozem ve stejné kategorii se stal Citroën BX 4TC. Ten startoval třikrát v šampionátu mistrovství světa v rallye 1986 a jen jednou dojel na šesté pozici Automobilka tak své aktivity v klasických rallye ukončila.
Citroën zaměřil svou pozornost na dálkové soutěže, kde se dařilo týmu Peugeot Sport, což byla další automobilka koncernu. Tým Citroën Sport vystřídal Peugeot a přebral od něj veškeré zázemí. Typ ZX Rally Raid zvítězil na Rallye Dakar 1991, 1994, 1995 a 1996. Dále zvítězil na podnicích Rallye Faraónů 1991, Tuniská rallye 1992 a Rallye Paříž-Moskva-Peking 1992. Tým se účastnil šampionátu Rally Raid (dnešní Cross Country Championship) a zde zvítězil v poháru konstruktérů v letech 1993, 1994, 1995 ,1996 a 1997. Týmovými jezdci tehdy byli Ari Vatanen a Pierre Lartigue.
V polovině devadesátých let byl typ ZX přestavěn i dle kategorie Kit Car a tým se tak vrátil do klasických rallye. Typ ZX měl několik dobrých dílčích výsledků v mistrovství světa a Jesus Puras s ním získal titul mistra Španělska. Současně se tým zabýval i přípravou vozů Citroën Xantia 4x4 pro Rallycross. V sezoně mistrovství světa v rallye 1998 se poprvé objevil Citroën Xsara Kit Car jako poslední vůz této kategorie.
Puras s tímto vozem obhájil domácí titul a Philippe Bugalski zvítězil na Korsice. Dalším krokem měl být vstup do kategorie WRC. Tým vyvíjel typ Xsara WRC T4. Tento vůz neměl potřebnou homologaci a tak soutěžil jen v mistrovství Francie, kde Bugalski zvítězil. Od roku 2001 se tým Citroën Sport nepravidelně zúčastnil některých soutěží. Bugalski dojel šestý na Acropolis, Sebastien Loeb druhý v San Remu a Puras zvítězil na Korsice.
V sezoně mistrovství světa v rallye 2002 tým opět nejel všechny závody. Loeb ale zvítězil v Německu a Bugalski ve Španělsku. Od sezony mistrovství světa v rallye 2003 tým nastoupil ke kompletnímu programu s triem Loeb, Colin McRae a Carlos Sainz. Loeb nakonec skončil druhý a Sainz třetí, ale tým Citroën Sport vyhrál pohár značek.
Následující rok Loeb získal titul mistra světa a Citroën opět vyhrál pohár značek. Sainz po sezoně skončil závodní kariéru a jeho místo zaujal Francois Duval. Toho ale Sainz na několika podnicích zastoupil. Tým Citroën Sport také startoval v kategorii JWRC s vozy Citroën C2 S1600. Tým získal titul jezdce i značek také v roce 2005.
V sezoně mistrovství světa v rallye 2006 se tým šampionátu neúčastnil. Byl vyvíjen nový vůz Citroën C4 WRC. Účast Xsar WRC tak zajišťovaly soukromé týmy. Tým Citroën Sport se vrátil až do mistrovství světa v rallye 2007 a Loeb opět získal titul. Citroën byl ale poražen týmem Ford M-Sport. Získat titul jezdce i týmu se podařilo až v mistrovství světa v rallye 2008 a zopakovali to i v mistrovství světa v rallye 2009.

Ciudad de México (česky také pouze Mexiko, anglicky Mexico City, dříve také México DF (distrito federal), zkratka CDMX) je hlavní město Mexika. Leží ve vnitrozemí, vysoko v horách (2000 m n. m., Mexická náhorní plošina) a je jedním z největších měst na světě. Vedle 31 států je jednou ze 32 státotvorných územně-správních jednotek Spojených států mexických.
Ciudad de México patří mezi města s největšími sociálními rozdíly mezi obyvateli jednotlivých čtvrtí. Ve východní části města se lidé potýkají s chudobou, nezaměstnaností a nedostatkem jídla a pitné vody. Mezi největší chudinské čtvrtě patří například Nezahualcóyotl s 1,5 milionu obyvatel. Západní část města naopak oplývá blahobytem. Nejdůležitější tepnou je reprezentativní Paseo de la Reforma, což je 15 km dlouhá a 60 m široká třída lemovaná stromy. V centru města se nachází náměstí Plaza de la Constitución, zvané Zócalo, a Náměstí Tří kultur. Od roku 1987 figuruje historické centrum města společně s kulturní krajinou Xochimilco na seznamu světového kulturního dědictví UNESCO. Ve městě se nachází mnoho dalších kulturních památek; na seznamu UNESCO jsou dům a ateliér Luise Barragána a univerzitní kampus Mexické národní autonomní univerzity.
V blízkosti města (72 km východně směrem na město Puebla) se nalézá aktivní sopka Popocatépetl, která je zároveň druhým nejvyšším vrcholem Mexika. Za dobré viditelnosti je možno ji z města spatřit pouhým okem.
Kdysi bylo Mexico považováno za největší město světa. Ve třetím tisíciletí však bylo překonáno jinými světovými velkoměsty. K roku 2009 žilo v jeho aglomeraci přes 21,2 milionu obyvatel a tento počet se neustále zvyšuje.
Město bylo založeno v roce 1521 na ruinách bývalého hlavního města Aztéků, Tenochtitlánu, které dobyli španělští conquistadoři v čele s Hernánem Cortésem.
Od roku 1525 do vypuknutí války o nezávislost v roce 1810 bylo hlavním městem Nového Španělska.
V roce 1968 došlo na náměstí Tří kultur k masakru. Bylo zabito 200–300 demonstrantů mexickou armádou.
V roce 1985 zasáhlo Ciudad de México zemětřesení o síle 8,1 Richterovy stupnice; vyžádalo si 5 000 až 20 000 obětí.
Podle výsledků sčítání obyvatelstva, které v Mexiku proběhlo v roce 2010, žilo na území města 8 851 080 osob.  Souvislá městská zástavba ale fyzicky překračuje administrativní hranice Ciudad de México a zasahuje do sousedního státu México. Mexický statistický úřad pro své potřeby definoval tzv. Metropolitní oblast Valle de México, která kromě samotného Ciudad de México zahrnuje i 60 okolních urbanistických celků ve státech México a Hidalgo. V roce 2010 v této metropolitní oblasti žilo 20 137 152 lidí.
Ciudad de México jako jedno z největších měst na světě trpí podobnými problémy jako mnohá jiná světová velkoměsta. Hlavními problémy jsou znečištění vzduchu a vody, k tomu přistupuje nedostatek pitné vody. Dopravní infrastruktura je stále ještě poddimenzovaná. Nižší ekonomická výkonnost způsobená mj. vysokou nezaměstnaností má za následek nižší životní úrovni poměrně značné části obyvatelstva města, což zmíněné problémy ještě umocňuje. V Ciudad de México žijí tisíce dětí na ulicích. Chudoba vzrůstajícího počtu obyvatel vede k rozšiřování nedostatečně vybavených předměstských čtvrtí se slumy) a s vysokou zločinností, která je do značné míry spojena s nelegálním obchodováním s drogami. V roce 2003 bylo v hlavním městě uneseno zhruba 3 000 dětí, což městu přineslo ve světovém srovnání druhé místo. Došlo také k mnoha případům únosů neregistrovanými taxikáři. V metru i v jiných dopravních prostředcích působí mnoho kapsářů.
Městskou dopravu zajišťujií autobusy, trolejbusy a metro. V rámci města a blízkého okolí zajišťují osobní železniční přepravu příměstské vlaky. Meziměstská přeprava osob po železnici byla po privatizaci v devadesátých letech v celém státě prakticky zrušena, ale do budoucna se již počítá s jejím obnovením. Je zde letiště Beníta Juaréze a železnici nahrazují meziměstské autobusy.

Čivava je nejmenší psí plemeno na světě a jeho jméno je odvozeno od největší mexické provincie Chihuahua. Předpokládá se, že tito psi dříve v oblasti střední Ameriky žili volně v norách a v době existence civilizace Toltéků byli domorodci chytáni a domestikováni. Pověsti jihoamerických indiánů zmiňují čivavy jako ochránce zemřelých náčelníků na cestě do světa duchů, malé pejsky lze nalézt i na mnoha dobových vyobrazeních a soškách. Čivavy se dožívají 12 až 20 let. 
Mezinárodní kynologická organizace FCI uznala standard tohoto plemene v roce 1942, do České republiky byla první čivava dovezena v roce 1971 z USA. Skutečnou oblibu si však čivava v Evropě získala až v 80. letech a od této doby se stále drží mezi nejpopulárnějšími a nejžádanějšími plemeny.
Čivava má kompaktní, téměř kvadratické tělo, délka těla je poněkud větší než kohoutková výška. Charakteristickým znakem plemene je zakulacená hlava jablíčkového tvaru, s krátkým a rovným čumákem. Oči jsou kulaté, výrazné, ale nevystupující, uši někdy malé , velké a vztyčené. Trup je dobře stavěný, záda rovná, končetiny silné a dobře osvalené, tlapky malé a oválné. Ocas nese čivava vždy charakteristicky ohnutý nebo zatočený  v půlkruhu se špičkou směřující proti bedrům.
Toto plemeno se vyskytuje ve dvou varietách: krátkosrstá (srst je krátká, lesklá a měkká, přiléhá po celém těle, je mírně delší na krku a ocase) a dlouhosrstá (srst je jemná a hedvábná, rovná nebo lehce vlnitá, tvoří třásně na uších, krku, na zadní straně hrudních a pánevních končetin, na tlapkách a na ocase).
Barvy jsou přípustné všechny, ve všech odstínech a kombinacích, mimo merle barev.
Čivavy mají velké sebevědomí a odvahu, ale kvůli své velikosti se často bojí. Nedůvěřují cizím lidem a mají teritoriální instinkt. V případě podcenění výchovy může být agresivní, proto je důležitá socializace od štěněte (nejlépe hned od 3 měsíců). Miluje procházky a teplo (často se vyhřívá na slunci). Je vhodná do bytu. Většinou bývá fixována na jednoho majitele.
Andrewsová, Barbara J. Čivava. Praha: Fortuna Print, 2004, 157 stran. ISBN 80-7321-138-6
Pacltová, Jitka; Jílková, Zdenka. Čivava. České Budějovice: Dona, 1998, 60 stran. ISBN 80-86136-25-6

Civilizace (z latinského civis) je pojem označující vysokou úroveň duchovního a materiálního pokroku lidstva.Z evolucionistického a marxistického hlediska se jedná o tu fázi vývoje lidstva, která následovala po období divošství a barbarství. Charakterizuje ji především vznik písma, měst, počátky státního zřízení, hutnictví a pokročilejší úroveň ekonomiky.Může se také jednat o komplexní, sociálně rozvrstvenou společnost, která se skládá z velkého množství komunit žijících na jednom společném území. Tato společnost je řízena centrální vládou, která dokáže vybírat daně, sestavit vlastní armádu a přinutit své členy dodržovat zákony. V tomto případě splývá výraz civilizace se slovem stát, kde se ovšem nemusí vyskytovat všechny výše zmíněné prvky. První takové státy se objevily zhruba před 5500 lety v Mezopotámii nebo v údolí Indu. Civilizace vznikají u velkých řek, které vyžadují větší spolupráci (povodně, záplavy). Řeky (jako například Nil či Žlutá řeka) pak hrají v životě obyvatel velkou roli.Termín civilizace má také stejný význam jako výraz kultura, i když někteří odborníci obsah těchto výrazů rozlišují. Civilizace je pro ně označení pro změny z hlediska vědeckého a technického, zatímco kultura se týká umění, náboženství a politiky. Další z definic popisuje civilizaci jako kvalitnější stupeň kultury, nahrazující předchozí, jednodušší fázi kulturního vývoje. Německý sociolog Norbert Elias v této souvislosti definuje historii jako civilizační proces směřující k větší racionalitě a sebekontrole.Výraz civilizace rovněž označuje určité etapy vývoje lidských společenství, které jsou definovány vlastní kulturou nebo se vyznačují shodnými projevy na úrovni duchovní a materiální (např. egyptská či evropská civilizace). Během francouzského osvícenství bylo slovo civilizace synonymem pro společnost postavenou na principech spravedlnosti a rozumu.
Anglický antropolog 19. století E.B. Tylor definoval civilizaci jako život ve městech, organizovaný vládou a usnadněný písmem. Zakoupený či odcizený nadbytek zdrojů umožňuje specializaci.
Současný americký antropolog John H. Bodley píše, že hlavní funkcí civilizace je organizace sítí ideologické, politické, ekonomické a vojenské moci, které pak rozdílně pomáhají privilegovaným domácnostem. Jinak řečeno, v civilizaci instituce jako církve, korporace a armády existují proto, aby přesouvaly zdroje a moc vládnoucím elitám.
Kritici civilizace existují už od pradávna. Různí poustevníci, asketi a mniši, a na východě taoisté, se snažili vytvořit život s odstupem od civilizace. Později, američtí transcendentalisté, ámišové, někteří mennonité a hutterité, a v dnešní době ochránci přírody a přízněnci tzv. ekologické udržitelnosti se snaží najít cestu, jak civilizaci usměrnit jinam. Ještě radikálnější hlasy se vynořují mezi primitivisty, zelenými anarchisty, a anticivilizacionisty.
Často se traduje, že civilizaci zničila přírodní katastrofa, ale většinou je důvodem jiná civilizace. Například Mínojská civilizace nezanikla po katastrofické události na ostrově Santorini, ale později ji zničila Mykénská civilizace. Civilizace také rozvracely tzv. mořské národy a důsledkem tak mohlo být temné období. Civilizace také rozvrátily tzv. necivilizované národy (barbaři), a způsobili tak například pád Západořímské říše. Mayskou civilizaci zničila evropská civilizace, ze které vznikla západní civilizace.
V dílech některých filozofů a autorů vědecko-fantastické literatury se objevují myšlenky o hypotetických civilizacích jinde ve vesmíru nebo v jiné geologické době na planetě Zemi. Takovou civilizací je například hypotetická civilizace inteligentních dinosaurů (dinosauroidů), o které někteří paleontologové (například Dale Russell) spekulují (i když jen v podobě myšlenkového experimentu) již od přelomu 70. a 80. let 20. století.
V tomto článku byl použit překlad textu z článku Civilization na anglické Wikipedii.

Cizrna (Cicer) je rod rostlin z čeledi bobovité a jediný rod tribu Cicereae. Jsou to jednoleté nebo vytrvalé byliny se složenými listy a motýlovitými květy. Je známo přibližně 43 druhů. Rod je rozšířen v jihovýchodní Evropě, Asii, severovýchodní Africe a Arábii. Druh cizrna beraní (Cicer arietinum), známý také jako římský hrách, byl domestikován již v dávných dobách a je pěstován jako luštěnina.
Cizrny jsou jednoleté nebo vytrvalé byliny se složenými listy. Rostliny jsou pokryty žláznatými chlupy. Listy mohou být lichozpeřené nebo sudozpeřené s vřetenem listu na konci přecházejícím v úponku. Lístků je ve složených listech 3 až mnoho a jsou na okraji zubaté. Palisty jsou na okraji zubaté. Květy jsou jednotlivé nebo v chudých úžlabních hroznech. Kalich je zakončen 5 stejnými nebo nestejnými zuby. Koruna má typickou skladbu květů bobovitých a je nejčastěji bílá, fialová nebo růžová. Tyčinek je deset, devět z nich je srostlých nitkami, jedna horní je volná. Semeník je chlupatý, s lysou čnělkou. Plodem je plochý nezaškrcovaný lusk pukající oběma švy a obsahující jedno až deset semen. Semena jsou kulovitá.
Rod cizrna zahrnuje asi 43 druhů a je rozšířen od východního Středomoří po Střední Asii. Izolované arely jsou také v Maroku, Etiopii a na Kanárských ostrovech. Nejvíce planě rostoucích druhů se vyskytuje ve střední a západní Asii, kde se cizrny objevují od nížin až po pětitisícová pohoří.V České republice je zřídka pěstována cizrna beraní a výjimečně zplaňuje. V evropské květeně je tento rod zastoupen celkem 4 druhy. Mimo pěstované a zplaňující cizrny beraní se v jihovýchodní Evropě vyskytují druhy Cicer incisum a C. montbretii a v Řecku endemický druh C. graecum.
Cizrna beraní je celosvětově třetí nejvýznamnější luštěnina po hrachu setém a fazolu obecném. Byla zřejmě vyšlechtěna před 7000 lety v oblasti jihovýchodního Turecka nebo v Sýrii, a to pravděpodobně z divokého druhu Cicer reticulatum. V současné době je největším producentem cizrny Indie, pěstuje se však i v jiných klimaticky příhodných oblastech světa, zvláště na Blízkém východě, v severní Africe, ale i v Mexiku. Mimo potraviny se pěstuje i ke krmným účelům.
Druhy tohoto rodu se dále rozřazují do čtyř podrodů (někdy se volí poněkud jiný systém, 2 podrody a v rámci nich ještě sekce)

ČKD (původně zkratka z Českomoravská-Kolben-Daněk, po znárodnění podniku se zkratka nerozepisovala) byl jeden z významných strojírenských československých podniků, vzešlých z průmyslu Rakouska-Uherska druhé poloviny 19. století. Dnes se značkou ČKD v názvu působí v Česku několik menších společností.
V roce 1854 založil Čeněk Daněk v Karlíně společnost Daněk a spol. Ta se roku 1872 sloučila se společností Breitfeld & Evans a vznikla tak Akciová společnost strojírny, dříve Breitfeld, Daněk i spol. Do jejího výrobního programu patřilo hlavně vybavení dolů a potravinářského průmyslu.
V roce 1871 byla založena akciová společnost První Českomoravská továrna na stroje v Praze a na ploše přes 10 ha postavila svůj závod v Libni u Prahy. Mezi její velké realizace patřila i Petřínská rozhledna či Průmyslový palác na Pražském výstavišti. Na přelomu století zahájila výrobu kolejových vozidel, v roce 1907 pak spolu se společností Ringhoffer založila výrobce automobilů Praga.
Roku 1896 založil ve Vysočanech inženýr Emil Kolben společnost Kolben a spol. O dva roky později fúzovala se společností Pražská a.s. a vznikla tak Elektrotechnická a.s.. Od roku 1901 vyráběla kompletní vybavení pro vodní elektrárny.
Roku 1921 se První Českomoravská továrna na stroje v Praze sloučila s Elektrotechnickou a.s. a vznikla tak Českomoravská – Kolben. Ta se v roce 1927 spojila s Akciovou společností Strojírny, dříve Breitfeld, Daněk a spol. a vznikla Českomoravská–Kolben–Daněk (ČKD), největší strojírna v tehdejším Československu. V čele podniku stál Emil Kolben, a to až do roku 1939, dne 6. června 1943 byl zatčen nacisty.
Za druhé světové války byla společnost přejmenována na Böhmisch-Mährische Maschinenfabrik AG a vyráběla hlavně zbraně pro Wehrmacht, například tank PzKpfw 38(t) či stíhač tanků Hetzer. Při americkém náletu 25. března 1945 byl podnik těžce poškozen.
Po válce byl podnik obnoven a rychle znárodněn. Jeho struktura se po nástupu centrálně řízeného hospodářství často měnila a bylo do něj začleněno mnoho poboček po celé republice. Od ustavení tzv. oborového podniku v první polovině 60. let až do transformace v květnu 2007 nesl název ČKD Praha s různými přívlastky vyjadřujícími právní formu – postupně oborový podnik, koncernový podnik, státní podnik (kombinát), akciová společnost (odlišovat od ČKD Blansko, které není od roku 1950 jeho součástí). V roce 1963 se součastí podniku stala vagónka Tatra Smíchov (do roku 1945 Ringhoffer-Tatra) jako závod ČKD Tatra.
Podnik vyráběl, mimo jiné, elektrické stroje, polovodičové usměrňovače, velké průmyslové kompresory, jeřáby, autojeřáby a další zdvihadla a mnoho jiných strojírenských výrobků. Mezi nejdůležitější a nejznámější provozy koncernu ČKD vždy patřila výroba parních, později motorových lokomotiv v Libni a výroba tramvají v závodě ČKD Tatra na Smíchově, hlavně pro členy RVHP. Podnik se postupně stal největším výrobcem tramvají na světě a zaměstnával až 50 000 lidí. V roce 1963 byla zahájena sériová výroba tramvají Tatra T3, s přibližně 14 000 vyrobenými kusy se jedná o nejpočetněji vyráběný tramvajový vůz na světě. V letech 1963–1994 vyrobila lokomotivka v Libni 7459 lokomotiv ČME3 (ЧМЭ3) V letech 1970 a 1971 byly na Smíchově vyrobeny dvě dvouvozové jednotky Tatra R1 pro pražské metro. Přes velký objem výroby podnik podceňoval investice do modernizace a výzkumu, což vedlo k postupnému zastarávání provozů.
S ekonomickým kolapsem zemí RVHP ztratila ČKD Praha svá největší odbytiště. Nedařilo se jí najít nová ve vyspělých státech, svou pozici si udržela jen v některých rozvojových zemích. V roce 1994 při privatizaci získala kontrolní balík akcií společnost Inpro a ČKD Praha se transformovala na holding. Nové vedení nebylo úspěšné a v roce 1998 stál holding na pokraji bankrotu. To velice komplikovalo situaci při výrobě velkých veřejných zakázek, jako byly rychlovlaky pro České dráhy či metra pro Prahu.
Některé společnosti holdingu zkrachovaly úplně, ostatní byly vráceny státu skrze IPB, u které měl holding mnoho dluhů, a která tehdy ještě byla ve vlastnictví státu. Stát některé společnosti prodal zahraničním investorům, například výrobu kolejových vozidel získal německý Siemens. Zbytek holdingu i s ochrannou známkou získala v roce 2004 společnost 11 FITE, která již dříve odkoupila konkurzní podstatu některých bývalých společností holdingu.
Vlastní srdce společnosti: ČKD Trakce a.s. sídlilo na Kolbenově ulici č.p. 609/40. Objekt je památkově chráněný a dnes prochází rozsáhlou rekonstrukcí, kterou zajišťuje developer areálu, a to společnost Codeco a.s.
Společnost ČKD Trakce a.s., posléze přejmenovaná na původní jméno Kolbenka a.s., byla po krachu výroby v období 1998–1999 prodána holdingem ČKD skupině vlastníků, kteří rozsáhlý areál po krachu výroby pronajímali k různým aktivitám. Významné bylo například natáčení filmů a hudebních klipů ve zdejších velkých halách.
Areál pak začal být postupně opravován. Proběhlo zateplování budov, odhlučnění hal, oprava střech atp.
V roce 2005 došlo k další vlastnické změně, a to prodeji skupině 11 FITE (mezitím už vlastnila zbytky holdingu ČKD), zastoupené developerem areálu – společností Codeco a.s.
Některé budovy začaly být rekonstruovány. Např. památkově chráněná budova č. 13, dříve výstavní budova, která byla předchozími vlastníky ponechána svému osudu a postupně chátrala. V prosinci 2006 v ní otevřela svůj supermarket společnost Delvita a celá stavba byla nakonec přemalována v pastelových barvách právě Delvity, které však ale neodpovídají průmyslovému charakteru budovy.
V areálu Kolbenky zůstala značná ekologická zátěž. Zvláště pod halami č. 700, 1, 50 a dalšími.
Současné plány developera areálu (Codeco a.s.) jsou přeměnit průmyslový areál Kolbenky na obchody, byty, nákupní zóny atd. To by měla usnadnit hlavně lukrativnost těchto pozemků, vzhledem k jejich umístění nedaleko stanice metra Kolbenova. Tento proces zasáhne i vedlejší areál ČKD DIZ a.s., ale zde je ve hře závazek vlastníka vůči státu nějakou dobu udržet výrobu i počet zaměstnanců. Po tomto datu dojde i na tento areál.
VYKOUKAL, Petr. ČKD: pýcha a pád největšího výrobce tramvají na světě. Peníze.cz [online]. 2006-05-26 [cit. 2018-4-25]. Dostupné online.
Claude Louis Hector de Villars (8. květen 1653–17. červen 1734) byl poslední velký generál Ludvíka XIV. a jeden z nejlepších francouzských vojevůdců. Později získal titul generalissima.
Villars se narodil v Moulins (dnes department Allier) do šlechtické, ale chudé rodiny, jako syn diplomata Pierra de Villars. V roce 1671 Claude vstoupil do francouzské armády. Během francouzsko-holandské války se zúčastnil obléhání Maastrichtu (1673) a po krvavé bitvě u Seneffe (1674) byl povýšen na plukovníka jezdeckého pluku.
Na další povýšení musel čekat dlouho, i přes vynikající službu pod Turennem, Condém a Luxembourgem a svůj šlechtický původ. Důvodem bylo nepřátelství s mocným Louvoisem.
V době mezi válkou s Holandskem a válkou proti Augsburské lize, byl Villars nějakou dobu na neoficiální diplomatické misi v Bavorsku, kde byl stálým společníkem Maxmiliána II. Emanuela.
Do Francie se vrátil roku 1690 a dostal velení nad jízdou francouzské armády ve Flandrech, ale ke konci devítileté války byl vyslán do Vídně jako vyslanec.
Roku 1702 vyhrál u Friedlingenu a obdržel hodnost maršála. Další rok porazil Rakušany u Hochstadtu. Poté potlačil povstání v Cevénnes. Za tento úspěch získal titul vévody. Friedlingen a Hochstadt byla neplodná vítězství a operace, jichž byla součástí, jsou plná nevyužitých příležitostí. Villars se tedy proslavil až roku 1709, kdy byla Francie na pokraji prohry.
V tomto roce stál na severní frontě proti Evženu Savojskému a vévodovi z Malborough, dvěma největším vojevůdcům své doby. Tehdy se starý maršál Boufflers podvolil sloužit pod ním a Villars vyzval Francouze, aby něco dali pro blaho vlasti. Tím získal nové prostředky. Následovala krvavá Bitva u Malplaquet, v níž se Villarsovi i přes ústup jeho armády a těžké zranění na koleně, podařilo zastavit postup nepřátel. Po bitvě mohl králi právem říci: „Připustí-li Bůh ještě jednu podobnou porážku, může Vaše Veličenstvo počítati s porážkou nepřátel.“
Další dvě tažení proběhla bez boje, ale pak byl Malboroughem vymanévrován. To vedlo k dobytí pevnosti Bouchain. Pak se Angličané stáhli. Následně Villars Evžena Savojského vymanévroval a rozdrtil jeho vojska u Denainu (1712). Tím zachránil Francii. Další rok dobyl na Rýně Landau a zvítězil u Freiburgu. Poté uzavřel s Evženem mír v Rastattu.
V době regentství hrál Villars důležitou roli jako soupeř kardinála Duboise. Účastnil se, již s titulem generalissima králových armád, války o polské nástupnictví (1734), ale brzy po začátku vojenských akcí zemřel 17. června 1734 v Turíně.
Villars na jednu stranu byl vychloubačný, toužící po vyznamenání a bohatství, ale na druhou stranu vysoce odvážný, morální.
V tomto článku byl použit překlad textu z článku Claude Louis Hector de Villars na anglické Wikipedii.

Claudio Zuan Antonio Monteverdi (místo nářečního Zuan se někdy uvádí spisovný tvar Giovanni, příjmení se řídce objevuje i jako Monteverde; pokřtěn 15. května 1567 v Cremoně, zemřel 29. listopadu 1643 v Benátkách) byl italský hudební skladatel z období přelomu renesance a baroka. Monteverdi svými hudebními inovacemi významně přispěl ke zrodu barokního stylu. Byl autorem řady profánních i sakrálních děl, významný je zejména jako dovršitel formy madrigalu (zkomponoval devět sbírek madrigalů) a jeden ze zakladatelů opery (např. Orfeus, Ariadna, Korunovace Poppey).
Monteverdi byl žákem cremonského skladatele Marc'Antonia Ingenieriho. Tvůrčí zralosti dosáhl ve službách mantovského vévodského dvora, v nichž setrval 22 let a získal zde všeobecné uznání jako operní skladatel. Poté, co byl v rámci úsporných opatření propuštěn z Mantovy, získal roku 1613 prestižní místo kapelníka Baziliky svatého Marka v Benátkách, kde zůstal až do smrti a podstatně přispěl k rozvoji hudebního života tohoto bohatého městského státu.
Ve svých kompozicích Monteverdi uplatňoval jak tradiční renesanční styl (jenž označoval jako „prima pratica“), tak i nový mnohem expresivnější a zvukomalebnější styl raného baroka („seconda pratica“). Slavná polemika konzervativního hudebního kritika Artusiho přiměla Monteverdiho formulovat teoretické základy nového hudebního slohu v předmluvě k Páté knize madrigalů (1605).
Stejně jako ostatní skladatelé své doby upadl i Monteverdi postupně do zapomnění, zájem o jeho dílo se však začal obnovovat počátkem 20. století. Dnes již Monteverdi má pevné místo v kánonu klasických skladatelů jako představitel raného baroka a operní tvůrce.
Monteverdiho otec Baldassare byl lékařem a lékárníkem. Matka Maddalena, Baldassarova první žena, byla dcerou zlatotepce a zemřela, když bylo Claudiovi asi osm nebo devět let. Brzy zemřela i další Baldassarova manželka Giovanna a skladatelův otec si svou třetí ženu, Francescu, bral v době, kdy Claudiovi bylo 17 let. Claudio Monteverdi byl nejstarším dítětem, vyššího věku se dožili čtyři jeho sourozenci: kromě Claudia dvě sestry (Maria Domitilla, Clara Massimilla) a dva bratři (Giulio Cesare, jenž se rovněž stal hudebníkem, a Luca). Claudiovi se dostalo dobré výchovy a brzy začal projevovat vynikající hudební nadání.Jeho učitelem hudby byl Marc'Antonio Ingenieri, kapelník katedrály v Cremoně. Ingenieriho vliv je patrný na prvním Monteverdiho díle, které zkomponoval ve věku patnácti let. Byla jím sbírka skladeb Sacrae cantiunculae (1582). Roku 1587 mladý skladatel uveřejnil první ze svých devíti knih madrigalů.
Roku 1590 (možná již 1589) byl Monteverdi povolán ke dvoru mantovského vévody Vincenza I. Gonzagy jako zpěvák a violista. Na tomto místě setrval 22 let a nalezl zde výborné podmínky pro svůj hudební vývoj a kompoziční práci: velký orchestr a vynikající hudebníky.
Roku 1594 Monteverdi obdržel titul cantore a následujícího roku se účastnil vévodova tažení proti Turkům do Uher. Výprava motivovaná vidinou hojné kořisti při boji proti Turkům mířila nejdříve k římskému císaři a českému králi Rudolfu II. Kvůli epidemii nemocí se však výprava do bojů nezapojila a Monteverdi utrpěl finanční ztrátu, protože jeho plat nepostačoval ke krytí cestovních výdajů. 
20. května 1599 se Monteverdi oženil s Claudií Cattaneovou, dcerou svého kolegy, violisty Giacoma Cattanea. Téhož roku pak cestoval s orchestrem po Flandrech, kde poznal mistry tamního franko-vlámského hudebního stylu.
Roku 1601 byl Monteverdi jmenován kapelníkem (Maestro della musica), a to i přes útoky konzervativního hudebního teoretika Artusiho, který jeho styl obviňoval z přílišné „modernosti“, mj. přílišného používání disonancí. Monteverdi tak nyní odpovídal za veškeré hudební aktivity mantovského dvora vyjma vévodské Kapely svaté Barbory, kterou i nadále řídil skladatel Giovanni Giacomo Gastoldi. Jeho finanční situace však i nadále zůstávala neuspokojivá. V létě roku 1601 se manželům Monteverdiovým narodil syn Francesco Baldassare, budoucí hudebník, o tři roky později v květnu 1604 další potomek, budoucí lékař Massimiliano Giacomo. Mezitím roku 1603 narozená dcera Leonora Camilla zemřela brzy po porodu. Roku 1602 získal Monteverdi mantovské občanství a přestěhoval se blíže ke knížecímu paláci.Vedle svých povinností na dvoře zkomponoval Monteverdi mezi roky 1590 a 1605 další čtyři knihy madrigalů. Od monodie, zdůrazňující jasné melodické linie, srozumitelné texty a zdrženlivý hudební doprovod, byl již jen malý krok k operní tvorbě. V předmluvě Páté knihy madrigalů (1605) reagoval na Artusiho kritiku a svůj novátorský styl (který nazval „seconda pratica“, druhá praxe, na rozdíl od starší „prima pratica“, první praxe) obhajoval tím, že „moderní skladatel pracuje na základě pravdy“, tedy snahou o větší výstižnost a citovou věrnost tématu skladby.
Roku 1607 zkomponoval Monteverdi jednu z prvních oper vůbec, nazvanou Orfeus (italsky L’Orfeo). Byla napsána na objednávku u příležitosti každoročního karnevalu v Mantově, kde byla uvedena 24. února a okamžitě slavila velký úspěch.
V září toho roku zemřela skladatelova manželka, což Monteverdiho hluboce zasáhlo. Z jeho dvou synů se Francesco později stal tenoristou v benátském Dómu sv. Marka a Massimiliano lékařem. Monteverdi se již nikdy neoženil a roku 1633 se nechal vysvětit na katolického kněze.
Následujícího roku, 1608, složil Monteverdi pro příležitost svatby mantovského prince Francesca Gonzagy druhou operu, Ariadna (italsky Arianna), z níž se dochovalo pouze slavné Lamento – Ariadnin nářek. Roku 1610 pak vytvořil své mistrovské duchovní dílo, Mariánské nešpory (Vespro della Beata Vergine).
Přes hudební úspěchy dostával Monteverdi malý plat a následkem toho měl neustálé finančních obtíže. Po smrti vévody Vincenza roku 1612 byl propuštěn jeho nástupcem Francescem, jenž se snažil řešit špatnou hospodářskou situaci vévodství drastickými škrty a měl pro hudbu méně pochopení.
Chudý a nezaměstnaný Monteverdi našel na jeden rok útočiště u svého otce v Cremoně. Roku 1613 byl pak jmenován kapelníkem Dómu sv. Marka v Benátkách, což bylo v té době jedno z nejvýznamnějších míst, jaká mohl hudebník dosáhnout. Monteverdi zde obnovil místní chrámový sbor a doplnil jeho repertoár svými novými skladbami, jejichž výběr roku 1640 uveřejnil pod názvem Selva morale e spirituale
Vedle duchovních děl Monteverdi komponoval i světské skladby. Roku 1624 v domě benátského patricije Girolama Moceniga uvedl první scénické oratorium v dějinách hudby Combattimento di Tancredi e Clorinda (Souboj Tankreda a Clorindy) a mezi roky 1614 a 1638 uveřejnil šestou až osmou knihu madrigalů.
Roku 1627 se Monteverdiho mladší syn Massimiliano dostal do vězení inkvizice, protože četl zakázanou knihu. Skladateli se podařilo ho ze žaláře vyplatit až po několika měsících.
Po smrti jednoho ze synů, který padl za oběť morové epidemii, se Monteverdiho zdraví začalo postupně zhoršovat. Komponoval však dále. Když v roce 1637 zahájilo v Benátkách provoz první veřejné operní divadlo Teatro S. Cassiano, složil další jevištní díla, mimo jiné opery Odyseův návrat do vlasti (Il ritorno d’Ulisse in patria, 1640) a Korunovace Poppey (L’incoronazione di Poppea, 1642).
Nedlouho po návratu ze své poslední cesty do Cremony a Mantovy zemřel Monteverdi roku 1643 v Benátkách (podle záznamů na febbre maligna, zhoubnou horečku), a byl zde uctěn slavnostním pohřbem. Jeho hrob se nachází v bazilice Santa Maria Gloriosa dei Frari.
Posmrtně (1651) vyšla ještě devátá kniha Monteverdiho madrigalů, sebraná z jeho pozůstalosti.
Claudio Monteverdi stojí na přelomu renesanční a barokní hudby. Nikdy nepřestal komponovat také v dosavadním renesančním stylu, ve kterém byl vychován, zároveň však přispěl k vývoji nových hudebních forem, zejména opery, i ke změně kompozičního stylu (využití disonance v jeho seconda pratica), a je proto všeobecně považován za nejvýznamnějšího barokního skladatele před Heinrichem Schützem. Monteverdi prosazoval kompoziční styl jednoho (nebo několika) hlasů s doprovodem bassa continua vedle tradiční polyfonie v palestrinovském stylu. To mu dovolilo větší volnost ve výrazových prostředcích ve prospěch většího citového výrazu a tónomalby.
Dalšími jeho významnými inovacemi v oblasti techniky hry na strunné nástroje je používání tremola (stálého opakování stejného tónu) a zavedení pizzicata (hra bříšky prstů namísto smyčce) pro zvýšení dramatického účinku hudby.Nový kompoziční styl nebyl zprvu všeobecně přijímán, objevovaly se prudké polemiky, zejména Giovanni Artusiho (v letech 1602–1612), ve kterých kritizoval nerespektování dosavadních kontrapunktických pravidel, volné nástupy disonancí (volně nastupující nona), netradiční vedení hlasů, rytmické postupy i zacházení s disonancemi.Krátce poté, co florentský komponista Jacopo Peri ke konci 16. století vytvořil operu jako nový hudebně-dramatický žánr, dovedl ji Monteverdi k jejímu prvnímu vrcholu a již za svého života byl vysoce hodnocen jako operní skladatel. Celkem složil osmnáct oper, dochovaly se však pouze tři (l’Orfeo, l’Incoronazione a Il ritorno) a Lamento z opery l’Arianna.
Monteverdiho celoživotní písňová tvorba, kterou soustřeďoval do svých knih madrigalů, demonstruje postupný přechod od polyfonního stylu renesance k barokní monodii. Jeho osmá kniha madrigalů, poslední, kterou sám připravil k vydání, se jmenuje Madrigaly válečné a milostné (Madrigali guerrieri et amorosi). Tato mimořádná sbírka je považována za jedno z vrcholných děl raného baroka a obsahuje i předmluvu, v níž Monteverdi teoreticky odůvodňuje nové prvky své hudby.
Po smrti upadl Monteverdi postupně do zapomnění. Jeho dílo objevil až italský skladatel a hudební vědec Gian Francesco Malipiero, který je v šestnácti svazcích vydal v letech 1916 až 1942. Od té doby zájem o Monteverdiho postupně roste. V současné době je již považován za jednu z významných postav dějin evropské hudby.
Monteverdi působil v období krize estetických hodnot. Až do doby krátce před jeho narozením byla veškerá vážná renesanční hudba psána technikou polyfonie, jež kombinuje řadu poměrně nezávislých hlasů do složité a kondenzované hudební struktury, má pevný matematický základ a přísná kompoziční pravidla, založená na etických principech. Nejprestižnějším žánrem, který pěstovali jeho velcí předchůdci – Josquin Desprez, Orlando di Lasso, Giovanni da Palestrina a další – byla duchovní hudba. Klíčovou hudební formou byla mše, jejíž latinský text byl vypracován ve zdobném kontrapunktu a poměrně rovnoprávné hlasy vytvářely homogenní hudební strukturu, jež odrážela ideály jasnosti, pořádku, přehlednosti, rovnováhy a harmonie. Renesance tyto hodnoty upřednostňovala; i celý vesmír se podle názoru tehdejší lidí přece řídil pevnou hierarchií, byl bezvadně koncipovaný, harmonický a člověk v něm zaujímal ústřední místo. V tomto filosofickém kontextu se disonance sice mohla v hudbě objevit, ale musela být pečlivě připravená a pečlivě vyřešená, protože rozbíjela harmonii celku.Následkem velkých změn ve společnosti se tento idealistický systém zhroutil právě v době, kdy se Monteverdi narodil. Konflikt mezi katolíky a protestanty v polovině šestnáctého století dosáhl rozměrů náboženské války. Jako prostředek boje proti protestantismu papežství zahájilo hnutí protireformace, v němž duchovní hudba hrála důležitou roli jako nástroj šíření katolické víry. Protireformace proto usilovala o reformu polyfonie. Do té doby totiž těžištěm zájmu byla hudba, nikoli text; polyfonní mše předchozích generací vytvářely psychologický efekt majestátu a klidu, ale slova nemohla být pro posluchače srozumitelná, protože se ztrácela v husté kontrapunktické struktuře, v níž různé hlasy zpívaly různá slova ve stejné době. Podle legendy se již schylovalo k zákazu používat polyfonii během bohoslužeb, čemuž prý zabránil Palestrina tím, že v roce 1556 zkomponoval polyfonní mši Missa papae Marcelli, jejíž text zůstal při zpěvu srozumitelný.V oblasti hudby protireformace usilovala nejen o srozumitelnost, ale také chtěla zesílit emocionální působení na posluchače, protože mnozí vnímali dosavadní polyfonii jako příliš intelektuální a chladnou. Pro splnění těchto nových potřeb začali hudebníci pracovat zcela jiným způsobem, vedoucím ke zjednodušení polyfonie. Byla obnovena monodie, v níž je sólový zpěv nebo recitativ doprovázen hlubší jednoduchou harmonickou podporou, zvanou basso continuo, jež je uspořádána vertikálně v akordech a ne v horizontální hudební linii, jakou používala tradiční polyfonní hudba. Basso continuo umožnilo věnovat hlavní pozornost vypracování textu a také dovolilo improvizační svobodu, jež v polyfonii neexistuje. Hudebníci tak mohli začít používat složitou rytmiku a chromatiku, jaká nebyla v rámci dosavadní „prima prattica“ dostupná.Podle Menezese se rozdíl mezi „první“ a „druhou“ praxí zakládal na tom, co bylo možná hlavní otázkou hudební estetiky po celá staletí: na sémantičnosti nebo asémantičnosti hudby, tedy na otázce, zda hudba má sama o sobě něco znamenat. Barokní skladatelé začali upřednostňovat konkrétní problém: hudební ilustraci textu. Proto bylo důležité uplatňovat systém hudebních emocí známý jako teorie afektů, který byl tehdy v módě. Podle této teorie každý jednotlivý pocit, sám o sobě stálý a přesně definovaný, měl být ilustrován stereotypním zvukem rovněž formálně definovaným a neměnným. Skladatel tedy ve své hudbě systematicky používal tyto stereotypy, tento slovník emocí, s cílem dosáhnout, aby jeho hudba sama mluvila, aby přesně ilustrovala emoce obsažené v textu, a aby posluchači, znalí těchto konvencí, hlouběji a snáze pronikli do významu skladby a soucítili s jejími emocemi. Principy tohoto repertoáru hudebních prvků se odvozují z klasické rétoriky a používají různé prostředky: melodické nebo rytmické motivy, profil melodií, instrumentaci, druhy hlasů a tak dále, vždy ve spojení s určitým pocitem nebo emocí. Jak říkají Versolato a Kerr,
Znovuobjevení Quintilianovy knihy Institutio oratoria v roce 1416 bylo jedním z hlavních zdrojů rozvoje symbiózy mezi řeči a hudbou, k němuž došlo v šestnáctém století. V tomto textu se stejně jako u Aristotela klade důraz na podobnost mezi hudbou a promluvou a má stejný cíl jako všechna ostatní pojednání o řečnictví od starověku, a sice instruovat řečníka, jak ovládat a řídit emocionální reakci publika neboli – jazykem klasické rétoriky a také starých pojednání o hudbě – jak může mluvčí (tj. skladatel nebo interpret) pohnout „afekty“ svých posluchačů. Největší vliv na evropskou kulturu vykonávalo klasické rétorické myšlení od příchodu renesančního humanismu, kdy se rétorika stává základním kamenem vzdělávacích osnov škol a univerzit té doby a v důsledku toho ovlivňuje nový kompoziční přístup, a to jak v oblasti duchovní tak i světské hudby, což vedlo k novým stylům a hudebním formám, z nichž jsou nejznámější madrigal a opera. Spojení hudby s principy rétoriky je snad nejnápadnější rys racionalismu barokní hudby, utváří teoretické myšlení a estetiku tohoto období a definuje představy o hudebním stylu, formě vyjadřování, metodách komponování a provedení skladeb.Raný Monteverdiho styl byl pevně zakořeněn v polyfonní tradici a brzy převzal estetické prvky, které obíhaly mezi učenci v Mantově, kde strávil první významnou část své kariéry. V tomto prostředí se pěstoval typ polyfonního madrigalu určeného náročným posluchačům, kteří akceptovali odchylky od přísných pravidel kontrapunktu s cílem zesílit emotivní účinky hudby a lépe ilustrovat text. To byl základ, který později rozvíjel z vlastních zdrojů, aby prozkoumal komplexnější možnosti monodie, vstoupil do světa opery a držel krok s novinkami skladatelů mladší generace, přičemž často překonával tvůrce těchto inovací. Monteverdi nebyl vynálezcem forem, jež používal. Polyfonní madrigal měl staletou tradici; monodii, operu i recitativ vytvořili Florenťané; chromatismus již využili s pozoruhodnými výsledky Luca Marenzio, Carlo Gesualdo a jiní; a jeho bohatá instrumentace jen rozšiřuje techniku Giovanniho Gabrieliho – avšak Monteverdi pozvedl tyto možnosti na mistrovskou úroveň bez konkurence ve své generaci. Přes množství inovací, které zaváděl, by bylo nesprávné jej nazývat průkopníkem.
Monteverdiho spor s Artusim, který trval zhruba deset let, byl ve své době nejznámější arénou konfliktu mezi prima pratica a seconda pratica, estetickou polarizací, jež díky příspěvku Monteverdiho mohla přežít a demonstrovat svou užitečnost tím, že bylo možno získat odlišné tvůrčí výsledky. Pro Artusiho byl nejvyšším soudcem umění intelekt, nikoli smysly. Umění pro něho znamenalo dosažení nejvyššího stupně schopností, podřízených teoretickým principům, takže výsledek byl zcela přenosný a srozumitelný a byl na stejné úrovni jako věda. Pro Monteverdiho bylo účelem umění dosáhnout emocí mimo oblast čistého intelektuálního porozumění. K dosažení tohoto cíle by umělec měl využít všechny prostředky, které má k dispozici, i za cenu porušení některých pravidel. Umění pro něj tedy je záležitostí osobní interpretace a nelze je plně uchopit rozumem; v oblasti reprezentace emocí neexistuje nic jako „správně“ či „špatně“, ale otázkou spíše je, zda umění je účinné a pravdivé. Renesanční dokonale poznatelný svět se zhroutil a trvalá tendence k vágnosti a individualismu nastolila nadvládu dualit silných kontrastů, subjektivity a nerovnováh či asymetrií; to jsou typické rysy manýrismu a především baroka. V předmluvě své Páté knihy madrigalů Monteverdi napsal:
Čtenáři, nebuď překvapen, že dovoluji otisknout tyto madrigaly bez toho, že bych předtím odpověděl na Artusiho komentáře ohledně některých malých detailů obsažených v těchto skladbách. Jsa ve službách Jeho Nejjasnější Výsosti z Mantovy, nemám potřebný dostatek času. Přesto jsem sepsal svou odpověď, aby bylo jasné, že nekomponuji bez rozmyslu. Jakmile bude přepsána, vyjde pod titulem Druhá praxe neboli Dokonalost moderní hudby a udiví jisté lidi, pro které neexistuje jiná „praxe“ než ta, kterou vyučuje Zarlino. Mohu je však ujistit, že pokud se týká konsonancí a disonancí, existuje i jiné hledisko, které je třeba uvážit, než to stávající, a že toto jiné hledisko je ospravedlněno uspokojením, které skýtá jak uchu, tak intelektu. Chtěl jsem ti to říci, aby titul Druhá praxe nepoužívali jiní a také aby nadaní lidé mezitím mohli hledat nové věci v oblasti harmonie a byli ujištěni, že moderní skladatel buduje své díla na základě pravdy.
Z dopisů, které si Monteverdi vyměněnil s Giovannim Battistou Donim v letech 1633 a 1634, je známo, že v těchto letech psal teoretické pojednání pod názvem Melodie čili hudební druhá praxe (Melodia overo seconda pratica musicale), které mělo podrobněji vyložit základy jeho techniky a estetiky, ale tento projekt nikdy neuskutečnil. Přesto jsou jeho názory zhruba známé, protože zanechal zásadní myšlenky o hudební teorii v různých částech své korespondence a v několika předmluvách svých sbírek madrigalů.Monteverdi svou hudební „druhou praxi“ chápal jako transpozici starověké rétoriky do oblasti hudby. Rétorika Platóna, Aristotela, Quintiliana, Boëthia a dalších byla v době Monteverdiho stále platná a byla obohacena teorií afektů. Jeho chápání aplikace rétoriky na hudbu vycházelo z přímého pozorování člověka a přírody obecně, jak to dělali antičtí autoři. Ty následoval i ve své metodě výkladu, která systematicky používá strategii nejdříve stanovit klíčové prvky tématu, pokračovat zdůvodněním, a ukončit pojednání popisem praktických aplikací. Jeho teorie byla organizována v řadě symetrických a potrojných kategorií: první kategorie se týkala vystižení afektů duše (hněvu, uměřenost a pokora), druhá lidského hlasu (vysoký, nízký a střední), a třetí stylu či charakteru hudby (stile concitato, stile molle a stile temperato). Na tomto základě a podle předpokladu, že hudba by měla sloužit jako ilustrace a podněcovatelka vášní, skladatel definoval žánr concitato jako svůj vlastní vynález, jako výrazovou modalitu popsanou Platónem v Ústavě, která ještě nebyly prozkoumána skladatelskou praxí. Monteverdi vysledoval původ žánru, jeho historii a zdůraznil jeho význam pro zlepšení expresivních schopností hudby. Tento žánr podle něho vycházel z dalších tří principů, z řečnictví, harmonie a rytmu, který také tvoří základ každé dobré interpretace. Další potrojná kategorizace se týká charakteristiky hudby podle jejích funkcí: jevištní čili dramatická hudba, komorní hudba a hudba k tanci, přičemž je vztah mezi stylem stile concitato a válečnou hudbou, stile molle a milostnou hudbou a konečně mezi stile temperato a „reprezentativní hudbou“.Každý ze stylů popsaných Monteverdim byl spojen s určitým souborem emocí, a jeho použití cílilo k reprodukci těchto emocí u posluchače. Concitato odráží vytváří vzrušení a expanzivní pocity, od nevázaného hněvu k neomezené radosti. Molle je vhodný pro zobrazení bolestných vášní vznikajících následkem stahování duše, jež vyjadřuje v chromatikou a disonancí. Nejméně jednoznačný je styl temperato, jehož cílem není vyvolávat intenzivní vášně, naopak ho charakterizuje neutralita a snaží se navodit jemné a tiché pocity; podle Monteverdiho byl typickým stylem dosavadní „první praxe“. Stojí za zmínku, že stejný Doni napsal Marinu Mersennovi, že Monteverdi má malou schopnost teoretizovat o hudbě, a někteří současní kritici, jako Brauner a Tomlinson, mají stejný názor s tím, že Monteverdiho myšlenky jsou často zmatené, že jeho teorie nejsou ani hluboké, ani originální, jak si možná myslel, a že své teorie uplatňoval často v rozporu s pravidly, jež si on sám stanovil.
Protože Monteverdi kladl velký důraz na ilustraci emocí a na dramatičnost, používal množství různých prostředků k dosažení požadovaného výsledku. V renesanci hrála pro skladatele klíčovou roli struktura zhudebňovaného textu, tedy počty slok, veršů, slabik i metrum poezie, k čemuž se hudba přimykala. Monteverdi a další barokní skladatelé však formu uvolnili, protože středem jejich zájmu nebyla struktura textu, ale srozumitelnost jeho obsahu a jeho citový a dramatický rozměr, a to zejména v případě opery. V Monteverdiho dramatické hudbě proto forma vyplývá z charakterizace postavy a může se rychle měnit podle náhlých změn citů postav; kadence jsou umisťovány na dramaticky a textově klíčových místech; repetice motivů, tonální relace a kontrasty pomáhají sjednocovat a organizovat hudební materiál.Na poli hudební techniky Monteverdi systematicky používal v kadencích septakord, čímž vytvořil logickou tónovou harmonii, která dosud nebyla popsána. Dále porušil zásadu vytváření kvintakordů ze čtyř různých tónů a otevřel cestu ke složitějším akordům, intenzivně využíval tercie, dosahoval neslýchané efekty díky zvýšeným kvintám a zmenšeným septimám a začal používat septimy a nony. Od svých bezprostředních předchůdců, jimiž byli zejména Ingegneri, Cipriano de Rore a Orlando di Lasso v jeho závěrečné fázi, se naučil používat chromatické efekty, velké melodické skoky a modální kontrasty, aby zdůraznil dramatické momenty děje. V době, kdy se hodně pozornosti věnovalo rozvoji rétorických efektů hudebního projevu, recitativ přirozeně získal velký význam, stal se jedním z ústředních prvků opery a podílel se na přechodu od renesančního pojetí hudby k barokní modální harmonii. Recitativ, jak říká název, je v podstatě hudební vyprávění velmi blízké mluvenému projevu, kde nachází rétorika nejlepší působiště. V recitativu nejsou pravidelné rytmické vzorce, text volně a plynule proudí a je harmonicky podporován nástrojovým doprovodem, v době Monteverdiho obvykle cembalem, varhanami nebo loutnou, a případně melodickým nástrojem jako je viola da gamba, který posiluje hlubší tóny. Raní florentští operní tvůrci Jacopo Peri, Giulio Caccini a Emilio de'Cavalieri recitativ vytvořili a Monteverdi ho dovedl na vyšší úroveň kultivovanosti a efektivity. Použil jej ve všech svých operách s velkou zručností a byl schopen naznačit i přerývané dýchání charakteristické pro řeč dramatických postav.Za příklad popisu emocí lze vzít Lamento z opery Ariadna, jež se stalo tak slavným, že prý v roce 1650 bylo slyšet všude. Nářek Ariadny opuštěné milencem v základní tónině d moll líčí širokou škálu rychle se střídajících silných emocí. Úvod árie prezentuje dva základní motivy, jež se v různých kontextech vracejí. Hlavní motiv shrnuje Ariadninu situaci hudebním způsobem: snížená submedianta, jež následuje po dominantě, má silnou tendenci se vrátit k dominantě, a naznačuje tak tragickou situaci, v níž je každý pokus o útěk odsouzen k nezdaru. Druhý motiv, v němž se hlas pohybuje z medianty k dolní tónice, vrcholí dokonalou kadencí, symbolizující odevzdanost osudu.
Monteverdi byl skladatelem přechodu mezi dvěma epochami a jeho hudba odráží stav neustálé a rychlé změny v technice, estetice i formách, posunu od přísného kontrapunktu k plně rozvinuté operní monodii. Jeho vývoj však nebyl lineární, a ve svých velkých operách i duchovních skladbách má vedle sebe prvky obou epoch. Používal je vědomě k vytvoření kontrastů, jimiž zdůrazňoval dramatičnost, vystihoval neustálé změny v lidské mysli a citech. Také instrumentaci používal v souladu s dobovou konvencí k vykreslení nálad a prostředí. Například pozouny a hluboké violy patřily do pekelných scén, loutny, housle, rohy a flétny do scén s bohy a vznešenými bytostmi, zatímco pastorační scény evokovaly dřevěné dechové nástroje. Pro svůj vzrušený stile concitato Monteverdi vytvořil novou techniku hry na smyčcové nástroje, zvanou tremolo, kdy se v rychlém sledu vrací stejná nota, což vykresluje zlostné a agresivní stavy, a s úspěchem ji aplikoval v Souboji Tancreda a Clorindy. Výškové rozpětí, tónina, rytmus a skoky melodie u Monteverdiho souvisejí s náladou, kterou chce svou hudbou vystihnout. Jako kapelník měl Monteverdi velký zájem na správném vedení hlasů pěvců a instruoval je podrobně ohledně dikce, síly hlasu, artikulace a frázování. Byl citlivý na zabarvení hlasu a přiděloval role podle vlastností hlasů zpěváků a podle jejich hereckých schopností.
Podobně jako u ostatních renesančních skladatelů musí současní interpreti Monteverdiho hudby překonávat množství překážek. Hlavní potíž tkví v tom, že v partiturách bývají přesně zapsány jen nástroje v oblasti continua, ostatní jen v náznacích, protože mnoho těmito nástroji prováděných úkonů bylo tehdy záležitostí vžité praxe. Partitury se často upravovaly podle místních podmínek, podle toho, jak dobří hráči na určité nástroje byli na místě k dispozici; konkrétním případem jsou podstatné rozdíly v partituře opery Korunovace Poppey mezi zněním provozovaným v Neapoli a v Benátkách.Zvláštní kapitolou je neexistence artikulačních znamének a označení dynamiky či způsobu přednesu. (Monteverdi jen výjimečně označuje třídobé tempo ve sbírce Madrigaly válečné a milostné.) Lze je sice do novodobých partitur rozepsat na základě současných poznatků o tehdejší interpretační praxi, hudba tím ale ztrácí na živosti, protože za Monteverdiho doby byla v orchestru častá improvizace na základě číslovaného basu. Je také nutné brát v úvahu, že renesanční hudebníci hráli na ještě nedokonalé předchůdce dnešních nástrojů, zvuk orchestru se tedy značně lišil. Monteverdi pouze ojediněle udává tempo skladby.
L'Orfeo, favola in musica je jednou z nejranějších oper vůbec (je považována za nejstarší kompletně dochovanou operu). Monteverdi ji komponoval na libreto Alessandra Striggia pro mantovský karneval 1607. Po tamní premiéře 22. února byla o dva dny později provedena v mantovském dvorním divadle a vydána tiskem v Benátkách roku 1609. Moderní premiéru měla v koncertní podobě roku 1904 v Paříži.
Opera se skládá z prologu, ve kterém Duch hudby líčí božskou moc hudby, a pěti dějství. Děj je založen na antickém řeckém mýtu o Orfeovi, který se snaží vysvobodit svou mrtvou ženu Eurydiku z podsvětí, Hádu.
Orfeus se vyznačuje dramatičností a živou orchestrací. Monteverdi použil 15 viol, 2 housle, 4 flétny, 4 trubky, 5 pozounů, 2 cembala, harfu, 2 malé varhany (pozitivy), přenosné varhany s jazykovými píšťalami (regal) atd. Opera je raným příkladem kompozice, v níž jsou jednotlivým partům přiřazeny určité hudební nástroje. I když tato technika byla v době vzniku Orfea používána skladateli benátské školy již dvacet let, Monteverdi ji užívá mimořádně důsledně a explicitně.
Hudba opery svými kontrasty jasně vyznačuje tok děje, melodická linka je jasná. Autor používá styl hudební monodie, rozvinutý v posledních desetiletích 16. století florentskou Cameratou. Operou Orfeus Monteverdi vytvořil zcela nový žánr, dramma per musica čili hudební drama. Tento nový kompoziční styl opery následně brzy získal oblibu po celé Evropě.
Nářek Ariadny (Lamento d’Arianna) je jediná úplně dochovaná část opery Arianna (Ariadna), uvedené roku 1608 v Mantově. Není to ovšem část ledajaká: sám autor ji v dopise Alessandru Striggiovi označil za „nejpodstatnější díl opery“ a později ji uveřejnil ještě ve dvojím přepracování: v Šesté knize madrigalů (1614) jako pětihlasý madrigal a capella a v duchovní sbírce Selva Morale e Spirituale (Morální a duchovní háj, 1641) jako Pianto della Madonna, Pláč Madony. A posluchači, kteří tehdy při provedení Nářku skutečně ronili slzy, měli za to, že Monteverdi tímto skladatelským výkonem obnovil velikost ztracené antické hudby.
Arianna byla jednoaktová opera s prologem, komponovaná na libreto florentského básníka Ottavia Rinucciniho. Šlo o práci na objednávku u příležitosti svatby vévodova syna Francesca s Markétou Savojskou. Děj je vzat z klasické řecké báje: Krétská princezna Ariadna se zamiluje do athénského prince Thésea, a pomůže mu proto zabít netvora Mínotaura. Princ však spící Ariadnu opustí a vrací se domů do Athén, zatímco zrazená a opuštěná princezna naříká. Opera měla ještě happy end: Kupido pojí Ariadnu láskou s bohem Bacchem a bůh Zeus dvojici uvádí na nebesa mezi hvězdy.
Monteverdi při kompozici svých oper využíval nový styl, monodii s doprovodem hudebních nástrojů, se kterou se možná mohl osobně seznámit roku 1600 ve Florencii při uvedení Euridiky (l’Euridice) Jacopa Periho, pokud se ovšem tehdy nacházel v doprovodu vévody Gonzagy. Právě to mu umožnilo představit posluchačům Ariadnin tragický citový stav tak intenzivně a životně, jak to s použitím dosavadní polyfonní skladební techniky nebylo vůbec myslitelné. Volný rytmus recitativu umožňuje přirozenější a věrohodnější řeč hlavní postavy a Monteverdi doprovází přiléhavou hudbou Ariadniny emoce rychle se střídající od hněvu až po bezútěšný smutek.
Monteverdiho Lamento se stalo vzorem pro velký počet podobných hudebních čísel po celou dobu baroka a po znovuobjevení barokní hudby počátkem dvacátého století působí jako inspirace i dnes – jeho ozvuk můžeme najít i v poslední opeře Bohuslava Martinů na stejné téma a téměř stejného jména. Ariane z dvacátého století ovšem postrádá happy end, nářkem Ariadny vrcholí a končí.
Mariánské nešpory z roku 1610 (Vespro della Beata Vergine da concerto, composta sopra canti fermi, doslova Koncertantní nešpory blahoslavené Panny, komponované na cantus firmus) jsou často považovány za největší autorovo dílo vůbec. Monumentální duchovní kompozice, srovnatelná snad jen s díly jako Händelův Mesiáš nebo Bachovy Matoušovy pašije, byla tištěna v červenci 1610 v Benátkách spolu s šestihlasou mší, komponovanou na hudební téma motetu Nicolase Gomberta In illo tempore loquante Jesu.
Přesné určení a smysl díla není dnes znám a je předmětem akademických debat. Také nevíme, kdy, kde a v jaké podobě bylo Monteverdim původně uvedeno. Jedna teorie říká, že může jít o přepracované skladby k oslavě svátku mantovské patronky sv. Barbory, které byly autorem před otištěním přeměněny na mariánskou liturgii, aby byly univerzálněji použitelné a lépe prodejné. Skladba je věnována papeži Pavlu V. – soudí se, že finančními těžkostmi sužovaný Monteverdi si tak chtěl pomoci k nějakému výnosnějšímu místu v církevních službách. První doložené provedení díla se konalo 15. srpna 1613 v Benátkách a Monteverdi byl na jeho základě zvolen 19. srpna tamním kapelníkem.
Z technického hlediska jsou Monteverdiho Nešpory náročnou skladbou vyžadující sbor dostatečně početný a zkušený, aby místy pokryl až deset vokálních hlasů, jindy se rozdělil ve dva různé sbory a během celého provedení doprovázel sedm různých sólistů. Skladba se vyznačuje individualizovaným přístupem ke každé z třinácti částí. Vedle monumentálních zvukových ploch se objevují chvíle intimní modlitby nebo ozvuky sekulární hudby. Monteverdi přitom dokáže udržet jednotu a celistvý dojem, mimo jiné tím, že staví na melodiích gregoriánského chorálu, jež v jednotlivých větách zůstávají přítomné jako cantus firmus.
Dílo se skládá ze čtrnácti částí: Deus in adiutorium, Dixit Dominus, Nigra sum, Laudate pueri, Pulchra es, Laetatus sum, Duo Seraphim, Nisi Dominus, Audi coelum, Lauda Jerusalem, instrumentální Sonata sopra Sancta Maria, Ave maris stella a Magnificat ve dvojím znění (pro sedm a šest hlasů).
Monteverdi komponoval madrigaly po celý život, celkem jich uveřejnil přes dvě stovky a používal je, podobně jako Beethoven své Sonáty, i k experimentům s novými hudebními postupy. Lze na nich proto snadno sledovat rychlý stylový vývoj na přelomu 16. a 17. století, k němuž Monteverdi svými inovacemi výrazně přispíval. Nejvýraznější rozdíl je patrný mezi Pátou (1605) a Šestou (1614) knihou madrigalů, což odpovídá době, kdy skladatel vytvořil své epochální Mariánské nešpory. Je to rozdíl mezi pozdní renesancí a raným barokem.Madrigaly především z prvních pěti knih jsou klasické polyfonní pětihlasé vokální skladby, jejichž zdaleka nejčastějším tématem je, jak tehdy jinak, lásky žal, jakkoli při interpretaci jejich textů a hudby nelze zapomínat, že fráze „umírat láskou“ mohla být i eufemismem pro vyvrcholení milostného styku. Počínaje šestou knihou začíná autor využívat koncertantní styl, stile concertato, s doprovodem hudebních nástrojů, s využitím monodického stylu a občas i s prvky dramatické akce; tedy genere rappresentativo, reprezentativní žánr, jak Monteverdi sám píše v titulu své osmé knihy madrigalů i jinde.
Zvláště důležitá je v tomto ohledu osmá kniha madrigalů z roku 1638, nazvaná autorem Madrigaly válečné a milostné (Madrigali Guerrieri et Amorosi). Jejím dramatickým vrcholem je bitevní scéna Zápas Tancreda a Clorindy (Combattimento di Tancredi e Clorinda) na Tassův text z Osvobozeného Jeruzaléma. V této bojové scéně skladatel využil k dosažení dramatičnosti operní prostředky: předepsal zpěvákům, jak se mají během jednotlivých strof pohybovat a naznačovat děj, a navíc využil i novátorských zvukomalebných prvků, jako je pizzicato a tremolo. Hudba tak vykresluje běh rytířova koně nebo bojovou vřavu.
Zápas Tancreda a Clorindy si u Monteverdiho objednal jeho benátský mecenáš Girolamo Mocenigo, v jehož paláci byl Zápas také poprvé proveden během karnevalu 1624. Tassův děj je z dnešního pohledu poněkud bizarní: Křesťanský rytíř Tancred se utkává s pohanskou bojovnicí Clorindou, přemáhá ji a smrtelně raní; a Clorinda přijímá jeho víru, nechává se pokřtít a umírajíc zpívá Nebe se otevírá…, což je podle všeho první operní scéna umírání, jaká kdy byla zkomponována. Pro posluchače zjevně šlo o realistickou historickou scénu, protože dobové zprávy referují o slzách, které při tomto dojemném vyvrcholení prolévali. Monteverdiho zpracování se okamžitě po svém uvedení stalo slavným a ještě zvýšilo autorovu pověst. Protože jeho hudba kromě novátorství oplývá i kvalitou a výrazovou silou, neztratilo na významu ani po staletích.
Monteverdiho vrcholná opera Korunovace Poppey (L’incoronazione di Poppea) byla poprvé uvedena v benátském Teatro Santi Giovanni e Paolo (Divadle sv. Jana a Pavla) roku 1642. Libreto k ní napsal benátský básník Giovanni Francesco Busenello na historický motiv vzatý z Tacitových Letopisů.
Dvouaktová opera s tehdy obvyklým alegorickým prologem líčí vzestup neskrupulózní a kariéristické titulní hrdinky až na trůn po bok císaře Nerona. Poppea jde za svým cílem doslova přes mrtvoly a je úspěšná: závěr opery oslavuje vítězství její lásky k Neronovi a její společenský triumf. Soudobým divákům, kteří znali nešťastný konec jejího příběhu (těhotná Poppea byla pološíleným Neronem zavražděna) však jistě neunikla hluboká ironie, která se v díle skrývá.
Z hudebního hlediska představuje Poppea zralou ukázku dobové opery, dovedně spojující impresivní stile recitativo s pestrým množstvím dalších hudebních žánrů od ukolébavky po lamento. Obsahuje řadu hudebně dokonale ztvárněných čísel, například Neronovu hádku se svým učitelem Senecou. Nero nejprve na filozofovy argumenty odpovídá klidně, postupně však stále víc ztrácí sebeovládání, a Monteverdiho hudba mistrovsky líčí tento plynulý přechod od věcné řeči panovníka k výhrůžkám rozmazleného dítěte.
Dílo je obvykle považováno za vrchol Monteverdiho operní tvorby a zároveň za nejlepší operu sedmnáctého století.
Dochovalo se 126 Monteverdiho dopisů z let 1601–1643, buď originálů nebo rukopisných kopií, což je pravděpodobně jen malý zlomek toho, co napsal. Dávají dobrou možnost nahlédnout do jeho myšlenek a jeho soukromého života i poznat jeho kulturní postoje a literární nadání. Podle Stevensovy analýzy je Monteverdiho próza stejně hladká a kultivovaná jako jeho nejlepší skladby a mnohé dopisy jsou malými literárními skvosty:
V mnoha jeho dopisech je cítit stejný žár, který propojil improvizaci s formální disciplínou v úžasných mistrovských dílech jako Combattimento či chaconna Zefiro torna. Ohlásí se hlavní téma, vzápětí se zaplete do neúprosného kontrapunktu vedlejších témat, rozvíjených a rozšiřovaných pomocí vsunutých aluzí, pak se původní téma vrací a vše míří k závěrečné kadenci. Jeho dopisy mnoha způsoby odrážejí jeho hudbu.
Monteverdiho prózou prosvítá hluboká znalost latinských klasiků s jejich smyslem pro elegantní rovnováhu a jasnou strukturu. Jeho styl však je humanistický: dlouhé a spletité věty vyjevují autorovy emoce a používají lidový slovník stejně jako složité gramatické konstrukce, které se velmi obtížně překládají do jiného jazyka.Obsah dopisů je velice různorodý. Mnohé jsou adresovány patronům a jiným příslušníkům šlechty, takže v nich nalezneme náležitě uhlazený, ponížený a vyumělkovaný jazyk, jak bylo tehdy zvykem. Tón dopisů přátelům je zcela odlišný a autor neváhá odhalit své politické a umělecké názory ani problémy každodenního života. Bez obalu líčí někdy děsivé detaily rivalit, korupce a intrik, jež sužovaly život církevních institucí i knížecích dvorů; naříká nad urážkami, jimž byl vystaven ze strany šlechticů nebo jiných hudebníků; odsuzuje trvalý stín inkvizice, v němž všichni žijí; a jindy se raduje z drobných úspěchů, ze synovy pomoci, z úspěšného koncertu, ze cti být pozván jako hudebník do vznešené domácnosti. Několik dopisů obsahuje komentáře ke skladbám, které právě komponoval, a dává o nich cenné informace, tím spíš, že některé ze skladeb jsou již ztraceny. Místy hovoří o přátelích a členech rodiny až krypticky, nezmiňuje jejich jména a poskytuje o jejich identitě pouze nepřímé náznaky.Příkladem jsou následující úryvky dvou dopisů. První z 28. listopadu 1601 je adresován vévodovi Vincenzovi a Monteverdi se v něm omlouvá, že ihned nezažádal o místo kapelníka po smrti Benedetta Pallavicina. Druhý je z 22. listopadu 1625 a Monteverdi prosí advokáta Mariglianiho Ercolea o pomoc v procesu, v němž se po přestěhování z Mantovy do Benátek soudí o zabavený majetek včetně svého domu.
Vaše Jasnosti, můj nejváženější Pane,jestliže jsem nespěchal osobně požádat o přízeň Vaší Výsosti při příležitosti Pallavicinovy smrti, abych získal muzikantské místo, které dříve držel pan Giaches (de Wert), mohla by snad závist v myslích jiných lidí použít k mé škodě obvyklé pletky – podobné spíše rétorice než hudbě – aby umenšila dobrou vůli Vaší Výsosti vůči mé osobě tím, že by Vám naznačila, že příčinou je buď moje obava z vlastní nedostatečnosti anebo přehnaná sebedůvěra, a že proto ambiciózně očekávám to, co jsem (jakkoli jsem nehodný služebník) měl vášnivě žádat a s mimořádnou pokorou vyprošovat…Vaše Osvícenosti, můj nejváženější Pane,Když jsem obdržel od nejváženějšího pána pana Bagozziho, mého právníka, přiložený dopis, v němž – jak Vaše Osvícenost ráčí vidět – mě informuje o tom, že pan Belli používá všechny prostředky, jež si dokáže vymyslet a použít, aby působil proti mně (čemuž jsem doposud nevěřil ve světle slov, které jste mi napsal ve svých předchozích dopisech; když totiž byly mě věci prodány, mohl použít tento příjem tak, aby se celá záležitost vyřešila), obracím se opět na Vás a prosím Vás, abyste ho přiměl se uklidnit a vyčkat výsledku, který se pokoušíte přivodit přes jednoho či druhého prostředníka… Teď musím ze svého mála zaplatit dalších 200 nebo více scudů nad dosavadní náklady – jiných 200 – a, jak se mi zdá, pan Belli sám mi nic nedává kromě tyranizování a zlé vůle, a minulých ústrků už bylo dost i bez toho, že by se přidávaly další. Kdybych jen mohl být v Mantově, záležitost by jistě nabrala jiný směr. Pomoci mi můžete Vy a vím, že použijete svůj vliv, abyste mě osvobodil od těchto nepředstavitelných a nemyslitelných mrzutostí.
Monteverdi, zvaný svými současníky „hudební orákulum“ a „nový Orfeus“, zůstal v popředí zájmu ještě asi deset let po své smrti. Vycházela nová vydání jeho děl, několik dosud neuveřejněných skladeb vyšlo jak v antologiích, tak ve zvláštních svazcích, a hrály se některé jeho opery. Několik významných hudebníků uveřejnilo vřelá slova na jeho adresu, například francouzský královský kapelník Thomas Gobert chválil Monteverdiho harmonické experimenty, německý skladatel Heinrich Schütz se prohlásil za Monteverdiho dlužníka a teoretik Christoph Bernhard zařadil Monteverdiho mezi mistry toho, co nazval „okázalým stylem“. V Itálii publikum i nadále oceňovalo výrazné jevištní vokální kompozice, ale Monteverdiho světské dílo upadlo po krátké době do zapomenutí s tím, jak rostla obliba lehčí a plynulejší opery, madrigal rychle vycházel z módy a publikum neustále vyžadovalo hudební novinky. Monteverdiho duchovní hudba se udržela o něco déle díky převládajícímu konzervatismu v církevní hudbě, avšak i zde po čase uvolnila místo novějším autorům. Jméno Claudia Monteverdiho se neobjevilo ani na přelomu sedmnáctého a osmnáctého století, když římští vzdělanci usilovali o obnovu madrigalu.V roce 1741 vyšel Montevrdiho životopis, který napsal Francesco Arisi. Toto pojednání citoval musikolog Giovanni Battista Martini v díle Storia della Musica (1757–1781), a pak dal Monetverdimu velký prostor ve svém pojednání o kontrapunktu (1774–1775); přetiskl také dva z jeho madrigalů a Agnus Dei z Monteverdiho mše Missa In illo tempore, navíc zde uveřejnil rozsáhlé komentáře skladeb a celkové zhodnocení Monteverdiho díla. Na konci osmnáctého století John Hawkins a Charles Burney napsali nové životopisy Monteverdiho, Burney svoji práci navíc ilustroval několika hudebními ukázkami. Roku 1783 Esteban de Arteaga napsal historii opery v Itálii, kde citoval pochvalně Monteverdiho a povšiml si vlivu zvláště jeho Ariadny na Pergolesiho. V roce 1790 Ernst Gerber zařadil Monteverdiho do svého lexikonu Historisch-biographisches Lexikon der Tonkünstler a ve vydání z roku 1815 heslo ještě podstatně rozšířil, přičemž skladatele nazval „Mozartem své doby“. V polovině devatenáctého století byl Monteverdi předmětem zájmu historiků jako Solerti Angelo a Francesco Caffi a těžil z obnoveného zájmu o hudbu šestnáctého století. V roce 1887 byla publikována první rozsáhlá Monteverdiho biografie z pera Emila Vogela. V té době již o Monteverdim psali mnozí jiní a jeho skladby byly stále častěji tištěny, například L'Orfeo (tři vydání mezi roky 1904 a 1910), La Coronatione di Poppea (1904, 1908 a 1914), Ballo delle Ingrate a Il Combattimento (1908), madrigaly (1909 a 1911), Sacrae Cantiunculae (1910) a mše z Selva Morale e Spirituale (1914).
Monteverdiho sláva začala opět růst; velmi ho chválil Karl Nef, který ho srovnal se Shakespearem, a Gabriele d'Annunzio, který jej označil za božského, za hrdinskou duši a předchůdce typicky italského lyrismu. Jeho talent rozpoznalo několika dalších významných hudebních umělců a vědců, jako byli Hugo Riemann, Nadia Boulangerová, Vincent d'Indy, Ottorino Respighi, Igor Stravinskij a Romain Rolland, a jeho skladby se dostaly k širšímu publiku, i když ve většině případů byly silně přepracovány tak, aby vyhověly pozdně romantickému vkusu. Na druhou stranu menšina vlivných kritiků, například Donald Tovey, jeden z autorů Encyklopædie Britannicy ve vydání z roku 1911, se domnívala, že Monteverdiho hudba je beznadějně zastaralá.V letech 1926 až 1942 poprvé vyšlo celé Monteverdiho dílo v šestnácti svazcích péčí italského skladatele a muzikologa Giana Francesca Malipiera. V předmluvě Malipiero napsal, že jeho cílem není křísit mrtvého, ale náležitě docenit génia a ukázat, že zásadní díla starého umění mají stále co říci modernímu světu. Přes hodnotu tohoto průkopnického počinu podle Tima Cartera trpí Malipierovo vydání některými edičními nedostatky. Malipiero byl zřejmě dost povrchní při výběru, kterou z dochovaných verzí skladby vzít za výchozí; přitom existuje v řadě případů množství vydání a kopií vzniklých jak během Monteverdiho života, tak i po jeho smrti, a tyto verze se liší v mnoha detailech, přičemž někdy jsou rozdíly podstatné. Vydavatel také nenabídl žádné vysvětlení těchto rozdílů, zatímco současnou akademickou zvyklostí je porovnat všechny rané prameny, které jsou k dispozici, a na základě jejich analýzy hledat nejautentičtější znění. V každém případě však Malipierova práce byla byl mezníkem v monteverdiovských studiích.
Monteverdi byl vybrán pro zahájení edice BBC Promenade Concerts v roce 1967 a od té doby se zájem o jeho život a dílo znásobil. Část tohoto obnoveného zájmu pramení z toho, že byl účastníkem známé polemiky s Artusim, považované za symbol věčného boje mezi progresivními a reakčními silami, což ho činí, jak o něm řekl Pryer, „spřízněnou duši“ dědiců modernismu. Monteverdi je dnes asi nejlépe známý hudebník z období před Bachem, ačkoli jeho popularita u široké hudební veřejnosti není srovnatelná s jinými významnými operními skladateli, jako jsou Mozart, Verdi a Wagner; stále je, jak řekl Linderberger, mnohem víc vzdálenou ikonou než někým důvěrně blízkým. Mark Ringer soudí, že je to zčásti tím, že Monteverdi je nejsilnější jako operní skladatel, což nelze plně ocenit poslechem audionahrávek, ale pouze během živých představení, v nichž může naplno zazářit divadelní charakter jeho nejlepších skladeb. Prodeje nahrávek také odrážejí tuto realitu. Zatímco v letech 1987 až 2007 nejprodávanější záznam Monteverdiho skladby, Orfeus pod taktovkou Johna Eliota Gardinera, dosáhl sedmdesát tisíc prodejů. ve stejném období prodalo Čtvero ročních období Antonia Vivaldiho ve verzi Nigela Kennedyho po celém světě více než dva miliony nosičů.Přesto mnoho skladatelů po celé dvacáté století přebíralo Monteverdiho hudební materiál do svých kompozic či ho zpracovávalo do soudobé podoby a skladatel se objevil i jako literární postava nebo téma estetických a filozofických debat. Tato jeho schopnost stát se součástí každodenního jazyka intelektuální komunikace, aniž by bylo nutné jeho příběh zvlášť vysvětlovat, je podle Anthonyho Pryera jasným znamením, že Monteverdi je živým prvkem západní kultury nejen jeho vlastní doby, ale i současnosti. Leo Schrade řekl, že Monteverdi byl první a největší hudebník schopný spojit umění se životem, slovy Raymonda Lepparda,
Největší skladatelé se obvykle objevují na konci uměleckého období, kdy se technická stránka stabilizuje a také hudební estetika se více či méně ustálí. Snad nejvíce mimořádná skutečnost kolem Monteverdiho je to, že dosáhl tak dokonalého mistrovství v době, kdy zároveň utvářel nový hudební styl – styl, který velké části znamenal úplný rozchod s minulostí… Existuje jen velmi málo skladatelů, kteří by tolik předznamenali to, co přichází, a přitom žili dost dlouho na to, aby uskutečnili své vlastní proroctví.
Kromě níže uvedených skladeb existují i další krátké kompozice roztroušené v různých sbírkách a rukopisech.
V tomto článku byl použit překlad textu z článku Claudio Monteverdi na portugalské Wikipedii.
ARNOLD, Denis. Monteverdi. London: J. M. Dent & Sons, 1975. ISBN 0-460-03155-4. (anglicky) 
BUKOFZER, Manfred F. Hudba v období baroka: od Monteverdiho po Bacha. Bratislava: Opus, 1986. 
CARTER, Tim. Music in Late Renaissance and Early Baroque Italy. New Jersey: Amadeus Press, 1992. ISBN 0-931340-53-5. (anglicky) 
FABBRI, Paolo. Monteverdi. Překlad Tim Carter. Cambridge and New York: Cambridge University Press, 1994. ISBN 0-52-135133-2. (anglicky) 
NESTLER, Gerhard. Geschichte der Musik. Gütersloh: C. Bertelsmann Verlag, 1962. (německy) 
RINGER, Mark. Opera's First Master: The Musical Dramas of Claudio Monteverdi. New Jersey: Amadeus Press, 2006. ISBN 1-57467-110-3. (anglicky) 
SCHRADE, Leo. Monteverdi. London: Victor Gollancz, 1979. ISBN 0-575-01472-5. (anglicky) 
STATTKUS, Manfred H. Claudio Monteverdi: Verzeichnis der erhaltenen Werke. Bergkamen: [s.n.], 1985. 182 s. (německy) Monteverdiho díla podle Stattkusova seznamu se citují zkratkou SV. 
ŠTĚDROŇ, Miloš. Claudio Monteverdi – génius opery. Praha: Supraphon, 1985. (Hudební profily sv. 25).
Seznam děl v Souborném katalogu ČR, jejichž autorem nebo tématem je Claudio Monteverdi
 Claudio Monteverdi [online]. CPDL.org [cit. 2012-04-09]. Partitury a zvukové ukázky ve formátu MIDI. Dostupné online. (anglicky) 
 Listing of art song and choral settings in the database [online]. [cit. 2016-03-18]. Texty Monteverdiho madrigalů. Dostupné online. (anglicky)
 Non si levav'ancor – Il secondo libro de madrigali a cinque voci / Druhá kniha pětihlasých madrigalů, číslo 1. Text Torquato Tasso (1544–1595)
 Cor mio mentre vi miro – Il quarto libro de madrigali a cinque voci / Čtvrtá kniha pětihlasých madrigalů, číslo 2. Text z díla Rime Giovanniho Battisty Guariniho (1538–1612)
 Cruda amarilli – Il quinto libro de madrigali a cinque voci / Pátá kniha pětihlasých madrigalů, číslo 1. Text z díla Il Pastor fido G. B. Guariniho
Člen označuje nějakou osobu, která je příslušníkem nějaké formálně organizované skupiny lidí, má uzavřeno členství' – například člen korespondent v ČSAV.

Členovci (Arthropoda) jsou největší kmen živočišné říše. Jsou nejúspěšnějším a druhově nejpestřejším kmenem v evoluci celé živočišné říše a mají značný hospodářský význam. Popsáno je přibližně 1 000 000 druhů. Velikost dospělců se pohybuje od méně než 1 mm (např. roztoči) až po téměř 60 cm (korýši, hrotnatci).
Ve vývojové větvi prvoústých dosáhli členovci nejvyššího stupně dokonalosti, který je srovnatelný s postavením obratlovců mezi druhoústými. Charakteristickým znakem prvoústých je nestejnocenné (heteronomní) článkování. Během fylogeneze u nich docházelo ke splývání sousedních tělních článků ve větší celky, které bylo provázeno odpovídajícími změnami vnitřních orgánů (např. splýváním nervových ganglií).
Každý tělní článek nesl původně jeden pár končetin. Pokud se uvádí, že se končetiny členovců odvozují od parapodií, tedy tělních výběžků mnohoštětinatců, je to téměř jistě omyl, neboť mnohoštětinatci a členovci nejsou navzájem příbuzní a končetiny členovců vznikly nezávisle na parapodiích kroužkovců. Domnělá příbuznost členovců a kroužkovců vedla vědce v roce 1795 k vytvoření taxonu Articulata, který tyto kmeny zahrnoval. Dnes se prosazuje zařazení do skupiny Ecdysozoa.
Během vývoje členovců se zřejmě zmenšil počet končetin.[zdroj?] Pohybovou funkci si zanechaly pouze končetiny na hrudní části těla. Ostatní buď zanikly, nebo se přeměnily (např. v tykadla, čelisti, makadla, kusadla).
Členovci jsou polymerní coelomata, u nichž je výrazná tagmatizace těla na tři větší tělní celky (tagmata): hlavu (cephalon, caput), hruď (thorax) a zadeček (abdomen). Další pak na hlavohruď a zadeček. Tato heteronomní metamerie byla i důvodem evoluční úspěšnosti. Končetiny jsou článkované, s klouby, které umožňují připojení k tělu. Původně nesl každý pár končetin jeden článek, později však některé z nich nabyly jiné funkce (hlavové články). Končetiny se skládají z kyčle (coxa), předkyčlí (trochanter), stehna (femur), holeně (tibia) a chodidla (tarsus) zakončeného dvěma drápky či přísavkami (zákožka svrabová).
Tělo členovců je kryto několikavrstevnou kutikulou, která obsahuje polysacharid chitin (polyacetylglukosamin), vylučovaný jednovrstevnou epidermis. Kutikula  je složena z epikutikuly a prokutikuly. Epikutikula je velmi tenká, neobsahuje chitin, je však složena z několik vrstev:
kutikulinová.Prokutikula navazuje na epidermis. Obsahuje množství kanálků, které spojují epidermis s okolním prostředím, obsahuje chitin. Je složena z tenké, tmavé a tvrdé exokutikuly (sklerotin, někdy i CaCO3) a endokutikuly. 
Kutikula většiny členovců je rozdělena na destičky (tzv. sklerity) spojené bílkovinou gumovité povahy (resilin); naproti tomu např. škrkavky mají tělo složené z jedné souvislé kutikuly. Původně patřily ke každému článku těla čtyři sklerity: tergum (tergit), sternum (sternit) a dva pleurity. Někdy však mohou sklerity patřící k jednomu tagmatu splynout a vytvořit jednotný štít (karapax). Na vnitřní straně se kutikula vlní a tvoří četné výběžky (apodémy), na které se upínají svaly. Naopak na vnější straně se na povrchu tvoří drobné útvary podobné chlupům, ostnům a trnům. Tyto výběžky jsou často spojeny s nervovými buňkami – pak se nazývají senzily. 
Protože kutikula je pevná schránka, brání živočichům v růstu. Živočich ji musí několikrát za život svléci. Svlékání se označuje jako ekdyse. Před svlékáním je živočich určitou dobu neaktivní – starý exoskelet se odděluje od epidermálních buněk pod ním. Při procesu (tzv. apolýza) dochází také k oddělení svalů od úponů a nervových zakončení od kutikulárních smyslových orgánů. Do prostoru vzniklého mezi epidermálními buňkami a starou kutikulou je vyloučena exuviální tekutina, která obsahuje zatím neaktivní enzymy. Poté začnou epidermální buňky tvořit pod starou kutikulou novou kutikulu. Tím se aktivují enzymy v exuviální tekutině, rozkládají spodní část staré kutikuly a ta je vstřebána. Prasknutí staré kutikuly vyvolá živočich kroutivými pohyby, příp. i zvýšením tlaku hemolymfy na daném místě těla. Ze starého exoskeletu se vysouká. Svlečená kutikula se nazývá svlečka (exuvie). Někteří členovci svlečku požírají. Jednotlivé vývojové fáze mezi ekdysemi jsou instary.
Jednotlivé fáze mezi svlékáními se nazývají instary. Například když se nymfa vylíhne z vajíčka, jedná se o nymfu prvního instaru. Po prvním svlékání je z ní nymfa druhého instaru, po druhém svlékání je ve třetím instaru atd. Pojem instar se často zaměňuje s pojmem stadium. Stadium označuje fáze vývoje nadřazené instarům, a to stadium vajíčka, larvy, kukly, dospělce (u hmyzu s proměnou dokonalou) a stadium vajíčka, nymfy, dospělce (u hmyzu s proměnou nedokonalou). Stadium larvy nebo nymfy se většinou skládá z několika instarů.Ekdyse u hmyzu je řízena hormonálně, aktivací ekdysonu, steroidního prohormonu hmyzu.Kutikula je neprostupná pro vzduch, a proto se členovcům vyvinuly různé druhy dýchacích soustav založené na žábrách, plicních vacích a vzdušnicích.
Vývoj členovců je buď přímý (např. pavouci, raci), nebo nepřímý, tj. přes larvu. Vajíčka členovců jsou mozaiková neboli determinační. To umožňuje také vznik tzv. gynandromorfů, jedinců, jejichž každá strana náleží jinému pohlaví. Jelikož jsou vajíčka mezo- nebo polylecitální, dochází k povrchovému (superficiálnímu) rýhování. Některé velmi primitivní formy mají vajíčka oligolecitální a pak dochází k totálnímu rýhování.
Členovci jsou řazeni do nadřazené skupiny Panarthropoda, která patří mezi Ecdysozoa, tedy prvoústé živočichy svlékající chitinovou kutikulu.
Do skupiny Panarthropoda patří dále želvušky (Tardigrada) a drápkovci (Onychophora). Otázka sesterské skupiny recentních členovců dosud není jednoznačně vyřešena. Z molekulárních analýz vycházejí jako nejbližší drápkovci, podle morfologických analýz uvažujících i fosilní záznam jsou sesterskou skupinou želvušky (společná skupina členovců a želvušek se nazývá Tactopoda).Kdyby byly uvažovány i prozkoumané vyhynulé skupiny, byly by recentním euarthropodům pravděpodobně nejbližší kambrijské rody Chengjiangocaris, Fuxianhuia a Shankouia; do nejbližšího příbuzenstva by patřila i Opabinia a anomalokaridi (Anomalocarididae), známí zejména díky kambrijskému predátoru zvanému anomalocaris.
Recentní členovci se tradičně člení na 4 velké skupiny, zpravidla označované jako podkmeny – klepítkatce, stonožkovce, korýše a šestinohé. Dlouho se usuzovalo na užší příbuznost stonožkovců a šestinohých (společný název Tracheata=Atelocerata – vzdušnicovci) a spekulovalo se, zda korýši jsou bližší příbuzní klepítkatců (společný název Schizoramia) nebo vzdušnicovců (společný název Mandibulata – kusadlovci). V 90. letech 20. století se na základě prvních molekulárních analýz objevily další konkurenční hypotézy – užší příbuznost šestinohých a korýšů (společný název Pancrustacea=Tetraconata) a klepítkatců se stonožkovci (společný název Myriochelata=Paradoxopoda). Konečné rozhodnutí snad přinesla komplexní fylogenetická analýza jaderných genů z r. 2010: Byla vyvrácena hypotéza vzdušnicovců a paradoxopodů a potvrzena přirozenost mandibulát a pancrustaceí, korýši v užším slova smyslu byli potvrzeni jako nepřirozená skupina, v jejímž rámci došlo k podstatným přeskupením. Studie však nenalezla dostatečnou podporu pro rozhodnutí o vnitřní příbuzenské struktuře pavoukovců jako hlavní skupiny recentních klepítkatců. Závěry studie byly v témž roce podpořeny širokou fylogenetickou studií jaderných genů, mikroRNA i morfologických znaků, i studií z roku 2011, která již konstatovala prokázání dostatečné robustnoti fylogenetického stromu. Novější a obsáhlejší studie pak přinesly jen drobnější změny, např. v postavení lupenonožců. Molekulární analýzy byly často v rozporu s morfologickými analýzami. Teprve studie z r. 2013 potvrdila molekulární výsledky i rozsáhlou analýzou morfologických znaků z fosilního záznamu se správným uvažováním konvergentních znaků.Následující systém recentních členovců vychází (včetně českých názvů) z BioLibu, přičemž nejsou uváděny taxonomické ranky (třídy, podtřídy a řády), protože se v různých systémech liší. Byly provedeny některé názvoslovné úpravy při redukci monotypických úrovní a zejména doplněny některé nové skupiny (označené Regier, 2010) a opuštěny všechny skupiny, které se ve fylogenetické analýze ukázaly jako polyfyletické (např. Maxillopoda), u parafyletických je doplněna poznámka o nepřirozenosti.
Poznámka: Systém neuvádí vyhynulé skupiny členovců – trilobiti (Trilobita), kyjonožci (Gigantostraca), Euthycarcinoida apod. – jejichž postavení v systému je odkázáno na morfologii a nemůže být podpořeno molekulární analýzou.
Výše uvedený systém uvádí některé tradiční, ale parafyletické skupiny. Současné (počátek r. 2013, u klepítkatců r. 2019) představy o skutečné vzájemné příbuznosti jednotlivých skupin recentních členovců ukazuje následující fylogenetický strom, zpracovaný podle fylogenetických analýz ("P?" značí skupiny, u kterých není analýzami vyloučena parafyletičnost; ? skupiny s nedostatečně potvrzenou pozicí).

„Close Watch“ (nebo také „I Keep a Close Watch“) je píseň velšského hudebníka, hudebního producenta a skladatele Johna Calea.
Poprvé byla vydána na jeho albu Helen of Troy z roku 1975. Cale ji později, v roce 1982, nahrál znovu a vydal na svém albu Music for a New Society (v té době rovněž obě verze vyšly na jednom singlu). Cale píseň po mnoho let od vydání hrál i při svých koncertech. Hudebník rovněž napůl vážně vyjádřil naději, že píseň jednou přezpívá Frank Sinatra. Třetí studiovou verzi písně Cale vydal v listopadu roku 2015 (bude součástí jeho alba M:FANS). Tentokrát obsahuje výrazné elektronické prvky. Doprovodné vokály zde zpívá Amber Coffman. K této verzi písně byl rovněž natočen videoklip, jehož režisérkou byla Abigail Portner. Ve videoklipu hraje Cale za doprovodu Coffman a kolem nich jsou lidé v maskách. Videoklip získal italskou cenu Premio Cinematografico Palena. Cale píseň dne 10. června 2017 zahrál na svatbě své dcery Eden.Koncertní verze v Caleově podání pak vyšly na albech Fragments of a Rainy Season (1992) a Live at Rockpalast (2010). Bylo podle ní rovněž pojmenováno kompilační album Close Watch: An Introduction to John Cale (1999). Jeden z veršů písně pochází z textu písně „I Walk the Line“ amerického zpěváka Johnnyho Cashe. Podle části textu písně australská skupina The Paradise Motel zvolila název svého alba I Still Hear Your Voice at Night (2011).
Australská skupina The Blackeyed Susans na albech Depends on What You Mean by Love (1991) a Welcome Stranger (1992)
Americká skupina Human Drama na albu Fourteen Thousand Three Hundred Eighty Four Days Later (1997)
Dánská hudebnice Agnes Obel na svém albu Philharmonics (2010); rovněž zazněla ve filmu October Gale (2014)

Closing Time je debutové studiové album zpěváka Toma Waitse, vydané v roce 1973 u Asylum Records. Album produkoval člen The Lovin' Spoonful Jerry Yester.

Člověk (Homo) je rod živočichů z čeledi hominidi (Hominidae), k němuž patří jediný současně žijící zástupce člověka – člověk moudrý (Homo sapiens sapiens) a jeho blízcí vyhynulí příbuzní. Samec člověka se nazývá muž, samice žena, mládě člověka dítě. Odhaduje se, že rod je asi 2,8 milionu let starý. Vznik rodu Homo se datuje do stejné doby, kdy se také objevují první kamenné nástroje, a tedy v době, kdy začíná nejstarší paleolit.
Všechny druhy, vyjma člověka moudrého, vyhynuly. Člověk vzpřímený vyhynul před 50 000 až 35 000 lety, Homo neanderthalensis asi před 30 000 lety, Homo floresiensis však až před 12 000 lety. V Iwo Eleru (Nigérie) byla nalezena také archaická forma Homo sapiens stará pouze 13 000 let.Člověk je na základě anatomických struktur či na podkladě vědeckých evolučních poznatků považován za všežravce.
Homo sapiens (člověk moudrý)Některé nálezy popsané jako samostatné druhy zatím nedosáhly všeobecného uznání (např. †Homo cepranensis či †Homo gautengensis), některé byly včleněny do druhů jiných (např. †Homo pekinensis, †Homo soloensis a †Homo tsaichangensis do H. erectus), u některých dosud převládá nejistota (†Homo helmei může být samostatnou linií či patřit do H. heidelbergensis nebo H. sapiens).
Za samostatný druh zatím nejsou uznáni ani neandrtálcům blízcí denisované, současníci Homo neanderthalensis i Homo sapiens, ani "starší příbuzní" člověka floreského, objevení v r. 2016.Molekulární rozbory identifikovaly některé další vymřelé linie, jejichž geny přetrvávají jako výsledek dávného křížení v současné lidské populaci. Jako linie na úrovni dalšího druhu by mohli být označeni např. tzv. „archaičtí Afričané“, geneticky identifikovaní v genomu Mandinků a Sanů, Pygmejů, Hadzů a Sandawů a dalších skupinách moderního člověka. Je možné, že k nim existuje i fosilní záznam již popsaný jako jiný druh (H. naledi nebo Homo heidelbergensis); přiřazení je však mimo současné možnosti paleontologie.
Systematika se v souvislosti s novými paleontologickými nálezy mění. Některé druhy se někdy označují pouze jako poddruhy jiných druhů (a to i ve starší literatuře, např. Homo neanderthalensis jakožto H. sapiens neanderthalensis – genetické analýzy totiž prokázaly značnou míru křížení s H. sapiens v užším smyslu, a to pravděpodobně ve více událostech zachovávajících životaschopnou linii). Genetické analýzy ukázaly, že se kdysi s člověkem moudrým křížili i denisované (nejméně dvakrát) a některé jejich geny přetrvávají v současné populaci Melanésanů a Tibeťanů. Křížení neandertálců a denisovanů (tehdy již oddělených vývojových linií) dokázal nález jejich společného potomka; navíc analýzou genomů současné lidské populace se podařilo ukázat, že křížení probíhalo v nezanedbatelném rozsahu a pravděpodobně vznikla populace představující novou, minimálně 280 tisíc let starou, linii tzv. „přízračného předka“ (angl. „ghost ancestor“), který se později v Asii a Oceánii zase křížil s H. sapiens (není však vyloučeno, že se jedná o samostatnou vývojovou větev, oddělenou od denisovanů krátce po jejich osamostatnění). V genofondu současných obyvatel ostrova Flores pak byla indikována introgrese pravděpodobné čtvrté samostatné podobně staré linie denisovsko-neandertálského vývojového kmene. Bylo prokázáno i křížení denisovanů s vývojově starší větví člověka (pravděpodobně H. heidelbergensis nebo H. erectus).I některé nové fosilní nálezy (např. z lokality Dmanisi v Gruzii) se navíc zdají podporovat názor, že druhů v lidské kmenové linii bylo ve skutečnosti méně, protože linie tradičně pokládáné za odlišné druhy by na sebe mohly buď přímo navazovat, nebo jedinci různých tradičních druhů mohli spolužít ve stejných sídlištích a jednalo se jen o pouhé morfologické formy jednoho druhu. Takováto "slučovací" systematika pak nově řadí popsané skupiny rodu Homo jakožto poddruhy do pouhých dvou druhů – Homo erectus sensu lato a Homo sapiens sensu lato.Do Homo erectus sensu lato pak patří H. habilis, H. rudolfensis, H. naledi, H. ergaster, H. erectus sensu stricto (včetně H. pekinensis a H. soloensis), H. antecessor, H. georgicus, H. floresiensis a pravděpodobně i H. luzonensis (pokud není úplně samostatnou linií v rámci Homo).
Do Homo sapiens sensu lato jsou pak řazeni H. helmei, H. rhodesiensis, H. heidelbergensis, H. neanderthalensis a H. sapiens sensu stricto (a patří sem pochopitelně i denisované, „přízrační předci“ a pravděpodobně i „archaičtí Afričané“).
Všechny druhy rodu Homo používaly nástroje, jazyk a poměrně vyspělou kulturu. Od kdy byla technologie a kultura předávána není však jisté. Z anatomických znaků je zásadní především bipedie, zvětšení objemu mozku (vyjma Homo habilis více než 1000 ml), čelo od očí stoupá vzhůru, lebka se zakulacuje, dochází k určité redukci zubů, zkracování rukou a naopak prodlužování nohou.
Člověk se (jako ostatní současní hominini) živí rostlinnou i živočišnou potravou, obojí potrava je doložena i v paleontologických nálezech (v sídlištích shromážděné pevné části rostlin - pecky, skořápky - a rozbité kosti ze zvířat) a nově prokázána i analyticky pomocí zastoupení izotopů v kosterních pozůstatcích či analýzou zubního povlaku. Z rostlinné potravy je schopen trávit tuky, bílkoviny a většinu sacharidů (nikoli celulózu), z živočišné potravy přijímá zejména bílkoviny a tuky (kromě masa a vajec se u moderního člověka vyvinula schopnost i v dospělosti trávit mléko).
Modernějším druhům člověka, včetně jediného současně žijícího člověka moudrého, je vlastní užívání oděvů jednak pro ochranu před klimatickými vlivy a jinými mechanickými a tepelnými účinky okolního prostředí a jednak jako součást společenského chování a jeho znaků a určení role ve společnosti.
Stále není jasné, z jaké linie hominidů se rod Homo vyvinul. Většina vědců se shoduje, že předkem byla jedna linie australopitéků (Australopithecus), tzv. gracilní australopitéci, mezi něž patří např. A. africanus či A. afarensis. Tato linie australopitéků měla menší čelist i zuby a živila se pravděpodobně jemnější potravou.Nejstarším paleontologickým nálezem, zařazovaným do rodu Homo, je africký Homo habilis, starý až 2,5 milionu let. Už tento primitivní člověk měl proti australopitékům větší mozek (asi 600–750 ml) a také ustupující čelisti. Také u něj byly nalezeny jednoduché kamenné nástroje. Předpokládá se, že H. habilis nikdy neopustil africký kontinent.
Opustit Afriku se podařilo až člověku vzpřímenému, tedy druhu Homo erectus, který žil mezi 1,8 – 0,5 miliony lety. H. erectus osídlil například Indonésii, ale podle nejnovějších objevů relativně brzy i Evropu. Nejmladší jsou fosílie druhů Homo neanderthalensis a Homo sapiens. Současníky neandrtálců a moderních lidí byli také Homo floresiensis a denisované. H. sapiens, tedy člověk moudrý, je jediným recentním zástupcem rodu.
V roce 1900 žilo na světě 1,65 miliard lidí. V únoru 2017 žilo na světě 7,3 miliard a počet neustále roste. Lidé již osídlili všechny kontinenty a dostali se i na zemskou orbitu.
DUNBAR, Robin. Příběh rodu homo. Překlad Jana Enderlová. Praha: Academia, 2009. ISBN 978-80-200-1715-4. 

Clyde William Tombaugh (4. února 1906 Streator, Illinois – 17. ledna 1997 Las Cruces, Nové Mexiko) byl americký astronom, který kromě jiného v roce 1930 objevil trpasličí planetu Pluto.
Česká národní rada (zkratkou ČNR) byla od 1. ledna 1969 do 31. prosince 1992 zákonodárným sborem České socialistické republiky, později České republiky. Na území republiky byla nejvyšším orgánem státní moci. 1. ledna 1993 se spolu s osamostatněním České republiky podle čl. 106 odst. 1 Ústavy transformovala na Poslaneckou sněmovnu Parlamentu České republiky.
Česká národní rada vznikla roku 1968 na základě ústavního zákona č. 77/1968 Sb., o přípravě federativního uspořádání Československé socialistické republiky, jako „prozatímní orgán ústavní politické reprezentace českého národa“ se 150 poslanci, který měl na starosti přípravné práce s ustavením budoucí částečně autonomní České socialistické republiky a jejího parlamentu, kterým měla být právě Česká národní rada. První poslanci byli zvoleni 10. července 1968 nepřímo Národním shromážděním na návrh Národní fronty z poslanců Národního shromáždění zvolených v českých krajích a z význačných představitelů českého veřejného života. Zároveň byl zvolen její předseda a 21. července místopředsedové, předsednictvo a výbory. Od svého vzniku sídlila v Thunovském paláci ve Sněmovní ulici na pražské Malé Straně, sídle bývalého zemského sněmu i sídle budoucí Poslanecké sněmovny Parlamentu České republiky.
Od 1. ledna 1969 do 31. prosince 1992 se pak už na základě ústavního zákona č. 143/1968 Sb., o Československé federaci, jednalo v rámci formálně federalizované ČSSR (později ČSFR) o parlament České socialistické republiky (později České republiky), s 200 poslanci volenými na období nejdříve čtyř let, po novelizaci ústavním zákonem č. 43/1971 Sb. pěti let. Dosavadní ČNR byla kooptací doplněna o dalších 50 poslanců 21. prosince 1968, další, už přímé volby se konaly v letech 1971, 1976, 1981, 1986, 1990 a 1992.
Česká národní rada volila a odvolávala své předsednictvo, skládající se z předsedy České národní rady, místopředsedů a z dalších členů. Předsednictvo fungovalo nepřetržitě, v době rozpuštění ČNR bylo oprávněno vykonávat její pravomoce, vyjma přijímání ústavních zákonů a rozpočtu republiky. Namísto zákonů mohlo v takové době vydávat tzv. zákonná opatření, která se vyhlašovala stejně jako zákony a která musela být na nejbližším zasedání ČNR schválena, jinak pozbývala další platnosti. Podstatnou pravomocí předsednictva bylo jmenování a odvolávání předsedy a dalších členů vlády republiky a pověřování je řízením republikových ministerstev. Vyhlašovalo také volby do ČNR. Samotný předseda pak zastupoval Českou národní radu navenek, svolával a řídil její zasedání, podepisoval zákony a přijímal sliby členů republikové vlády. Kromě předsednictva si ČNR zřizovala i různé výbory, např. ústavně-právní, jako své iniciativní a kontrolní orgány.
Česká národní rada mohla vydávat vlastní zákony, pokud nešlo o věci patřící do kompetencí celé federace. Návrh zákona mohli podávat jak poslanci, tak celé výbory i vláda republiky. Rada byla usnášeníschopná, pokud byla přítomna nadpoloviční většina všech poslanců, k přijetí zákona bylo pak potřeba souhlasu nadpoloviční většiny přítomných, u ústavního zákona třípětinové většiny všech poslanců. Přijatý zákon podepisoval předseda ČNR a předseda republikové vlády a vyhlašovalo je předsednictvo. Ovšem zatímco v letech 1969–1971 přijala 33 zákonů, v následujícím období až do roku 1989 už jen 97 zákonů, především každoročních státních rozpočtů a národohospodářských plánů.
Dále mohla jednat o zásadních otázkách vnitřní politiky, schvalovat rozpočet a státní závěrečný účet republiky a podávat Federálnímu shromáždění návrhy celostátních zákonů. V období normalizace nicméně nejčastěji volila soudce z povolání. Ve vztahu k republikové vládě platilo to, že ačkoli jejího předsedu a další její členy jmenovalo předsednictvo ČNR, důvěru musela vláda po svém jmenování získat od celé České národní rady. Ta pak mohla činnost vlády kontrolovat, rušit její protizákonné nařízení či usnesení, interpelovat ji i jednotlivé její členy a mohla jí také vyslovit nedůvěru, po níž následovala demise celé vlády. Stejně tak mohla vyslovit nedůvěru i jen jednomu členovi vlády.
18. prosince 1989 rezignovali předseda, místopředsedové, předsedové výborů a další členové předsednictva ČNR, dosavadní předseda Josef Kempný svou rezignaci poslal dopisem ČNR datovaným už 7. prosince 1989. Nové vedení ČNR bylo zvoleno ještě ten týž den (18. prosince), novým předsedou byl zvolen Jaroslav Šafařík (člen ČSS). 
Podle ústavního zákona z 23. ledna 1990, č. 14/1990 Sb., o odvolávání poslanců zastupitelských sborů a volbě nových poslanců národních výborů, mohli být odvoláni svou politickou stranou, nebo orgánem Národní fronty v dohodě s Občanským fórem, ti poslanci ČNR, kteří v zájmu vyrovnání rozložení politických sil nebo vzhledem k dosavadnímu působení neskýtali záruky rozvoje politické demokracie. Od 23. ledna do 6. února 1990 rezignovalo 46 poslanců a 18 jich bylo odvoláno. Téhož dne[kdy?] bylo zvoleno nových 64 poslanců.
Z prvních 150 poslanců ČNR bylo 85 členů KSČ, 22 ČSS, 22 ČSL a 21 nestranických.

Coat of Arms je páté studiové album švédské power metalové skupiny Sabaton, které vyšlo v roce 21. května 2010. Jde o první album Sabatonu, jež bylo vydáno v rámci vydavatelství Nuclear Blast.
Aces in Exile – o polských, československých a kanadských pilotech v RAF během bitvy o Británii
White Death – o Simo Häyhäovi, úspěšnému finském odstřelovači během zimní války
Metal Ripper – pocta metalu jako písně „Metal Machine“ a „Metal Crüe“ z minulých alb, tentokrát ze součástí textů od AC/DC, Mötley Crüe, Iron Maiden, Metallicy, Ozzyho Osbourna, Judas Priest, Black Sabbath, Rainbow, HammerFall, Yngwieho Malmsteena, Accept, Deep Purple, Queensrÿche a Queen
Riff ve „White Death“ byl půjčen z Ankie Baggerovy písně "Where Were You Last Night".
Píseň „Uprising“ se dočkala i videoklipu. Hlavní roli tam měli Peter Stormare a polští herci Monika Buchowiec a Mateusz Damięcki.

čočka jedlá – luštěninapředmět svým tvarem podobný semenům čočkyčočka (optika) – optický prvek používaný pro změnu šíření světla
čočka (těsnění) – speciální druh těsnicí vložky do spojů tlakových potrubíodvozenina z některého výše zmíněného významugravitační čočka – velmi hmotný objekt, který zakřivuje světlo podobně jako spojná čočka

Code civil (plným názvem francouzsky Code civil des Français, česky doslova Občanský zákoník Francouzů, v letech 1807–1816 a 1852–1870 nazývaný Napoleonův občanský zákoník, franc. Code Napoléon) je francouzský občanský zákoník, který byl schválen 21. března 1804 a přes mnohé novely zůstává doposud základem francouzského občanského práva. Navíc jím formulované zásady ovlivnily občanské zákonodárství v mnoha jiných zemích.Napoleonský Občanský zákoník nebyl v Evropě první. Předešel ho bavorský kodex Codex Maximilianeus bavaricus civilis z roku 1756, ale i pruský Allgemeines Landrecht (1794) a západohaličský zákoník z roku 1797. Byl to ale první moderní zákoník přijatý v evropském měřítku, rozšířený díky tzv. Napoleonským válkám, který ovlivnil mnoho jiných zemí Evropy i zámoří.
Byl koncipovaný řadou právních expertů své doby (Tronchet, Bigot de Prémaneneu, Cambacérès, Malleville aj.), přičemž Napoleon Bonaparte často zasahoval do utváření jednotlivých návrhů a projevoval značný zájem o závěry komise. Po svém vyhlášení obsahoval 2281 článků a definitivně odstraňoval feudalismus a jakékoliv stopy lenního práva. Mezi jinými pak např. potlačil práva prvorozených a stanovil dělbu majetku mezi všechny dědice mužského pohlaví, formálně uznal oprávněnost dřívějšího prodeje státních pozemků zkonfiskovaných církvi a emigrantům či stanovil další podmínky dědictví a rozvodů.Zákoník je založen na idejích přirozeného práva a lze v něm zároveň nalézt výrazné vlivy římského práva, např. už jeho samotné členění vychází z justiniánské kodifikace.
Kodex se skládal ze tří knih (dnes bychom řekli částí), každá z nich se dělila na tituly (hlavy):
II. O majetku a různých druzích vlastnictví (Des biens et des différentes modifications de la propriété) – 4 tituly, články 516. až 710.,
III. O různých způsobech nabývání vlastnictví (Des différentes manières dont on acquiert la propriété) – 20 titulů, články 711. až 2281.
Předpisy obsažené v těchto knihách předchází krátký titul úvodní se 6 články o vyhlašování, důsledcích a uplatňování práv obecně (De la publication, des effets et de l'application des lois en général).Tato trojdílné uspořádání volně navazuje na trojdílnost římského práva v Gaiových Institucích. Zároveň uskutečňuje postuláty směru přirozeného práva podobně, jako jiná kodifikace civilního práva té doby, rakouský kodex ABGB (Všeobecný zákoník občanský z roku 1811). Podle záměru tvůrců zákoníku měla systematika dát záruku tří nejdůležitějších přínosů revoluce: osobní svobody (kniha I.), nedotknutelnosti soukromého vlastnictví (kniha II.) a svobody smluvní (kniha III.). Ty ustavily fundamentální postuláty revoluční buržoazie a tím základy vytvářející se kapitalistického hospodářství.

Čolek dravý (Triturus carnifex), také čolek jihoevropský, je mlokovitý obojživelník obývající Itálii, severozápad Bosny a Hercegoviny, Slovinsko, Chorvatsko, jih Švýcarska, dále Rakousko a západ Maďarska, žije i v Česku, a sice v oblasti jižní Moravy při povodí řeky Dyje. Do některých dalších částí Evropy byl introdukován. Druh je ohrožen ztrátou přirozeného prostředí. 
Čolek dravý je největším druhem svého rodu, samice jsou větší než samci a měří celkově asi 180 mm, samci dosahují velikosti okolo 150 mm. Různé populace se liší ve velikosti, rovněž zbarvení je v různých lokalitách odlišné. Biologie čolka dravého se podobá biologii čolka velkého. Dospělci se na zemi živí žížalami, stejnonožci či měkkýši, ve vodě konzumují potravu menší. Rozmnožování probíhá ve stojatých až mírně průtočných vodách od dubna do června a během této doby žijí čolci ve vodě. Samice jednotlivě naklade až 250 vajíček, ze kterých se asi za dva týdny vylíhnou larvy. Ty měří 8,7 až 12 mm a dospělci se z nich stávají za dva až tři měsíce. Čolek dravý zimuje v podzemí, samice s nedospělými jedinci někdy i ve vodě.
Čolek dravý patří do čeledi mlokovití a rodu Triturus. Může tvořit hybridy s ostatními čolky, zvláště pak s čolkem velkým (Triturus cristatus), s nímž se kříží například severně od pohoří Alp, existují ale též kříženci například s čolkem dunajským (Triturus dobrogicus).V západní části Balkánu žije oddělená populace, která byla až do roku 2007 vedena jako poddruh Triturus carnifex macedonicus. V daném roce však byla kvůli neobjasněné fylogenezi rodu Triturus provedena molekulární analýza, která tento poddruh vyčlenila jako samostatný druh Triturus macedonicus.Druh popsal Joseph Nicolaus Laurenti v roce 1768. Existuje několik vědeckých synonym: Molge cristatus carnifex var. neapolitana, Triton (Alethotriton) cristatus platycephalus, Triton (Neotriton) carnifex, Triton cristatus carnifex forma alpina, Triton cristatus var. carnifex, Triturus carnifex carnifex, Triturus cristatus carnifex a Triturus cristatus platycauda. Alternativní český název pro druh je čolek jihoevropský.
Čolek dravý obývá Itálii, severozápad Bosny a Hercegoviny, Slovinsko, Chorvatsko, jih Švýcarska, dále Rakousko a západ Maďarska, v Česku žije při povodí řeky Dyje na jižní Moravě (možný výskyt je v jižních Čechách) v blízkosti rakouských hranic. Na českém území byl objeven roku 1997, objevitelem se stal Antonín Reiter, zoolog pracující v městském muzeu ve Znojmě. Na Slovensku nebyl jeho výskyt zjištěn. Introdukován byl například do Spojeného království, Nizozemska či Belgie. Jednalo se převážně o zvířata, která utekla z terárií. Nepůvodní populace se vyskytuje také v oblasti Ženevského jezera, kam byli čolci zavlečeni buďto začátkem 20. století, nebo roku 1967, a na Azorách.Čolek dravý obývá řadu biotopů, žije například v blízkosti travnatých porostů či křovin, nevadí mu ani suché oblasti s bukovým porostem, v severní Itálii se přizpůsobil životu na rýžových polích. Je sladkovodní a během období rozmnožování vyhledává stojaté vody. Může žít až do nadmořské výšky 2 140 m, v Česku obývá nejčastěji nížinaté oblasti mezi 200 až 250 m n. m.
Čolek dravý je největším druhem svého rodu, má robustní postavu se širokým hřbetem a zaobleným čenichem, končetiny jsou krátké a silně stavěné. Samice měří od čenichu po kloaku 55 až 88 mm (celková délka těla činí zhruba 180 mm), velikost samců mezi čenichem a kloakou činí 54 až 80 mm (celková délka těla asi 150 mm); samice jsou vždy větší než samci. Různé populace potom mohou dosahovat odlišných velikostí (jedinci žijící v chladných oblastech s vyšším úhrnem srážek, kteří mají krátké období aktivity, jsou obvykle větší).
Zbarvení druhu je variabilní a závisí na lokalitě, čolci draví z různých oblastí mohou vypadat zcela odlišně; v Česku jsou obvykle hnědaví a kaštanoví (často i do žlutohněda) se sytě oranžovočerveným břichem. Vzácné je namodralé zbarvení, zatímco například v Rakousku nebo Itálii žijí i jedinci zbarvení modrošedě. Spodek těla je poset černými skvrnami, jež mohou mít různé tvary, až do sebe splývat. Zády se táhne oranžovohnědá až světle oranžová páteřní linka, vyvinout se však může neúplná anebo vůbec žádná. Mají ji pouze samice a mladí čolci. Tělo je pokryto šedě lemovanými skvrnami černého zabarvení. Hrdlo má zbarvení žlutooranžové, naoranžovělé (obě barevné varianty jsou navíc doplněny o nahnědlý nádech), případně hnědočerné, šedočerné a je poseté tečkami nebo mramorovaným vzorem. Samice jsou zbarveny méně pestrými barvami než samci, kterým se navíc v období rozmnožování zvýrazní jejich ploutevní lem, jenž je vlnitý a hladký. Kůží čolci vylučují toxický sekret, přesto však tvoří potravu pro řadu predátorů.Ze všech druhů rodu Triturus se nejvíce podobá čolkovi velkému (Triturus cristatus). Liší se hladším povrchem kůže, většími končetinami a kořenem ocasu a také počtem hrudních obratlů; čolek velký má o jeden víc.
Biologie čolka dravého se podobá biologii čolka velkého, rozdíly mezi těmito druhy jsou zkoumány. Aktivitu projevuje čolek dravý hlavně v noci. Je pozemním druhem, ale během období páření žije ve vodě. Útočiště hledá v podzemí a preferuje pórovitý terén, ukrývá se například na propustných svazích, pod kameny či usazeným bahnem. Zde tráví i zimní měsíce. Probouzí se během března a dubna podle podmínek, poté se čolci páří. Po skončení období rozmnožování samci opouštějí vodní prostředí a žijí dále na souši, kdežto samice s nedospělými jedinci jsou ve vodě až do srpna, někdy i celý rok, v tomto případě zde potom přezimují. Ve volné přírodě je nejvhodnější pro sledování čolka dravého období mezi koncem března a polovinou května.
Larvy čolků dravých se živí vodními bezobratlými, jinými larvami či pulci. Dospělci na souši  loví kořist větší, například hmyz, žížaly, stejnonožce a měkkýše, ale i drobné obratlovce. Ve vodě pak potravu tvoří menší bezobratlí, například larvy hmyzu. Konzumují zde však i mladé čolky a pulce. Kanibalismus byl u tohoto druhu zaznamenán jak u dospělců, tak u larev.
Rozmnožování u čolků dravých probíhá především od dubna do června, někdy však lze nalézt náhradní snůšky vajíček i v červenci. Během dubna se samici zvětší hmotnost vaječníků a jater, u samců dosahují varlata největší hmotnosti v červenci a játra v dubnu. Mimoto jsou v období rozmnožování čolci těžší. Páření probíhá v neznečistěných stojatých či mírně průtočných vodách, někdy i v uměle vytvořených prostředích s vegetačním krytem, oblíbeným místem jsou například pískovny či menší rybníky. Preferovaná hloubka u stojatých vod činí 40 až 80 cm, u průtočných pak minimálně 20 cm, aby se v případě hrozícího nebezpečí ukryli v hlubině. Před samotným pářením čolci provádějí složité svatební tance, při kterých se samice dotýká ocasu samečka. Ten následně odloží své spermie a samice zvednutím kloaky oplodní vajíčka. Poté naklade asi 250 vajíček (jedno je velké 4,9−5,6 mm). Každé ukládá samostatně, například na lodyhy listů či na různé předměty (hlavně v průtočných vodách). Asi za 14 dní se vylíhnou larvy. V důsledku letální mutace na prvním chromozomu se většinou polovina snůšky zničí ještě během vývoje.Larva měří asi 8,7 až 12 mm. V průběhu vývoje se jí vytváří ploutevní lem s šedočernými až černými skvrnami. Zbarvení celého těla je šedožluté až běložluté. Po boku se jí obvykle táhne skvrna oranžové, případně špinavě žluté barvy, která může zasahovat až na břicho; pomocí tohoto znaku lze larvu čolka dravého odlišit od larev ostatních čolků – dunajského a velkého. Za dva až tři měsíce se larvy proměňují v čolky. Pohlavní dospělosti je u samic dosaženo v 3,6 letech života (± 0,1 roku), u samců v 3,8 letech života (± 0,1 roku). Čolek dravý je poměrně dlouhověký, může dosáhnout i věku 18 let.
Nebezpečí pro čolka dravého představuje ničení přirozeného prostředí. Je citlivý na kvalitu vody a navíc se nedokáže přesouvat na větší vzdálenosti. Lesy a louky jsou odvodňovány či přeměněny na pole. Čolci přicházejí o vodní plochy, přičemž se často jedná o místa, v nichž se rozmnožují. Ke znehodnocení ploch dochází například v důsledku eutrofizace nebo desikace, ale také turismem, jak je tomu i v blízkosti maďarského skanzenu Népi műemlékegyüttes. Rovněž vysazování dravých ryb, které se čolky či jejich larvami živí, představuje hrozbu. Ryby živící se planktonem čolky obírají o potravu. Stavy druhu snižuje také zvýšený autoprovoz.Mezi obojživelníky žijícími na evropském kontinentu patří čolek dravý k zástupcům s nejvíce klesající populací. Protože je však počet jedinců velký a druh má schopnost přizpůsobit se mnoha stanovištím, Mezinárodní svaz ochrany přírody (IUCN) jej považuje za málo dotčený. Chráněn je podle Směrnice o stanovištích a zapsán ve druhé příloze Úmluvy o ochraně evropských planě rostoucích rostlin, volně žijících živočichů a přírodních stanovišť. V Česku patří mezi nejvzácnější obojživelníky a Červený seznam České republiky jej vede jako kriticky ohrožený druh. Pro jeho zachování je důležitá ochrana míst, kde se druh rozmnožuje, a vytváření nových vodních nádrží.Čolek dravý se vyskytuje v řadě chráněných oblastí.
ZWACH, Ivan. Obojživelníci a plazi České republiky. 2. vyd. Praha: Grada Publishing, 2013. 496 s. ISBN 978-80-247-2509-3. S. 87−92.
WHITTAKER, Kellie; TSAI, Gary. Triturus carnifex. amphibiaweb.org [online]. University of Berkeley, California [cit. 2017-03-13]. Dostupné online.
Colloredo-Mansfeldský palác je barokní budova s neorokokovým průčelím stojící v ulici Karlova 189/2, na Starém Městě, Praha 1. Je chráněn jako kulturní památka České republiky.
V místě dnešního paláce stával nejprve románský, později gotický dům. Na počátku 17. století byla budova přestavěna ve stylu pozdní renesance. 
Právě zde se v noci z 8. na 9. listopadu 1620 také konalo poslední zasedání královské rady zimního krále Fridricha Falckého po porážce českých stavů v bitvě na Bílé hoře. Dům tehdy patřil Jáchymu Ondřeji Šlikovi, jenž byl za svou účast na stavovském povstání roku 1621 popraven na Staroměstském náměstí.
Vrcholně barokní přestavbu paláce inicioval na počátku 18. století hrabě Breda. Autorem projektu je zřejmě Giovanni Battista Alliprandi, nicméně přestavbu dokončil podle projektu Františka Ignáce Prée hrabě Jindřich Pavel z Mansfeldu, který palác koupil roku 1735.
V roce 1842 byl k paláci připojen sousední dům, čímž vznikl nový průjezd. V roce 1848 palác získala jako věno princezna Vilemína Colloredo-Mannsfeldová, která nechala upravit průčelí ve stylu druhého rokoka. Úpravy se týkaly též interiérů paláce a byly provedeny podle vídeňských předloh (1853). Vilemína Colloredo-Mannsfeldová byla provdána za knížete Vincence Karla z Auerspergu, který vlastnil i zámek Slatiňany, kde se dochovaly téměř identické interiéry (jídelna a Růžový salon). Za prusko-rakouské války v roce 1866 v paláci dočasně sídlilo pruské velitelství. Další přestavba z roku 1900 představovala výraznou změnu interiérů západního křídla paláce. Palác zůstal v majetku Auerspergů do roku 1942, kdy zemřel bezdětný poslední člen z mladší linie Ferdinand kníže z Auerspergu (1887–1942). Rodový majetek včetně zámků Žleby a Slatiňany přešel na jeho starší sestru Marii Vilemínu, provdanou za Dr. Karla z Trauttmansdorffu, který vlastnil panství i palác do roku 1945, kdy mu byl majetek vyvlastněn.
Čtyřkřídlý palác tvoří svými křídly obdélný dvůr. Románský původ domu prokazuje dochovaný prostor sklepení s původní klenbou. Pozůstatky vrcholně barokní klenby mají některé místnosti v přízemí. 
Vrcholně barokní edikulový portál zdobený vázami, putti a erbem Colloredo-Mansfeldů jsou patrně dílem Antonína Brauna. 
Ve velkém slavnostním sále v prvním patře paláce je nástropní freska znázorňující alegorii vítězství habsburské monarchie nad Turky. Jejím autorem je Bartolomeo Scotti. Další malby na stěnách jsou od Giovanniho Battisty Zaista.
Kostel svatého Františka z Assisi s staroměstským klášterem rytířského řádu křižovníků s červenou hvězdouGeolokace místa

Colonia Jardín (plným názvem španělsky Estación de Colonia Jardín; doslovně přeloženo jako „zahradní kolonie“) je stanice metra a lehkého metra v Madridu. Nachází se poblíž křižovatky ulice Sanchidrián se silnicí z Carabanchelu do Aravaky španělsky Carretera de Carabanchel a Aravaca v městském obvodu Latina. Stanice je přestupní mezi linkou metra 10 a linkami lehkého metra (tramvaje) ML-2 a ML-2, které zde končí. Stanice se nachází v tarifním pásmu A a je bezbariérově přístupná.
Stanice byla otevřena 22. října 2002 během rozšíření linky 10 z centra Madridu jižním směrem. Stanice byla konečnou až do 11. dubna 2003, kdy se linka 10 prodloužila do stanice Puerta del Sur v Alcorcónu a napojila tak vzniknuvší systém Metrosur (linka 12).Konečně 27. července 2007 byla otevřena společná stanice linek lehkého metra (tramvaje) ML-2 a ML-3, které propojily příměstské oblasti měst Boadilla del Monte, Alcorcón a Pozuelo de Alarcón. V létě roku 2014 se kvůli modernizaci úseku Colonia Jardín – Puerta del Sur stanice stala nakrátko konečnou.
Stanice je uspořádána ve dvou úrovních – v hlubší úrovni leží stanice metra (přibližně v západo-východním směru) a v mělčí (částečně povrchové) úrovni se kolmo nachází stanice lehkého metra, oddělená turnikety. Společně se stanicí Metropolitano je to jediná stanice madridského metra, ve které cestující nemohou změnit směr jízdy, aniž by neopustili placený přepravní prostor. Možnost bezplatného průchodu turnikety je možná pouze s přivoláním obsluhy. Stanice lehkého metra je uspořádaná jako hlavová s možností obratu přes severní zhlaví.
Stanice slouží také jako zastávka pro mnohé městské a příměstské autobusy a díky tomu se jedná o významný přestupní uzel. Ve stanici jsou vydávány průkazky TTP.
V tomto článku byl použit překlad textu z článku Estación de Colonia Jardín na španělské Wikipedii.
MELIS MAYNAR, Manuel; ARNAIZ RONDA, Manuel; DÍAZ RETANA, José Maria; HERRERA ALVÁREZ, Manuel. Ampliación de la Línea 10 del Metro de Madrid. 1. vyd. Madrid: Comunidad de Madrid, Consejería de obras públicas urbanismo y transportes, 2003 (2003 tisk). 445 s. ISBN 978-84-451-2430-7. (španělština) 
MELIS MAYNAR, Manuel; ARNAIZ RONDA, Manuel; TRABADA GUIJARRO, Jesús; DÍAZ RETANA, José Maria; OLIVÉ BARRAU, Rosa; GONZÁLEZ JIMÉNEZ, Antonio; ALONSO RODRÍGUEZ, Juan Pablo, et. al. Las infraestructuras de Metro y de transportes en la Comunidad de Madrid: Período 1995–2003. Příprava vydání Comunidad de Madrid, Consejería de obras públicas urbanismo y transportes. 1. vyd. Madrid: Comunidad de Madrid, Consejería de obras públicas urbanismo y transportes, 2003. 335 s. ISBN 978-84-451-25052. (španělština) 
MOYA RODRÍGUEZ, Aurora, Laredo, Luis M.; Baztán, Milagros. Metro de Madrid 1919–2009: Noventa años de historia. Příprava vydání Baztán, Milagros. 1. vyd. Madrid: Metro de Madrid, 2009 (2009 tisk). 511 s. ISBN 978-84-613-6154-0. (španělština) 

Columbia – poetické a nepříliš časté označení Ameriky podle jejího objevitele Kolumba, v užším smyslu vztažení názvu kontinentu na samotné USA, stejně jako u slova Amerika.
Columbia (personifikace) – alegorické zpodobení USA (strýček Sam naopak znázorňuje vládu USA), podobně jako ve Francii Marianne
British Columbia – anglický název kanadské provincie Britská Kolumbie, název podle řeky Columbia

Columbus Chill byl profesionální americký klub ledního hokeje, který sídlil v Columbu ve státě Ohio. V letech 1991–1999 působil v profesionální soutěži East Coast Hockey League. Chills ve své poslední sezóně v ECHL skončily v osmifinále play-off. Své domácí zápasy odehrával v hale Taft Coliseum s kapacitou 5 003 diváků. Klubové barvy byly černá a bílá.

Druhá řada českého televizního sitcomu Comeback následovala s devítíměsíčním odstupem po odvysílání první řady. Oproti ní byla kratší a obsahovala celkem 21 dílů, které uvedla TV Nova premiérově v období od března 2010 do října 2011.
Tomáš Matonoha, Martin Dejdar, Kristýna Leichtová, Matouš Ruml, Marie Doležalová a Simona Babčáková účinkovali ve všech dílech

Comité de liaison de la majorité présidentielle (česky Výbor spojení prezidentské většiny) je francouzská politická struktura iniciovaná Nicolasem Sarkozym na podporu jeho prezidentsví a na podporu vlády Svazu pro lidové hnutí (UMP).
Kromě UMP sdružuje výbor ke straně přidružené organizace (strany, hnutí) i politické strany na UMP nezávislé (viz přehled členů). Smyslem výboru je koordinace společného postupu ve volbách, včetně tvorby jednotných kandidátek (poprvé pro volby do Evropského parlamentu 2009). Podle Françoise Fillona má představovat "laboratoř idejí, místo pro konfrontaci rozličných projektů, které ztělesňují pokud možno co největší rozmanitost francouzské společnosti". Ve výboru jsou přítomny i strany, které se hlásí k levici politického spektra, což odpovídá Sarkozyho politice "otevření se levici".

Command & Conquer: Red Alert je realtimová strategická počítačová hra z roku 1996. Je součástí herní série Command & Conquer. Red Alert vytvořila společnost Westwood Studios v době, kdy v počítačích převládal operační systém MS-DOS a Windows 95 byl úplnou novinkou. Hra podporuje oba operační systémy.
Ve hře si hráč může vybrat, za koho bude hrát, a to buď za Sověty, nebo Spojence. Konflikt mezi Sověty a Spojenci byl způsoben Albertem Einsteinem, který se ve snaze zabránit hrůzám druhé světové války vrátil v čase do roku 1924, kde potkal ještě mladého Adolfa Hitlera a vymazal ho z časové linie. Mezitím však Ruský národ sílil a pod velením
Counterstrike je označován jako verze 1.07. Přináší nový set misí za obě strany, nové (upravené) jednotky, mnoho dalších multiplayerových map a tajnou mravenčí kampaň, obsahující 4 mise za spojence.Aftermath přináší již opravdu nové jednotky: Chrono Tank, M.A.D Tank, Demolition Truck, Mechanic, Helicarrier (skrytý), Missile Submarine, Stealth Tank (skrytý), Tesla Tank a Shock Trooper. Dále dalších cca 100 multiplayerových map, 18 nových misí, podporu Megamap o velikosti 126×126, nové soundtracky a zvuky. Obecně je Aftermath označován za verzi 2.00. Dále existují verze 3.00b a 3.03b, které podporují hru až čtyř hráčů.
Red Alert Archive - Již mrtvé, ale stále nejobsáhlejší anglické fan stránky o hře se spoustou map a dalšího materiálu ke stažení.
Compiègne je francouzské město v departementu Oise regionu Hauts-de-France na severu Francie. Je situované podél řeky Oise. Její obyvatelé jsou francouzsky nazýváni Compiégnois.
Sousední obce: Clairoix, Choisy-au-Bac, Margny-lès-Compiègne, La Croix-Saint-Ouen, Saint-Jean-aux-Bois, Vieux-Moulin, Jaux a Venette.
1430 – 23. května zde byla Jana z Arku během stoleté války zajata Burgundy při pokusu osvobodit město. Ti jí pak prodali Angličanům.
1630 – Marie Medicejská se pokusila sesadit kardinála Richelieu, což nakonec vedlo k jejímu zdejšímu exilu a odtud odjela v roce 1631 do Bruselu.
1918 – 11. listopadu bylo ve vlakovém voze v Le Francport u Compiègne podepsáno příměří z Compiègne mezi Německem a Francií, které ukončilo první světovou válku. Signatáři byli maršál Ferdinand Foch a německý zástupce Matthias Erzberger.
1940 – 22. června bylo podepsáno v Le Francport u Compiègne (ve stejném vagónu) další příměří mezi Německem a poraženou Francií, ovšem vítězná a poražená strana byla opačná.
1968 – V jednodenním profesionálním cyklistickém závodu Paříž - Roubaix se start napříště přesunul z Paříže do Compiègne.
1999: 41 076 (místní), 44 703 (celkově), 69 903 (v aglomeraci), město (108 234)
Château de Compiègne – zámek v němž je muzeum z doby Druhého francouzského císařství
V lesíku u Compiègne byla ve vlakovém voze podepsána dvě francouzsko-německá příměří (viz výše). U druhé signace Hitler zvolil toto místo záměrně, aby odčinil německé pokoření z první světové války. Místo obsahuje několik památníků a repliku železničního vozu.
Startuje zde tradiční jednodenní cyklistický závod Paris-Roubaix. Město bylo také cílem 3. etapy závodu Tour de France 2007.
Roscelin z Compiègne (1050 – 1122), filosof a teolog, označován za zakladatele nominalismu
Albert Robida (1848 – 1926), ilustrátor, grafik, litograf, karikaturista a spisovatel
Marcel Tabuteau (1887 – 1966), hobojista, považován za zakladatele americké hobojové školy
V tomto článku byl použit překlad textu z článku Compiègne na anglické Wikipedii.

Computex Taipei či COMPUTEX Taipei (čínsky 台北國際電腦展, pinyinem Táiběi guójì diànnǎo zhǎn) nebo jen krátce Computex je veletrh výpočetní techniky a spotřební elektroniky, který se koná každoročně od roku 1981 v Tchaj-peji na Tchaj-wanu (pod tímto názvem od roku 1984). Od počátku 21. století patří k celosvětově největším a nejvýznamnějším. Své produkty na něm prezentují nejen společnosti jako například Intel, AMD, NVIDIA, nebo domácí Acer a ASUS, ale i mnoho méně známých výrobců. 

Čon Džong-won (korejsky 천종원, * 7. února 1996) je jihokorejský reprezentant ve sportovním lezení. Vítěz Rock Masteru, světového poháru, vicemistr světa a juniorský mistr světa v boulderingu, vítěz Asijských her v kombinaci.
2017: nominace na prestižní mezinárodní závody Rock Master v italském Arcu, kde zvítězil v boulderingu

Concerto Bohemia (založil v roce 1992 Tomáš Stavěl) je hudební soutěž pro dětské a studentské orchestry a soubory, kterou organizuje Český rozhlas ve spolupráci s Českou televizí. Skládá se ze dvou kol.
Rozhlasová soutěž orchestrů a souborů mladých interpretů z České republiky vznikla v roce 1992, jejím posláním je pečovat o mladou uměleckou generaci, přiblížit široké veřejnosti talentované soubory a orchestry a propagovat českou hudbu.
Zařazováním soutěžních snímků do vysílání ČRo zároveň propaguje úspěšnou práci pedagogů a uměleckých škol České republiky. Soutěž pořádá každoročně ČRo, organizací soutěže je pověřena Výroba pod vedením JUDr. Jiřího Mejstříka.
Soutěže se mohou zúčastnit orchestry a soubory složené ze žáků základních uměleckých škol a studentů uměleckých škol a konzervatoří. Soutěž probíhá na základě anonymního poslechu soutěžních nahrávek. Teprve po stanovení laureátů a absolutního vítěze organizátor soutěže oznámí porotě jména orchestrů a souborů. Účastníci se do soutěže přihlašují prostřednictvím svých uměleckých vedoucích nebo škol. Přihláška do soutěže je zároveň prohlášením, že soutěžící, jejich pedagogové a škola se podrobují ustanovením Statutu Concerta Bohemia. Termín podání přihlášky je do konce února daného kalendářního roku. Organizátor si vyhrazuje právo termín podání přihlášek prodloužit. Toto oznámení vždy vyhlásí na internetu.
Odměnou vítězným orchestrům a souborům soutěže Concerto Bohemia je vystoupení na koncertu vítězů v listopadu téhož roku (u příležitosti Dne studentstva), vysílaného v přímém přenosu stanicí ČRo 3 - Vltava.
Psal se počátek devadesátých let dvacátého století. České společnosti, hudbě i rozhlasu se otevřely dveře do světa a do zdejší hudební redakce pro děti a mládež přišla pozvánka ze Španělska: "Připravujeme soutěž mladých evropských orchestrů, vyberte někoho a my ho pozveme!"
Redaktorka Stanislava Střelcová a hudební režisér Tomáš Stavěl se rozhodli, že tuto věc neponechají náhodě. Oslovili základní umělecké školy a konzervatoře po celé republice a uspořádali vlastně nultý ročník budoucí soutěže Concerto Bohemia. Vítěz z Brna se už už těšil na výlet do Španělska, jenže se stalo něco nečekaného: "Soutěž se ruší," oznámili zničehonic pořadatelé, "omlouváme se."
Spoluzakladatelům soutěže, která je nyní již ve svém druhém desetiletí, však bylo vykonané práce líto a rozhodli se pokračovat. Jak se ale nová soutěž bude jmenovat a proč?
Byli si vědomi, že ve stejné redakci vznikla kdysi také prestižní mezinárodní soutěž jednotlivců a komorních souborů zvaná Concertino Praga.
A pochopili, že vzniká její paralela, takříkajíc druhá strana mince: národní soutěž mladých orchestrů a souborů. Proto Concerto Bohemia.
Možná, že tehdy netušili, že její vítězové budou hrát ve Španělském sále Pražského hradu či na Žofíně, že budou ve spolupráci s partnery vycházet kompaktní disky s nahrávkami těch nejlepších. Concerto Bohemia, za jehož organizaci a hladký průběh nyní odpovídá oddělení Výroby Českého rozhlasu, úspěšně mapuje svět mladých hudebníků.
Účastníci soutěže se jí účastní prostřednictvím vlastní demonahrávky, zaslané Českému rozhlasu do předem daného termínu. Soutěžní repertoár je volitelný, přičemž může být určena povinná skladba. Výkony jsou anonymně hodnoceny porotou.
Rozhodnutí poroty je zveřejněno ve výsledkové listině, ve vysílání všech stanic ČRo, na internetových stránkách ČRo a v týdeníku Rozhlas. Odměnou vítězným orchestrům a souborům soutěže je vystoupení na Koncertě vítězů v paláci Žofín v listopadu téhož roku, vysílaného v přímém přenosu stanicí ČRo 3 - Vltava.
Soubor příčných fléten a bicích nástrojů Konzervatoře České Budějovice, dir. Petr RiesZvláštní cena poroty:
Soubor příčných fléten a bicích nástrojů Konzervatoře České Budějovice, dirigent Petr RiesAbsolutní vítěz soutěže:

Confessions Tour bylo sedmé koncertní turné americké zpěvačky a skladatelky Madonny, propagující desáté studiové album Confessions on a Dance Floor. Záměr jeho uskutečnění umělkyně oznámila v listopadu 2005. Režisérem se stal dlouholetý spolupracovník Jamie King. Příprava započala v březnu 2006 poté, co se rodina zpěvačky přemístila do Los Angeles. Seznam skladeb sestával převážně z titulů desky, jíž mělo turné propagovat. Na rozdíl od většiny předchozích koncertních šňůr se žádné vystoupení neodehrálo v Austrálii, a to z logistických důvodů i pro začínající školní rok dětí Madonny, za což se omluvila na webových stránkách.Koncert zahrnoval čtyři části: Equestrian, Bedouin, Glam-Punk a Disco. Úvodní díl Equestrian s tematikou koní obsahoval vystoupení ve stylu bondage. Sekce Bedouin doprovázela poselství. Ve třetí části Glam-Punk zpěvačka hrála na různé kytary a závěrečný segment Disco se věnoval tanci. Turné obdrželo kladné kritiky recenzentů a zaznamenalo komerční úspěch. Po zveřejnění jednotlivých termínů a míst konání byly vstupenky okamžitě vyprodány, na což organizátoři reagovali přidáním dalších představení. Po skončení získalo turné označení nejvýdělečnější šňůry ženské umělkyně v historii, když tržby dosáhly částky 194,7 milionů dolarů. Celkový počet šedesáti koncertů navštívilo 1,2 milionu diváků.
Ve vydání Guinnessovy kniha rekordů z roku 2007 figurovalo Confessions Tour jako nejvýnosnější turné v přepočtu na jeden koncert. V rámci udílení cen Pollstar Concert Industry Awards obdrželo ocenění za „nejkreativnější pódiovou produkci“, stejně tak na předávání Billboard Touring Awards 2006 bylo oceněno vystoupení ve Wembley cenou Top Boxscore.
Kontroverzním se stalo provedení balady „Live to Tell“, při němž měla Madonna na hlavě trnovou korunu zatímco zpívala na velkém stoupajícím kříži ze skla. Takové pojetí se setkalo se silnou negativní reakcí z náboženských kruhů. Duchovní vůdcové odsoudili vystoupení na římském Olympijském stadionu jako akt nepřátelství k římskokatolické církvi. Zpěvačka reagovala slovy, že chtěla upozornit na milióny afrických dětí, které umírají v důsledku hladu, nezájmu a chudoby. Ve Spojených státech bylo turné vysíláno televizní stanicí NBC a ve Spojeném království pak na kanálu Channel 4. Následně došlo k vydání kompletu CD a DVD nazvaného The Confessions Tour.
Rekvizity a pódiová konstrukce s dalšími součástmi byly převáženy v návěsech dvaceti čtyř kamionů. Scéna sestávala z hlavního pódia se třemi výtahy a vyjíždějícím otočným stolem.
Centrální lávka byla lemována LED diodami a impulzními stroboskopickými světly, které byly spojeny s ústřední scénou opatřenou velkoplošnou LED obrazovkou. Dvě postranní lávky směřovaly vzhůru k tribunám a jejich konstrukce obsahovala zabudované obrazovky. Vystoupení se přenášelo na dvě obrazovky nad scénou, aby celou show mohli sledovat i diváci bez ideálního výhledu. Využity byly další tři pohyblivé LED obrazovky, včetně půlkruhové, jež se spouštěla na pódium během video předělů.Mezi rekvizitami figurovala velká diskotéková koule v hodnotě dvou milionů dolarů, ozdobená křišťálovými skly ze skláren firmy Swarovski (o celkově hmotnosti dvou tun), jejichž cena činila další dva miliony dolarů. Koule se během úvodní písně snesla k patě střední lávky a po rozevření z ní vystoupila Madonna. Otevření zajišťoval hydraulický píst; součástí interiéru byly také dvě schodiště a stovky LED diod. Během skladby „Like a Virgin“ zpěvačka seděla na pohyblivém koňském sedle. Při písni „Jump“ tanečníci skákali mezi konstrukcí kovových trubek připomínajících gymnastické hrazdy. Ocelová klec byla využita při hitech „Isaac“ a „Sorry“ a radiorekordér se objevil během breakdancu tanečníků ve šlágru „Hung Up“.Autorem propagačního plakátu turné se stal fotograf Steven Klein, jenž Madonnu zachytil během vystoupení v londýnském G-A-Y clubu, v rámci promo vystoupení k albu Confessions on a Dance Floor.
Šest vystoupení letní evropské části zahájil v roli předskokana anglický diskžokej Paul Oakenfold, jenž v minulosti zremixoval několik písní Madonny. Jeho část trvala přibližně devadesát minut. Následná show zpěvačky pak další dvě hodiny.Koncert zahrnoval čtyři segmenty: Equestrian, Bedouin, Glam-Punk a Disco.
Segment Equestrian zahájil vystoupení. Na obrazovce se objevila tvář Madonny v jezdecké helmě. Přes celoplošné displeje klusali koně po rozlehlých pláních. Velká diskotéková koule se snesla na pódium a po otevření na způsob květiny z ní vystoupila zpěvačka v jezdeckém úboru a s bičíkem v ruce. Během interpretace „Future Lovers/I Feel Love“ drželi někteří tanečníci na uzdě další vystupující. Poté zazněla skladba „Get Together“.Na pohyblivém koňském sedle, které bylo spojeno s taneční tyčí, Madonna rajtovala a tančila při hitu „Like a Virgin“. Na pozadí se zobrazovaly autentické rentgenové snímky jejích zlomených kostí. V srpnu 2005 si pádem z koně přivodila zlomeniny tří žeber, klíční kosti a ruky. Ve skladbě „Jump“ tanečníci skákali mezi tyčemi, s cílem navození představy parkuru. Poté, co umělkyně zmizela ze scény, tři vystupující v předělu „Confessions“ vyjadřovali tanečními kreacemi lidská tragická neštěstí.Segment Bedouin odstartoval ukřižovanou Madonnou na zdvihajícím se skleněném kříži. Během romantické balady „Live to Tell“ se na horní obrazovce přičítal počet afrických obětí AIDS.
Po sestoupení z krucifixu navázal přednes písně „Forbidden Love“. Dva mužští tanečníci během zpěvu proplétali svá těla a proudící červené krvinky se na displejích shlukovaly do náboženských symbolů, demonstrujících naději a jednotu.Na pódium vstoupil další arabský vokalista, podílející se na albu Confessions on a Dance Floor. Při písni „Isaac“ tancovala žena v burce ze středovýchodního regionu v kleci. Scénu doprovázely písečné duny promítané na zadní obrazovku. Hit „Sorry“ oživil taneční choreografii z videoklipu včetně stejného obsazení.Dalším číslem se stala píseň „Like It Or Not“, v níž se zpěvačka pohybovala v burleskní stylizaci okolo židle. Vzápětí tanečníci předvedli street dance krump na zremixovaný předěl „Sorry“, spolu s televizní projekcí sociálních, politických a ekologických sekvencí.
Segment Glam-Punk znamenal návrat Madonny v černé rockerské módě. Popruh elektrické kytary byl opatřen nášivku „I Love New York“. Rockovou verzi eponymní skladby zahrála na pozadí panoramatu blikajících newyorských mrakodrapů a hvězd. V témže stylu odzpívala i „Ray of Light“ za doprovodu taneční choreografie ve stylu nové vlny.Po energickém vystřižení „Let It Will Be“ se usadila na schody a několik minut konverzovala s diváky. Sále vsedě pak předvedla skladbu „Drowned World/Substitute for Love“ a to bez choreografie i videa. Po výzvě k návratu zpěváka Yitzhaka Sinwaniho na scénu, společně přednesli akustickou verzi „Paradise (Not for Me)“, během níž opět zahrála na kytaru.Segment Disco zahájila krátká směs starých hitů v radiové úpravě.
Madonna zavítala na scénu v bílém retro oděvu – se stojatým límcem s ohnutými špičkami, po vzoru Johna Travolty z Horečky sobotní noci. Přednesla v něm mix šlágrů „Music“ a  „Disco Inferno“ od The Trammps z roku 1976. Tato fáze obsahovala úvodní sekvenci její písně z roku 1986 nazvanou „Where's The Party“, při níž kolem Madonny kroužili tanečníci na kolečkových bruslích.Taneční úpravu skladby „Erotica“ zremixoval Stuart Price. Objevily se v ní části původní demoverze „You Thrill Me“. Taneční provedení hitu „La Isla Bonita“ proběhlo v tropickém stylu. Videoklip zobrazoval malebné ostrovy, moře a místní faunu. Taneční vyznění i hudební aranžmá dostala také píseň „Lucky Star“.
Závěrečnou koncertní položkou se stal šlágr „Hung Up“, v několikaminutovém finále zpívaný s publikem, na které se snášely konfety a zlaté balónky. Představení bylo zakončeno frází: „Have you confessed?“ (Už jste se vyzpovídali?), vepsanou červenou linkou na zčernalou obrazovku.
Vyprodání vstupenek na většinu amerických a evropských koncertů trvalo několik minut. Okamžitou  reakcí na vysoký zájem bylo doplnění termínů – včetně pěti koncertů ve Wembley Arena a dalších vystoupení v New Yorku, Chicagu, Paříži a Los Angeles. Madonna vyprodala osm představení ve Wembley – první proběhlo 1. srpna 2006, čímž se podle časopisu Billboard dostala do čela průběžného žebříčku nejvíce vydělávajících zpěváků daného roku.Zisk 80 milionů dolarů z americké části představoval nejvýnosnější letní koncertní turné roku na americkém kontinentu. Francouzská rozhlasová stanice NRJ uvedla, že dvě pařížská vystoupení byla vyprodána během 15 minut. Proto došlo k přidání dvou termínů. Původně plánované dvě londýnské show byly naplněny téměř okamžitě. Nově tak bylo přidáno dalších pět koncertů ve wembleyské aréně. Dne 8. dubna 2006 proběhlo skoupení všech 30 000 lístků na montréalskou show do 40 minut. Takto krátký časový úsek překonal rekord irské skupiny U2.
Na japonskou koncertní šňůru umělkyně zamířila poprvé po třinácti letech. Prodej 50 000 vstupenek na vystoupení v Ósace a Tokiu odstartoval 9. července 2006. Pokladní místa pro vykoupení byla uzavřena do pěti minut, což opět představovalo rekordní čas. Na žádost tak bylo 21. září 2006 přidáno závěrečné vystoupení v tokijském dómu.
Dne 8. srpna 2006 byl zahájen prodej více než 35 000 lístků na vůbec první moskevský koncert Američanky. Podle vyjádření organizátorů proběhlo vyprodání do čtyř dnů. To by znamenalo nový ruský rekord, když ostatní umělci potřebovali obvykle více než dva týdny. Avšak nejasné místo konání, posun termínu, výměna lístků a držení jejich značného množství v rukou spekulantů způsobily obnovený prodej vstupenek za nominální cenu až do poslední chvíle.V České republice se konaly dva pražské koncerty 6. a 7. září 2006 v Sazka Areně, které zlomily stávající rekord návštěvnosti, když premiérový vidělo 17 798 diváků a druhý 18 628 návštěvníků, včetně bývalého českého prezidenta Václava Havla.Podle časopisu Billboard a producenta turné Arthura Fogela, přesáhl celkový výdělek 194,7 milionů dolarů. Šedesát koncertů zhlédlo na 1,2 milionu diváků, což znamenalo historicky nejvýdělečnější turné ženské umělkyně, když Madonna překonala koncertní šňůru Cher z let 2002–2005 nazvanou Living Proof: The Farewell Tour. Svůj vlastní rekord pak zlomila v roce 2008 koncertním turné Sticky & Sweet Tour, jež se stalo nejvýnosnější Šňůrou sólového interpreta v historii hudby. Jeho zisk dosáhl výše 408 milionů dolarů. Do Guinnessovy kniha rekordů z roku 2007 bylo Confessions Tour zapsáno jako nejvýdělečnější turné historie v přepočtu na jeden koncert se ziskem 3,2 milionu na představení.Na udílení cen Pollstar Concert Industry Awards obdrželo vyhrálo v kategorii „nejkreativnější pódiovou produkci“. Na předávání Billboard Touring Awards 2006ceněn byl oceněn také wembleyský koncert turné v kategorii Top Boxscore.
Provedení popové balady „Live to Tell“, napsané v osmdesátých letech, vyvolalo kontroverzi.
Kostým zpěvačky během skladby tvořila červená blůza, sametové kalhoty a na hlavě posazená trnová koruna. S rozpaženýma rukama byla zavěšena do velkého skleněného kříže, který se zdvihal z horizontální do vertikální polohy. Během vystoupení na zadní velké obrazovce přirůstalo číslo až k hranici 12 000 000, doprovázené fotografiemi afrických dětí. Číslo znázorňovalo přibližný počet osiřelých dětí v důsledku pandemie HIV/AIDS v Africe.
Düsseldorfský státní zástupce Madonně pohrozil žalobou za rouhání se. Ruská pravoslavná církev a Federace židovských komunit v Rusku charakterizovaly vystoupení jako amorální a naléhaly na své členy, aby bojkotovali nadcházející koncert v Moskvě.Vystoupení na římském Olympijském stadionu, ležícím v těsné blízkosti Vatikánu, bylo duchovními vůdci odsouzeno jako akt nepřátelství k římskokatolické církvi. Italský kardinál Ersilio Tonini jej nazval „rouhačským protestem vůči víře“ a dodal, že se jednalo o „znesvěcení kříže“. Vyzval také k exkomunikaci Madonny. Duchovní Manfredo Leone koncert charakterizoval zkratkou „neuctivý, nevkusný a provokativní“. Vystoupení zkritizovali i muslimští a židovští lídři. Prezident italské muslimské ligy Mario Scialoja uvedl: „Myslím, že její nápad představuje nejhorší vkus, udělala by lépe, kdyby se vrátila domů.“ Mluvčí židovské komunity v Římě Riccardo Pacifici prohlásil: „Je to nezdvořilý čin, a navíc o to horší, že se uskutečňuje v Římě.“V České republice se nesouhlasně k provedení, mezi jinými, vyjádřil kardinál Miloslav Vlk, jenž vystoupení označil „za nepřijatelnou urážku náboženského cítění a věřících.“ Také dodal, že zpěvačka „zesměšňuje křesťanskou víru a zneužívá křesťanský symbol kříže.“ První televizní stanicí, která nabídla záznam turné, se stala americká NBC. Scéna „ukřižování“ však byla z přenosu vystřižena pro obavy negativních reakcí křesťanů a možných problémů se zadavateli reklamy.
Ke kontroverzi Madonna vydala oficiální prohlášení skrze hudební vydavatelství Warner Music, jehož součástí byl text:
Filmový záznam byl pořízen ze dvou londýnských koncertů na wembleyském stadionu z 15. a 16. srpna 2006. Poté, co nevyšel záměr jeho odvysílání na stanici HBO, bylo vystoupení pod názvem The Confessions Tour – Live from London uvedeno 22. listopadu 2006 na americkém kanálu NBC. Z televizní verze došlo k vystřižení předělu písně „Sorry“ a skladeb „Drowned World/Substitute for Love“, „Paradise (Not For Me)“ a „Lucky Star“. Ve Spojených státech byl proveden cenzorský zásah do písně „Live to Tell“. Namísto vystřižených záběrů Madonny na kříži, diváci sledovali videoprojekci běžící na zadních obrazovkách. Až ve chvíli sestoupení z kříže se záběr vrátil na zpěvačku. Žádná jiná země cenzuru neuplatnila. Ve Spojeném království přenos zprostředkovala stanice Channel 4 a později také E4.
V lednu 2007 uvolnilo vydavatelství Warner Bros. Records koncertní záznam The Confessions Tour v jediném kompletu CD a DVD. Po vydání vystoupalo hudební album do čela hitparád v několika evropských zemích a figurovalo v první desítce britského a kanadského žebříčku. Na americké albové hitparádě Billboard 200 dosáhlo nejvýše na patnáctou pozici. Z výročního udílení Cen Grammy, konaného 10. února 2008 v losangeleském centru Staples, si odneslo vítězství v kategorii „nejlepší dlouhotrvající hudební video“ (Best Long Form Music Video).V říjnu 2008 stále během turné Sticky & Sweet Tour vydal Guy Oseary fotoknihu Madonna: Confessions. Obsah tvořilo 250 dosud nepublikovaných snímků, které zachycovaly dění ze zákulisí i pódia při Confessions Tour 2006. Veškerý zisk směřoval ve prospěch nadace Raising Malawi. Stanice MTV odvysílala od půlnocí 13. ledna 2013 záznam The Confessions Tour – Live from London ve vysokém rozlišení HD. V následujících dnech proběhly dvě reprízy, první od 7:00 a druhá od 10:00 hodin.
„The Duke Mixes the Hits“ (video předěl; obsahuje části „Borderline“, „Erotica“, „Dress You Up“, „Holiday“ a „Disco Inferno“)
„Music Inferno“ (obsahuje elementy „Disco Inferno“ a části „Where's the Party“)
„Lucky Star“ (obsahuje elementy „Gimme! Gimme! Gimme! (A Man After Midnight)“ a části „Hung Up“)
choreografové – Jamie King, Anthony a Richmond Talauegovi, Gabriel Castillo, James Fraijo, Laurie Ann Gibsonová, Liz Imperiová, Ralph „Doctor Plik Plok“ Montejo, RJ Durell a Boppin Andre Diamond
tanečníci – Jason Young, Daniel „Cloud“ Campos, Leroy „Hypnosis“ Barnes, Mihran Kirakosian, Williams „Normann“ Charlemoine, Steve Nester, Addie Yungmee, Sofia Boutella, Charmaine „Charm“ Jordan, Reshma Gajjar, Tamara Levinsonová, Sébastien Foucan, Oleg Vorslav, Levi Meeuwenberg a Victor Lopez
V tomto článku byl použit překlad textu z článku Confessions Tour na anglické Wikipedii.
