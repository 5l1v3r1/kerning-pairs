
Terasy jsou přírodní památka ev. č. 779 na severovýchodním okraji obce Drslavice v okrese Uherské Hradiště.
Důvodem ochrany je jedno z posledních útočišť ohrožených druhů teplomilné květeny pravobřežních teras řeky Olšavy a na ni vázaných druhů hmyzu.

Teresva (ukrajinsky Тересва, maďarsky Tarac) je ukrajinská řeka v Zakarpatské oblasti v povodí Tisy.
Řeka pojmenovaná podle rakouské arcivévodkyně a uherské královny Marie Terezie vzniká severně od sídla Usť-Čorna v okrese Ťačovo v Poloninách soutokem Mokrjanky a Brusturjanky. Teče jižním směrem údolím Teresvy kolem města Dubove. Jihozápadně od obce Teresva ústí do Tisy.
V minulosti byla po celé délce řeky vybudována úzkorozchodná dráha. Vycházela ze železniční stanice obce Teresva, podél řeky byla proti proudu vedena do obce Usť-Čorna, a přitom odbočovala do jednotlivých údolí malých přítoků na horním toku řeky Teresva. Dráha byla využívána pro přepravu dřeva z pasek do stanice Teresva pro další transport do dřevozpracujících podniků. Úzkorozchodný osobní vlak také pendloval. Dráha křižovala řeku na mostech v několika místech. Po ničivých povodních v roce 1999 bylo několik mostů silně poškozeno. Poté bylo rozhodnuto, že dráha nebude obnovena a kolejový svršek byl demontován.

Svatá Terezie od Ježíše, též zvaná Terezie z Ávily (Terezie z Avily), křestním jménem Teresa de Cepeda y Ahumada (28. březen 1515 Ávila – 4. října 1582 Alba de Tormes) byla španělská mystička a reformátorka karmelitánského řádu. Její svátek se slaví 15. října (v noci ze 4. na 15. října proběhl přechod na gregoriánský kalendář). Papež Pavel VI. ji 29. září 1970 vůbec jako první ženu jmenoval učitelkou církve (dnes jsou už čtyři).
Terezie byla dcerou rodičů obrácených ze židovství, rytíře Alonso Sáncheze de Cepeda a Beatriz d'Ávila y Ahumada. Tereziina matka Beatriz obzvlášť usilovala o to, aby z její dcery vyrostla zbožná křesťanka. Terezii již od dětství fascinovaly životy svatých a ve věku sedmi let utekla z domova s bratrem Rodrigem, protože chtěla zemřít jako mučednice mezi Maury. Zastavil je strýc, když se vracel do města a zahlédl Terezii s bratrem za městskými hradbami. Roku 1534 tajně odchází z domova a vstupuje do karmelitánského kláštera Vtělení v Ávile.
V klášteře však začala trpět nemocí. Záhy začala zakoušet duchovní vytržení, ovlivněna též knihou Abecedario espiritual, která po vzoru středověkých mystických spisů vybízela k vnitřní modlitbě a kontemplaci. K dispozici měla i jinou duchovní literaturu, která nejspíše ovlivnila také Duchovní cvičení sv. Ignáce z Loyoly.
Tvrdila, že během nemoci se pozvedla z nejnižšího stupně „vzpomínky“ do „zbožného ticha“ či dokonce „zbožné extáze“, která patří k dokonalému sjednocení s Bohem. V tomto posledním stupni, jak říkala, zažívala požehnané slzy. Jelikož chápala katolický rozdíl mezi smrtelným a lehkým hříchem, tvrdila, že pochopila hrůzu hříchu a vlastní povahu prvotního hříchu. Byla si také vědoma vlastní přirozené neschopnosti při konfrontaci s hříchem a potřeby absolutní podřízenosti Bohu.
Kolem roku 1556 několik jejích přátel prohlásilo, že její nově získané znalosti mají ďábelskou povahu, a ne božskou. Začala se trýznit a umrtvovat. Její zpovědník, jezuita sv. František Borgiáš, ji však přesvědčil o božské inspiraci jejích myšlenek. Na den sv. Petra roku 1559 získala Terezie pevné přesvědčení, že se jí zjevil sám Ježíš Kristus v tělesné podobě, i když neviditelné. Tato zjevení trvala téměř bez přerušení více než dva roky. V jiném zjevení ji opakovaně probodl serafín rozžhavenou špičkou zlatého kopí srdce, čímž jí způsobil nevýslovnou bolest v oblasti ducha i těla.
„Viděla jsem, že v ruce drží dlouhé zlaté kopí, na jehož železné špici jsem viděla malý oheň. Zdálo se mi, že mi je občas vráží do srdce a probodává mi vnitřnosti. Když kopí vytáhl, zdálo se, že vytáhl i vnitřnosti a nechal mě v ohni velké Boží lásky. Bolest byla tak velká, že jsem musela sténat a sladkost bolesti byla tak nevýslovná, že jsem si nemohla přát být jí zbavena…“
Toto zjevení se stalo inspirací pro jedno z nejznámějších Berniniho děl – Extázi sv. Terezy v Santa Maria della Vittoria v Římě.
Vzpomínka na tuto událost jí sloužila jako zdroj inspirace po zbytek života a motivovala celoživotní napodobování Ježíšova života a utrpení shrnutém v mottu, které se s ní obvykle spojuje: Pane, nechej mě trpět, nebo zemřít.
Těžištěm Tereziina mystického myšlení ve všech jejích spisech je vzestup duše ve čtyřech stupních (Život, kapitoly 10-22):
První z nich – vnitřní modlitba – je zbožnou kontemplací či koncentrací, odvracení duše od vnějších podnětů a především zbožná kontemplace Kristova utrpení a pokání (Život 11.20).
Druhou modlitbou je modlitba ticha, při níž je přinejmenším lidská vůle ztracena v Boží vůli na základě nadpřirozeného stavu darovaného Bohem, zatímco ostatní mohutnosti, jako je paměť, rozum a představivost, se ještě neodpoutaly od světského rozptýlení. I když je částečné rozptýlení způsobeno vnějšími úkony, jako je opakování modliteb či sepisování duchovních zkušeností, převažující duševní stav je ticho (Život 14.1).
Zbožné sjednocení není jen nadpřirozený, ale podstatně extatický stav. Také v tomto stupni je rozum ponořen v Bohu a pouze paměť a představivost se volně pohybují. Tento stav doprovází blažený pokoj, sladký spánek přinejmenším vyšších duševních mohutností, vědomé vytržení v Boží lásce.
Čtvrtý stupeň je zbožná extáze či vytržení, což je pasivní stav, kdy se ztrácí vědomí přebývání v těle (2. Kor. 12, 2-3). Činnost smyslů ustává, paměť a představivost jsou ponořené do Boha či omámené. Tělo a duch prožívají agonii sladké, šťastné bolesti. Ta přechází ze strašného ohnivého žáru, naprosté neschopnosti a nevědomí do období odloučenosti přerušeného někdy takovým extatickým vzletem, až je tělo doslova zdviženo do prostoru. Tento stav trvá půl hodiny a v odpověď na něj přichází několikahodinový odpočinek podobající se slabosti při omdlení doprovázený popřením všech mohutností ve spojení s Bohem. Z tohoto stavu se člověk probouzí v slzách a dochází k vrcholu mystické zkušenosti vedoucí k transu. (Tvrdí se, že ji skutečně více než jednou viděli levitovat během mše svaté. Vnitřní hrad sv. Terezie z Ávily).
Terezie je jedním z nejvýznačnějších autorů o vnitřní modlitbě a mezi autory mystické teologie zaujímá jedinečné místo. Ve všech pojednáních na toto téma mluví o osobních zkušenostech, které díky hlubokému vhledu a analytickým schopnostem byla schopná přesně vysvětlit. Její definice se objevuje v Katechismu katolické církve: „Vnitřní modlitba (oración mental), podle mého názoru, není nic jiného než důvěrný vztah přátelství, v němž člověk důvěrně hovoří s tím, o němž ví, že je jím milován“.
Tereziny spisy patří k nejvýznamnějším a nejvýraznějším dílům křesťanské mystiky. Terezie je sepsala především z pedagogického důvodu – aby naučila své spolusestry praxi vnitřní modlitby a života v řeholní dokonalosti.
Hrad v nitru (El castillo interior nebo Las Moradas, před 1577) – zde přirovnává Terezie duši člověka k hradu se sedmero komnatami, kterými je potřeba projít, má-li člověk nalézt Boha i sebe.
Podle legendy Terezie, planoucí velkou láskou k Ježíši Kristu i v jeho dětské podobě, získala od jistého mnicha sošku Jezulátka; mnichovi se Ježíšek zázračně ukázal a on na základě jeho podoby sošku vymodeloval. Tuto sošku pak měla Terezie darovat své přítelkyni, jejíž dcera se chystala na cestu do Prahy. Soška, známá jako Pražské Jezulátko, je nyní vystavena v chrámu Panny Marie Vítězné na Malé Straně v Praze. Historicky vzato si ale sošku Pražského Jezulátka do Prahy přivezla Polyxena z Lobkovic roku 1603 jako svatební dar a pražskému Karmelu ji věnovala po ovdovění roku 1628. Poutní kostel Panny Marie Vítězné, kde je Pražské Jezulátko uchováváno, spravují i v dnešní době Bosí karmelitáni.
Historicky je doloženo, že Terezie u sebe stále nosila sošku dítěte Ježíše, jak ji představuje film Terezie od Ježíše (1984). Film dále ukazuje, jak soška Terezii chránila během jejích nebezpečných cest (podle životopisu to byla ale modlitba ke sv. Josefu). V některých scénách se řádové sestry střídají při výměně oblečků sošky. Úcta k Ježíškovi se ve Španělsku rychle rozšířila pravděpodobně díky jejím mystickým zjevením.
Ze životopisu sv. Terezie z Ávily plyne, že na schodišti jednoho domu přeměněného na klášter spatřila mladého chlapce, který se jí zeptal na jméno. Odpověděla: „Jsem Terezie od Ježíše“, na což odvětil: „Jsem Ježíš od Terezie“.
Podobně Raymond Arroyo vypráví v životopise Matky Angeliky, že zažila podobnou událost zjevení dítěte Ježíše v Kolumbii. Uvádí se, že po krátké rozmluvě s dítětem zjistila, že se jedná o Božské dítě z Bogoty. Matka Angelika je také známá svou úctou k sošce Pražského Jezulátka.
BORRIELLO, Luigi ed. et al. Slovník křesťanských mystiků. Kostelní Vydří: Karmelitánské nakladatelství, 2012. 767 s. ISBN 978-80-7195-198-8. [Stať „Terezie od Ježíše" je na str. 730–733.]
SCHAUBER, Vera; SCHINDLER, Hanns Michael. Rok se svatými. 2. vyd. Kostelní Vydří: Karmelitánské nakladatelství, 1997. 702 s. ISBN 80-7192-304-4. 
KOHUT, Vojtěch. Slabikář vnitřní modlitby po způsobu sv. Terezie z Ávily. 1. vyd. Praha: Portál, s.r.o., 2016. 144 s. ISBN 978-80-262-1031-3. 
KOHUT, Vojtěch. Čítanka vnitřní modlitby po způsobu sv. Terezie z Ávily. 1. vyd. Praha: Portál, s.r.o., 2017. 160 s. ISBN 978-80-262-1239-3. 
KOHUT, Vojtěch. Prvouka vnitřní modlitby. Jak probírat svůj život s Bohem po způsobu sv. Terezie z Ávily. 1. vyd. Praha: Portál, s.r.o., 2018. 144 s. ISBN 978-80-262-1397-0. 
Š. Senčík: Terezie z Avily – učitelka modlitby 1 – seriál o životě a nauce o modlitbě sv. Terezie z Avily
[1] – kniha, která mj. analyzuje dílo Sv. Terezie z Avily a Sv. Jana od Kříže a pojednává o mystických zkušenostech z pohledu současné psychologie ("mystikové přistupují k vizím i hlasům všech kategorií velmi podezřívavě a s nedůvěrou, a mimo jiné právě tím se významně liší od lidí duševně nemocných. ")
Sv. Terezie z Avily: Život. Celá kniha. Život svaté Teresie z Ježíše, překlad Rudolf Linhart, Brno 1911
Termín, odborný název, technický termín, terminus technicus jsou výrazy označující jazykový výraz (slovo nebo sousloví), který má v určitém oboru, řemesle či povolání specifický, ostře vymezený význam, často odlišný od základního a obecného významu, nebo obecně odborné označení v daném oboru užívané. Věda, která se zabývá termíny, se nazývá terminologie.Termín je odborné pojmenování s přesným jednoznačným významem.Čistě kvantitativně termíny tvoří nejrozsáhlejší součást celého slovníku, avšak běžný mluvčí jich převážnou většinu nepoužívá ani nezná. Například se odhaduje, že chemických sloučenin, a tedy i jejich pojmenování, existuje asi 30 milionů, což daleko přesahuje běžně uváděný počet slov v češtině nebo i jakémkoli jiném jazyce.
v daném oboru jednoznačný, bez polysémie a homonymie – často se ovšem stává, že má termín různé významy v různých oborech – například termín katedrála má odlišný význam v církevní terminologii (sídelní kostel biskupa) a architektuře (stavební typ kostela),
mezinárodní – především v poslední době se zvyšuje snaha, aby užívané termíny byly srozumitelné i v jiném jazyce.
Některé termíny se postupně stávají součástí běžné mluvy. Slova jako afekt, amok, hysterie byla původně psychologickými, respektive psychiatrickými termíny, postupně se jejich význam zobecnil a stala se (vedle svého původního významu, např. amok – vražedné šílenství, zejména u Malajců) také hovorovými výrazy (tj. i netermíny).
Možný je také opačný proces, kdy určitý vědní obor vytvoří pro běžně užívaný výraz přesnou definici, a slovo se tak stane termínem. Například výraz sen byl z běžného jazyka převzat do psychologie.
V obou případech pak snadno dochází k tomu, že termín má ve svém oboru odlišný význam než v běžné mluvě. Například slovo voda jako chemický termín označuje určitou konkrétní sloučeninu, zatímco v původním (základním) významu označuje různé směsi na bázi této sloučeniny, které se vyskytují v reálné přírodě. Ještě markantnější je tento rozdíl u výrazu čistá voda, jímž se v chemii rozumí spíše ideální sloučenina, jíž se blíží například destilovaná voda, zatímco v obecném jazyce se tím míní v první řadě voda průzračná, bez (ať už viditelných nebo ne) příměsí.
Není také výjimkou, pokud k danému termínu existuje synonymní výraz z běžné mluvy, např.: grafém – písmeno, prvosenka – petrklíč, vodič – drát apod. 
Někdy se ostře rozlišují termíny jako spisovné výrazy a slang jako výrazy nespisovné. Toto rozdělení lze ovšem považovat za umělé, protože termín má být jako výraz výstižný především pro oborového pracovníka bez ohledu na spisovnost.

Termiti (Isoptera), též známí jako všekazi, byli dříve považováni za samostatný řád hmyzu, ale dnes je třeba je řadit mezi šváby, protože švábi bez termitů jsou parafyletičtí. Jsou rozšířeni v tropech a subtropech. Udávané počty rodů tohoto řádu kolísají od dvou do tří tisíc. Termiti jsou sociální hmyz žijící v koloniích, které vytváří hnízda. Jednotlivci se dělí do tří kast, které lze odlišit stavbou těla. Velikost vojáků a dělníků se pohybuje od dvou do čtrnácti milimetrů, velikost královny může dosáhnout až sto deseti milimetrů. Ačkoli jsou často označováni jako bílí mravenci, jsou nejbližším příbuzným tohoto řádu švábi. Historicky jsou termiti bezpečně zjištěni již v třetihorním miocénu. V roce 2016 byla ale publikována vědecká studie s novými objevy pravěkých termitů zalitých v jantaru, žijících na území současného Myanmaru již na počátku pozdní křídy (asi před 99 miliony let).
Délka života se pohybuje od několika týdnů u některých druhů dělníků až po dvanáct let u některých druhů královen.
Typickým znakem pro celý řád je světlé zabarvení. Všichni termiti jsou světloplaší. Jejich způsob života vede ke značné specializaci jednotlivců v rámci celé kolonie, která je rozdělena na několik kast. Nejčastější rozdělení je na dělníky, vojáky a královský pár. Tento kastovní systém vytváří složitě strukturovanou sociální hierarchii. Společných znaků nejen celého řádu, ale i jednotlivých druhů je tak méně, než je u hmyzu obvyklé, a stavba těla se zpravidla výrazně odlišuje podle kasty, do které jedinec patří. Obecně je zadeček podlouhlý, vakovitý, složený z deseti zřetelných kroužků a je zakončen dvěma krátkými jednoduchými štěty. Zadohruď a středohruď jsou stejně velké a od větší předohrudi jsou zřetelně odděleny. Nohy mají čtyřčlánková chodidla a volné kyčle, což je přizpůsobuje k chůzi v podzemních prostorách. Jedinci s křídly mají dva páry dlouhých úzkých blanitých křídel, opatřených švem, který umožňuje jejich odlomení po jediném letu v životě termita. Na křídlech jsou špatně patrné žilky. Po odlomených křídlech pak zůstávají drobné pahýlky, které jsou složeny na hřbetě. Hlava je volná, zrak je nevyvinutý a oči buď chybí, nebo jsou zastoupeny párem složených očí, které nejsou dobře vyvinuty. Tyto oči jsou doplněny dvěma očky, která jsou v případě absence očí jediným orgánem, umožňujícím termitům vidět. Ústní ústrojí je vždy kousací, přičemž u kasty vojáků má extrémně vyvinutá kusadla. Tykadla jsou nitkovitá, zpravidla krátká a jsou složena z devíti až 31 článků.
Dělníci mají měkké tělo, zakrnělé oči, které mohou i zcela chybět. Dělníci nikdy nemají křídla. Ačkoli mají pohlavní orgány, jsou vždy sterilní. Existují samčí i samičí dělníci a jejich funkce zpravidla není pohlavně rozlišena. Dělníci jsou nejpočetnější skupina v kolonii a obstarávají potravu a stavbu a opravu hnízda. Dělnice samy mezi sebou praktikují proktodeální krmení tj. krmí se navzájem potravou z řitního otvoru, zatímco ostatní kasty a larvy jsou vyživovány stomodeálně tj. ústy. U některých druhů tato kasta zcela chybí.
Vojáci jsou bezkřídlí. Oči u nich nejsou důležité a jsou buď zakrnělé, anebo chybí. Na rozdíl od dělníků mají tvrdou a zvětšenou hlavu s velkými kusadly. Hlava může být v některých případech i protažena do rohu z něhož vystřikují jed. Vojáci jsou sterilní a mají zakrnělé pohlavní orgány. Existují samčí i samičí vojáci a jejich funkce není pohlavně rozlišena. Vojáci zajišťují pouze obranu.
Královský pár je pár schopný rozmnožování, má tvrdé tělo. V době rojení mají oba jedinci dva páry křídel, která jim upadnou. Samičce se při kladení vajíček zvětší zadeček, v některých případech je toto zvětšení tak výrazné, že není schopna pohybu. Pro případ ztráty kteréhokoli jedince z páru, bývá určitý počet jedinců chován ve stadiu, kdy ho může co nejrychleji nahradit. Pokud tato situace nenastane a nedojde k rojení, je takový jedinec u některých druhů usmrcen, u jiných je jeho vývoj změněn na sterilního dělníka. U většiny druhů je tento pár uzavřen v komůrce, do které mohou vstupovat pouze dělníci, královský pár tuto komůrku nemůže opustit, protože vstupní chodbičky jsou pro ně příliš malé.
Kolonie vytvářejí hnízda, která lze v zásadě rozdělit do třech typů. V obecné rovině lze říci, že velká část jedinců za celý svůj život neopustí hnízdo. Počet jedinců v jednotlivém hnízdě běžně dosahuje několika miliónů. Hnízdo slouží jako ochrana, líhnou se v něm noví jedinci. Hnízda mají systém chodeb a komůrek, které slouží jak k přísunu potravy a vody, tak k odvětrávání. U velkých kolonií je odvětrávání větší problém než zásobování kolonie potravou. V hnízdech je udržována konstantní teplota a vlhkost vzduchu.
Podzemní hnízda jsou systém chodeb a komůrek s jedním rozsáhlým centrem. Jednotlivé chodby vedou ke zdrojům potravy a vody. Do centra jsou přinášeny jen zásoby potravy nezbytné pro přežití jedinců trvale žijících v hnízdě.
Jsou nejznámější zvířecí stavby, jejichž velikost běžně dosahuje až několik metrů. Taková hnízda mohou být čtyři až 5 m vysoká a mají až 20 m  v průměru. Pokud by hnízdo přesáhlo tuto velikost, nastal by stav, který by vedl k rozpadu jak po stavební stránce tak i po stránce soudržnosti, kdy by se kolonie rozpadla. Tyto stavby jsou postaveny především z trusu, hlíny a z odumřelých jedinců. Mohou být ale postaveny z různých materiálů. Spojení je zajištěno slinami. V tomto typu hnízd také nejsou zásoby potravy a k potravě je veden systém podzemních chodeb.
Některé druhy termitů budují svá hnízda v odumřelých stromech. V případě stromových hnízd je potrava uvnitř hnízda a její podstatnou částí je právě strom v němž je hnízdo vybudováno. Systém chodeb v hnízdě je pak veden pouze ve dřevě.
Vývoj probíhá proměnou nedokonalou. Královský pár se může stát královským párem buď nahrazením starého, anebo vyletí z hnízda při rojení. Při rojení vylétá vždy několik kompletních párů. Jednotlivý pár si po odpadnutí křídel vybuduje komůrku, která se stane základem nového hnízda anebo se pokusí o návrat do původního hnízda.
V této komůrce dojde ke kopulaci a po několika týdnech samice naklade vajíčka. Při kladení vajíček královně zduří zadeček do té míry, že se stane nepohyblivou, při správné výživě a péči je královna schopna naklást několik tisíc vajíček denně, k tomu ovšem může dojít jen ve starých a dobře prosperujících hnízdech. V dobře prosperujících hnízdech je takových samic několik. Kolik jich může být není pro komplikovanost takového výzkumu známo.
Jakým způsobem se královský pár živí v době zakládání nového hnízda není známo, je však pravděpodobné, že žijí ze zásob. V takovémto případě královna klade několikanásobně méně vajíček. Ve starších hnízdech jsou vajíčka krátce po kladení odnesena pryč, zatímco v novém zůstávají s královským párem. Délka vývoje i počet vývojových stadií je druhově i kastovně závislý, obecně platí, že dělníci mají nejkratší vývoj, o málo delší vývoj mají vojáci, vývoj královského páru je výrazně delší. V prvním stádiu vývoje, jsou všechny nymfy schopny stát se jakoukoli kastou. V tomto stadiu o kastě rozhodne složení potravy, feromony a hmatové impulzy vznikající při kontaktu s ostatními nymfami a dělnicemi. Není známo zda je potřeba souhra všech tří faktorů anebo který je dominantní.
Hnízda termitů mají ohromnou spotřebu potravy, kterou je potřeba neustále zajišťovat. Většina druhů je schopna pěstovat některé druhy hub, rod termitomyces. Jedna plodnice může vážit až 2,5 kg. Tyto houby obsahují enzymy potřebné k trávení celulózy a ligninu a termit je požírá společně s potravou, kterou je díky tomu schopen strávit. Druhově závislý je význam tohoto pěstitelství. Další potravou je prakticky cokoli rostlinného původu od trávy přes dřevo až po trus býložravců. Všichni termiti jsou schopni trávit celulózu, což jim umožňují bičíkovci – brvitky – nebo symbiotické bakterie. Symbionti žijí ve střevech, v části zvané mikrobiální fermentační tank. Část symbiontů odchází z těla ve výkalech a jejich požíráním získávají mladí termiti své symbionty.
Strava termitů je z výživného hlediska poměrně chudá a jednotvárná. Řada druhů má proto další druh mutualistických bakterií schopný fixovat vzdušný dusík pro syntézu chybějících živin.
Vývojově byli termiti nejprve dřevožraví a teprve později se přeorientovali na další rostlinnou potravu.
Některé druhy termitů jsou škůdci dřeva a pro svou schopnost strávit prakticky cokoli mohou lidem působit značné škody. Z hlediska významu v ekosystému pomáhají zpracovat těžko zpracovatelné látky a jsou potravou některých vyšších živočichů. Celkově však lze konstatovat, že z hlediska ekosystému jsou termiti velmi prospěšní a například na savanách umožňuje jejich přítomnost růst mnoha druhů rostlin. Pro lidi jsou však známé převážně člověku škodící zástupci termitů.
Ze života všekazů, Jan Obenberger, 1949 — kniha je v některých ohledech zastaralá

Termonukleární reakce či termojaderná fúze je proces, při kterém dochází ke sloučení atomových jader (jaderné fúzi) za pomoci vysoké teploty a tlaku.
Během termojaderné reakce se uvolňuje velké množství energie, která je ekvivalentem hmotnostního úbytku. Proti slučování jader působí odpudivá Coulombova interakce, která například při pokojové teplotě zabraňuje dvěma jádrům s kladnými náboji přiblížit se natolik, aby se uplatnila krátkodosahová jaderná síla. Výška Coulombovy potenciálové bariéry například pro dva protony je asi 400 keV. Možnost jejího překonání roste s energií tepelného pohybu.
Teplota ve středu Slunce dosahuje 1,5×107 K neboli 1,30 keV/k (jednotka eV/k, v praxi nesprávně uváděná pouze jako eV, se často užívá ve fyzice plazmatu pro udání teploty). Při této teplotě již část protonů může nahodilými srážkami získat dostatečnou kinetickou energii na to, aby při srážce došlo k překonání elektrické síly a jejich sloučení. Přesto však teplota (energie) stále není dostatečná na to, aby ve Slunci mohla fúze na tomto principu probíhat všude a neustále (k tomu je potřeba teplota asi 400 keV/k). Energie nutná pro překonání odpudivé elektrické síly dvou protonů je obrovská, a proto takto probíhá až u větších hvězd.
Při jaderné fúzi ve Slunci se uplatňuje pravděpodobnostní charakter částic na fundamentální úrovni, což umožňuje jev zvaný kvantové tunelování. Podle kvantové mechaniky existuje v každém okamžiku jistá pravděpodobnost, v jakém místě prostoru se daná částice vyskytuje. Tu popisuje tzv. vlnová funkce. Šance, že se proton objeví v blízkosti jiného jádra dostatečně blízko tak, aby se mohla uplatnit silná jaderná síla a tím tak následně dojít ke sloučení, je sice opravdu malá, ale díky obrovskému množství částic ve Slunci může slučování probíhat prakticky nepřetržitě.
Při sloučení dvou protonů se jeden z nich přemění na neutron za vzniku deutéria, neutrína, pozitronu a energie v podobě gamma záření. Toto nově vzniklé deutérium se může znovu dál na základě kvantového tunelování slučovat s protonem nebo jiným jádrem za vzniku jader těžších a uvolnění dalšího vysokoenergetického fotonu gamma. Každou sekundu sloučí Slunce ve svém jádru 620 miliónů tun vodíku. Přesto je jeho životnost nejméně dalších 5 miliard let. Až dojde vodík v jádře, naruší se na krátký čas hydrostatická rovnováha, což povede k tomu, že se stane červeným obrem.
Slučováním dalších jader se postupně dostaneme ke všem možným prvkům s různým nukleonovým číslem, které jsou mimo jiné esenciálním základem při formování kamenných planet a vzniku života. Všechny prvky těžší než helium tedy vznikly jadernou fúzí ve hvězdách (prvotní vodík a helium vznikly během Velkého třesku v poměru přibližně 75% vodíku:25%helia).
Termonukleární reakce mohou u hvězd menších spektrálních tříd trvat i stovky miliard let, zvláště pak u červených trpaslíků.
Přeměna energie ve hvězdách probíhá s obrovským využitelným ziskem, proto se vědci a inženýři snaží přijít na optimální řešení, kterým využít tento potenciál i zde na Zemi. Účinnější využití hmoty už je možné pouze její kompletní přeměnou na jinou formu energie (hmota sama o sobě je energie) její anihilací s antihmotou, nebo ve vzdálené budoucnosti proměnou v černou díru a zachycení její energie při jejím vypařování. V posledních dvou případech je energetický zisk z hmoty 100%.
Potenciální využití fúze lze rozdělit na vojenské, neboli vývoj jaderných fúzních zbraní, a civilní vývoj fúzní elektrárny, tedy zvládnutí řízené reakce.
Ve snaze zvládnout jadernou fúzi řízeně a následně ji použít jako zdroj energie byla vyvinuta celá řada postupů a zařízení.
Klíčovým problémem je, že pro dosažení fúze je třeba ohromné teploty (desítky milionů kelvinů), a není snadné plazma při této teplotě udržet s dostatečnou hustotou po dostatečnou dobu.
O plazmatu mluvíme proto, že jakákoliv hmota se při dané teplotě přemění v plazma.
Dalším problémem je i radioaktivita. Jako palivo se používá radioaktivní tritium. Stěny reaktoru se také stávají radioaktivními, takže i tento způsob výroby energie produkuje radioaktivní odpad.
Postupem času se jako potenciálně použitelné ukázaly dvě metody: magnetické udržení pomocí tokamaků (nebo stellarátorů) a inerciální udržení.
Magnetické udržení využívá komplikovaných magnetických polí v magnetických nádobách, která zajišťují aby se plazma nedotýkalo stěn a defakto levitovalo ve vakuu.Inerciální udržení naopak rezignuje na fyzické držení materiálu, ale snaží se dosáhnout takových podmínek (zejména hustoty), aby materiál nestihl expandovat dříve než dojde k fúzní reakci. Materiál je tedy udržován jen svou setrvačností (ang. inertia) která mu brání v rychlé expanzi.Termojaderná fúzní reakce v tokamacích již byla demonstrována, např. na tokamaku JET v Anglii. Problém v jejím využití pro energetiku tkví v tom, že v současných tokamacích je stále třeba dodat do zařízení více energie, než kolik je vyprodukováno. Tento poměr by se měl zlepšovat s rostoucími rozměry zařízení, kdy ovšem narůstají mnohé technologické problémy.
Zažehnutí neřízených termonukleárních reakcí už bylo dosaženo ve zbrojním průmyslu. Jedná se o termonukleární zbraně, které mají díky obrovskému množství uvolněné energie velmi devastující účinky, řádově tisíckrát větší než obyčejná štěpná atomová bomba. Největší dosud vyrobenou a otestovanou fúzní bombou byl ruský Car se silou 50 Megatun TNT, který byl vyzkoušen v roce 1961.
Termonukleární fúze by se mohla použít při mezihvězdných letech. Malé množství směsi deuteria a tritia by se zapálilo elektronovým paprskem (laserem).[zdroj?] Obdobně jako u jiných pohonných látek by se výsledná směs v spalovací komoře rozpínala a tryskou by odtekla do volného prostoru, čímž by raketě udělila dopředný impuls. Toto by se opakovalo v dávkách a raketa by se tedy pohybovala ne kontinuálním tahem, ale pomocí pulsů.

Terrell County je okres ve státě Texas v USA. K roku 2010 zde žilo 984 obyvatel. Správním městem okresu je Sanderson. Celková rozloha okresu činí 6 107 km². Byl pojmenován podle Alexandera W. Terrella

„Terrence Loves You“ je píseň americké zpěvačky a skladatelky Lany Del Rey. Byla vydána dne 21. srpna 2015, jako první propagační singl z jejího čtvrtého studiového alba Honeymoon. Skladba je dlouhá 4 minuty a 50 sekund. Název byl prozrazen již pár dní před premiérou, kdy se paparazzi ptali Del Rey na její nejoblíbenější kousek z alba a ona odpověděla, že právě tato píseň, protože je jazzová. Kritici přijali píseň kladně a označili ji jako "hypnotickou" a chválili její vokály hrající přes piáno, smyčce a saxofon.

Terrence "Terry" Richardson (* 14. srpna 1965 New York) je americký módní, portrétní a dokumentární fotograf.
Narodil se 14. srpna 1965 v New Yorku jako syn módního fotografa Boba Richardsona, který byl závislý na drogách a trpěl schizofrenií. Vyrostl v Hollywoodu, kde navštěvoval Hollywood High School, a v Ojai, také v Kalifornii, kde navštěvoval Nordhoff High School. Jako teenager byl nesmělý. Pět let hrál na baskytaru v punk rockové kapele The Invisible Government.
Richardson fotografoval kampaně pro Marc Jacobs, Aldo, Supreme, Toma Forda, Yves Saint Laurent a další. Psal také úvodníky pro magazíny jako Rolling Stone, GQ, Vogue, Vanity Fair, i-D a Vice.Richardson dělal několik kampaní pro Diesel. Také fotografoval několik osobních portrétů zakladatele této společnosti Renza Rossa. Mezi další celebrity, které portrétoval, patří například: Sasha Greyová, pro Kalendář Pirelli v roce 2010 fotografoval Catherine McNeil, Enikő Mihalik, Ana Beatriz Barros, Miranda Kerr, Rosie Huntington-Whiteley, Abbey Lee Kershaw, Daisy Lowe, Gracie Carvalho, Lily Cole, Marloes Horst, Georgina Stojiljković, dále spolupracoval s Curtem Kuligem.
V roce 2012 zahájil svoji první samostatnou výstavu v OHWOW Gallery v Los Angeles. Výstava se jmenovala "TERRYWOOD" a probíhala od 24. února do 31. března 2012. V prosinci téhož roku Lady Gaga oznámila, že Richardson pracuje na dokumentárním filmu o jejím životě.
Richardson je také režisérem hudebních videí. Režíroval například hudební video k písni "Find a New Way" od kapely Young Love; "Purple" od kapely Whirlwind Heat, ve kterém se objevily modelky Susan Eldridge a Kemp Muhl; a k písni "Red Lips" od Sky Ferreiry. Také se objevil ve videu k písni "Huricane" od 30 Seconds to Mars.
Richardson byl ženatý s modelkou Nikki Uberti. Později měl vztah s herečkou a modelkou Shalom Harlow.
(2000) Terry Richardson – Feared by Men, Desired by Women. Shine Gallery (Londýn). ISBN 978-0-9538451-1-8.
(2004) Terry Richardson. Stern Gruner + Jahr (Hamburg). ISBN 978-3-570-19443-0.
(2004) Terryworld. By Dian Hanson. Tashen (Hong Kong; Los Angeles). ISBN 978-3-8365-0191-0.
(2011) Lady Gaga x Terry Richardson. Grand Central Publishing (New York). ISBN 978-1-4555-1389-5.
V tomto článku byl použit překlad textu z článku Terry Richardson na anglické Wikipedii.

Teruo Akijama (japonsky: 秋山輝男, Akijama Teruo; 16. září 1891 – 6. července 1943) byl admirálem japonského císařského námořnictva na začátku druhé světové války. Dosáhl hodnosti šóšó (少将 ~ kontradmirál) a posmrtně byl povýšen na čúdžó (中将 ~ viceadmirál).
Přihlásil se do 41. běhu japonské císařské námořní akademie (海軍兵学校, Kaigun Heigakkó), kterou ukončil v roce 1913 jako 61. ze 118 kadetů. Sloužil jako plavčík na křižnících Asama a Kurama. Po povýšení na podporučíka byl přiřazen na bitevní loď Asahi. Následně sloužil na bitevní lodi Suwo, křižníku Izumo a torpédoborci Júdači.
Jako první torpédový důstojník sloužil na torpédoborci Isokaze a potom v letech 1921 a 1921 jako první důstojník na ponorkách SS-35 a SS-45. Dne 7. února 1924 převzal poprvé velení nad plavidlem a stal se kapitánem starého torpédoborce Fubuki. Následovalo velení na Júgure, W-1, Tačibana, opět W-1, Kašiwa, Sawarabi, Hamakaze a Murakumo v období let 1924 a 1934. Po povýšení na námořního kapitána 1. prosince 1937 sloužil převážně jako štábní důstojník až do vypuknutí druhé světové války. Velel postupně 30., 4. a 34. kučikutai (駆逐隊 ~ divize torpédoborců). Necelý rok od 15. listopadu 1939 do 15. října 1940 velel lehkému křižníku Naka. Od 15. listopadu 1940 až do 20. září 1942 velel postupně 1. hokantai (~ divize dělových člunů), 1. bobitai (~ obranná jednotka; té velel i při vypuknutí války) a 21. sensuikan kičitai (~ jednotka ponorkové základny).
Po povýšení na šóšó (1. listopadu 1942) se ujal velení 2. kaiheidan (~ kasárna) v Sasebu.
Dne 23. března 1943 byl pověřen velením 3. suirai sentai (水雷戦隊 ~ eskadra torpédoborců) 8. kantai (艦隊 ~ loďstvo) a svoji kontradmirálskou standartu vztyčil na lehkém křižníku Sendai v Rabaulu. Dne 25. června připlul do Rabaulu nejnovější torpédoborec Niizuki a Akijama si ho zvolil jako svoji novou vlajkovou loď, neboť Sendai byl tou dobou na opravách v Japonsku a navíc Niizuki byl jedinou lodí v Rabaulu, která měla radar. Na jeho palubě se zúčastnil dvou ze tří misí tohoto torpédoborce: ostřelování předmostí na Rendova (1.–3. července) a druhého tokijského expresu v noci z 5. na 6. července. Po půlnoci na 6. července ale došlo u břehů Kolombangary k bitvě v zálivu Kula, během které byl Niizuki – kryjící vylodění 2600 vojáků ve Vila na Kolombangaře – rozstřílen americkými lehkými křižníky Task Group 36.1 kontradmirála Ainswortha. Niizuki se během několika minut potopil a pouze pár trosečníků bylo později vyzvednuto Američany. Kontradmirál Akijama zahynul se svojí vlajkovou lodí.
V tomto článku byl použit překlad textu z článku Teruo Akiyama na anglické Wikipedii.
NEVITT, Allyn D. Introduction: The Niizuki [online]. 1996 [cit. 2009-02-09]. Dostupné online. (anglicky) 
Hiroshi Nishida. Materials of IJN (Naval Academy class 41) [online]. 2003, rev. 2006-12-20 [cit. 2009-05-17]. Dostupné v archivu pořízeném dne 2013-01-29. (anglicky)
Tesla je jednotka magnetické indukce v soustavě SI, její značka je T. Jedná se o odvozenou jednotku SI; její vyjádření v základních jednotkách je T = kg·s−2·A−1. Jednotka tesla je definována následovně: Homogenní magnetické pole má magnetickou indukci 1 T, působí-li na přímý vodič s aktivní délkou 1 m kolmý k indukčním čárám a protékaný stálým proudem 1 A silou 1 N.
Jednotka je pojmenována po významném elektrotechnikovi a vynálezci Nikolovi Teslovi.
Pro běžnou elektrotechnickou praxi je jednotka 1 T příliš veliká, proto se používají spíše její díly 1 militesla (mT) a 1 mikrotesla (μT). Magnetická pole v řádu jednotek tesla se používají v přístrojích pro magnetickou rezonanci (MRI) v lékařství. Násobné jednotky – kilotesla (kT), megatesla (MT), případně gigatesla (GT) se používají pouze v astrofyzice pro silná magnetická pole kompaktních rychle rotujících objektů, např. magnetarů.

Test for Echo je šestnácté studiové album kanadské rockové skupiny Rush. Jeho nahrávání probíhalo od ledna do března 1996 v Bearsville Studios v New Yorku a v Reaction Studios v Torontu. Album pak vyšlo v září 1996 prostřednictvím vydavatelství Anthem Records a Atlantic Records.
Autory všech skladeb jsou Alex Lifeson, Geddy Lee a Neil Peart, mimo úvodní skladby „Test for Echo“ − tu spolu s nimi napsal Pye Dubois.

Test HIV či testování na HIV je laboratorní proces, během kterého je laboratorně vyšetřena žilní krev jedince na protilátky proti viru HIV v podobě anti HIV1 a anti HIV2. Je složena z odběru krve pomocí injekční stříkačky a následného laboratorního rozboru. 
Na test se doporučuje jít 2 až 3 měsíce po rizikové události, jelikož lidské tělo potřebuje čas na vytvoření protilátek, které má test odhalit. Tři měsíce je průměrná doba potřebná k vytvoření dostatečného množství protilátek pro detekci laboratorními testy.
Doporučuje se, aby na testy HIV chodili lidé, kteří se pravidelně vystavují rizikovému pohlavnímu styku (orální sex, soulož bez kondomu atd.) s osobou, u které nemají jistotu, 2 až 3 měsíce po náhodném sexu s cizí osobou, či před vznikem dalšího sexuálního vztahu, aby partneři měli vzájemnou jistotu. Další možnou cestou nákazy je sdílení stříkačky, jehly nebo dalších pomůcek (včetně roztoku drogy) u injekčních uživatelů drog. Nákaza virem HIV se přenáší také vertikálně, tj. z matky na plod (během těhotenství, porodu nebo kojení), proto je v ČR zavedeno povinné testování těhotných na přítomnost viru HIV. Mezi další rizikové činnosti z hlediska nákazy virem HIV patří také tetování, piercing, sdílení žiletky nebo zubního kartáčku s HIV pozitivní osobou.
Vyšetřování na přítomnost viru HIV se povinně provádí u dárců krve, tkání, orgánů, spermatu a mateřského mléka při každém darování. Bez testu není darování přípustné. 
Bez souhlasu fyzické osoby je možné provést test na virus lidského imundeficitu (HIV) (a) u těhotných žen, (b) u fyzické osoby, která má poruchu vědomí a u níž vyšetření na HIV je významné z hlediska diferenciální diagnostiky a léčení bez provedení tohoto vyšetření může vést k poškození jejího zdraví, (c) u fyzické osoby, které bylo sděleno obvinění z trestného činu ohrožování pohlavní nemocí včetně nemoci vyvolané virem lidského imunodeficitu nebo z trestného činu, při kterém mohlo dojít k přenosu této nákazy na jiné fyzické osoby, (d) u fyzické osoby, která je nuceně léčena pro pohlavní nemoc.
V ostatních případech lze vyšetření na virus lidského imunodeficitu provést jen se souhlasem fyzické osoby.Současně je většinou toto testování zpoplatněno poplatkem, který se pohybuje řádově v několika stokorunách v závislosti na pracovišti, kde jsou testy prováděny (Obvykle 300 - 600). Na některých místech jsou však prováděny i zcela bezplatně a anonymně (Dům světla společnosti AIDS pomoc, Statní zdravotní ústav). Testy je možné podstoupit zcela anonymně anebo pod občanským jménem (v tomto případě mohou testy hradit zdravotní pojišťovny). Některá pracoviště provádějí testování v některé dny zdarma. Dle přání a schopnosti laboratoře je možné se dozvědět výsledky již za několik hodin (za příplatek) anebo nejčastěji do dalšího dne nebo týdne od odběru krve, dle množství testovaných. Nutná je osobní návštěva pro výsledky, po telefonu se zpravidla výsledky nesdělují. Výsledek testu je lékařským tajemstvím. 
Pozitivní výsledek znamená nákazu virem HIV, nikoliv onemocnění AIDS - to je diagnostikováno až na základě příslušného klinického vyšetření. Osoba s pozitivním výsledkem HIV testu je podrobně poučena o své diagnóze a o povinnosti chovat se tak, aby ostatní neohrožovala rizikem nákazy. Kontakt s jinou HIV pozitivní osobou zvyšuje pravděpodobnost rychlejšího a závažnějšího průběhu infekce a zhoršení účinku léčiv. Při určité výšce hladiny virové nálože (počtu kopií HIV v krvi) je nasazena léčba. U HIV pozitivních těhotných matek je zahájena profylaktická léčba, která dokáže snížit riziko přenosu infekce HIV na plod.Negativní výsledek HIV testu znamená, že 3 měsíce před odběrem krve na laboratorní vyšetření nebyl HIV virus v organismu přítomen, nikoliv že pacient není v současné době nakažen, proto se doporučuje test po 3 měsících zopakovat.Od roku 2003 je vyžadováno používání testů 4. generace, které jsou schopny objevit HIV Ab i p24 Ag. Během odběru krve jsou testovanému položeny základní otázky ohledně možné nákazy a je seznámen s dobou, po které je možné virus objevit. Následně podepisuje dokument, že byl seznámen a že odpovídal pravdivě. Pokud by se zjistilo, že nikoliv, nese právní následky a je vyřazen z evidence dárců.
Základní laboratorní vyšetření využívají nepřímého průkazu infekce HIV - průkazu protilátek metodou ELISA. To znamená, že v krvi pacienta se nehledá přímo virus HIV, ale protilátky, které si na obranu proti tomuto viru organismus vytvořil. Tímto způsobem nelze infekci HIV prokázat ihned po nákaze. Protilátky se začínají tvořit již 2-3 týdny po vniknutí viru do organismu. Hladina protilátek dostatečná k detekci se však vytvoří přibližně až za 3 měsíce, do té doby mluvíme o tzv. diagnostickém oknu.Přítomnost viru HIV lze prokázat také přímo – průkazem antigenu p24 (protein, který je součástí kapsidy viru) metodou ELISA, nebo průkazem virové RNA (ribonukleové kyseliny) pomocí PCR (polymerázové řetězcové reakce). Vyšetření na přítomnost proteinu p24 se využívá k odhalení časné infekce (před vytvořením protilátek), k vyšetření novorozenců HIV pozitivních matek a dále ke sledování vývoje onemocnění a účinnosti antivirové terapie.
Na vyšetření přítomnosti viru HIV v organismu lze kromě krve použít i další tělní tekutiny, a to sliny, mozkomíšní mok nebo moč (tato vyšetření jsou ovšem méně spolehlivá).
V rámci testování vznikla také Národní linka prevence AIDS, které je dostupná na bezplatném telefonním čísle 800 144 444. Na této lince je možné se zeptat na jakékoliv otázky ohledně HIV, na seznam pracovišť, otevírací doby atd.
Do roku 2008 bránily univerzálnímu testování (dále jen UT) dvě okolnosti: Jednak nebyla příznivá cena testu, jednak nebyl dostatečně prokázán význam UT. Protože dnes lze pořídit test za cenu v řádu stokorun a protože nejnovějších výzkumů s pomocí matematických modelů může UT zásadně snížit šíření infekce HIV (a tím i onemocnění AIDS), je možné nadále označovat absenci UT jako nemorální nebo dokonce protizákonný stav. Podle studie zveřejněné v roce 2008 v renomovaném britském lékařském časopise The Lancet , je možné pomocí UT snížit počet pacientů, u kterých se plně rozvine AIDS, o neuvěřitelných 95 %. Vzhledem k inkubační době AIDS je možné předpokládat, že i nižší frekvence testů může zachránit mnoho lidských životů. Ještě i jednou za pět let má testování smysl. Každoroční UT však může pomoci i v nejvíce postižených zemích zvládnout šíření nákazy již v první dekádě.

Testování statistických hypotéz umožňuje posoudit, zda experimentálně získaná data vyhovují předpokladu, který jsme před provedením testování učinili. Můžeme například posuzovat, zda platí předpoklad, že určitý lék je účinnější než jiný; nebo například, zda platí, že úroveň matematických dovedností žáků 9. tříd je nezávislá na pohlaví a na regionu.
Jako statistickou hypotézu chápeme určitý předpoklad o rozdělení náhodných veličin. Jestliže se tyto předpoklady týkají hodnot parametrů rozdělení náhodné veličiny, pak hovoříme o parametrických hypotézách. V opačném případě se jedná o hypotézy neparametrické.
Jsou-li hypotézou specifikovány všechny parametry rozdělení sledované veličiny, tzn. rozdělení je určeno jednoznačně, pak říkáme, že hypotéza je jednoduchá. Pokud není některý parametr rozdělení specifikován jednoznačně, např. je vymezen intervalem, pak hovoříme o složené hypotéze.
Při testování statistických hypotéz se vždy porovnávají dvě hypotézy. První hypotéza, nulová (testovaná), je hypotéza, která se testuje; značí se obvykle 
Rozhodne se, kterým náhodným pokusem (například založeném na náhodném výběru) se hypotéza ověří. Určí se, která náhodná veličina bude výsledkem pokusu.
   se přitom stanovuje jako malé, obvykle 0,05 a nižší (tuto hodnotu zavedl do statistiky v roce 1925 Ronald Fisher ).
V oboru možných hodnot zvolené náhodné veličiny se určí taková část, do níž za platnosti 
Pokud nyní hodnota náhodné veličiny padne do kritického oboru, nulová hypotéza se zamítne, neboť nastal jev, který by za platnosti 
   měl jen velmi nízkou pravděpodobnost, jeho výskyt tudíž svědčí proti platnosti nulové hypotézy.Výsledkem testu je rozhodnutí o nulové hypotéze. Přijetí hypotézy 
  . Testování hypotéz je tedy proces, při němž se na základě náhodného výběru rozhoduje pro testovanou nebo alternativní hypotézu.
Samotný postup testování hypotéz se nazývá statistický test (test významnosti).
   je pouze v jednom směru. Alternativní hypotéza formulovaná posledním vztahem pouze popírá testovanou hypotézu 
  , kterou označujeme jako testovací kritérium. Testovací kritérium je funkce náhodného výběru, která má vztah k nulové hypotéze, a jejíž rozdělení za předpokladu platnosti nulové hypotézy známe. Obor možných hodnot testovacího kritéria rozdělíme na dva neslučitelné obory. Jedním z nich je obor přijetí testované hypotézy 
  . Pokud výběrová hodnota testovacího kritéria padne do oboru přijetí testované hypotézy, pak nezamítáme nulovou hypotézu. Padne-li tato hodnota do kritického oboru, nulovou hypotézu zamítáme.
Kritický obor oddělují od oboru přijetí tzv. kritické hodnoty, což jsou kvantily rozdělení testovacího kritéria při platnosti 
Místo porovnání hodnoty testovacího kritéria s kritickými hodnotami se pro rozhodování o nulové hypotéze používá též p-hodnota, zejména při použití statistického software. Význam p-hodnoty objasní následující postup.
  , nulovou hypotézu zamítáme.P-hodnota tedy znamená, zjednodušeně řečeno, jaká je pravděpodobnost, že by testovací kritérium dosáhlo své hodnoty, případně hodnot ještě více svědčících proti 
   opravdu platila. Čím menší p-hodnota, tím nepravděpodobnějšího výsledku (za předpokladu platnosti 
Uvedený postup může také vést k chybnému zamítnutí testované hypotézy (tzv. chyba I. druhu) nebo k chybnému přijetí testované hypotézy (tzv. chyba II. druhu).
   se nazývá síla testu (hovoříme také o silofunkci), a jako dostatečná hodnota se zpravidla uvažuje 0,8 a vyšší:
Při volbě testovacího postupu je naším cílem, aby chyby testu byly co nejmenší. Lze dokázat, že za daných podmínek vede snižování 
Při testování obvykle postupujeme tak, že nejdříve formulujeme nulovou a alternativní hypotézu. Poté pevně zvolíme hladinu významnosti 
   a nižší). Nalezneme vhodné testovací kritérium, odvodíme jeho pravděpodobnostní rozdělení při platnosti 
   považujeme za neprokázanou. V takové případě neprovádíme úsudek o platnosti 
Moderní statistické programy při výpočtech předkládají přímo pravděpodobnost chyby prvního druhu, označovanou jako „Sig.“ nebo „P-value“, kterou porovnáváme se zvolenou hladinou významnosti (typicky 0,05). Tyto programy hodnoty pro vyšší přehlednost často označují hvězdičkami, jedna hvězdička pro hladinu nižší než 0,05, dvě pro p-value nižší než 0,01 a tři pro 0,001.

Tetování (slang./hov. kérka) je určitý druh kresby, při které jsou pomocí tetovací jehly nebo tetovací pistole vpichovány částečky inkoustu nebo jiného barviva pod kůži živočicha. V odborné terminologii jde o tzv. mikro-pigmentovou implantaci. Tetování samotné pak provádí tatér (slang. kérkař) v tetovacím studiu. Tetování je jednou z nejznámějších forem uměleckého zkrášlování těla.
Původ slova tetování se obvykle odvozuje od tahitského slova tatau, což znamená označovat, samojského tautau, tedy kreslit nebo malajského tatu, tedy výraz pro ránu (dá se použít i slovo zraněný), význam již odkazuje na prapůvodní metody nanášení kresby. V japonštině se pro pojmenování tradičních metod vytváření obrazů na kůži používá slovo irezumi, jež může označovat i člověka, který toto provádí. Pro metody jiného než japonského původu se používá slovo tetování, v angličtině se nejčastěji setkáme s výrazem tattoo.
Tetování se stalo velmi oblíbeným v posledních desetiletích v mnohých částech světa, především pak v Severní Americe, Japonsku a v Evropě. V těchto zemích profesionální tatéři povýšili své výtvory na umělecká díla a povznesli tetování na seriózní a všeobecně uznávané umění. Důvodem, proč se tetování stalo formou zkrášlování těla poměrně brzy,[kdy?] je fakt, že se dnes,[kdy?] na rozdíl od předchozích generací, lidé cítí mnohem svobodnější, a volí tento druh zkrášlení sebe sama. Tetování se stalo běžnou součástí image filmových hvězd, populárních hudebníků, či sportovců. V tradičních kulturách jako je např. Japonsko, Čína, Korea, je avšak stále na tetování nahlíženo velice rozporuplně, až negativně (např. budoucí kariéra; práce ve veřejné sféře; vstup na veřejné koupaliště; člen mafie; kriminální minulost etc.). V rámci tradičních nebo domorodých kultur vyjadřuje tetování úctu ke svým kořenům a zvykům (viz Maorové, Nový Zéland), není zde vyjádřením vnitřního vzdoru.
Tetování má dlouhou tradici v různých částech světa. Původní obyvatelé Japonska Ainové se věnovali především tetování tváře, a to u žen i u mužů. Tetování trupu, rukou a končetin geometrickými motivy bylo velice rozšířené v oblasti Jihovýchodní Asie, zejména na Filipínách, Sulawsi a Borneu. Velmi rozšířené a propracované umění tetování se rozvinulo v Polynésii, především na Samoi, Markézech, Havaji a Novém Zélandu i na mikronéském souostroví Kiribati. Vyskytovaly se geometrické ornamenty i figurální motivy, Maorové z Nového Zélandu vynikali v tetování obličeje spirálovitými ornamenty. Nástroje k tetování se vyráběly z rostlinných trnů nebo ze zubů žraloka, barvivo se připravovalo ze sazí.
Původní obyvatelé Ameriky se tetovali méně, obvyklé bylo spíš malování těla, které není trvalé. Nejvíc se tetovali indiáni Severozápadního pobřezí Kanady a Aljašky, zejména Haidové, kteří si zdobili hruď a ruce obrazy totemových zvířat. Tetovali se indiáni z jihovýchodu Spojených států včetně Kríků, Timukuú a Načezů, a to i z léčebných důvodů nebo aby se ochránili před démony. Ve Střední Americe si Mayové vedle tetování a malování těla oblíbili i jiné tělesné deformace včetně umělé šilhavosti. Z amazonských indiánů se nejvíc tetovali Tupinambové a Mundurukúové, ostatní kmeny dávají přednost malování červeným barvivem urucú nebo tmavě modrým, nesmyvatelným ganipapo, které vydrží na kůži i několik měsíců. Kaďuveové s pomocí genipapového barviva vytvářeli jemné a nesmírně propracované smyetrické ornamenty na obličejích, velmi podobné tetování.
V Africe byla rozšířena spíše skarifikace, neboli umělé vytváření jizev, s ohledem na barvu pleti Afričanů lépe viditelná než pravé tetování, Tetování bylo známo od nejstarších dob ve Vietnamu a později v Číně, kde bylo ale spojené s označováním trestanců.
Není známo, zda starověcí obyvatelé Skotska, Piktové a britští Keltové praktikovali tetování nebo pouze malování těla modrým barvivem z borytu barvířského. Tetování bylo běžné i u určitých náboženských skupin ve starověku v oblasti Středomoří, například u uctivačů bohyně Kybelé, což pravděpodobně vedlo k zákazu tohoto zvyku ve Starém Zákoně.
Tetování bylo zvykem v Eurasii od neolitu. Poukazuje na to i mumifikované tělo Ötziho nalezené v Alpách, jehož stáří se odhaduje na 5 300 let. Tento neolitický člověk měl na svém těle speciální terapeutické tetování – malé paralelní čáry na nohou (může souviset s akupunkturou). Potetované byly i tři mumie nalezené v permafrostu pohoří Altaj. Jejich tetování zahrnovala obrázky zvířat, která byla zobrazena pomocí křivek. Tetování Pazyrského muže, jenž byl tetovaný kolem páteře, byla tvořena velkým počtem malých teček.
Ve starověké a středověké Číně bylo považováno za barbarské a někdy, stejně jako ve středověkém Japonsku, sloužilo k označování zločinců, podobně jako v Evropě cejchování. V klasickém Řecku bylo běžné jen mezi otroky. V době antického Říma bylo tetování používáno k označování vojáků (proti dezerci) a otroků. Pod vlivem křesťanství tetování zakázal postupně Konstantin I. Veliký a Druhý nikajský koncil jako pohanské.
Evropané znovuobjevili tetování okolo roku 1770 v době dobývaní jižního Pacifiku kapitánem Jamesem Cookem. Až do první světové války byli průkopníky v tetování námořníci.
V současnosti je tetování populárnější než kdykoli předtím. Přestalo být stigmatem a stalo se módou. Statistické údaje ukazují, že až 1 ze sedmi obyvatel USA na přelomu tisíciletí měl jedno nebo více tetování. Do roku 2015 vzrostl podíl na necelých 30 procent. Tetují se častěji lidé s nižším vzděláním, mentálními a spánkovými problémy, homosexuálové, kuřáci či odsouzení.
Za pomocí jehly se pod kůži vpichuje barvivo. Tetování se provádí tetovacím strojkem, do kterého se vloží jehla a elektromagnet ji uvnitř strojku rozkmitá (pohyb nahoru a dolů). Při tetování tatér průběžně jehlu namáčí do kalíšku s barvou. Vpichuje se do vrchní vrstvy kůže u některých jedinců i 5 mm hluboko. Profesionálové používají na tetování barviva v souladu s Evropskými normami a s patřičnými atesty, jejichž splnění zajistí minimální riziko alergických reakcí v podobě vypuzení částí barviva z kůže nebo hnisání. Před tetováním tatér místo očistí desinfekcí a nasadí si jednorázové rukavice. Během tetování stírá zbytky barvy, které se nedostaly pod kůži, papírovým ubrouskem. Po dokončení práce se tetování zakryje fólií.
Nejběžnějším druhem tetování je tetování permanentní. Když jde o stálé tetování, je důležité dobře se rozhodnout, jaký motiv člověk doopravdy chce. Tetování je pro každého určitým symbolem, vyjádřením vlastní individuality. Proto vše, co si člověk nechá zobrazit na svém těle, by ho mělo alespoň zčásti charakterizovat. Ženy a děvčata si nejčastěji nechávají tetovat různé ornamenty, květy nebo zvířata. 
Nejčastějším místem je lopatka, okolí pupíku, bedra zad. Muži a chlapci si zase pro místo tetování nejčastěji vybírají ramena nebo záda. Bolest, kterou tetovaný při proceduře pociťuje, vnímá každý člověk jinak. Většinou jde o pocit pálení či svědění. Nejhorší jsou první minuty, potom se díky endorfinům stává tetování snesitelnějším. Nejvíc bolí tetování na spodní části zad, vnitřní části paží a stehen, krku nebo prstech. Vyskytuje se i tetování na genitáliích.
Umístění tetování je poměrně důležité, je třeba si uvědomit, že tetování není krátkodobá záležitost, a to co se líbí dnes, nemusí se líbit o několik let později. Lidé by si měli uvědomit, že v budoucnosti jim tetování může vadit v práci, při výběru oblečení, ale také s postupným přibýváním věku. Tetovaní lidé jsou stále někdy považováni za pochybné existence, hlavně starší lidé mají vůči potetovaným předsudky. Je proto nanejvýš vhodné, aby člověk uvážil všechna pro a proti a dobře si rozmyslel, jaký druh a rozměr tetování si vybere a na jaké místo na těle si jej nechá umístit. 
Nejvhodnější je dát se tetovat na podzim, v zimě nebo na jaře. Léto se nedoporučuje, protože místo se hůře hojí. Kvůli častějšímu pocení se místo může zanítit a vzniknout infekce. Také se nedoporučuje konzumace alkoholu v období jednoho dne před a po aplikaci tetování. To stejné platí pro léky proti bolesti a kávu, jelikož zvyšují krevní tlak a ředí krev, proto by mohly způsobit silnější krvácení. Permanentní tetování je od 1. ledna 2014 povoleno od 14 let podle nového občanského zákoníku §100; 2. Souhlas rodičů si mohou vyžadovat jednotlivá tetovací studia.
Umění Mehndi je rozšířené nejvíce ve východní a severní Africe a v Asii. Jde o aplikaci různých složitých vzorů, hlavně na ruce a nohy. Tyto vzory jsou kreslené rukou pomocí tetovací pasty, ve které je hlavní složkou prášek z rostliny henna. [zdroj?]  Tetování hennou se stává stále populárnějším. Tetování vydrží jen několik dní, případně týdnů a je zcela bezbolestné.
Permanentní make-up je vlastně tetování, které zvýrazňuje obočí, rty nebo oči. Taktéž sem patří i vytvoření mateřského znaménka, tzv. znaménka krásy. Ženy s takovým tetováním se nemusí každý den malovat, musí se však o svoje tetování speciálně starat a nepřekrývat ho klasickým make-upem. Takový make-up vydrží 3 až 5 let.
Permanentní tetování s sebou vždy přináší i určitý druh rizika. Takovým rizikem může být např. infekce, alergie, stresová nebo fóbická reakce nebo různé nemoci, jako je např. žloutenka či AIDS. Tato rizika jsou ve značné míře redukovaná používáním rukavic a sterilních jehel.
Bolest při tetování je individuální záležitost a záleží na více faktorech. Co je pro někoho příjemné šimrání, může být pro druhého nesnesitelná bolest. 
Pocitově by se dal samotný proces přirovnat k píchání špendlíkem. Problém ale je v tom, že při tetování je potřeba dostat inkoust pod kůži a nikoliv na ni. Tetovací strojek se tak desítkami vpichů za sebou snaží inkoust umístit do správné vrstvy. To může být trochu nepříjemné, protože tatér musí neustále bodat do stejného místa, aby měl požadovaný obrázek jasné barvy. Pokud navíc tatér dělá tetování, které obsahuje např. stínování, používá strojky, které obsahují jehel více, což člověk samozřejmě také pocítí.
Obecně však bolest při tetování závisí primárně na jeho umístění, velikosti vzoru a na citlivosti a aktuálním stavu tetovaného. Místa na těle, která mají nejvíce nervových zakončení, nebo je na nich tenká vrstva kůže, jako je např. hrudník, páteř, kotníky, lopatky, nárty, genitálie, jsou cítit nejvíce. Naopak místa jako jsou stehna, nebo ramena, by pro většinu lidí neměl být problém. 
Velikost vzoru je dalším faktorem, který ovlivňuje, jak moc samotné tetování bude bolet. Pokud si člověk nechá vytetovat středně velký nápis na rameno, který není graficky příliš komplikovaný a zabere pouze pár desítek minut, pravděpodobně to velký problém nebude. Pokud si ale nechá na hrudník vytetovat komplikovanější obrázek, jako je portrét, pak už bude bolest o dost intenzivnější. Tatéři s tím počítají a proto většinou velké tetování rozkouskují do několika sezení, aby si dotyčný mohl odpočinout, nabrat nové síly a tetování se zatím mohlo částečně zahojit. O několik týdnů později pak pokračují tam, kde přestali.
Poslední důležitým faktorem je stav samotného zákazníka. Pokud dotyčný přijde na tetování nevyspalý, po nějaké párty, nebo např. ještě opilý, celý proces se tím dost komplikuje. Unavený člověk hůře snáší bolest, alkohol navíc ředí krev, takže tetování pak více krvácí a navíc opilý člověk má tendenci se více vrtět, což ztěžuje práci tatérovi, který pak snadno udělá chybu.
Pokud přijdou tetovací nástroje do kontaktu s krví nebo tělesnými tekutinami, vzniká riziko přenosu nakažlivé nemoci při jejich dalším použití bez sterilizování. Toto riziko je největší ve vězeních, a to kvůli tomu, že se zde tetuje bez oficiálního povolení a samotný akt tetování není vykonávaný za speciálních hygienických podmínek. Častý je přenos hepatitidy a AIDS. V renomovaných tetovacích salónech jsou používané jednorázové jehly pro každého klienta zvlášť a nástroje se sterilizují po každém použití. Riziko se ještě snižuje, když tatér používá latexové rukavice, často si myje ruce a nezanedbává pravidelné čištění a sterilizaci prostorů, ve kterých tetuje.
Barevné tetovací pigmenty mohou být toxické (např. červená barva může obsahovat rtuť) a existují odůvodněné obavy z rizika onemocnění rakovinou.
Alergické reakce na tetovací barviva se objevují zřídka, častěji se vyskytují alergické reakce jen na určité značky červeného a zeleného barviva. Osoby, které jsou citlivé nebo alergické na jisté kovy, můžou reagovat na barviva v kůži tím, že z tetovaného místa začne vytékat čirá kapalina nazývaná sebum. Taktéž lidé, kteří vědí o své alergii na zelené mýdlo, by na to měli tatéra upozornit. Tetovaná oblast je čištěna ještě před zahájením tetování, při kterém se můžou částečky zeleného mýdla dostat do kontaktu s tělními tekutinami. To může vyvolat alergickou reakci a následné zčervenání daného místa. To je pouze dočasné, ale může být velmi nepříjemné. Tatér by měl být také předem obeznámen s případnou alergií na latex.
Nebezpečí nákazy v tetovacím salónu může být redukováno několika opatřeními. Prostory tetovacího salónu by měly být udržované v čistotě, také by měla být zachována sterilita prostředí. V salónu by mělo být dostupné umývadlo s teplou vodou a mýdlem. Tatér by měl při práci používat latexové rukavice a dodržovat hygienické návyky. Podlaha a prostory, ve kterých se tetuje, by se měly pravidelně čistit dezinfekčními prostředky.
Každé nové tetování je vlastně zranění, o které je potřeba se vhodně starat. Bezprostředně poté, co bylo tetování dokončeno, je potřeba tetované místo zakrýt potravinovou fólií a zabránit tak vytékání tělních tekutin. Někteří tatéři doporučují tuto fólii po několika hodinách sundat, a potom jemně umývat danou oblast vlažnou vodou. Japonci však tetování namáčejí v horké vodě, aby ho tak vyčistili. Jak se na světě rozvíjelo tetování, rozvíjely se i kosmetické a farmaceutické produkty, které se používají pro následnou péči. Tyto produkty jsou bezpečné, účinné, a dermatologicky testované. Většina tatérů je svým zákazníkům doporučuje a také prodává.
V dnešní době se lidé rozhodují pro tetování z estetických, kosmetických nebo náboženských důvodů, případně chtějí vyjádřit příslušnost k určité skupině. 
Někteří maorští muži ještě stále dodržují starodávné tradice a jejich tvář zdobí složité tetování, tzv. moko. Moko se též využívalo i jako rodový zápis se záznamem událostí v životě, jejich úspěchy i neúspěchy se zapisovaly i na těla potomků. Lidé byli taktéž násilně tetováni z rozličných důvodů. Nejznámější je tetování ka-tzetnik - systém tetování používaný pro identifikaci Židů v koncentračních táborech v čase holokaustu. Evropští námořníci byli známí vyobrazením symbolu ukřižování Krista na zádech. Chtěli tak předejít bičování jako trestu na dlouhých zámořských cestách.
Tetovaná jsou taktéž i některá zvířata, avšak jen velmi zřídka z dekorativních důvodů. Tetování zvířat jsou prováděna veterináři a zvířatům jsou předtím podána anestetika, aby se tak předešlo bolesti.
Někteří zaměstnavatelé mají nepříznivý názor na potetované zaměstnance a jejich tetování považují za součást neprofesionálního vzhledu. Tetování proto může člověku výrazně zkomplikovat šanci na dobrou kariéru v některých oborech. Obzvláště když jsou umístěna na místech nekrytých oděvem, jako jsou např. ruce nebo krk. U některých lidí vyvolává tetování i přes svou rostoucí popularitu stále negativní pocity a v mysli veřejnosti je obyčejně spjato s kriminalitou. Proto ti, kteří se rozhodli pro tetování v takových zemích, jej obvykle schovávají pod oblečením ze strachu z reakce okolí. V Japonsku na mnohých veřejných prostranstvích, jako jsou např. koupaliště, tělocvičny nebo rekreační zařízení, stále platí zákaz vstupu pro lidi s tetováním. Je to způsobené i tím, že v myslích Japonců je tetování stále spojené s japonskou mafií – jakuzou.
Metod odstranění tetování je mnoho - zbroušení (nebo častěji nazývaný jako výbrus), cover up (překrytí tetování jiným tetováním). Další metodou, avšak ne již tolik populární, je odstranění tetování chirurgickým zákrokem. Zákrok probíhá v lokální anestezii a dochází k vyříznutí tetování skalpelem. Nevýhodou metody zbroušení a metody odstranění chirurgickým zákrokem je vznik jizev na místě původního tetování. Dalšími metodami odstranění tetování jsou metody laserového odstranění tetování - buď alexandritovým, nebo Nd:YAG lasery. Výhody těchto depigmentačních laserů jsou nesporné - pigment je rozstřelován laserovým paprskem a tělo pak následně tento narušený pigment pohltí. 
V dnešní době bývá upřednostňováno odstranění tetování především Q-switch Nd:YAG lasery, které patří mezi tzv. zlatý standard pro laserové odstranění tetování. Alexandritové a rubínové lasery nejsou pro odstranění tetování již příliš vhodné, protože díky vyšší délce pulzu vzniká na pokožce nadměrné tepelné poškození, se kterým je spojen vznik hypopigmentace a jizev. Erbiové či CO2 lasery nelze doporučit nikdy a to především z důvodu vzniku permanentního zjizvení ošetřené oblasti. V případě odstranění tetování je také nutné dodržovat řádnou následnou péči o ošetřenou oblast a další omezení podobně jako po aplikaci nové tetováže.  
Na černé odstíny reaguje nejlépe a k pokožce nejšetrněji vlnová délka 1064 nm Nd:YAG laseru. Na tento barevný pigment reaguje poměrně dobře také vlnová délka 755 nm alexandritového laseru či 694 nm, kterou používají rubínové lasery, kde se však vyskytuje vyšší riziko vzniku nežádoucích účinků. Červené a růžové odstíny lze odstranit velmi dobře vlnovou délkou 532 nm. Pro odstranění zelených odstínů je určena výhradně vlnová délka 660 nm, kterou disponuje pouze laser Pastelle. Světle modré tetováže lze odstranit za pomoci hlavice s filterem o vlnové délce 585 nm, kterou disponují lasery Pastelle a Spectra.
V tomto článku byl použit překlad textu z článku Tetovanie na slovenské Wikipedii.

Tetrachord (starořecky „čtyřtón“, něm. „Vierton”) je řada čtyř po sobě jdoucích tónů, z nichž první a čtvrtý v tradiční hudební teorii tvořily sestupnou čistou kvartu s poměrem frekvencí 4:3 (přibližně 498 centů). Dvojice sestupných tetrachordů, z nichž koncový tón druhého byl o oktávu nižší než výchozí tón prvního (tj. rozestup mezi oběma čtyřtónovými řadami je právě celý tón), se používala pro konstrukci stupnic.
V hudební teorii starých Řeků se podle rozsahu největšího z intervalů mezi sousedními tóny (nazývaného charakteristický interval, v tetrachordu se nemusí vyskytnout jenom jednou) rozlišovaly tři druhy tetrachordů:
Diatonický – jehož charakteristický interval je nejvýše roven polovině rozsahu tetrachordu (přibližně 249 centů). Diatonický tetrachord se klasicky skládal ze dvou celých tónů a jednoho půltónu.
Chromatický – jehož charakteristický interval byl větší než polovina a menší než 4/5 rozsahu celého tetrachodu (tj. přibližně mezi 249 a 398 centy). Chromatický tetrachord se klasicky skládal z malé tercie (asi 316 centů) a dvou stejných půltónů.
Enharmonický – jehož charakteristický interval byl větší než 4/5 rozsahu celého tetrachodu. Chromatický tetrachord se klasicky skládal z velké tercie (asi 386 centů) a dvou malých intervalů o rozsahu čtvrttónu.V západní hudbě je tetrachord stoupající řada čtyř tónů. V rámci durové stupnice jsou mezi I. a IV. stupněm intervaly: celý tón, celý tón, půltón (v C-Dur: c-d-e-f), mezi V. a VIII. stupněm rovněž celý tón, celý tón, půltón (g-a-h-c). Mezi IV. a V. stupněm leží krok celého tónu (f-g).

Fluorid křemičitý (neboli tetrafluorosilan) je chemická sloučenina křemíku a fluoru s chemickým vzorcem SiF4.
Jde o těkavou látku s bodem varu pouhé 4 °C nad jejím bodem tání. Poprvé jej syntetizoval John Davy v roce 1812.
Je mimo jiné součástí sopečných plynů, kde vzniká reakcí fluorovodíku s oxidem křemičitým:
VOHLÍDAL, Jiří; ŠTULÍK, Karel; JULÁK, Alois. Chemické a analytické tabulky. 1. vyd. Praha: Grada Publishing, 1999. ISBN 80-7169-855-5.
Tetralogie je umělecké (nejčastěji literární) dílo o čtyřech relativně samostatných částech, které spolu souvisejí motivicky, látkově nebo problémově.
Původ tetralogie můžeme najít již v antickém Řecku, kdy v Athénách o slavnostech Dionýsových soutěžili řečtí básníci se souborem tří tragédií (viz heslo trilogie) doplněných na tetralogii tematicky spřízněnou tzv. satyrskou hrou. Jen výjimečně byla satyrská hra zastoupena tragédií čtvrtou, např. Alkéstis u Euripida, která však obsahuje celou řadu burleskních prvků. Žádný takový soubor divadelních her se však nedochoval. Satyrské drama Próteus patřící k jediné dochované antické trilogii, k Aischylově Orestei je ztraceno, a Euripidova trilogie (Kréťanky, Alkmeón v Psófidě, Télefos) patřící k Alkéstis se dochovala jen ve zlomcích.
Pío Baroja: Moře (Dobrodružný život Shantiho Andíi, Bludiště sirén, Vznešení kormidelníci, Hvězda kapitána Chimisty), první část vyšla česky pod názvem Sedm záhad.
Horst Bienek: Slezská tetralogie (První Polka, Zářijové světlo, Čas beze zvonů, Země a oheň).
Max Brand: Hvízdavý Dan (Nezkrotní, Noční jezdec, Sedmý muž, Dcera Danna Barryho).
Arthur C. Clarke: Ráma (Setkání s Rámou, Návrat Rámy, Zahrada Rámova, Ráma tajemství zbavený), do série patří ještě další dvě knihy, jejichž autorem je Gentry Lee.
Arthur C. Clarke: 2001: Vesmírná odysea, 2010: Druhá vesmírná odysea, 2061: Třetí vesmírná odysea, 3001: Poslední vesmírná odysea.
Viktor Dyk: Válečná tetralogie  (Lehké a těžké kroky, Anebo, Okno, Poslední rok).
Anatole France: Historie našich dnů (Pod jilmy, Proutěná panna, Ametystový prsten, Pan Bergeret v Paříži).
Gerhart Hauptmann: Atreovci (Ifigenie v Delfách, Ifigenie v Aulidě, Agamemnonova smrt, Elektra).
Sergej Vasiljevič Lukjaněnko: Noční hlídka, Denní hlídka, Šerá hlídka, Poslední hlídka.
Thomas Mann: Josef a bratří jeho (Příběhy Jákobovy, Mladý Josef, Josef v Egyptě, Josef Živitel).
Marcel Pagnol: Vzpomínky z dětství (Sláva mého otce, Zámek mé matky, Čas tajemství, Čas lásek)
Romain Rolland: Okouzlená duše (Anneta a Sylvie, Léto, Matka a syn, Zvěstovatelka).
George Bernard Shaw: Hry utěšené (Válka a hrdina, Candida, Muž z budoucnosti, Člověk nikdy neví).
Helena Šmahelová: Dobrá mysl, Dora a medvěd, Kdy přijde Dora?, Dora na cestách.
John Updike: Králíku, utíkej, Králík se vrací, Králík je bohatý, Králík na odpočinku, románová tetralogie je doplněna povídkou Vzpomínky na Králíka.
Ludmila Vaňková: Lev a růže (Král železný, král zlatý, Zlá léta, Dědici zlatého krále, Žebrák se stříbrnou holí).
Richard Wagner: Prsten Nibelungův (Zlato Rýna, Valkýra, Siegfried, Soumrak bohů), úvodní část je však někdy považována za prolog a dílo za trilogii.
Označení filmová tetralogie je pojem zavádějící resp. nemusí být stálý, neboť u komerčně úspěšných filmů mohou být dotáčena jejich další pokračování.  Nikdo proto nemůže říci, zdali to, co je dnes charakterizováno jako tetralogie, nebude zítra pentalogií resp. filmovou sérií. V kinematografii má proto tento pojem smysl pouze u výrazně časově ohraničených nebo již definitivně uzavřených děl.
Rambo: První krev (režie Ted Kotcheff), Rambo II (režie George P. Cosmatos), Rambo III (režie Peter MacDonald), Rambo: Do pekla a zpět (režie Sylvester Stallone).
Vetřelec (režie Ridley Scott),Vetřelci (režie James Cameron), Vetřelec 3 (režie David Fincher), Vetřelec: Vzkříšení (režie Jean-Pierre Jeunet).
Indiana Jones (Dobyvatelé ztracené archy, Indiana Jones a chrám zkázy, Indiana Jones a poslední křížová výprava, Indiana Jones a království křišťálové lebky) (režie Steven Spielberg).
Piráti z Karibiku: Na konci světa, Piráti z Karibiku: Prokletí Černé perly, Piráti z Karibiku: Truhla mrtvého muže (režie Gore Verbinski) a Piráti z Karibiku: Na vlnách podivna (režie Rob Marshall)

Tetrodotoxin (zkratka TTX) je smrticí jed čtverzubců rodu Takifugu. Kumuluje se zejména v gonádách, játrech, mozku a v jikrách těchto ryb. Je 100krát silnější než kyanid draselný. Mechanismus jeho působení spočívá v blokování Na+ kanálů. Podobně působí i jed saxitoxin. Předpokládá se, že guanidinová skupina v jejich molekulách má vysokou afinitu k ústí těchto kanálů.
Tetrodotoxin je termostabilní neurotoxin nebílkovinné povahy. Látka je prudce jedovatá, bílá a krystalická. Další vlastností je rozpustnost ve vodě. Je produkován některými obrněnkami (sinice), které jsou potravou ryb. Jsou součástí všech povrchových vod, sladkých i slaných a tvoří značnou část fytoplanktonu. Mořské organismy živící se tímto planktonem jsou k působení jedů odolné, ale stávají se nebezpečím pro další živočichy, pro které jsou potravou. Pro člověka jsou tyto jedy příčinou alimentárních otrav (otrav z potravy). Hlavní zdrojem této otravy jsou ryby rodu Tetraodontidae (Čtyřzubcovití). Nejčastěji je konzumován druh Fugu rubripes.Většinu ostatních druhů zvířat, o nichž je známo, že obsahují TTX, obvykle lidé nekonzumují. Do organismu se jed může dostat pozřením, vdechnutím i vstřebáním přes neporušenou pokožku.
TTX byl poprvé objeven roku 1909 Dr. Yoshizumi Taharou z vaječníků zástupce čeledi ryb čtverzubcovití, i když toxické účinky zástupců čtverzubcovití jsou známe již z dřívější doby.
Strukturně se TTX sestává z guanidinu spojeného s uhlíkovým skeletem, který má 2,4-dioxaadamantanu obsahující pět hydroxylových skupin.
TTX koexistuje se svými přirozeně se vyskytujícími analogy. Do dnešního dne bylo zaznamenáno 30 strukturních analogů TTX a stupeň toxicity se liší podle struktury.
Mechanismus toxicity TTX byl zkoumán na zvířecích modelech. Tetrodotoxin vykazuje podobný účinek jako saxitoxin, tzn. blokuje rychlé Na+ kanály během depolarizace. Tím snižuje membránovou vzrušivost životně důležitých tkání, jako jsou srdce, kosterní svaly a centrální a periferní nervový systém, což vede k výskytu typických symptomů a dokonce ke smrti u nejzávažnějších případů. Mortalita při intoxikacích touto rybou dosahuje 60 %.
LD50 TTX je 8,7 mikrogramů na kilogram hmotnosti člověka. Letální dávka dávka je 2mg.  LD50 po i.p. podání myši se pohybuje kolem 10 mikrogramů na kg.
První stupeň se projevuje neuromuskulárními příznaky, jako jsou necitlivost kolem úst, bolesti hlavy, zvýšené pocení a zúžení zornic. Dále se mohou projevit i mírné gastrointestinální příznaky, jako jsou nevolnost, zvracení, zvýšené slinění, zvracení, zvracení krve, průjem a bolest břicha.
Druhý stupeň se projevuje necitlivostí, která se rozšiřuje na trup a končetiny. Objevuje se i motorické ochrnutí a zhoršená schopnost koordinace pohybů.
Třetí stupeň se projevuje neuromuskulárními příznaky, jako jsou poruchy řeči, poruchy polykání, neschopnost polykat, spavost, ataxie, plovoucí pocity, obrna kraniálních nervů a svalové záškuby. Dále se objevují kardiovaskulární a plicní příznaky, jako jsou hypotenze nebo hypertenze, srdeční arytmie, bledost a dušnost. Objevit se mohou i kožní příznaky, jako jsou exoliativní dermatitida, tečkovité krváceniny a puchýře.
Čtvrtý stupeň se projevuje zhoršeným stavem vědomí, ochrnutím dýchacích cest, závažnou hypotenzí a srdeční arytmií. Smrt nastává v důsledku paralýzy respiračních svalů.
První příznaky otravy se u intoxikované osoby začínají projevovat již po 20 minutách po požití toxinu.Objevit se mohou objevit i až za 3 hodiny.
Oběť, ačkoli je zcela ochromená, může být zcela při vědomí až do doby krátce před její smrtí. Ke smrti obvykle dochází během 4 až 6 hodin, se známým rozmezím asi 20 minut až 8 hodin.
Proti toxinu neexistuje žádné specifické antidotum. Jedinou léčbou pro intoxikaci TTX je pozorování a vhodná podpůrná péče. V případě prvotní fáze otravy TTX je obětem podáváno aktivní uhlí, aby pomohlo adsorpci TTX a tím zabránit jeho vstřebávání žaludkem. Při otravě TTX se může provést výplach žaludku, aby se snížila její závažnost. Tento postup by měl být proveden do 60 minut po požití TTX. Také hemodialýza může být užitečná pro léčby otravy. Dále je důležité napojit oběť na kyslíkové přístroje, dokud se toxin úplně nevyloučí.
Otrava TTX může být léčena intravenózním podáním Naloxonu, který má vysokou afinitu k μ-opioidním receptorům v centrálním nervovém systému a používá se k léčbě deprese centrálního nervového systému a dýchacího systému.
Protilátka proti TTX již byla úspěšně použita. Tato protilátka je schopna neutralizovat toxický účinek TTX jak in vitro, tak in vivo. Studie účinnost této protilátky in vivo však nebyly publikovány. Toto ovšem může do budoucnosti znamenat příchod nového typu léčby otravy TTX.
TTX je znám z téměř 140 druhů zvířat, patřících k různým skupinám z proteostomia a deuterostomia. Proteostomia tvoří asi třetinu všech druhů obsahujících TTX. TTX se vyskytuje ve všech třech hlavních skupinách: lophotrochozoans, ecdysozoans a chaetognatha (ploutvenky). V lophotrochozoans se TTX vyskytuje hlavně u měkkýšů (plži, mlži, hlavonožci). Zástupci skupiny ecdysozoan patří do kmenu členovců (Arthropoda), z nichž většina jsou korýši (Crustacea). Kromě korýšů můžeme TTX najít také ve skupině klepítkatců (Chelicerata). TTX lze najít i u prvoústích.
Kromě základní formy (hvězdice; Asteroidea) byl TTX izolován přibližně z 80 druhů obratlovců. Přibližně polovina z nich jsou ryby a zbytek zastupují obojživelníci. 
Existuje přibližně 120 známých druhů tzv. puffer fish, z nichž 24 obsahuje TTX, zejména z čeledi ryb čtverzubcovití (Tetraodontidae). Mezi obojživelníky (Amphibia) byl TTX zaznamenám u řádů žab (Anura) a u ocasatých (Caudata). U ocasatých byl TTX také nalezen v některých orgánech amerického mloka Taricha torosa. 
Zvířata s TTX jsou převážně vodní a většina z nich jsou mořští živočichové, i když zde existují pozemští zástupci. Zvířata obsahující TTX mohou být pestrobarevná, což může představovat varovné barvy potenciálním dravcům. TTX se koncentruje v ovariích, méně v ledvinách, střevech, játrech a pokožce a proto jejich konzumace vede k rychlé a násilné smrti.
Někteří výzkumníci se pokoušejí využít analgetické aktivity TTX k léčbě různých typů bolesti, jako je těžká rakovinová bolest. Další využití má TTX při léčbě drogově závislých, jeho nízká dávka pomáhá snižovat touhu po heroinu a související úzkost.TTX lze použít při léčbě neurologických syndromů souvisejících s poruchami excitability neuronů, jako je epilepsie, migréna a neurodegenerativní onemocnění.
Tetradotoxin je oblíbená rekvizita spisovatelů a scenáristů, byl použit např. v knize Krize (Crisis) Robina Cooka, filmu Ctihodný občan (USA 2009), The A-Team (USA 2010) a seriálech Columbo, CSI: New York nebo CSI: Miami.Maso této ryby je v Japonsku považováno za výjimečnou pochoutku. Přestože ji mohou připravovat pouze speciálně vyškolené osoby, dojde každoročně k několika desítkám otrav.

Teuku Jacob (6. prosince 1929 Peureulak, Ačeh, Indonésie – 17. října 2007 Yogyakarta, Indonésie) byl indonéský paleontolog.Po druhé světové válce se aktivně zapojil do boje za nezávislost Indonésie na Nizozemsku, především jako autor nacionalistického rozhlasového vysílání.Roku 1956 ukončil Gadjah Mada University v Yogyakartě na ostrově Jáva, s níž pak byla spojena i většina jeho další vědecké kariéry. V letech 1973–1975 zastával funkci tajemníka na lékařské fakultě univerzity, v letech 1975–1979 byl jejím děkanem a v letech 1981–1986 rektorem univerzity. V letech 1982–1987 byl také členem indonéského Lidového poradního shromáždění. Jeho manželka se jmenuje Nuraini Jacob a dcera Nila Nurilani Jacob. Teuku Jacob zemřel 17. října 2007 v Dr. Sardjito Hospital v Yogyakartě, kde byl krátce před tím hospitalizován kvůli problémům s játry.Teuku Jacob významně pomohl rozvoji paleontologie a paleoantropologie v Indonésii. Nalezl mnoho významných fosílií, zejména druhu Homo erectus. Za svou kariéru posbíral řadu ocenění a médii byl někdy označován za krále indonéské paleontologie. Mimo Indonésii vstoupil do širšího povědomí především jako odpůrce teorie, že fosílie hominidů nalezené roku 2004 na ostrově Flores a označované jako Homo floresiensis mají být považovány za pozůstatky samostatného druhu, který se vyvinul nezávisle na Homo sapiens. Nalezené kosti označoval jako poddruh Homo sapiens patřící k australomelanéské rase. Nalezená malá lebka podle něj patřila mentálně retardovanému modernímu člověku nějaké pygmejské formy, který trpěl genetickou poruchou mikrocefalie. Spor nabral na intenzitě zvláště poté, co Jacob na začátku prosince 2004 bez povolení odvezl kosti z Národního archeologického výzkumného centra v Jakartě do své vlastní laboratoře ve 443 km vzdálené Yogyakartě. Když je nakonec po několika měsících vrátil, byly mnohé z nich nenapravitelně poškozené. Rovněž úřední zákaz dalšího vstupu badatelů do floreské jeskyně s nálezy, platný v letech 2005–2007, byl přisuzován jeho vlivu.

Texas (anglická výslovnost  [ˈtɛksəs] IPA, oficiálně State of Texas) je stát nacházející se na jihu Spojených států amerických, v oblasti západních jižních států v jižním regionu USA. Texas hraničí na východě s Louisianou, na severovýchodě s Arkansasem, na severu s Oklahomou, na západě s Novým Mexikem a na jihozápadě a jihu s mexickými státy Chihuahua, Coahuila, Nuevo León a Tamaulipas. Jihovýchodní ohraničení státu tvoří Mexický záliv.
Se svou rozlohou 696 241 km² je Texas druhým největším státem USA, v počtu obyvatel (27,9 milionů) je rovněž druhým nejlidnatějším státem a s hodnotou hustoty zalidnění 41 obyvatel na km² je na 26. místě. Hlavním městem je Austin s 890 tisíci obyvateli. Největšími městy jsou Houston s 2,2 milióny obyvatel, dále San Antonio (1,4 miliónů obyv.), Dallas (1,3 miliónů obyv.), Fort Worth (790 tisíc obyv.) a El Paso (680 tisíc obyv.). Texasu patří 591 km pobřeží Mexického zálivu. Nejvyšším bodem státu je vrchol Guadalupe Peak s nadmořskou výškou 2667 m v pohoří Guadalupe Mountains. Největšími toky jsou řeky Red, která tvoří část hranice s Oklahomou, a Rio Grande, která se vlévá do Mexického zálivu a která vytváří hranici s Mexikem.
První doložení Evropané se na území dnešního Texasu dostali v letech 1519 a 1528. Region zůstal mimo zájem evropských mocností až do 80. let 17. století, kdy vzniklo španělsko-indiánské osídlení v El Pasu a také francouzská kolonie na pobřeží Mexického zálivu, která však vydržela jen čtyři roky. Celou oblast si nárokovali Španělé v rámci místokrálovství Nové Španělsko a v reakci na francouzskou kolonizaci sousední Louisiany v první polovině 18. století se pokoušeli o osídlení Texasu, který však zůstal nadále pouze velmi řídce zalidněn. Svůj název oblast získala ze slova tejas (tj. „přátelé“ nebo „spojenci“) z indiánského jazyka caddo. V roce 1821 se Texas stal součástí samostatného Mexika, poté nastala větší kolonizace regionu. Roku 1836 byla po revoluci vyhlášena samostatná Texaská republika, kterou v roce 1845 na přání jejích obyvatel a politiků anektovaly Spojené státy. Texas se tak 29. prosince 1845 stal 28. státem USA, kterým svoji suverenitu formálně předal 19. února 1846. Za americké občanské války byl Texas v letech 1861–1865 součástí Konfederace, k Unii byl opět připojen roku 1870.
Texas je rozlohou druhý největší americký stát po Aljašce. Je o 10 procent větší než Francie a dvakrát tak velký jako Německo nebo Japonsko.
Texas se nachází v středojižní části Spojených států. Tři z jeho hranic jsou definovány řekami. Rio Grande tvoří přirozenou hranici s mexickými státy Chihuahua, Coahuila, Nuevo León, a Tamaulipas na jihu. Red River tvoří hranici s Oklahomou a Arkansasem na severu. Sabine River je hraniční řekou s Louisianou na východě. Hranice Texas Panhandle jsou definovány zeměpisnými souřadnicemi, stát má východní hranici s Oklahomou na 100° W západní šířky, severní hranici na Oklahoma na 36°30' N severní šířky a západní hranici s Novým Mexikem na 103° W západní šířky.
Texas má 3700 potůčků a 15 větších řek. Největší řekou je Rio Grande. Dalšími většími řekami jsou Pecos, Brazos, Colorado a Red River, která lemuje hranici s Oklahomou. Texas má jen několik přirozených jezer, Texasané ale postavili kolem 100 vodních nádrží.
Území dnešního Texasu bylo za koloniálního období součástí španělské kolonie Nové Španělsko. V letech 1821-1836 bylo toto území součástí samostatného státu Mexiko, v jehož rámci bylo území Texasu rozděleno mezi státy Coahuila y Tejas (česky Coahuila a Texas), Chihuahua, Nuevo León (česky Nový León) a Tamaulipas, a teritorium Santa Fe de Nuevo México. V reakci na mexickou ústavu z roku 1835, kdy v Mexiku vládl prezident Antonio López de Santa Anna, kterou se Mexiko stalo unitárním státem, vyhlásili Texasané 2. března 1836 svoji nezávislost jako Texaská republika. Původně tato republika zahrnovala jen asi třetinu území dnešního Texasu, brzy si však začala vedle zbytku území dnešního Texasu nárokovat veškerá mexická území na levém břehu řeky Rio Grande, tvořící okrajová území mexických států Chihuahua, Coahuila, Nuevo León a Tamaulipas, a teritorií Alta California (česky Horní Kalifornie) a Santa Fe de Nuevo México. Od roku 1837 se Texas snažil stát součástí Spojených států, ty však jeho přidružení nejprve odmítaly. Po vítězství Jamese K. Polka v prezidentských volbách roku 1844 se situace změnila a Texas se stal součástí USA od 29. prosince 1845 jako 28. členský stát Unie. Vítězství USA v mexicko-americké válce, která probíhala v letech 1846-1848, tento stav potvrdilo. Dnešní velikosti nabyl Texas 9. září 1850, kdy na základě tzv. kompromisu roku 1850 přišel výměnou za umoření dluhu ve výši 10 milionů dolarů o část území na západě a severozápadě, které bylo rozděleno mezi nově vytvořená teritoria Nové Mexiko, Utah a o něco později vytvořená teritoria Kansas a Nebraska.
United States Census Bureau vyčíslil počet obyvatel Texasu k 1. červenci 2011 na 25 674 681, což je 2,1 % přírůstek od sčítání z roku 2010. Hustota obyvatel Texasu činí 34,8 obyvatel/km², tato hodnota je mírně nad průměrem hustoty USA, která je 31 obyvatel/km². Pro srovnání, Francie, která má obdobnou rozlohu, má hustotu 116 obyvatel/km².
2,7 % Dvě nebo více rasObyvatelé hispánského nebo latinskoamerického původu, bez ohledu na rasu, tvořili 37,6 % populace.Obyvatelstvo Texasu je velmi různorodé. Neustále se mění kvůli přílivu obyvatel z Mexika a z Latinské Ameriky. Černoši (Afroameričané) obývají hlavně východ Texasu, Hispánci jih. Většinu hispánské populace tvoří Mexičané. Podle odhadu z roku 2005 vzrostl počet Hispánců z šesti a půl milionu (32 %) na téměř 8 milionů, což odpovídá 35,5 % obyvatelstva. Nezanedbatelný je i vysoký počet obyvatel českého původu, usídlených hlavně v úrodné černozemní oblasti v okolí města Waco ve středním Texasu. Mnozí z nich přišli do Texasu z Valašska, hlavně z oblastí Rožnovska a Frýdlantska.
Většina obyvatel se hlásí ke křesťanství. Početně dominují protestanté, kteří jsou ale roztříštěni do několika směrů, takže nejvíce členů má katolická církev, k níž se hlásí asi 28 % obyvatelstva. Nejsilnější protestantskou skupinu představují baptisté (21 %).Zvlášť východní Texas je velmi konzervativní. Aglomerace Dallas-Fort Worth, je domovem tří významných evangelických seminářů a v oblasti se nachází množství kostelů a katedrál. Lakewood Church v Houstonu, má největší návštěvnost v celých USA, přibližně 43 000 věřících týdně. Lubbock má podle místních největší počet kostelů na počet obyvatel v celých Spojených státech.
Největší město je Houston, následovaný San Antoniem a Dallasem. Všechna tři města mají více než jeden milion obyvatel. Dvě třetiny Texasanů žijí v metropolitních oblastech. Aglommerace Dallas-Fort Worth Metropolitan Area je největší v Texasu. Zatímco Houston je největší město v Texasu a čtvrté největší v Spojených státech, aglomerace Dallas-Fort Worth metropolitan area je nesrovnatelně větší, než město Houston.
Hospodářství Texasu je jedním z nejrychleji rostoucích v celých Spojených státech. Ekonomika státu, měřena objemem vytvořeného HDP, je patnáctá největší ekonomika světa. V červenci 2011 měl Texas nezaměstnanost na úrovni 8,4 %. Stát je známý nízkými daněmi. Podle společnosti Tax Foundation je břemeno daňového zatížení sedmé nejnižší v celých Spojených státech.
Zemědělství pořád zůstává důležitou součástí ekonomiky státu, zejména chov dobytka, pěstování obilnin a bavlny. Významným je též stavebnictví, zejména výroba cementu, vápna, drceného kameniva a soli. Rozvinutá je těžba ropy, stát ale vyrábí nejvíc větrné energie v celých Spojených státech a nachází se tu největší větrná elektrárna na světě, Roscoe Wind Farm v Roscoe.
Aglomerace Dallas-Fort Worth má největší hustotu obchodních center v celých Spojených státech.
S rozvinutým systémem vysokého školství a s podporou podnikatelských nadací jako Texas Enterprise Fund, nebo Texas Emerging Technology Fund vzniklo v státě vysoce diverzifikované odvětví informačních technologií. Území severně od Austinu je známé jako "Sillicon Hills" a území severně od Dallasu jako "Sillicon Prairie". V Texasu mají své centrály mnohé známé společnosti, jako Dell, Texas Instruments, Perrot Systems a AT&T.
Texasané měli v minulosti potíže dostat se z jedné části státu do druhé z důvodu velké rozlohy a drsného terénu. V roce 2005 bylo v Texasu 127 999 km veřejných silnic a dálnic (highways), 17 úseků dálnic je zpoplatněných. Celostátní dálnice I-10 a I-20, které procházejí Texasem, mají rychlostní limit 80 mil za hodinu (130 km/h), což je nejvíc v celých Spojených státech.
Texas má víc letišť než jakýkoli jiný stát USA. Největší letiště co do rozlohy i počtu přepravených pasažérů je Fort Worth Dallas International Airport. Druhým největším letištěm je Houston George Bush Intercontinental Airport.
V Texasu je 1150 velkých a malých mořských přístavů, které lemují téměř 1000 km dlouhé texaské pobřeží. Přístavy zaměstnávají kolem jednoho milionu zaměstnanců a ročně přeloží 317 milionů metrických tun zboží. S přístavy v Atlantském oceánu jsou propojeny kanály, například Gulf Intracoastal Waterway, který je součástí Intracoastal Waterway. Houstonský přístav (Port of Houston) je nejvytíženějším přístavem Spojených států v objemu překládky zahraničního zboží, na druhém místě v celkovém objemu překládky zboží a desátým největším přístavem na světě.
Historicky je kultura Texasu propojením jižanských, západních a jihozápadních vlivů. Fort Worth má širokou nabídku muzeí, včetně nejstaršího muzea v Texasu, muzea moderního umění, Modern Art Museum of Fort Worth. Čtvrť Deep Ellum v Dallasu byla v dvacátých a třicátých letech minulého století jedním z center jazzu a blues v USA. Austin si zvolil jméno "Hlavní město živé hudby" a podle vyjádření představitelů města hostí více živých hudebních vystoupení na obyvatele, než hudební centra jako Nashville, nebo Memphis.
Otcem texaského vzdělávacího systému je druhý prezident Texaské republiky, Mirabeau B. Lamar. Po dobu jeho funkčního období každá county v Texasu musela přidělit část území na podporu budování veřejných škol. V Texasu se nachází šest státních univerzitních systémů a čtyři nezávislé univerzity. Největšími jsou University of Texas a A&M University. Další čtyři universitní systémy jsou University of Houston, University of North Texas, University of Texas State, a Texas Tech University. Nezávislá Rice University v Houstonu je jednou z nejlepších pedagogických univerzit v celých Spojených státech a podle U.S. News and World Report je na sedmnáctém místě řebříčku nejlepších univerzit v USA.
Americký fotbal je dlouhodobě na špici zájmu ve státě, v Texasu se ale v současnosti provozuje široká škála sportovních aktivit. Ze čtyř nejlepších sportovních profesionálních soutěží (Big Four, NFL, NHL, NBA a MLB) má Texas zastoupení ve všech. V National Football League to jsou kluby Dallas Cowboys a Houston Texans, v NHL klub Dallas Stars, v Major League Baseball Texas Rangers a Houston Astros a v NBA kluby Houston Rockets, San Antonio Spurs a Dallas Mavericks. Texaské střední školy a univerzity mají bohatou tradici v atletických sportech.
Texasané ovšem mají rádi také rodeo. První rodeo na světe bylo v Pecosu, horském městečku na západě Texasu. V Houstonu se každým rokem koná Houston Livestock Show and Rodeo, což je největší soutěž rodea na světě. Od roku 2012 hostí Austin závod Formule 1.

Text je v lingvistice spojitý jazykový útvar, který se uplatňuje v komunikaci jako komplexní jednotka sdělování. Označuje uskupení slov, které dohromady tvoří nějakou výpověď. Pojem se obvykle používá pro psané výpovědi delšího rozsahu (odstavec), lze jej ovšem užít i pro mluvený jazykový projev nebo i krátké výpovědi. Knihy jsou označovány jako umělecké texty, novinové články jako publicistické texty, atd.
spojitost, koherenci: jeho jednotky (věty) jsou navzájem propojeny, je mezi nimi zřejmá souvislost,
funkčnost, informativnost: je tvořen se záměrem, kterým chce autor působit na adresáta,
zapojení do kontextu a komunikační situace: text je postaven tak, aby mu adresáti porozuměli.Je jasné, že některé z těchto vlastností textu mohou být záměrně nebo nedopatřením porušeny.
V informatice se jedná o odborný technický pojem, kterým je označen zvláštní datový typ (běžnější je string nebo řetězec) nebo datový formát. Text je cokoliv, co je uloženo v textovém formátu (t.j. přímo v textových znacích, kódovaných např. v ASCII, ANSI, Unicode, UTF-8, …), a to i v případě, že daný textový řetězec (posloupnost znaků) nedává žádný smysl v žádném přirozeném ani formálním jazyce, a dokonce i v případě, že délka textu je nulová (0 znaků). Podstatný je zde typ nebo formát, kde pevnému počtu bajtů (počítačových slov) odpovídá vždy konkrétní znak dané abecedy.
Text (dle jazykovědy, tj. posloupnost slov, nesoucí význam) nakreslený v obrázku (tj. např. vyfotografovaná cedule s nápisem) není z pohledu informatiky „prostým textem“ (anglicky plain text), neboť „z pohledu počítače“ se již nejedná o soubor písmen, ale o binární data grafických objektů (různě barevné body, křivky, …) respektive se jedná o datový typ nebo formát, jenž není z hlediska informatiky považován za textový. V tomto formátu text není zakódován po jednotlivých znacích dané abecedy v daném počtu bajtů.
Nicméně, dekódování původního textu z různých grafických netextových formátů je dnes běžně možné pomocí specializovaného software, např. pomocí OCR programů s relativně vysokou mírou přesnosti.
Výhoda textového formátu, obvykle v porovnání s binárním, je, že je lidsky a strojově čitatelný (vyhledávání), editovatelný běžnými editory (XML) a přenositelný po síti (uuencode). Nevýhoda je, že je delší - paměťově náročnější.
V jazyku Pascal je text jedním ze souborových typů (datový typ pro textový soubor s přístupem po bitových slovech nebo řádcích)
V SQL jazycích je text datový typ pro uložení položky neomezené velikosti (omezené pouze konkrétní implementací SQL serveru), která má být prezentována jako sekvence znaků. Podobu znaků určuje kódová stránka, která je nedílnou součástí definice datového typu.
Tomáš Koblížek, François Rastier: Za nehierarchický model textu. Svět literatury č. 49, 2014, str. 59-75.

Textař je tvůrčí pracovník, který systematicky a cílevědomě upravuje nebo vytváří krátké či kratší jednoúčelově zaměřené jazykové útvary (krátké texty) často přísně utilitárního účelu. Někdy se jedná o útvary literární či literárně-dramatické povahy. Jsou to například texty umělých písní, předvolební hesla, reklamní slogany a reklamní a propagační texty obecně (copywriteři), sportovní pokřiky, krátké průpovídky, aforismy, informační cedule apod. V zásadě je možné textaře rozdělit do několika skupin.
V podstatě se jedná o několik dílčích podskupin tvůrců, které se ovšem v praxi dost často vzájemně překrývají. Tito tvůrci mají povahou své práce velmi blízko ke klasické poezii a literatuře, nejlepší písňové texty jsou také s poezií plně kompatibilní a tudíž i zaměnitelné. Není proto vůbec náhodou, že mnozí renomovaní básníci byli i výbornými písňovými textaři a naopak, nejlepší písňoví textaři bývají obvykle i dobrými básníky.
skupina písničkářů – jedná se o zvláštní a specifickou skupinu tvůrců, kteří si obvykle svůj text písně píší na svoji vlastní hudbu, kterou si také velmi často posléze sami (nebo za aktivní pomoci svých známých, příbuzných a přátel) i interpretují. Tato skupina je známa zejména a především z oblasti folkové a country hudby, art-rocku, šansonu a dalších hudebních směrů umělecké povahy
doslovný překlad (téměř doslovný), fakticky se zde jedná o přebásnění původního cizojazyčného textu – patrně vůbec nejobtížnější případ
původní český text, jenž s původním zahraničním textem nemá vlastně vůbec nic společného
textaři, jenž vytvoří nejprve text (což je vlastně vždy více či méně zdařilá báseň), na kterou pak později nějaký hudební skladatel napíše vhodnou hudbu (což je metoda, která se používá i pro zhudebňování klasické poezie a literatury vůbec)
hudba i původní český text vzniká najednou, tímto způsobem ale může vzniknout písnička například při nějaké volné improvizaci na dané téma (je známo ze vzpomínek Jana Wericha, že píseň Tmavomodrý svět Jaroslava Ježka, Jana Wericha a Jiřího Voskovce prý vznikla přesně tímto způsobem – během náhodné náladové improvizace)
operní libretisté a textaři písní spadající do oblasti tzv. vážné hudby (tedy artificiální textaři)
činoherní a divadelní textaři (text zde vzniká jako součást scénické hudby pro nějaké konkrétní divadelní představení)
filmoví či televizní textaři (text vzniká jako součást filmové hudby pro nějaký konkrétní film či televizní inscenaci apod.)
Zabývají se tvorbou reklamních textů a sloganů pro propagaci nějakého konkrétního výrobku či služby, nejčastěji na přímou objednávku od zadavatele respektive objednatele (neboli zákazníka reklamní firmy). Tyto více či méně zdařilé výtvory pak obšťastňují lidstvo na bilboardech, v nejrůznějších reklamních tiskovinách, v mnoha reklamních inzerátech, slyšíme je v rozhlase, vídáváme je v televizi či v kinech. Jazyková úroveň některých reklamních textů někdy bývá, a nejen v dnešní hektické době, velmi slušně řečeno, někdy i z více společenských či jazykových hledisek velice sporná.
Může se jednat jak o profesionální politické manipulátory vymýšlející různá oficiální předvolební či jiná politicky zabarvená hesla povětšinou na přímou zakázku od politických stran či od jiných politicky orientovaných společenských institucí a spolků (tato část tvorby bývá ovšem velmi často podobná klasickému reklamnímu textařství)
může se ale také jednat o volnou lidovou tvorbu na dané téma, která je pak použita např.:
ve formě nápisu na zdi, na tričku nebo i na jiném předmětu reklamní či propagační povahy, který lze vyrobit doma svépomocí
ve formě popěvku či periodicky provolávaného sloganu, davově skandovaného hesla apod.
Příležitostná nesystematická tvorba doplňkových textů typu na bázi volné lidové tvořivosti:
sportovní pokřik fanouškovský, zpravidla neoficiální text provolávaný diváky z tribuny
oficiální slogan či pokřik jednoúčelově vytvořený pro nějaký sportovní oddíl či jinou tělovýchovnou organizaci
pokřik či slogan používané v praxi nějaké mládežnické či dětské organizace apod. (např. ve skautské organizaci, v turistickém oddílu, v pěveckém souboru apod.)
slogany, básničky, průpovídky vytvořené např. k nějaké zpravidla osobní společenské příležitosti (např. k životnímu jubileu, ke svatbě, k promoci, k odchodu do důchodu atd.)
tvůrci nových českých slov (zpravidla slov nějak odvozených či složených ze slov již existujících)
tvůrci svých vlastních umělých jazyků, abeced apod. (jazykoví novátoři, inovátoři a zlepšovatelé)
tvůrci nápisů na zdech, ve veřejných záchodcích, na zdech hradů a zámků či na jiných veřejně přístupných místech (pouliční veřejně činní básníci)
Pavel Eisner: Čeština poklepem a poslechem, Pražské nakladatelství Jiřího Poláčka – B. Just, Praha 1996, ISBN 80-901544-9-2
Pavel Eisner: Rady Čechům, jak se hravě přiučiti češtině, Academia, Praha 2002, ISBN 80-200-0947-7
Dorothy L. Sayersová: Vražda potřebuje reklamu, Nakladatelství Lidové noviny, Praha 1998, ISBN 80-7106-319-3

Papírový pás, jehož délka musí být přesně stejná jako zpracovaná textilie, se potiskuje mnohobarevným, většinou jemným vzorem, často také sublimačními barvivy s plynulým přechodem mezi barevnými odstíny. Textilie probíhá současně s papírem kalandrem ohřívaným na 160-220°C, čímž se přenáší vzorek z papíru na textilii. Polyester a směsi s nižším obsahem přírodních vláken se potiskuje bez problémů, pro přírodní vlákna se musí použít speciální papír nebo zvláštní předúprava. .   
Technologie se zakládá na patentu firmy Celanese z roku 1927, realizována byla však teprve v roce 1953 italskou firmou Stampa Tessuti . (Některé odborné publikace považují za začátek komerčního využití tohoto patentu rok 1951 u firmy DuPont ).
Použití potiskování přenosem jako technologie suchého zahřívání se značně rozšířilo, protože  např. pro stejné vzorování filmovým tiskem by bylo zapotřebí 15-20 šablon a pro fully fashion, kravaty nebo potahy deštníků se dají tisknout velikosti přiměřené vzory i u malých sérií.
Nevýhoda technologie je, že barvivo se napouští jen na povrch zboží (rubní strana zůstává bílá) a textilie s jemným rýhováním se mezi očky nebo odstávajícími nitěmi obarvují světleji.
K potiskování velkých sérií se používá podtlakový kalandr s vysokým podtlakem, který připouští při celoplošném tlaku o 20°C nižší teploty. Přebytečné barvivo se nemusí vypírat, protože zbytek barvy zůstává na podkladovém papíře.

Texty jsou literární časopis vycházející od roku 1996 ve Vsetíně. Obsahuje prózu, recenze, rozhovory, komiks. Šéfredaktorem časopisu je Pavel Kotrla, vydavatelem Dalibor Malina. Dalšími redaktory jsou Jiří Hrabal, Jakub Chrobák, René Kočík, Martin Škabraha, Milan Orálek.

Těžba je dobývání nerostných surovin z pozemské přírody. Může jít např. o rudy, horniny jako jsou uhlí, kaolin, nebo rašelinu či jiné suroviny.
Těžební průmysl je odvětví průmyslu, které se týká hlavně těžby (dobývání) přírodních zdrojů z povrchu planety. Jedná se tedy o odvětví lidské činností, jež čerpá zdroje pocházející z prostředí neživé pozemské přírody. Oblasti na těžbu surovin se pak nazývají lomy, doly, ropné vrty apod. Existují i zvláštní případy těžby, např. těžba soli odpařováním mořské vody.
Těžební průmysl se zaměřuje převážně na dobývání surovin a v některých případech na prvotní úpravu jako například na drcení kameniva, či čištění, ale také může obsahovat fyzikálně-chemické procesy, které mohou zvyšovat obsah požadované látky. Nejčastěji je těžební činnost spojena s povrchovými či podpovrchovými těžebními centry, kde je přírodní zdroj získáván. Těžební centra jsou spojena s výskytem zdrojů, která jednotlivá centra získávají. Centra musí být napojena na dopravní infrastrukturu, aby se dala získávaná komodita odesílat do zpracovatelských závodů, či k dalšímu použití.
Zahrnuje těžbu a dopravu vytěženého nerostu z dolu. Těží se v porubech, chodbách. V porubech pracují havíři s různými typy důlních strojů a dopravních zařízení (v těžních chodbách důlní dráha, v šachtách důlní výtahy). Těživo z dolu se dopravuje na povrch těžní jámou pomocí důlních výtahů, a to ve vozících, těžních klecích, nebo ve skipech. Suroviny jsou dále drceny, taveny, tříděny a rozváženy.
Doprava vytěženého materiálu po pásových dopravnících nebo těžkou technikou do úpravny na zpracování (drcení, mletí, plavení, třídění). Těží se v povrchových lomech v řezech. V případě uhlí může být poblíže dolů uhlí spalováno v (uhelných) tepelných elektrárnách či v teplárnách a přeměňováno na tepelnou či elektrickou energii.
Rašelina má využití jako palivo, prostředek pro zvýšení úrodnosti půdy, stelivo pro hospodářská zvířata či pro přípravu léčivých lázní. Dříve se těžila ručně, s rozvojem techniky se dostavila i průmyslová těžba rašeliny.
Je prováděna hlubinnými vrty, kterými ropa proudí na povrch, vytlačována tlakem plynů. V některých případech se ropa těží ražením důlních děl a ropa vyvěrající z hornin se odvádí do podzemních nádrží, odkud se čerpá na povrch.
Je prováděna buď hornickým způsobem, nebo rozpuštěním soli vháněnou vodou a jejím čerpáním, popř. odpařováním slané vody.
Síra je rozptýlená v horninách, těžba se provádí tavením síry horkou vodou vháněnou do vrtů, jíž se pak roztavená síra vynášena na povrch.
Hornina je lámána v lomech, které jsou nejčastěji povrchové, méně podpovrchové. Hornina je vyvážena z lomu do těžebních strojů, kde bývá drcena na různé velikosti. Je využívána jako stavební surovina, posyp, pro zarovnávání nerovností, násypy.
Podíl recyklovaných kovů na celkové spotřebě je stále pouhým zlomkem. Odhaduje se, že na skládkách končí kolem 20 miliard tun nezpracovatelných materiálů ročně. To není problém sám o sobě (často se i nechávají potápět kovové lodě do oceánů, aby se podpořily koráli s nedostatkem železa), ale pokud se kovy například usazují na mikroorganismech ve vodě, přírodní potravní řetězec může být narušen.
Některé kovy jako olovo bývají považované za toxické pro životní prostředí. Někdy je problém i v bioesenciálních kovech, kterých je jen moc a například zabraňují některým, pro živé organismy klíčovým chemickým reakcím.  Z tohoto úhlu pohledu je důležité, aby se odpadní látky nešířili například rozpouštěním ve vodě dál do oběhu. Problém proto často nastane ve chvíli, kdy spalovny nezpracují 100% nepotřebného materiálu. Zejména v rozvojových zemích se tak z továren dostává značné množství oxidů síry.
V místech, kde dříve probíhala těžba se často nachází zvýšený podíl některých kovů v půdě. Když pak rostliny látky vytáhnou na povrch, mohou obsahovat velké množství kovů a tvořit tak např. riziko pro nervové systémy zvířat, která je následně zpracovávají. Někdy bývají naopak rostliny používány záměrně k "vytažení" kovů z půd, nicméně rostliny pak musí být druhotně zpracovány, jinak se dostanou zpět do půdy.

Thajsko se účastnilo Letní olympiády 1992. Zastupovalo ho 46 sportovců (23 mužů a 23 žen) v 9 sportech.

The Beatles byla anglická rocková skupina z Liverpoolu. Jejími členy byli John Lennon (zpěv, doprovodná kytara), Paul McCartney (zpěv, basová kytara), George Harrison (sólová kytara, zpěv) a Ringo Starr (bicí, příležitostně zpěv). Patří mezi komerčně nejúspěšnější a kritiky nejuznávanější kapely v historii populární hudby. Hudba Beatles je dodnes hraná a oblíbená po celém světě.
Když renomovaný hudební časopis Rolling Stone v roce 2003 sestavil žebříček nejlepších alb v dějinách populární hudby,
Beatles se do první desítky dostali celkem čtyřikrát (včetně 1. místa za „Sgt. Pepper's Lonely Hearts Club Band“).Asociace RIAA na základě prodeje singlů a alb v Americe označila Beatles za nejvíce prodávanou kapelu v historii a nejprodávanější hudební uskupení v historii Spojených států amerických. Ve Velké Británii vydali Beatles více než 40 různých singlů, alb a desek, které se vyšplhaly na první místa hitparád. Tento komerční úspěch se opakoval v mnoha dalších zemích. Jejich nahrávací společnost EMI odhadla, že do roku 1985 prodali přes miliardu desek a kazet po celém světě. V roce 2004 umístil časopis Rolling Stone Beatles na první místo v seznamu 100 největších umělců v historii. Podle časopisu pomohla jejich novátorská hudba a kulturní vliv charakterizovat 60. léta 20. století a jejich vliv na populární kulturu je patrný ještě dnes.
Beatles stáli v polovině 60. let v čele invaze britské hudby do Spojených států. Přestože měl jejich počáteční hudební styl kořeny v rock and rollu 50. let a v britské verzi skifflu, vyzkoušela kapela mnoho různých žánrů od Tin Pan Alley až po psychedelický rock. Svým oblečením, styly a výroky Beatles určovali trendy své doby, zatímco jejich vzrůstající zájem o společenské otázky ovlivnil společenské a kulturní převraty 60. let.
V roce 1956 založil John Lennon během své docházky do gymnázia Quarry Bank v Liverpoolu skifflovou skupinu The Blackjacks, ale už po týdnu ji přejmenoval na The Quarrymen. 6. července roku 1957 se po vystoupení The Quarrymen na wooltonské zahradní slavnosti u kostela Sv. Petra přijde do šatny na skupinu podívat Paul McCartney, který kapele sebejistě předvede několik rock'n'rollových písní. John Lennon mu po dvou týdnech vzkáže, že jej bere do své kapely. „Musel jsem se rozhodnout: buď posílím svou pozici ve skupině, nebo přijmu Paula a posílím skupinu. Rozhodl jsem se posílit skupinu.“ 6. února 1958 pozvala kapela (která tehdy hrála pod různými jmény) na McCartneyho naléhání čtrnáctiletého kytaristu George Harrisona, aby se na ně podíval ve Wilson Hall v liverpoolském Garstonu. McCartney se s Harrisonem seznámil ve školním autobuse na cestě do Liverpoolského Institutu, který oba navštěvovali. Přestože Lennon nechtěl o přijetí Harrisona do skupiny i přes jeho instrumentální kvality původně ani slyšet (důvodem byl velký věkový rozdíl mezi oběma – dva a půl roku), Harrison se do skupiny v průběhu března 1958 sám „infiltroval“. V průběhu tohoto období se neustále měnilo obsazení skupiny – většinou kvůli McCartneyovým vysokým požadavkům na instrumentální zdatnost hráčů (vedoucí Lennon se v tomto ohledu nechal jeho logickým argumenty přesvědčit) a v lednu 1960 se přidal Lennonův přítel z umělecké školy, malíř Stuart Sutcliffe, kterého Lennon s McCartneym přinutili koupit baskytaru a hrát na ni, přestože to neuměl. Lennon s McCartneym hráli oba dva na doprovodné kytary, Harrison na sólovou a v kapele se vystřídalo velké množství bubeníků.
V roce 1960 The Quarrymen vystřídali řadu jmen – „Johnny and the Moondogs“, „Long John and the Beatles“, „The Silver Beetles“ (pocházející z návrhu Larryho Parnese na „Long John and the Silver Beetles“) – před ustálením se na The Beatles. Existuje mnoho teorií týkajících se názvu kapely a jeho nezvyklého pravopisu. Obvykle je připisováno Lennonovi, který řekl, že jméno bylo kombinací slova beetles (v angličtině brouci, jako odkaz na kapelu Buddy Hollyho The Crickets) a slova beat. Cynthia Lennon tvrdí, že Lennon vymyslel název Beatles „během brainstormingového sezení u pivem nasáklého stolu v baru Renshaw Hall.“ Lennon, který je známý svým vyprávěním různých verzí příběhů zavtipkoval v časopise Mersey Beat z roku 1961, že „to přišlo ve vidině – objevil se muž na ohnivém koláči a řekl jim: ‚Od tohoto dne dále budete Beatles s A.‘“ V rozhovoru z roku 2001 převzal nárok na zvláštní pravopis jména Paul McCartney, když řekl, že „John měl nápad, že bychom se mohli jmenovat Beetles a já na to ‚a co třeba Beatles; jako tlukot bubnu?‘ Je zvláštní jak se tvoří dějiny.“
V květnu 1960 Beatles objížděli severovýchodní Skotsko jako doprovodná kapela zpěváka Johnnyho Gentlea. S Gentlem se setkali hodinu před jejich prvním vystoupením a McCartney poukazuje na turné jako na velkou zkušenost pro kapelu. Kapela, která byla často bez bubeníka si na turné zajistila služby Tommyho Moora, který byl mnohem starší než ostatní. Avšak brzy po turné se Moore, který cítil velký věkový rozdíl, vrátil do továrny na lahve, kde pracoval jako řidič vysokozdvižného vozíku. Dalším bubeníkem byl Norman Chapman, ale za několik týdnů byl povolán do vojenské služby. Jeho odjezd způsobil závažný problém, jelikož Allan Williams, vlastník liverpoolského klubu Jacaranda, který nově vznikající domácí skupiny podporoval a fungoval jako jejich neoficiální manažer, pro ně domluvil hraní v klubech na Reeperbahn v německém Hamburku.
15. srpna 1960 pozval McCartney Petea Besta, aby se stal stálým bubeníkem kapely. Viděl Besta hrát s The Blackjacks v Casbah Clubu, který vlastnila Petova matka Mona Bestová. Byl to sklepní klub v liverpoolském West Derby, kde Beatles hrávali a často ho navštěvovali. V dokumentárním snímku The Compleat Beatles řekl Williams, že Best „nehrál příliš obratně, ale obstojně.“
Beatles začali hrát v hamburských barech Indra a Kaiserkeller, jejichž provozovatelem byl Bruno Koschmider. Ten po Beatles vyžadoval, aby hráli šest až sedm hodin za večer, sedm dní v týdnu. Beatles si získali menší okruh příznivců, mezi nimiž byli i fotografka Astrid Kirchherrová a výtvarník Klaus Voormann.
Krátce poté, co Beatles přetáhl Koschmiderův konkurent Peter Eckhorn do svého klubu Top Ten, byl Harrison vyhoštěn, protože na něj přišlo udání, že není plnoletý. O týden později byli McCartney a Best zatčeni, obviněni za žhářství a vyhoštěni, protože při odchodu z pokoje, kde během angažmá u Koschmidera bydleli, zapálili na zdi kondom a způsobili malý požár. Lennon sám následoval ostatní v půlce prosince, Sutcliffe zůstal v Hamburku, protože se rozhodl, že se zasnoubí s Kirchherrovou.
Znovu spolu hráli Beatles poprvé 17. prosince 1960 v Casbah Clubu. Baskytarista byl v Hamburku, proto musel basu převzít Paul McCartney, přestože z toho zprvu neměl vůbec žádnou radost. V dubnu 1961 se Beatles vrátili do Hamburku, tentokrát s řádně zajištěnými pracovními povoleními, o něž se postarala Bestova matka, která v tento moment převzala ochranné otěže nad skupinou a vytěsnila tak Williamse. Během hraní v hamburském Top Ten Club si Beatles vybral zpěvák Tony Sheridan jako svou doprovodnou kapelu pro sérii nahrávek pro německou společnost Polydor, které produkoval známý kapelník Bert Kaempfert. Kaempfert podepsal s kapelou při prvním setkání 22. června 1961 jejich vlastní smlouvu pro Polydor. 31. října vydal Polydor nahrávku písně My Bonnie (Mein Hertz ist bei dir nur), která se v německých žebříčcích objevila pod jménem „Tony Sheridan and the Beat Brothers“, což byl obecný název pro kohokoliv, kdo se objevil v Sheridanově doprovodné kapele. (I pozdější hamburské nahrávky Tonyho Sheridana s jinými hudebníky jsou souhrnně připsány skupině The Beat Brothers a jsou dodnes omylem považovány za nahrávky Beatles.) K pověsti, že tato nahrávka vedla k setkání kapely s jejich budoucím manažerem Brianem Epsteinem, je třeba dodat, že byli díky ní také poprvé zmíněni v americkém tisku.
Epstein vzal skupinu do svých rukou a přestože neměl žádné manažerské zkušenosti, se zápalem sobě vlastním započal s neúnavnou péčí o Beatles a jejich propagaci, počínaje jevištní prezentací a konče obcházením vydavatelských společností s nahrávkami s cílem získat nahrávací smlouvu. V lednu 1962 Beatles jeli do Londýna na přehrávky pro firmu Decca Records. Decca, která měla na výběr mezi Beatles a skupinou The Tremeloes, která dělala konkurz týž den jako Beatles, nakonec upřednostnila Tremeloes, především kvůli dostupnosti (Beatles byli přespolní).
V dubnu 1962 Beatles opět odjeli do Hamburku a tentokrát měli hrát v nově otevřeném Star Clubu. Den před jejich příjezdem, 10. dubna 1962, zemřel v Hamburku na krvácení do mozku Stuart Sutcliffe. Epsteinovi se mezitím podařilo uspět u firmy Parlophone (odnož koncernu EMI) a producenta George Martina, který Beatles pozval ke zkoušce. Zkouška vedla k rozchodu s Petem Bestem, jelikož George Martin s ním nebyl spokojen. Na post bubeníka (většina liverpoolských adeptů odmítla – včetně šestnáctiletého Lewise Collinse, budoucího Bodieho ze seriálu Profesionálové) přišel nakonec na konci srpna 1962 Ringo Starr (narozený jako Richard Starkey), nejstarší hráč se zkušeností z několika dalších skupin.
V říjnu 1962 vydala skupina u společnosti EMI první singl s názvem Love Me Do (na druhé straně píseň P.S. I Love You), který se dostal na 17. místo nejprodávanějších desek. Druhý singl Please Please Me / From Me To You, byl už velkým hitem v celé Británii, kde se dostal až na druhé místo celonárodního žebříčku.
První album, nazvané rovněž Please Please Me (1963), znamenalo začátek beatlemánie ve Velké Británii. Beatles také hráli naposledy v Cavern Clubu a začali koncertovat po celé Evropě a posléze i po celém světě. Během let 1963 a 1964 odehráli přes 200 velkých koncertů. V roce 1964 následovalo úspěšné turné po Spojených státech, vystoupení v The Ed Sullivan Show (Show Eda Sullivana) a natočení prvního filmu: A Hard Day's Night (česky Perný den) i stejnojmenné album.
Díky úspěchu Beatles se v americkém žebříčku hitparád začaly prosazovat i další britské rockové skupiny jako např. Rolling Stones, Gerry & The Pacemakers nebo Dave Clark Five.
26. října 1965 byli Beatles vyznamenáni Řádem britského impéria a natočili další film Help! (česky Pomoc!). Vystoupení na Shea Stadium v roce 1965, při druhém americkém turné, zaznamenalo rekordní počet 55 tisíc diváků. Hudebně se Beatles začali odklánět od jednoduchých textů o lásce a začali experimentovat se zvuky různých nástrojů (např. indický strunný nástroj sitár ve skladbě Norwegian Wood) i hraním se smyčcovým kvartetem (píseň Yesterday), dokonce i s celým orchestrem (A Day In The Life).
Vedle Beatles a už zavedených skupin jako The Beach Boys se ovšem prosazovaly i skupiny vycházející jak z hudebního stylu Beatles, tak i absorbující jiné vlivy. V USA se prosadily skupiny jako např. The Byrds, Buffalo Springfield, Mamas & Papas, Quicksilver Messenger Service, Jefferson Airplane, ve Velké Británii se na žebříčcích umísťovali vedle Beatles také „syrovější“ Rolling Stones nebo „bluesovější“ The Yardbirds (či jejich následovníci Cream), Jimi Hendrix atd. Beatles mají na tyto kapely obrovský vliv svými novátorskými přístupy k technice nahrávání, ale zároveň se nechávají sami ovlivňovat. Dokladem toho je například nahrávání první desky Pink Floyd „The Piper at the Gates of Down“, když v té době Beatles trávili mnoho času při tvorbě „Sgt. Pepper's Lonely Hearts Club Band“ (1967). Obě kapely se navzájem navštěvovaly a jistá podoba postupů při větších plochách na obou deskách není náhodná.
4. března 1966 pronesl John Lennon při jednom interview poznámku o tom, že Beatles jsou populárnější než Ježíš Kristus, rozpoutá se vlna odporu a rozhlasové stanice v USA bojkotují vysílání hudby Beatles. V témže roce Beatles přestali koncertovat, 1. května 1966 měli poslední vystoupení ve Wembley ve Velké Británii, v srpnu měli poslední oficiální koncert v Candlestick Park v San Francisku v USA. Téhož roku vyšlo dle kritiků jedno z nejlepších alb v historii rockové hudby, Sgt. Pepper's Lonely Hearts Club Band, které je poznamenáno hudebními studiovými experimenty. 27. srpna 1967 zemřel manažer Brian Epstein po pravděpodobně náhodném předávkování barbituráty.
Po Epsteinově smrti Beatles natočili další film Magical Mystery Tour a vydali i stejnojmenné album poznamenané halucinogenními prožitky z užívání drog.
I přes první vážné rozmíšky mezi jednotlivými členy skupina natočila v roce 1968 pozoruhodné The Beatles (nazývané také The White Album podle jeho bílého přebalu). Ringo Starr během nahrávání alba krátkodobě opustil skupinu.
Téhož roku založili Beatles firmu Apple Corps (česky jablko) – vlastní gramofonovou značku, obchod, filmovou společnost atd. Vznikl další film, tentokrát kreslený, Yellow Submarine (česky: Žlutá ponorka).
Rok 1969 byl pro skupinu kritický a definitivně vedl k jejímu rozpadu. John Lennon začal na nahrávání vodit kontroverzní japonskou umělkyni a svoji druhou ženu Yoko Ono, proti čemuž protestoval hlavně Paul McCartney. John Lennon s ní natočil album Unfinished Music No. 1: Two Virgins a začal se zabývat vlastními „nebeatlovskými“ hudebními projekty (založil skupinu Plastic Ono Band) a protesty proti válce ve Vietnamu. Beatles jako skupina spolu naposledy veřejně koncertovali na střeše svého nahrávacího studia 30. ledna 1969 a vznikl i poslední film a LP Let It Be. Během jejího natáčení po hádkách s McCartneym i Lennonem dočasně skupinu opustil George Harrison.
V létě 1969 skupina natočila své poslední studiové album Abbey Road. Dosud nevydané snímky Let It Be byly předány hudebnímu producentovi Philu Spectorovi k finálnímu zpracování. John Lennon se v té době věnoval pouze Plastic Ono Band a svým mírovým aktivitám a o další hudební výboje Beatles již ztratil zájem.
Po poslechu zpracovaných skladeb alba Let It Be požádal Paul McCartney o odstranění dle jeho názoru nemístných úprav. Nebylo mu vyhověno a nakonec to tedy v dubnu 1970 byl on, kdo ze skupiny oficiálně odešel a veřejnost se tak poprvé dozvěděla o definitivním rozchodu Beatles, o němž se již několik měsíců šuškalo. Paul byl obviňován, že opustil Beatles (jakkoli právě jemu šlo o udržení skupiny), na což reagoval, že Beatles opustili sami sebe. Paul McCartney podal k Nejvyššímu soudu 31. prosince 1970 žádost o oficiální ukončení partnerství Beatles. Všichni členové skupiny se vydali na sólovou dráhu.
V průběhu 70. let se neustále objevovaly spekulace o chystaném znovuspojení Beatles. Bývalí členové skupiny tyto teorie buď odmítali, nebo ignorovali. Tečku za těmito dohady ukončila násilná smrt Johna Lennona 8. prosince 1980, když byl zastřelen před vstupem do nájemního domu, kde žil s Yoko Ono a druhým synem Seanem.
V roce 1994 předala Yoko Ono McCartneymu demosnímky Lennonových písní, ke kterým zbylí členové skupiny nahráli doprovod a vznikly tak poslední písně Real Love a Free as a Bird vydané na albech Anthology 1 (Apple Records, 21. listopadu 1995), Anthology 2 (Apple Records, 18. března 1996), Anthology 3 (Apple Records, 28. října 1996).
Neustálé nároky členů Beatles na vytvoření nového zvuku kapely na každé nové desce, v kombinaci s aranžérskými schopnostmi George Martina a odbornými znalostmi techniků EMI jako byli Norman Smith, Ken Townshed a Geoff Emerick, hrály významnou roli v novátorském zvuku alb Rubber Soul (1965), Revolver (1966) a Sgt. Pepper's Lonely Hearts Club Band (1967).
Beatles pokračovali v čerpání vlivů dlouho po jejich úvodním úspěchu, a často nalézali nové cesty v hudbě a textech díky poslechu svých současníků. Mezi tyto vlivy patřil Bob Dylan, který byl inspirací pro takové písně jako např. You've Got to Hide Your Love Away a Norwegian Wood (This Bird Has Flown). Mezi další současníky můžeme zařadit The Byrds a The Beach Boys, jejichž album Pet Sounds bylo McCartneyho oblíbené.
Spolu s triky ve studiu jako byly zvukové efekty, netradiční umístění mikrofonu, nahrávací smyčky, dvoustopé a různě rychlé nahrávání, začali Beatles rozšiřovat své nahrávky o nástroje, které byly v té době pro rockovou hudbu neobvyklé. Patřily mezi ně smyčcové a dechové orchestry, stejně jako indické nástroje jako např. sitár v písni Norwegian Wood (This Bird Has Flown) a swarmandel v písni Strawberry Fields Forever. Využívali také elektronické nástroje jako byl např. mellotron s jehož pomocí vytvořil McCartney flétny v úvodu písně Strawberry Fields Forever, a Ondioline, elektronické klávesy, které produkovaly neobvyklý zvuk podobný hoboji v písni Baby, You’re a Rich Man.
Magical Mystery Tour (Parlophone, 8. prosince 1967) Pozn.: Nejprve vyšlo v UK jako Double EP, teprve až 19. listopadu 1976 poprvé jako LP!
Let It Be (Apple / Parlophone, 6. listopadu 1970) Pozn.: 17. listopadu 2003 vyšlo v odlišném mixu pod názvem Let It Be… Naked
The Beatles Collection (Box set) (včetně Rarities; EMI / Parlophone, 2. prosince 1978)
Tomorrow Never Knows (Apple, 24. července 2012; pozn.: pouze pro digitální trh.)
Matzner Antonín: Beatles, výpověď o jedné generaci. Mladá Fronta, 1987, OCLC 85618421, OCLC 39407088; 2. dopl. vyd. 1996, ISBN 80-204-0581-X
Černá Miroslava, Černý Jiří: Poplach kolem Beatles. PANTON, 1966, OCLC 42161054
Clifford Mike a spol.: Album Rocku. Mladé letá (Bratislava), 1991, ISBN 80-06-00394-7
Bairdová Julie, Giuliano Geoffrey: John Lennon – můj bratr. Český filmový ústav, 1992, ISBN 80-7004-072-6
Seznam děl v Souborném katalogu ČR, jejichž autorem nebo tématem je The Beatles
(anglicky) Audio a video s The Beatles pro volnému použití pod licencí Creative Commons
„The Boys Are Back in Town“ je skladba irské hard rockové skupiny Thin Lizzy z jejich alba Jailbreak z roku 1976. Skladba rovněž vyšla jako singl s „Jailbreak“ na straně B. V britském žebříčku se singl umístil na osmém místě. V roce 1991 singl vyšel znovu a umístil se na 63. místě. V roce 2012 vydala americká skupina Molly Hatchet cover verzi této skladby na svém albu Regrinding the Axes.

The Cars byla americká rocková kapela působící v letech 1976 až 1988. Kapelu tvořili kytarista a zpěvák českého původu Ric Ocasek, kytarista Elliot Easton, bubeník David Robinson, klávesista Greg Hawkes a baskytarista Benjamin Orr.

The Center (čínsky 中環中心) je čtvrtý nejvyšší mrakodrap v Hong Kongu. Před ním jsou Two International Finance Centre, Central Plaza a Bank of China Tower. Je vysoký 346 metrů a má 73 pater. The Center je jeden z mála mrakodrapů v Hong Kongu, jehož struktura je kompletně z oceli a nemá žádné posílené betonové jádro. Nachází se na Queen's Road Central, v půli cesty mezi stanicemi Sheung Wan a Central.
The Center je znám také díky tomu, že jsou na něm naaranžovány stovky neonových světel tak, že prstence blíže k vrcholu mají menší mezery. V noci celý mrakodrap mění barvy. Během Vánoc jsou světla umístěna tak, že rozsvícená budova připomíná vánoční stromeček.
Některé historické struktury musely být kvůli projektu zbourány. Mnoho obchodů s oblečením ve Wing On Street bylo přestěhováno do Western Market.

The Circle of Life je v pořadí čtvrté studiové album německé power metalové skupiny Freedom Call. Album vyšlo 21. března 2005.

The Dakota (taktéž nazývaný Dakota Apartments) je bytový dům nacházející se na 72. ulici v městské části Upper West Side, Manhattan, New York. Tento dům, postavený v letech 1880 až 1884, je známý jako někdejší bydliště a zároveň i místo vraždy bývalého člena slavné skupiny The Beatles Johna Lennona. Patří k nejprestižnějším bytovým domům v Manhattanu, přičemž prodejní ceny jednotlivých apartmánů se zde pohybují mezi 4 až 30 miliony USD. Dům The Dakota byl v roce 1969 zařazen do seznamu významných newyorských historických památek.

The Dandy Warhols je americká rocková kapela. V roce 1994 ji v Portlandu v Oregonu založil zpěvák a kytarista Courtney Taylor-Taylor a kytarista Peter Holmström, ke kterým se přidala klávesistka Zia McCabe a bubeník Eric Hedford. Hedford skupinu opustil v roce 1998, byl nahrazen Brentem DeBoerem, Taylor-Taylorovým bratrancem. Název kapely je slovní hříčkou se jménem pop artového umělce Andyho Warhola.
V tomto článku byl použit překlad textu z článku The Dandy Warhols na anglické Wikipedii.

The Doors [ðə dɔːɹz](z anglického The Doors of Perception, doslova dveře vnímání, překládáno jako Brány vnímání) byla americká rocková skupina založená v roce 1965 v Los Angeles. Patřila k významným skupinám zejména šedesátých let minulého století. Zakládajícími členy The Doors byli: hráč na klávesové nástroje Ray Manzarek a zpěvák Jim Morrison, časem se ke kapele přidali kytarista Robby Krieger a bubeník John Densmore.
První album The Doors vyšlo v lednu roku 1967 pod prostým názvem The Doors. Obsahovalo i jednu z nejznámějších skladeb kapely „Light My Fire“, jež vyšla i jako singl. Po úspěchu alba bylo ještě na podzim téhož roku vydáno album Strange Days, ke kterému vyšly singly „People Are Strange“ a „Love Me Two Times“. Každý následující rok pak The Doors nahráli jedno album. Poslední, které bylo natočeno s Morrisonem, bylo L.A. Woman z roku 1971. Několik měsíců po jeho vydání Morrison zemřel. Zbylí tři členové pak dále koncertovali a vydávali alba i bez něj, po roce se však rozpadli.
The Doors měli vliv na celou řadu muzikantů a hudebních skupin. Jejich styl hudby vykazuje prvky různých hudebních žánrů jako je acid rock, psychedelický rock či blues. Na počátku 21. století založili Krieger a Manzarek kapelu Riders on the Storm, nazvanou podle jedné z písní The Doors.
Počátky skupiny sahají do léta roku 1965, kdy se na kalifornské pláži Venice Beach setkali zakládající členové skupiny Jim Morrison a Ray Manzarek, kteří se znali již z dob studií na University of California. Poté, co Morrison zarecitoval Manzarekovi svou báseň „Moonlight Drive“, Manzarek navrhl, že by mohli založit kapelu, načež Morrison souhlasil.Manzarek byl od roku 1962 členem skupiny Rick & the Ravens, kde hrál na klávesy a zpíval. Dalšími členy této kapely byli Manzarekovi dva bratři Rick a Jim, takže Ray Manzarek a Jim Morrison nejdříve zkoušeli s nimi. Krátce nato, co začali spolu zkoušet, se Manzarek v losangeleském meditačním centru Mahariši Maheš Jógiho seznámil s bubeníkem Johnem Densmorem, kterému nabídl účast v kapele, a Densmore tuto nabídku přijal. V září roku 1965 pak nově sestavená skupina využila volného času, který měli Rick & the Ravens v malém vydavatelství Aura, a nahrála šest písní, které se tak staly první nahrávkou The Doors. Všech šest písní se pak objevilo na albu The Doors: Box Set z roku 1997. Demo bylo vydáno na třech gramofonových deskách, se kterými členové kapely obcházeli různá hudební vydavatelství, až se jim podařilo podepsat smlouvu s vydavatelstvím Columbia.
Když kapelu opustili bratři Raye Manzareka, začali se zbylí členové skupiny poohlížet po novém členu. Tím se stal kytarista Robby Krieger, který býval společně s Densmorem členem kapely Psychedelic Rangers. Skupina se pak pojmenovala The Doors podle knihy Aldouse Huxleyho Brány vnímání (v originále The Doors of Perception). Fráze „doors of perception“ je však v Huxleyově knize použita v souvislosti s citací Williama Blakea. Skupina byla dost odlišná od tehdejších rockových skupin, jelikož neměla basového kytaristu. Manzarek však došel k závěru, že jeho klávesy Fender Rhodes basspiano, které měl již z dřívější doby, dokážou zvuk basové kytary zastoupit, takže basového kytaristy už nebylo potřeba.V průběhu roku 1966 The Doors dále zkoušeli a začali koncertovat na různých místech. Stále angažmá nejdříve získali v losangeleském klubu s názvem London Fog. V létě se kapele podařilo stát se domovskou kapelou prestižního klubu Whisky a Go Go, odkud však byli po několika měsících vyhozeni poté, co na pódiu zahráli píseň „The End“. Skladba totiž zahrnovala dramatické Morrisonovo recitování včetně veršů „Otče? / Ano synu? / Chci tě zabít. / Matko? / Tebe chci ojet.“
Ještě předtím, než The Doors museli opustit klub Whisky a Go Go, stačil Arthur Lee ze skupiny Love nalákat na koncert The Doors Jaca Holzmana, vedoucího vydavatelství Elektra. Holzman nabídl členům The Doors novou smlouvu a ti ji podepsali. Za nedlouho začali The Doors nahrávat své první album nesoucí název The Doors. Jeho vydání bylo naplánováno na 4. ledna 1967, první singl skupiny s názvem „Break on Through (To the Other Side)“ stačil vyjít ještě tři dny před samotným albem. The Doors zahrnovalo jedny z nejúspěšnějších skladeb skupiny včetně „Light My Fire“ či již zmiňované písně „Break On Through (To the Other Side)“ a „The End“.[zdroj?] Výjimečně byly na album zařazeny dvě převzaté písně, a to „Alabama Song“ a „Back Door Man“.
Po vydání alba kapela dále koncertovala, mimo jiné několikrát v San Franciscu, jednou se skupinou Grateful Dead. V dubnu roku 1967 byla skladba „Light My Fire“ vydána jako singl. Avšak oproti přes sedm minut dlouhé verzi písně z alba měla singlová verze jen málo přes tři minuty, jelikož bylo vynecháno Kriegerovo a Manzarekovo sólo. Takto upravená verze byla určená pro rádiové vysílání. „Light My Fire“ byla první skladba, jejímž autorem byl Krieger. Singl „Light My Fire“ se začal dobře prodávat a koncem léta 1967 se ho prodalo milion kusů.Další album vyšlo v říjnu roku 1967 a neslo název Strange Days. Mnoho písní ze Strange Days bylo napsáno již v době prvního alba. Ke Strange Days vyšly singly „People Are Strange“ a „Love Me Two Times“. Stejně jako předchozí album, i toto zaznamenalo úspěch a The Doors tehdy často vystupovali před publikem. 17. září 1967 vystoupili v televizní show Eda Sullivana, kde hráli „Light My Fire“. Sullivan si přál, aby kapela trošku upravila text písně, načež členové The Doors v čele s Morrisonem souhlasili. Při živém vystoupení však Morrison zazpíval text v původní podobně a kapele bylo pro příště zakázáno vystupovat v Sullivanově pořadu.
K nahrávání třetího alba Waiting for the Sun byl výjimečně přizván hostující basový kytarista Doug Lubahn z kapely Clear Light. The Doors se v průběhu nahrávání alba potýkali s nedostatkem hudebního materiálu pro nové album. Jim Morrison navíc přicházel na nahrávání alba často opilý, takže nahrávání bylo problémové a protáhlo se na několik měsíců. Nakonec bylo album vydáno v červenci roku 1968. Ve srovnání s předchozími dvěma alby však Waiting for the Sun přineslo určité zklamání. Na albu vyšla i píseň „The Unknown Soldier“, ke které sama kapela natočila krátký dokumentární film.
Následovalo koncertní turné, kdy The Doors zavítali i do Evropy. Po návratu do Spojených států skupina měla zahrát 1. března 1969 v Miami na Floridě. Toto vystoupení mělo na další vývoj kapely velký vliv. Morrison na cestě do Miami zmeškal dvě letadla a čekání na další lety strávil pitím alkoholu. Na pódiu při vystoupení byl značně opilý, přerušoval písně a často mluvil k publiku. Pak měl prohlásit, že stejně všichni přišli jenom vidět jeho penis, načež si měl svléci košili a na chvíli penis skutečně ukázat. Toto však není zachyceno na žádné z fotografií a dodnes není jisté, zda k tomu skutečně došlo.Po koncertě kapela odjela na dovolenou na Jamajku. Po několika dnech miamské úřady rozhodly o podání žaloby na Morrisona za obnažování, urážku, oplzlé chování a opilství. Po návratu do Miami na Morrisona navíc vydala zatykač FBI, která jej obvinila za to, že nezákonně odletěl na Jamajku, i když tam Morrison odletěl ještě před vydáním miamského zatykače. Pod tíhou těchto obvinění začala rádia stahovat písně The Doors z vysílání, bylo zrušeno nadcházející turné a kapela nemohla vystoupit ani na Woodstocku. Morrison se sám přihlásil na policii, vzápětí byl ale propuštěn na kauci a celý případ byl prozatím odročen.
Nedlouho po událostech v Miami se The Doors začali věnovat práci na novém albu. Bylo vydáno v červnu roku 1969 pod názvem Soft Parade a vyšly k němu singly „Touch Me“ (na kterém se podílel hostující saxofonista Curtis Amy), „Wishful Sinful“, „Runnin' Blue“ a „Tell All the People“. Album se však nesetkalo s velkým ohlasem, oproti předchozím albům The Doors bylo Soft Parade zatím asi nejslabší. Asi polovinu skladeb z alba napsal Morrison, zbylé písně pak Krieger. Někdy v této době Morrison prodělal sérii rozhovorů s Jerrym Hopkinsem, které byly poté otištěny v časopisu Rolling Stone a z nichž pak Hopkins čerpal pro své knihy o The Doors Nikdo to tu nepřežije a Ještěrčí král.
Po vydání Soft Parade začali The Doors opět koncertovat. Jelikož byl prakticky každý koncert pod dohledem strážců zákona, Morrison tolik nepil alkohol ani nebral narkotika a koncerty se tak stávaly po hudební stránce čím dál tím lepší. V této době se Morrison pustil do natáčení filmu s názvem HWY, jehož téma je zachyceno v písni „Riders on the Storm“.The Doors stále patřili k vydavatelství Elektra. Její vedení začalo po finančním neúspěchu Soft Parade tlačit na členy The Doors, aby nahráli nové album. The Doors se pustili do nahrávání a nové album, které vyšlo na počátku roku 1970, dostalo název Morrison Hotel. Album je značně bluesové a i přes to, že neobsahovalo žádný singlový hit, bylo oproti předchozímu mnohem lepší. K Morrison Hotel vyšel jediný singl „Roadhouse Blues“.
Koncertní vystoupení The Doors z této doby bývala zaznamenávána, aby se z nich pak vybraly písně pro chystané první živé album skupiny. To vyšlo na dvou albech pod názvem Absolutely Live v červenci 1970 a obsahovalo některé písně zaznamenané i předešlý rok. Morrison v té době trávil čas cestováním po Evropě i Spojených státech, aby se po vydání Absolutely Live vrátil do Miami, kde pokračovalo jeho soudní řízení. Po dvojím odročení, kdy The Doors mimo jiné hráli na anglickém festivalu Isle of Wight, byl Morrison zbaven obvinění z opilství a obscénního chování, avšak z užívání hrubého jazyka a obnažování byl uznán vinným, ale zatím soud nestanovil výši trestu. Do jejího vynesení byl Morrison propuštěn na kauci padesáti tisíc dolarů. 30. října pak byl odsouzen k šesti měsícům vězení za obnažování a šedesáti pracovním dnům za vulgární projev. The Doors odehráli svůj předposlední koncert s Morrisonem 11. prosince roku 1970 v McFarlin Auditorium Dallas a poslední vystoupení 12. prosince ve „Warehouse“ v New Orleans.
Morrison se proti rozsudku odvolal a před započetím odvolacího procesu začali The Doors natáčet další album. Bylo to poslední album The Doors, které bylo s Morrisonem natočeno. Dosavadního producenta všech alb The Doors Paula Rothchilda nahradil Bruce Botnick. Pod názvem L.A. Woman album vyšlo v dubnu 1971. Ještě během mixování L.A. Woman odjel Morrison do Paříže, kde bydlel s manželkou Pamelou Cursonovou a kde o víkendu 3.–4. července zemřel. Jako oficiální diagnóza byla stanovena srdeční zástava. Přesné okolnosti Morrisonovy smrti však dodnes nebyly zcela vyjasněny a jsou předmětem různých dohadů. Informace o Morrisonově smrti se dostaly na veřejnost až po pohřbení jeho těla na pařížském hřbitově Père Lachaise, což částečně způsobilo, že někteří lidé stále odmítají jeho smrti uvěřit. Zbylí členové se rozhodli pokračovat ve třech s tím, že zpívat bude Manzarek. Kapela začala pracovat na nových písních a v říjnu roku 1971 vydali album Other Voices, jehož producentem byl opět Bruce Botnick. Zbylí členové The Doors se pak vydali na turné po Spojených státech a Kanadě a na jaře roku 1972 navštívili Evropu.
Poté začali natáčet nové album nesoucí název Full Circle, které vyšlo v září téhož roku. Album však nebylo úspěšné a skupina se rozhodla uspořádat v Londýně konkurz na pozici nového zpěváka. V úvahu mimo jiné přicházel i Iggy Pop, Manzarek se však rozhodl, že všeho už bylo moc a odjel zpět do Spojených států. Později o tom prohlásil: „Chtěli jsme si dobít tvůrčí baterie, právě jako Jim, když odjel do Paříže... ale ono to nefungovalo. Byl čas s The Doors skončit.“ Po této události se The Doors definitivně rozpadli.
Poté, co opustil skupinu, vydal se Ray Manazarek na sólovou dráhu. Nahrál několik alb a začal se věnovat producentské činnosti na poli hudby. Krieger i Densmore se také začali věnovat soukromým hudebním projektům. The Doors však dále vycházela pod vydavatelstvím Elektra či Rhino koncertní alba jako Alive, She Cried z roku 1983 či Legacy: The Absolute Best z roku 2003.
V roce 1991 byl o The Doors natočen film režírovaný Oliverem Stonem The Doors, kde si Morrisona zahrál Val Kilmer. V roce 1993 byli The Doors uvedeni do Rock'n'rollové síně slávy. Při této příležitosti skupina vystupovala se zpěvákem Pearl Jam Eddie Vedderem, se kterým nazkoušela a zahrála skladby „Roadhouse Blues“, „Break on Through“ a „Light my Fire“, které poté vyšly na albu The Doors & Eddie Vedder – Rock&Roll Hall Of Fame. V roce 2001 vyšlo album s názvem Stoned Immaculate – The Music of The Doors, které obsahuje písně The Doors v podání různých umělců a kapel jako Stone Temple Pilots, Aerosmith, Johna Lee Hookera či skupiny Creed.V roce 2002 se Manzarek a Krieger dali opět dohromady a založili skupinu The Doors of the 21st Century. Na Morrisonovo místo byl vybrán člen skupiny The Cult Ian Astbury. Manzareka a Kriegera však brzy na to obvinil John Densmore a nedlouho na to i Morrisonova rodina z toho, že používají ve svém názvu značku The Doors. Kapela tak změnila název na Riders on the Storm. V roce 2007 Astbury z kapely odešel a vrátil se k The Cult, nahradil jej zakládající člen skupiny Fuel Brett Scallions.
Roku 2007 byla The Doors udělena první cena Grammy, kterou obdrželi za celoživotní dílo. The Doors též obdrželi hvězdu na hollywoodském chodníku slávy. Ještě v roce 2007 floridský guvernér Charlie Crist prohlásil, že se chystá symbolicky zrušit stále platný rozsudek, jež posílal Morrisona do vězení.
V roce 2008 se Manzarek a Krieger rozhodli pro přejmenováni na Ray Manzarek & Robby Krieger of the Doors. Na různá vystoupení vystupují s různými hudebníky a zpěváky. Dne 13. července 2010 poprvé navštívili také Česko, kde v pražském Kongresovém centru odehráli koncert, spolu se zpěvákem Brettem Scallionsem, baskytaristou Philem Chenem a bubeníkem Tyem Dennisem. Na den přesně o rok později se uskutečnil druhý pražský koncert v Kulturním domě Vltavská se stejném složení vyjma zpěváka Bretta Scallionse, kterého nahradil Dave Brock.V roce 2012 vydala skupina videoklip ke skladbě „L.A. Woman“ v rámci čtyřicátého výročí od vydání stejnojmenného alba. Ve videoklipu se i přes dřívější značné spory objevil vedle kytaristy Robbyho Kriegera i bubeník John Densmore. K nim přibyl ještě Jac Holzman. V květnu 2013 zemřel klávesista Ray Manzarek ve svých čtyřiasedmdesáti letech. V současnosti odehráli několik koncertu John Densmore a Robby Krieger.
Styl hudby The Doors je značně specifický a vykazuje prvky různých hudebních žánrů jako je blues-rock, psychedelický rock, acid rock i hard rock. Podle Raye Manzareka byli The Doors ovlivněni jazzovými a bluesovými hudebníky jako byli Muddy Waters, John Lee Hooker, John Coltrane či Miles Davis. Další vlivy na The Doors měly anglické kapely The Beatles a The Rolling Stones, dále umělci jako Little Richard, Chuck Berry i Elvis Presley. Z klasiků měli na The Doors vliv např. Igor Fjodorovič Stravinskij či Claude Debussy. Sám Morrison byl ovlivněn např. hudbou Boba Dylana či Rolling Stones, z literátů pak Aldousem Huxleym, William Blakem či Jackem Kerouacem.The Doors patřili k nejvlivnějším kapelám 60. let. Měli vliv na mnoho umělců a hudebníků, např. Iggy Pop založil The Stooges pod dojmy z koncertu The Doors. Z českých umělců měli The Doors vliv např. na Filipa Topola a Psí vojáky či Josefa Rauvolfa.Skladby skupiny byly použity v řadě filmů, například píseň „The End“ zazněla ve filmu Apokalypsa z roku 1979. Jejich písně byly též mnohokrát přezpívány. Aerosmith přezpívali píseň „Love Me Two Times“, která se v jejich podání objevila ve filmu Air America i na unpluggedovém vystoupení Aerosmith. Často přezpívávaná píseň The Doors je „Light My Fire“, kterou přezpívala řada umělců, anglický zpěvák Will Young a portorikánský písničkář José Feliciano tak pojmenovali jeden ze svých singlů.
HOPKINS, Jerry; SUGERMAN, Danny. Nikdo to tu nepřežije. Praha: Regent Art Press, 1992. ISBN 80-900312-7-7. 
MANZAREK, Ray. Light my fire : my life with the Doors. New York: Berkley Boulevard Books, 1999. ISBN 0-425-17045-4. (anglicky) 
DENSMORE, John. Riders on the storm : my life with Jim Morrison and the Doors. New York: Dell, 1991. ISBN 0-385-30447-1. (anglicky)
(česky) Ohlédnutí za alby The Doors (část I.) – první díl třídílné série článků o albech The Doors

The End… je čtvrté sólové studiové album německé zpěvačky Nico, vydané v listopadu 1974 vydavatelstvím Island Records. Na albu se opět, stejně jako v předchozích případech, podílel hudebník John Cale, který vedle různých nástrojů obstaral také jeho produkci. Vedle Calea a Nico se na albu podíleli ještě kytarista Phil Manzanera, hráč na syntezátory Brian Eno a dcery zvukového inženýra Johna Wooda, které zpívaly doprovodné vokály. Album obsahuje celkem osm písní, z toho šest autorských. Dále je zde zahrnuta nahrávka německé hymny a coververze písně „The End“ od americké skupiny The Doors. Podle druhé jmenované skladby dostalo album i svůj název. Je zpěvaččiným posledním albem na dalších sedm let, protože následující, nazvané Drama of Exile, představila až v roce 1981.
Své třetí sólové album Nico vydala v prosinci roku 1970 pod názvem Desertshore. Společnost Reprise Records, která desku uvedla na trh, již neměla zájem publikovat další zpěvaččino album. Později jí tedy John Cale, který se podílel na všech jejích předchozích deskách jako producent, aranžér nebo hráč na různé nástroje, zprostředkoval smlouvu s vydavatelstvím Island Records. Nahrávání alba The End… probíhalo v londýnském studiu Sound Techniques a začalo po dokončení nahrávání Caleova sólového alba Fear. Producentem nahrávky byl Cale, který rovněž obsluhoval řadu různých nástrojů. Dále zde hráli dva členové kapely Roxy Music, kytarista Phil Manzanera a hráč na syntezátory Brian Eno. Sestavu doplňovaly dcery Caleova dvorního zvukového inženýra Johna Wooda. Nico údajně Manzanerovi poradila: „Nedělej nic, co ti [Cale] řekne. Všechno ignoruj. Hraj co sám chceš.“ To vyplývalo z toho, že Nico měla v době nahrávání alba, stejně jako téměř vždy, s Calem spory.John Cale při nahrávání alba použil stejný postup jako v předchozích případech, sice nejprve nahrál Nico a její harmonium, následně přidal různé další nástroje a nakonec, když pracoval na míchání zvuku, pozval znovu Nico. Vyjádřil se též, že album stavěl na základech zpěvaččiny druhé desky The Marble Index (1969) s tím rozdílem, že chtěl tuto nahrávku pojmout komerčněji. Uvedl, že chtěl k jejímu hlasu přidat perkuse, avšak ty klasické mu příliš nevyhovovaly, a tak využil exotičtější nástroje jako jsou cabaça a boobam. Zároveň chtěl, aby Nico pro album nahrála svou verzi americké kovbojské písně „Streets of Laredo“, avšak ona se slovy „Nedělám kovbojské písně“ odmítla.
Album vydala v listopadu roku 1971 společnost Island Records. Na obalu alba je použit záběr z filmu Les Hautes solitudes francouzského režiséra Philippa Garrela, v němž Nico hrála. V roce 1982 vyšlo album v reedici na audiokazetě a roku 1996 pak poprvé i na kompaktním disku. Roku 2012 bylo album uvedeno na trh v reedici na CD doplněné o jeden bonusový disk obsahující záznamy z rozhlasového pořadu Johna Peela, stejně jako z televizního The Old Grey Whistle Test. Nico v té době vystupovala bez doprovodných hudebníků, takže se v těchto nahrávkách doprovází pouze na harmonium. Rovněž jsou zde zařazeny písně z koncertu, při němž vzniklo album June 1, 1974. Verze s těmito bonusy vyšla o dva roky později, u příležitosti čtyřicátého výročí původního alba, také na gramofonové desce.
Album otevírá čtyřminutová skladba „It Has Not Taken Long“, v níž kromě zpěvaččina zpěvu a harmonia hrají důležitou roli zvonky, stejně jako triolový rytmus vytvářený Enovým syntezátorem. Na druhou pozici byla zařazena píseň „Secret Side“, jež dosahuje přibližně stejné délky. Skladbě „You Forgot to Answer“ dominuje klavír a elektrická kytara. Píseň pojednává o tom, jak Nico naposledy spatřila svého dřívějšího milence Jima Morrisona. Zpěvačka se údajně snažila Morrisonova nedlouho před jeho smrtí telefonicky kontaktovat. Nico zde zpívá „The high tide is taking everything / And you forget to answer“ („Vysoký příliv bere vše / A ty jsi zapomněl odpovědět“). Následuje bezmála čtyři minuty trvající píseň „Innocent and Vain“, v níž Nico svůj hlas doprovází harmoniem. V různých pasážích se přidává Eno s elektronickým šumem ve volné formě. Na páté místo byla zařazena píseň „Valley of the Kings“, v níž hraje a zpívá pouze Nico.Skladba „We've Got the Gold“ je poctou teroristovi Andreasi Baaderovi. V textu písně se nachází například verše „Very proud and very poor / I'm waiting at your prison floor“ („Tak pyšná a zároveň zničená / Čekám u tvých vězeňských dveří“). Výrazným prvkem v písni jsou perkusní nástroje, jako xylofon, marimba a triangl. Následuje coververze písně „The End“ od americké skupiny The Doors, podle níž dostalo název celé album. Jde o poctu zpěvákovi skupiny Jimu Morrisonovi. Cale řekl, že měl k zařazení písně určité výhrady, neboť šlo o mužskou píseň. Píseň se nese v pomalém tempu, avšak na konci se zrychlí a přidá se Manzanerovo kytarové sólo a perkusní nástroje. Kytarové sólo nemá ve zpěvaččině diskografii obdoby. Desku uzavírá zpěvaččina verze německé hymny.
Stejně jako v případech předchozích alb, i desce The End… se dostalo velmi záporného přijetí kritiků. Magazín Melody Maker, který recenzi desky uvedl nadpisem „Nico: Tak ubohá, jak ještě nikdy“, dále uvedl, že „tato deska je určená pro ty, kteří se spokojí s tím, že je ještě někdo jiný víc namol a zblblej než oni sami.“ Zároveň však uznal, že skladba „You Forgot to Answer“ v sobě skrývá „gotickou“ krásu, avšak to podle recenze není zásluha Nico, nýbrž Calea. Novinář Richard Cromelin z časopisu Creem uvedl svou recenzi slovy „The End… je soundtrack k volnému pádu až na dno.“ Novinář Dave Thompson, který desku ve své recenzi pro server Allmusic ohodnotil čtyřmi a půl z pěti hvězdiček, řekl, že album je „v první řadě deskou intimní jednoduchosti a klamných hloubek. Hlas Nico ohromuje, stoupá a snáší se do nepředvídatelných zákoutí.“ Dodal, že „album není jen o rozvrácení kategorizace. Odporuje času samotnému.“
John Cale – baskytara, xylofon, akustická kytara, syntezátory, varhany, marimba, triangl, cabaça, boobam, zvonkohra, perkuse, piano, elektrické piano, viola
Brian Eno – syntezátory v „It Has Not Taken Long“, „You Forget to Answer“ a „Innocent and Vain“

The Factory bylo místo, kde se v letech 1962–1968 scházeli lidé kolem Andyho Warhola. The Factory sídlila v pátém patře na 231 East 47th Street v Midtown Manhattan. V současné době budova již neexistuje. Warhol zde natočil několik desítek svých filmů a mimo jiné zde zkoušela i skupina The Velvet Underground. Jedna ze zkoušek této skupiny byla rovněž natočena a vznikl z ní film The Velvet Underground and Nico: A Symphony of Sound.
The Flicker je experimentální film amerického hudebníka a režiséra Tonyho Conrada. Jde o klíčové dílo strukturálního filmu. Conrad mohl dílo vytvořit díky Jonasi Mekasovi, který mu daroval svitek filmů a pomohl mu sehnat kameru Bolex. Film je složen pouze z pěti rámečků: jednoho varovného, dvou s titulky („Tony Conrad uvádí“ a druhý „The Flicker“), jednoho bílého a jednoho černého. V upozornění na začátku filmu bylo uvedeno, že sledování filmu může způsobit epileptický záchvat a jeho sledování tak každý podstupuje na vlastní nebezpečí. Toto upozornění zůstává na plátně téměř tři minuty a až následně je uveden samotný film. Conrad strávil navrhováním filmu (výpočty a grafy souvisejícími s časováním rámečků) několik měsíců, zatímco samotné natočení bylo realizováno v řádu dní.Vůbec poprvé byl uveden dne 14. prosince 1965 ve Film-Makers' Cinemathèque v New Yorku, avšak jednalo se o nedokončenou verzi. Úplná verze byla uvedena na témže místě dne 13. února 1966 (pouhý den po dokončení). Při každém promítání filmu v Cinemathèque byl v sále přítomen lékař. V září 1966 byl snímek uveden na čtvrtém ročníku Newyorského filmového festivalu v Lincolnově centru. Sám Conrad vytvořil v osmdesátých letech na počítači Amiga digitální verzi filmu. Původní film byl zničen, avšak díky Mekasově instituci Anthology Film Archives byla jiná kopie snímku zachráněna.

The Frozen Tears of Angels je osmé studiové album italské powermetalové hudební skupiny Rhapsody of Fire. Vydáno bylo 30. dubna 2010 společností Nuclear Blast. Skupina měla materiál pro nahrávání alba připravený již v roce 2008, kvůli soudnímu sporu se svým bývalým vydavatelem Magic Circle Music ovšem musela na téměř dva roky pozastavit svoji činnost.

„The Grand Vizier's Garden Party“ je poslední skladba, instrumentální, z alba Ummagumma z roku 1969 od anglické progresivně rockové skupiny Pink Floyd. Skladba je rozdělena do tří částí a napsal ji bubeník Nick Mason.

The Houseguest je americký mysteriózní film, který natočil režisér Franza Harlanda podle scénáře Judith Marshall a Frederica Laheyho. Hlavní roli mladé ženy Marly ve filmu hrála Zoë Lund, ke které přijde na návštěvu tulák Anastas, kterého hraje malíř Bolek Greczynski. Jejího manžela hraje hudebník John Cale, který rovněž složil originální hudbu pro film. Přestože byl film natočen již na přelomu let 1986 a 1987, premiéru měl až v roce 1989.

The Immaculate Collection je druhé kompilační album americké zpěvačky a  hudební skladatelky Madonny, vydané 9. listopadu 1990 labely Sire Records a Warner Bros. Records. Současně představuje její premiérový výběr největších hitů. Obsahuje patnáct zremixovaných singlů, nazpívaných v období 1983–1990, doplněných o dvě nové nahrávky „Justify My Love“ a „Rescue Me“. Zvolený název desky je volnou slovní hříčkou na neposkvrněné početí Panny Marie (anglicky Immaculate Conception), nezatížené prvotním hříchem. Má odrážet její nábožensky zaměřené singly a videoklipy, stejně jako druhou část světového turné Blond Ambition World Tour, pracující s náboženskými motivy. Extended play verze nazvaná The Holiday Collection byla vydána na britských ostrovech, kde doplnila kompilaci a reedici singlu „Holiday“. Album představuje vůbec první desku historie, jež využila zvukovou technologii QSound.Album obsadilo 1. místo v anketě časopisu Blender „100 nejlepších amerických alb všech dob“. V roce 2003 jej pak Rolling Stone zařadil na 184. pozici seznamu 500 nejlepších alb všech dob. Představuje také druhou nahrávku Madonny, kterou americká fonografická organizace Recording Industry Association of America certifikovala diamantovou deskou s prodejností více než 10 miliónů nosičů na území Spojených států. Ve Spojeném království strávila kompilace na vrcholu hitparády druhé nejdelší období v počtu týdnů za sebou, a to od alba nazpívaného jediným zpěvákem, když žebříčku vévodila 9 týdnů bez přerušení.
Celosvětová prodejnost dosáhla výše 30 miliónů kopií, čímž se deska stala nejprodávanější kompilací nazpívanou sólovým umělcem v historii hudby a jednou z nejprodávanějších desek vůbec. Premiérový singl „Justify My Love“ vystoupal jako devátý hit zpěvačky na čelo hitparády Billboard Hot 100 a představoval jeden z jejích nejkontroverznějších singlů pro frivolní sexuální obsah videoklipu. Druhý singl „Rescue Me“ na žebříčku Hot 100 zaznamenal vůbec nejvyšší postavení v prvním týdnu hodnocení od ženské umělkyně, když mu patřila 15. pozice. Vrcholu pak dosáhl 9. místem. V důsledku časového omezení se na nosič nedostala řada hitů, přestože během 80. let figurovaly v první desítce hitparád: „Angel“, „Dress You Up“, „True Blue“, „Who's That Girl“, „Causing a Commotion“, „Keep It Together“ a „Hanky Panky“.
Warner Bros. jej upravilo z důvodu přílišné podobnosti ke jménu taneční umělkyně Ultra Naté. Madonna album dedikovala „papeži, mé božské inspiraci“. Posluchači se mohli domnívat, že je tímto adresátem papež Jan Pavel II. Ve skutečnosti jím byl bratr Christopher Ciccone, který strávil rok na koncertním turné s Madonnou („papež“ používal jako jednu z přezdívek). Produkční práce nabyly významu díky použití nové zvukové techniky QSound, která umožnila všechny tituly zremixovat. Výjimkou se staly dvě nově zařazené skladby „Justify My Love“ a „Rescue Me“. QSound mix pro „Justify My Love“ byl později použit na americkém maxi-singlu zpěvačky.
Veškeré nepůvodní skladby The Immaculate Collection, tedy mimo dvou nových nahrávek, namixoval Shep Pettibone spolu s Gohem Hotodou či Michaelem Hutchinsonem a několika dalšími osobami, které sestříhaly původní stopáž pro snížení celkové délky alba. Vokály písní zůstaly v původní podobě, pouze „Like a Prayer“ a „Express Yourself“ prošly Madonniným přezpívaním doprovodných hlasů. Odsouhlaseno bylo také zařazení zremixovaných balad a dance-popových hitů, i přes omezenou celkovou stopáž desky. „Justify My Love“ se stal prvním singlem propagujícím kompilaci. Jeho videoklipové zpracování způsobilo pro sexuální podtext rozruch. Dosáhl však na primát nejlépe prodávaného singlu na videokazetách VHS. Básnířka Ingrid Chavezová k němu napsala text podle předlohy své básně věnované Lennymu Kravitzovi (s nímž udržovala v dané době poměr), a tento umělec následně slova zhudebnil. Singl se propracoval na první místo hitparády ve Spojených státech a druhé ve Spojeném království. Druhý singl „Rescue Me“ z počátku roku 1991 se také ocitl v první desítce žebříčků.
Na evropském kontinentu vydal label Warner Bros. EP verzi The Holiday Collection se shodným vzhledem jako kompilace The Immaculate Collection. Píseň „Holiday“ na ni měla původní stopáž a figurovala vedle skladeb „True Blue“, „Who's That Girl“ a namixované „Causing a Commotion.“ Nová edice singlu „Holiday“ dosáhla na pátou příčku britské singlové hitparády a zremixovaná balada „Crazy for You“ v ní vystoupala na druhé místo. Časopis Blender zařadil kompilaci The Immaculate Collection na první pozici seznamu „100 nejlepších amerických alb všech dob“. Hudební periodikum Rolling Stone jí pak v roce 2003 přiřklo 184. příčku v seznamu 500 nejlepších alb všech dob. Organizace fonografického průmyslu British Phonographic Industry album ocenila během listopadu 2006 jako nejprodávanější desku vzešlou od zpěvačky v celé britské historii a desáté nejprodávanější album všech dob na britských ostrovech bez rozdílu kategorie. Box set nazvaný The Royal Box byl uvolněn 11. prosince 1990. Na americkém trhu obsahoval také audiokazetu s VHS záznamem a pro německý, britský a americký trh byl vydán také saténový CD Digipak/VHS s přidanými pohlednicemi a plakáty. Videoverze VHS měla navíc záznam představení skladby „Vogue“ při předávání výročních cen MTV Video Music Awards 1990.
Stephen Thomas Erlewine z média Allmusic udělil albu plný počet pěti hvězd. V recenzi uvedl: „Na povrchu… se [album] jeví jako úplná retrospektiva Madonnina rozkvětu v 80. letech“. Remastering prostřednictvím Q-Soundu učinil podle jeho názoru některé písně rychlejší než původní verze a další změnil, a i když „se všechny hity staly dnešními, přesto to prostě není jejich správná úprava“. Zhodnocení uzavřel slovy: „Dokud jsou původní singlové verze kompilovány na jiné album jako The Immaculate Collection, pak se jedná o největší přiblížení celkové retrospektivě“.Jim Farber z periodika Entertainment Weekly dal hodnocení A, když sdělil: „Více než o pouhou sadu největších hitů se jedná o odkaz v podobě nejpřitažlivější kolekce singlů 80. let“. Ross Bennett pak v časopise Mojo kompilaci nazval „skutečně nejlepší z nejlepších“ a napsal: „Tohle musí být, stejně jako ABBA Gold, singlová sbírka hluboce zakořeněná do kolektivního vědomí … nepopírá to popovou zručnost slečny Cicconeové za prvními 15 lety hitů, zde brilantně zabalených v chronologickém sledu.“
Kompilace The Immaculate Collection vévodila britské albové hitparádě devět týdnů a ve Spojeném království se stala nejprodávanější deskou roku 1990. Překonala také rekord v počtu týdnů na čele britské hitparády bez přerušení v kategorii alb nazpívaných zpěvačkou. Rekordní zápis zlomila až v roce 2011 Adele nahrávkou 21. Do britské hitparády se Madonnina deska vrátila 12. března 2006, více než patnáct let po svém vydání, kdy nově figurovala na 38. místě. O padesát pozic se opět posunula 28. dubna 2008 poté, co vystoupala ze 122. na 72. místo, v den kdy vydala své jedenácté studiové album Hard Candy. V roce 2006 se kompilace dočkala návratu také do Top 100 irského albového žebříčku, na němž se vyhoupla na 21. příčku.
Ve Spojených státech obdržela od RIAA diamantovou certifikaci (ekvivalent deseti platinovových desek) a zařadila se na seznam historicky nejprodávanějších amerických alb. Ve Spojeném království získala od BPI certifikaci dvanácti platinových desek za 3,6 milionu prodaných nosičů. Stala se tak nejlépe prodávaným albem od zpěvačky na britských ostrovech pro následujících dvacet jedna let, až do vydání Adelina alba 21 (2011).Australská organizace ARIA kompilaci ocenila certifikací dvanácti platinových desek a také v tomto státě se zařadila na historický seznam nejvyšší prodejnosti. Ve Francii si desku koupilo více než jeden milion posluchačů, za což byla certifikována diamantovou deskou. Celosvětově se prodalo přes 30 milionů kopií, čímž se zařadila mezi nejprodávanější hudební alba historie hudby a současně se stala nejprodávanější kompilaci nazpívanou sólovým umělcem vůbec.
EP verze nazvaná The Holiday Collection byla vydána na území Spojeného království roku 1991 labelem Sire Records, aby doplnila kompilaci největších hitů The Immaculate Collection. EP vyšlo ve formě audiokazety a kompaktního disku jako maxi-singl s hlavním hitem v podání písně „Holiday“. Nahrávka obsahovala další tři skladby vynechané na kompilaci, které se na britských ostrovech staly šlágry. Jednalo se o „True Blue“ (č. 1), „Who's That Girl“ (č. 1) a „Causing a Commotion“ (č. 4). Potřetí tak píseň „Holiday“ vstoupila do britské singlové hitparády, v níž roku 1984 dosáhla na 6. místo a o rok později se umístila na 2. pozici. Tentokrát nejvýše vystoupala na 5. příčku. Několik týdnů po vydání kompaktního disku, došlo k edici omezené řady audiokazetové nahrávky se stejným obsahem.
V tomto článku byl použit překlad textu z článku The Immaculate Collection na anglické Wikipedii.

The International Cat Association, zkráceně TICA, je velká mezinárodní organizace chovatelů koček. Byla založena ve Spojených státech amerických, ale v současnosti působí v řadě zemí světa.
Organizace byla založena 22. června 1979. Cílem bylo vytvořit organizaci, která bude progresivnější, flexibilnější a inovativnější než stávající chovatelské organizace.V současnosti jsou členy TICA chovatelské kluby z řady zemí celého světa.
(stav k 16. 8. 2015) TICA je velmi flexibilní, co se uznávání nových plemen týče. Uznává proto výrazně více plemen než konzervativnější CFA či FIFe. Existuje-li u plemene dlouhosrstá i krátkosrstá varieta, jsou tyto považovány za dvě samostatná plemena.
Každé nové plemeno, které TICA akceptuje, musí projít několika úrovněmi předběžného uznání, než dosáhne plného úznání a s tím souvisejícího nároku na nejvyšší výstavní tituly.
Plně uznaná plemena (Championship Breeds)Kočky těchto plemen mohou být vystavovány bez omezení, mají nárok na udělení výstavních titulů včetně titulu šampióna.
Scottish Straight Longhair – skotská klapouchá kočka s rovnýma ušima dlouhosrstá
Turkish Van – turecká vanPlemena v pokročilé fázi uznání (Advanced New Breeds)Tato plemena mohou být vystavována na výstavách TICA, ale nemají nárok na výstavní tituly. Než budou plemena plně uznána, musí splnit předem stanovené podmínky.
SerengetiPlemena v první fázi uznání (Preliminary New Breeds)Tato plemena mohou být vystavována na výstavách TICA, ale nemají nárok na výstavní tituly. Než budou plemena přeřazena do skupiny plemen v pokročilé fázi uznání, musí splnit předem stanovené podmínky.
MinskinPlemena s registrací (Registration Only)Kočky těchto plemen mohou být pouze zaregistrovány a nemohou být prezentovány na výstavách. TICA pouze dává k dispozici své registrační databáze za účelem registrace a tím i usnadnění dalšího vývoje plemene. TICA nijak negarantuje, že plemena z této kategorie budou akceptována a přijata do vývojového programu pro nová plemena.
Sokoke – sokokeDomácí kočky (Non-championship Breeds)Domácí kočky mohou být rovněž vystavovány na výstavách, kde získávají tituly podobné (ale ne stejné) titulům plemenných koček.

The Jerusalem Post je izraelský velkoformátový anglicky psaný deník, založený Geršonem Agronem, 1. prosince 1932 jako The Palestine Post. Počtem čtenářů (desítky tisíc) sice The Jerusalem Post nepřevyšuje ostatní hlavní hebrejsky psané deníky, přesahuje je však svým záběrem a skutečností, že je publikován celosvětově. Mezi jeho čtenáře patří izraelští politici, zahraniční novináři a turisti. Dříve byl považován za levicové noviny, avšak koncem 80. let zaznamenal změnu a posun k pravé části politického spektra. Po získání nového majitele a nástupu nového šéfredaktora Davida Horovitze v roce 2004 se deník posunul do centristické pozice. Příkladem tohoto posunu může být podpora Šaronova plánu stažení z Gazy v srpnu roku 2005 a obhajoba privatizace izraelských náboženských institucí.
V tomto článku byl použit překlad textu z článku The Jerusalem Post na anglické Wikipedii.

The Last Stand (česky Poslední odpor) je osmé studiové album švédské powermetalové kapely Sabaton. Vydáno bylo 19. srpna 2016, podílel se na něm producent Peter Tägtgren a obal alba vytvořil Peter Sallaí, který s kapelou spolupracuje již od alba Carolus Rex (2012). Kapela k albu vydala celkově tři singly, „The Lost Battalion“, „Blood of Bannockburn“ a „Shiroyama“. K příležitosti dokončení nahrávání alba byla také zahájena výroba speciálního piva Sabaton, které bylo pojmenováno The Last Beer.Album se umístilo na prvních příčkách v některých evropských hitparádách, mezi kterými byla také česká. Od ledna do dubna 2017 probíhalo evropské turné společně s kapelami Accept a Twilight Force. V dubnu a květnu 2017 proběhlo také headline turné v USA a Kanadě.
Informace o připravovaném albu poprvé prozradil zpěvák kapely Joakim Brodén na začátku dubna 2016 v rozhovoru pro český rockový magazín Spark. Původně se mělo jednat o pokračování alba Heroes nazvaném Commanders. To mělo být o vojenských vůdcích, jako byl například Adolf Hitler, Josif Vissarionovič Stalin nebo Alexandr Veliký. Z tohoto nápadu ovšem sešlo kvůli nesouhlasu vydavatelství a možných problémech při prezentaci těchto témat v některých státech. Brodén ovšem zároveň řekl, že Sabaton v budoucnu možná vydá album s podobným tématem. Brodén s baskytaristou Sabatonu Pärem Sundströmem původně plánovali vydat The Last Stand jako bonusové mini CD k jinému albu, nakonec se však rozhodli nahrát plnohodnotné album s tímto tématem.
29. dubna 2016 byl na oficiálních stránkách kapely zveřejněn obal alba, název a datum vydání, které bylo stanoveno na 19. srpna 2016. Sundström o nahrávce řekl, že bude popisovat příběhy vojáků v různých časových úsecích a v různých historických bitvách.Ve video upoutávkách k nadcházejícímu turné pojmenovaném The Last Tour kapela postupně zveřejňovala části písně „Winged Hussars“. 10. června byl zveřejněn seznam skladeb a první singl nazvaný „The Lost Battalion“. 15. července oficiálně vyšel druhý singl k albu, píseň „Blood of Bannockburn“. Ta měla ovšem svoji premiéru již o den dříve, a to na švédském rádiu Bandit Rock. 12. srpna, týden před vydáním, byl zveřejněn třetí a zároveň poslední singl „Shiroyama“.
Album oficiálně vyšlo 19. srpna 2016 u Nuclear Blast na CD a v digitální podobě. K dostání je v normální CD verzi, jako 2 LP, v digibook edici obsahující bonusové DVD se záznamem koncertu v Nantes a earbook edici. Ta obsahuje dvanáctipalcový (30,48 centimetrů) plakát, foto kartu, CD s albem a bonusem, 2 LP a sadu trsátek. Kapela The Last Stand vydala i v limitované tankové edici, která obsahuje dvoukilový model tanku a earbook edici. Jako bonusové písně kapela k albu nahrála coververze písní „Camouflage“ (Stan Ridgway), „All Guns Blazing“ (Judas Priest) a „Afraid to Shoot Strangers“ (Iron Maiden).
Den po vydání, 20. srpna, Sabaton vystoupili na svém vlastním festivalu Sabaton Open Air ve Falunu, kde poprvé album The Last Stand zahráli živě. Na festivalu kapela také představila nového kytaristu Tommyho Johanssona, který část koncertu odehrál. Johansson vystřídal Thobbeho Englunda, jenž už v červenci oznámil, že se kapelu z osobních důvodů rozhodl opustit, a tento koncert byl jeho posledním.
Přes půl hodiny dlouhé album otevírá píseň „Sparta“ s klávesami ve stylu „Ghost Division“ z alba The Art of War a kapela se zde zvukově vrací právě k této nahrávce. Námětem písně jsou činy tří stovek sparťanů bojujících v bitvě u Thermopyl. Následuje „Last Dying Breath“, ve které jsou opět slyšet pro Sabaton charakteristické klávesy a Brodén zde střídá nižší a vyšší party. Tato skladba vypravuje příběh Dragutina Gavriloviće během bitvy o Bělehrad v roce 1915. Třetí skladbou a zároveň druhým singlem je téměř tříminutová „Blood of Bannockburn“ o bitvě u Bannockburnu v roce 1314. Píseň je hraná v rychlém a veselém rytmu a na pozadí jsou slyšet skotské dudy a Hammondovy varhany. „Diary of an Unknown Soldier“ slouží jako intro k následující písni „The Lost Battalion“, která byla vydána již v červnu jako první singl. Píseň pojednává o devíti rotách americké 77. pěší divize během bitvy první světové války v sektoru Meuse-Argonne. V této skladbě jsou místo bicích použity vojenské zbraně. Zvuk basového bubnu nahradil zvuk 12,7mm kulometu, místo rytmického bubnu je slyšet 9mm pistole a místo činel je použit zvuk bajonetu procházejícího lidským tělem.
Druhou polovinu alba otevírá píseň „Rorke's Drift“, která vypráví o bitvě o Rorke's Drift z britsko-zulské války. „Rorke's Drift“ je rychlá píseň, ve které mají hlavní roli především kytary. Po „Rorke's Drift“ následuje titulní píseň alba o odporu švýcarské gardy během Sacco di Roma. Jedná se o pompézní, až muzikálovou píseň s mohutnými a ke konci výše zpívanými refrény. Osmou skladbou je třetí singl, „Shiroyama“, ve kterém jsou opět mohutně slyšet klávesy. „Shiroyama“ vypráví příběh bitvy o Širojamu, ve které z původních 500 samurajů zůstalo pouhých 40. Další píseň, svižně hraná „Hill 3234“, popisuje událost z roku 1988 při bitvě o kótu 3234. Předposlední píseň alba, „Winged Hussars“ pojednává o polských husarech a o bitvě u Vídně. Píseň je postavená na silných kytarových a klávesových riffech. Závěrečnou písní alba je „The Last Battle“, ve které se zpívá o bitvě o hrad Itter. V té bok po boku bojovali američtí vojáci a jednotka wehrmachtu proti jednotkám SS. Píseň je pozitivně laděná a jejím vrcholem je epický refrén.
Hned první týden po vydání se The Last Stand umístilo na první pozici ve švédské a ve finské hitparádě a na druhé pozici v německé hitparádě Media Control Charts. V belgickém žebříčku Ultratop album obsadilo čtvrté místo. Deska se také stala nejprodávanějším albem v Česku pro 34. týden v roce 2016 (22. srpna – 28. srpna). V březnu roku 2017 poté kapela za album převzala zlatou desku za více než 2 500 prodaných nosičů v Česku. Zlatou deskou byla nahrávka oceněna také ve Švédsku a v Polsku. The Last Stand se probojovalo též do první desítky světové hitparády, konkrétně obsadilo šesté místo.Český redaktor David Havlena z rockového magazínu Spark nahrávku označil za nejpestřejší album dosavadní kariéry kapely. Zároveň ale připustil, že postrádá kompaktnost materiálu a že předchozí Heroes bylo rozhodně silnějším albem. V celkovém hodnocení redaktorů magazínu dostala nahrávka 4,26 bodů z 6 možných. Podle Michaela van Rijswijka se jedná o nejlepší desku, kterou Sabaton dosud nahráli. Tento editor nizozemského magazínu Aardschok zároveň vyzdvihl singl „The Lost Battalion“. Jiří Matýsek v recenzi pro hudební server musicserver.cz album ohodnotil sedmi hvězdičkami z deseti a označil ho jako „pořádnou porci výživného, široce přístupného metalu“. Také ale napsal, že se při poslechu „čas od času dostavuje neodbytný pocit předvídatelnosti“.
Hned na začátku ledna 2017 společně s předkapelami Accept a Twilight Force začalo evropské turné, které podle alba dostalo název The Last Tour. Baskytarista Sundström před začátkem turné prohlásil, že se bude jednat o největší a nejlepší turné, které kapela dosud absolvovala. Turné, během něhož skupiny odehrály celkem 56 vystoupení ve 26 zemích, bylo zakončeno první den v dubnu ve švédském městě Luleå. Během této koncertní šňůry Sabaton vystoupili také ve vyprodané pražské Tipsport areně. Tento koncert s návštěvností 13 000 lidí byl největším sólovým vystoupením v dosavadní historii Sabaton. Na pódiu byla zároveň kapele předána zlatá deska za více než 2 500 prodaných nosičů v Česku.Po turné v Evropě proběhla také koncertní šňůra v USA a v Kanadě. Sabaton na tomto turné vystupovali jako headliner poprvé od roku 2012 a jako předkapely s nimi jely skupiny Leave’s Eye’s a Battle Beast.

The Marble Index je druhé sólové studiové album německé zpěvačky Nico, vydané v květnu 1969 u vydavatelství Elektra Records. Album produkoval Frazier Mohawk a o aranžmá a hudební doprovod se zde postaral John Cale (šlo o jeho vůbec první práci po odchodu ze skupiny The Velvet Underground). Své předchozí album Chelsea Girl Nico vydala v roce 1967 a následně jí byla zrušena smlouva s vydavatelstvím Verve Records. Deska v celém rozsahu vyšla znovu v roce 2007 jako součást kompilace The Frozen Borderline: 1968-1970; toto album pak ještě obsahovalo různé alternativní verze a dříve nevydané písně.
Své debutové album Chelsea Girl Nico vydala v roce 1967 u vydavatelství Verve Records. Tato společnost však o zpěvačku přestala mít zájem a pro další album si Nico musela sehnat nového vydavatele. Stalo se tak prostřednictvím Dannyho Fieldse, který ji doporučil Jacu Holzmanovi, prezidentovi společnosti Elektra Records. Na rozdíl od první desky, kde Nico nahrála písně jiných autorů, je zde autorkou všech skladeb ona sama. Název alba The Marble Index pochází z básně Předehra (anglicky The Prelude) anglického básníka Williama Wordswortha.Nahrávání alba proběhlo počátkem září roku 1968 ve studiu Elektra Studios v Los Angeles. Producentem se stal Frazier Mohawk, zvukovým inženýrem byl John Haeny a celé album bylo nahráno během pouhých čtyř dnů. Nico − stejně jako Danny Fields − chtěla, aby album produkoval John Cale, její dřívější spoluhráč ze skupiny The Velvet Underground. S tím však nesouhlasil Holzman; svůj nesouhlas odůvodnil tím, že Cale nemá patřičné zkušenosti s prací producenta. Fields však později řekl, že album ve skutečnosti produkoval Cale a Mohawk zde byl jen kvůli tomu, aby se na nahrávce podílel někdo ze stáje Elektra Records. John Cale je aranžérem všech skladeb a hraje v nich na všechny nástroje kromě harmonia, které obsluhovala zpěvačka sama.
Nejpravděpodobnější datum vydání alba The Marble Index je květen 1969, nicméně různé zdroje tvrdí, že album vyšlo už 19. září 1968 nebo někdy v listopadu toho roku. Původně album vyšlo na gramofonové LP desce a později na audiokazetě. V roce 1991 vyšla deska v reedici na CD doplněná o dvě bonusové skladby. Alternativní verze všech skladeb (mimo „Prelude“) z alba vyšly v roce 2007 na kompilačním albu The Frozen Borderline: 1968-1970. Na tomto albu dále jsou ještě dvě skladby nahrané během nahrávání alba The Marble Index: německy zpívaná „Sagen die Gelehrten“ a „Rêve Réveiller“, která je pro změnu zpívaná ve francouzštině.
Album otevírá minutová instrumentální skladba „Prelude“, ve které Cale hraje na klavír a zvonkohru. Následuje „Lawns of Dawns“, kde se melodie vytvářená harmoniem houpe shora dolů. To doplňují Calem vytvářené ruchy a zpěvaččin hlas. Píseň byla inspirována výletem do kalifornské pouště, který podnikla se zpěvákem Jimem Morrisonem. Třetí skladbu pojmenovanou „No One Is There“ otevírá viola; později se přidá Nico se zpěvem a během zbytku písně již další nástroje použity nebyly. Další píseň Nico napsala pro svého syna Ariho; jmenuje se „Ari's Song“ a je postavená na harmoniu. První stranu původní desky uzavírá „Facing the Wind“ s výrazným harmoniem − Cale zde hraje na klavír a vytváří různé hluky.V celkovém pořadí šestou písní na albu je pětiminutová „Julius Caesar (Memento Hodie)“ − Nico s harmoniem je zde doprovázena Caleovou violou a text písně je založen na volných asociacích. Sama Nico za svou nejoblíbenější píseň z alba označila „Frozen Warnings“, jejíž hlavním motivem jsou vibrující zvuky harmonia. Producent Cale tuto píseň hrál později při svých sólových koncertech, například v roce 2003. V závěru alba se nachází „Evening of Light“ − v písni se objevuje více nástrojů, které obsluhuje Cale − nejvýrazněji je zde zastoupena viola. Nástroje se postupně proplétají a na konci, již bez zpěvu, gradují do nepřehledných hluků. Cale zde hraje také na osmistrunnou baskytaru Hagstrom, přičemž chtěl, aby nástroj zněl jako part pro tubu.Na pozdějších reedicích vyšly ještě dvě bonusové skladby. První z nich je „Roses in the Snow“ − píseň, které dominuje harmonium a basové pozadí. Druhou je a cappella skladba „Nibelungen“. Album The Frozen Borderline: 1968–1970 obsahuje stejnou píseň s doprovodem roztřeseného harmonia.
Když album vyšlo, většina kritiků jej zatracovala. Našli se ale také kritici, kteří album hodnotili pozitivně. Novinář Lenny Kaye, který později působil jako kytarista ve skupině zpěvačky Patti Smith, v recenzi v časopisu Jazz & Pop album chválil, obdivoval na něm Caleovu „sérii černých terénů, které jsou perfektními krajinami pro poeovské kvality hlasu Nico.“ Anne Marie Micklo ve své recenzi pro časopis Rolling Stone album popsala slovy: „Je to náladová hudba doplněná temnými a záhadnými texty“. Richard Williams v recenzi pro britský týdeník Melody Maker album označil za jednu z desek, která by za deset nebo dvacet let mohla být považována za milník.
John Cale − elektrická viola, klavír, kytara, baskytara, zvonkohra, zvony, lodní píšťala, aranžmá, ústní varhánkyTechnická podporaFrazier Mohawk − produkce

The Modern Lovers byla americká alternativní protopunková skupina, pocházející ze státu Massachusetts. Vznikla v roce 1970 a její klasickou sestavu tvořili zpěvák a kytarista Jonathan Richman, baskytarista Ernie Brooks, klávesista Jerry Harrison a bubeník David Robinson. V letech 1971 až 1973 kapela nahrála řadu demonahrávek, které následně vyšly na albu The Modern Lovers (1976). Producentem většiny nahrávek byl John Cale ze skupiny The Velvet Underground, která patřila k největším vzorům skupiny The Modern Lovers. Původní skupina se rozpadla v únoru roku 1974. Právě v roce 1976 byla skupina, tentokrát pod názvem Jonathan Richman and the Modern Lovers, obnovena a v pozměněné sestavě vystupovala a vydávala alba až do roku 1988, kdy se Richman vydal na sólovou dráhu.
Skupinu The Modern Lovers (zpočátku velmi krátce „The Modern Lovers, the Danceband of the Highways“) založil zpěvák a kytarista Jonathan Richman poté, co se vrátil z cest po Evropě v roce 1970. Původní sestavu dále tvořili kytarista John Felice (dříve Richmanův soused), baskytarista Rolfe Anderson a bubeník David Robinson. Většinu původního repertoáru tvořily Richmanovy starší písně, ale také například coververze od anglické kapely The Kinks. Své první veřejné vystoupení kapela odehrála v září 1970 v Bostonu. Následovala řada dalších koncertů a na jaře roku 1971 skupinu, coby náhradníci za Felicea a Andersona, nahradili Ernie Brooks a Jerry Harrison. Přestože kapela hrála zpočátku totožný repertoár, nastala velká změna v podobě nově přidaných kláves (Harrison). Následovala řada dalších koncertů této nové sestavy, a to jak klasických, tak například i pro děti v nemocnicích. V té době žili všichni čtyři hudebníci ve společném domě.Na podzim 1971 šla kapela vůbec poprvé do nahrávacího studia, kde nahrála demonahrávky čtyř písní, konkrétně „Hospital“, „Roadrunner“, „Someone I Care About“ a „Ride Down the Highway“. Během jednoho týdne v březnu 1972 absolvovali The Modern Lovers v Kalifornii dvě nahrávací frekvence pro vydavatelství A&M Records a Warner Bros. Records. Jednu produkovali Robert Appere a Allan Mason a nahráli při ní písně „Girlfriend“, „Modern World“ a „Dignified and Old“. Významnější pro kapelu však byla ta druhá, kterou produkoval John Cale, bývalý člen Richmanovy oblíbené kapely The Velvet Underground. S ním již nahráli více písní, avšak pouze přibližně dvě třetiny z nich se dostaly na finální album. Všechny tyto nahrávky byly vnímány jako demoverze a původně se neměly objevit na desce. Kapela se po dokončení nahrávání a několika koncertech v Kalifornii rozhodla vrátit domů. Nakonec skončila v Connecticutu, kde bylo domluveno, že tentokrát kapela nahraje album v produkci Ricka Derringera. Po několika zkouškách a neúspěšných koncertech z toho však sešlo a hudebníci se v létě 1972 vrátili do Bostonu. Tou dobou s kapelou nějaký čas vystupoval pátý člen, sice opět John Felice, který však počátkem roku 1973 znovu odešel. V Bostonu kapela dostala šanci nahrávat s producentem Kimem Fowleyem, což učinila. Během jedenoho dne nahráli celkem osm základních verzí písní. Fowley následně pořízené nahrávky odvezl do Los Angeles a snažil se nalákat nějaké vydavatelství, které by o kapelu mělo zájem a zařídilo nahrání skutečného alba. Úspěšný však nebyl.Následovalo několik měsíců, během nichž kapela odehrála řadu vystoupení. Počátkem roku 1973 po dlouhém vyjednávání souhlasila společnost Warner Bros. Records, že s The Modern Lovers podepíše smlouvu na vydání desky s tím, že produkovat bude John Cale. Do Los Angeles, kde album mělo být nahráno, kapela vyrazila v létě 1973. Nedlouho po příjezdu šli do studia, ale ihned narazili na problém. Cale jako producent chtěl dotáhnout energii kapely, kterou si pamatoval z předešlého roku, ještě o stupeň dál. Chtěl z Richmana jako zpěváka dostat co možná největší naštvanost. Richman však odmítal, že nebude předstírat naštvanost, když ji necítí. Richman měl zájem omezit instrumentaci písní a zjednodušit je, omezit hlasitost. Nahrávání skončilo ještě předtím, než stihli dokončit jedinou píseň. Tou dobou se vrátil Fowley a nahrávání s ním šlo oproti zkušenosti s Calem mnohem snádněji. Do Bostonu se kapela vrátila v prosinci 1973. Richman měl s ostatními členy problémy již v Kalifornii, sám odmítal hrát staré písně a hrát hlasitě, s čímž ostatní nesouhlasili. V době návratu se kapela začala definitivně rozpadat. Jako první odešel bubeník David Robinson.Richman tou dobou rovněž nahrál několik sólových nahrávek, které existují pouze na acetátové desce. Přes veškeré spory kapela, nyní s Bobem Turnerem za bicí soupravou, v lednu 1974 odehrála dva koncerty v New Yorku. Vůbec poslední koncert kapela odehrála v únoru toho roku ve městě Beverly. Během vystoupení (po prvním setu) se Richman pohádal s Harrisonem kvůli tomu, že údajně hrál příliš nahlas, a že neslyší svůj hlas. Harrison se okamžitě rozhodl kapelu opustit, přesto však koncert dokončili. Tím byla existence kapely The Modern Lovers ukončena. Společnost Warner Bros. Records nakonec neměla zájem vydat nahrávky, které The Modern Lovers nahráli při první frekvenci s Calem v roce 1972, přestože se Danny Fields, přítel kapely, snažil vedení společnosti přemluvit. Tyto nahrávky, stejně jako písně nahrané s Apperem a Masonem, nakonec vydala v srpnu roku 1976 nezávislá společnost Beserkley Records. Z Caleových nahrávek se na albu The Modern Lovers vyskytuje přibližně tři čtvrtě materiálu, z materiálu nahraného s Apperem a Masonem pak pouze dvě písně.
Richman hrál po rozpadu kapely převážně sólové, případně za doprovodu různých hudebníků. Počátkem roku 1976 sestavil novou kapelu, která začala vystupovat pod názvem Jonathan Richman and the Modern Lovers. Jejími členy byli Greg „Curly“ Keranen (baskytara) a Leroy Radcliffe (kytara), stejně jako navrátivší se David Robinson (bicí). Brzy po svém vzniku kapela nahrála své první album, které vyšlo v červenci 1976 pod názvem Jonathan Richman and the Modern Lovers. Nová kapela tvořila spíše doprovod pro Richmana a nešlo o plnohodnotnou kapelu, některé písně na albu nahrál sám Richman pouze s akustickou kytarou. Při koncertech k propagaci alba se však vrátily problémy, které měl Richman s předchozí kapelou – nyní sice neměl problém s kytaristou a baskytaristou, ale příliš hlučný mu připadal Robinsonův bubenický projev. Robinson tedy kapelu opustil a nahradil jej Denotra Sharpe se speciálně sestavenou bicí soupravou pro účely vyhovující Richmanovi. S ním v sestavě kapela nahrála své druhé album Rock 'n' Roll with the Modern Lovers. Léto 1977 bylo pro Richmana a kapelu zlomové v tom, že poprvé odehráli turné mimo USA. Ještě předtím došlo ke změně na postu baskytaristy, Keranen se na čas vrátil ke studiu a nahrazen byl Asou Brebnerem. Během koncertování ve Spojeném království se skupině dostalo úspěchu mj. v tom, že vystupovala v televizním pořadu Top of the Pops. Do Spojeného království se později vrátili ještě několikrát a rovněž se jim zde dostalo úspěchu v podobě singlů, které se umístily v hitparádách. V roce 1979 kapela vydala své třetí studiové album Back in Your Life. Ještě před jeho vydáním se však kapela v této podobě rozpadla. V letech 1979 až 1981 Richman vystupoval opět sólově a občasně nahrával, avšak pořízené nahrávky nevydával.Nová sestava kapely se dala dohromady v roce 1980. Do nové sestavy se vrátil Keranen (baskytara) a přišli tři noví členové: bubeník Michael Guardabascio a vokalistky Ellie Marshall a Beth Harrington. Členové někdy s Richmanem nevystupovali, jindy se přidávali další (kytara, klávesy, horn, další vokalistky). Kapela odehrála dlouhou řadu koncertů a roku 1982 nahrála nové album, které pod názvem Jonathan Sings! vyšlo v roce 1983. Po vydání následovalo další turné. Roku 1984 následovalo další turné po Spojeném království, během něhož kapelu dočasně opustil Guardabascio. Koncerty pokračovaly bez bubeníka. Ještě roku 1984 kapela nahrála své další album, které vyšlo pod názvem Rockin' and Romance až roku následujícího. Album má ještě jednodušší instrumentaci než předchozí, nyní Richmana (zpěv, kytara) kromě několika vokalistek doprovází pouze Guardabascio (bicí) a Andy Paley (dětský klavír). Se vznikem tohoto alba se rovněž rozpadla předchozí sestava kapely. Nově pokračovali v triu, s Andym Paleyem za bicími a navrátivším se Asou Brebnerem, tentokrát na pozici kytaristy. Roku 1985 kapela nahrála další album, které již tradičně vyšlo až následujícího roku, a to pod názvem It's Time for Jonathan Richman and the Modern Lovers. Roku 1986 kapelu opět opustil Brebner a nahradil jej Brennan Totten. Občasně vystupovali jako duo (Richman a Totten), jindy i s Paleyem. Často nedostupný Andy Paley byl následně definitivně nahrazen jiným bubeníkem, a to Johnnym Avilou. Na podzim 1987 trio nahrálo nové album Modern Lovers 88. Roku 1988 se jak Totten, tak i Avita rozhodli skoncovat s koncertováním, čímž kapela Jonathan Richman and the Modern Lovers zanikla. Richman v následujících desetiletích vystupoval výhradně pod svým vlastním jménem.
The Original Modern Lovers (1981)Jonathan Richman and the Modern LoversJonathan Richman & the Modern Lovers (1976)
MITCHELL, Tim. There's Something About Jonathan. London: Peter Owen Publishers, 1999. 211 s. ISBN 0 7206 1076 1. (anglicky) 
MALONEY, Sean L. The Modern Lovers' The Modern Lovers. 1. vyd. London: Bloomsbury Publishing, 2017. 139 s. ISBN 978-1-5013-2218-1. (anglicky)