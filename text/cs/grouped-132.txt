
Mezinárodní astronomická unie (International Astronomical Union, zkráceně IAU) je mezinárodní organizace, která sdružuje profesionální astronomy a národní astronomické společnosti světa. Byla založena v roce 1919 a sídlí v Paříži. Její prezidentkou je v současnosti Catherine Cesarsky.
Mezinárodní astronomická unie je členem Mezinárodního vědeckého koncilu. Je mezinárodně uznávaná jako společnost zodpovědná za pojmenování hvězd, planet, planetek a jiných kosmických těles a fenoménů ve vědecké komunitě. Jejím hlavním cílem je však pomocí mezinárodní spolupráce prosazovat a zabezpečovat rozvoj astronomie.
Unie má téměř 10 000 členů – profesionálních astronomů z celého světa; nejvíce jich je z USA. Z České republiky je 109 členů – mj. Jiří Grygar, Luboš Perek, Petr Heinzel, Jana Tichá nebo Jiří Borovička.Kromě individuálních členů sdružuje IAU přes 60 národních sdružení, která reprezentují státy zapojené do její činnosti. Českou republiku v Mezinárodní astronomické unii zastupuje Český národní komitét astronomický. Jeho předsedou je pracovník Astronomického ústavu Akademie věd a předseda organizačního výboru pražského astronomického kongresu Jan Palouš.
Nejvyšším orgánem Mezinárodní astronomické unie je valné shromáždění, obecně zvané astronomický kongres. Koná se pravidelně každé tři roky (kromě období 2. světové války). První shromáždění se konalo v roce 1922, v Římě. 26. valné shromáždění Mezinárodní astronomické unie se konalo ve dnech 14. – 26. srpna 2006 v Kongresovém centru v Praze. V roce 2015 se konal kongres na Havaji.
12. kongres | 1964 | Hamburk, Západní Německo (SRN)13. kongres | 1967 | Praha, Československo
25. kongres | 2003 | Sydney, Austrálie26. kongres | 2006 | Praha, Česká republika
Mezi kongresy je nejvyšším orgánem Výkonný výbor, v jehož čele stojí prezident Mezinárodní astronomická unie.
Je volen vždy na 3 roky na období mezi kongresy. Od roku 2006 je prezidentkou Catherine Cesarsky, bývalá ředitelka Evropské jižní observatoře.
Dalším členem výkonného výboru je tzv. zvolený prezident (President-Elect). Jde o praxi z posledních 20 let, kdy nový prezident je zvolen již na předcházejícím kongresu, ale než nastoupí do úřadu, vykonává první 3 roky tuto funkci, která odpovídá prvnímu viceprezidentovi. V období 2006 – 2009 je zvoleným prezidentem Robert Williams z Space Telescope Science Institute (USA).
Ve výboru jsou dále generální sekretář (v současnosti Karel A. van der Hucht z Holandska), jeho asistent a 6 viceprezidentů. Všichni tito funkcionáři jsou voleni kongresem.
Dalšími velmi důležitými orgány IAU jsou odborné komise. V současnosti jich pracuje 40 a jsou sloučeny do 12 divizí.
 Obrázky, zvuky či videa k tématu Mezinárodní astronomická unie ve Wikimedia Commons 

Mezinárodní festival dokumentárních filmů Ji.hlava (MFDF Ji.hlava) je největší festival věnovaný autorskému dokumentárnímu filmu ve střední a východní Evropě. Festival probíhá tradičně koncem října v Jihlavě v České republice, v roce 2018 proběhne ve dnech  25. - 30. října jeho 22. ročník.
Projekcí posledního ročníku se zúčastnilo přes čtyřicet tisíc diváků, festival celkem navštívilo téměř čtyři a půl tisíce akreditovaných účastníků z 62 zemí světa. Více než tisíc filmových profesionálů se zúčastnilo Industry Programu MFDF Ji.hlava, který zahrnuje projekty jako Emerging Producers, Festival Identity nebo Konference Fascinace. V roce 2017 festival promítl celkem 342 filmů.
Festival byl založen roku 1997 skupinou studentů jihlavského gymnázia v čele s Markem Hovorkou, který je dodnes ředitelem festivalu. Od roku 2001 je organizován pod hlavičkou občanského sdružení Jihlavský spolek amatérských filmařů, které se v roce 2015 transformovalo na DOC.DREAM — Spolek pro podporu dokumentárního filmu.
Tradičním mottem festivalu je slogan „Myslet filmem!“, tradičním symbolem je trychtýř.
MFDF Ji.hlava je zakládajícím členem Doc Alliance - sdružení sedmi předních evropských festivalů dokumentárních filmů.
První ročník festivalu v roce 1997 měl rozpočet 150 tisíc korun. Poté rozpočet rostl, druhý ročník stál 400, třetí 500 a čtvrtý 600 tisíc korun. Dvacátý ročník měl rozpočet 14 milionů korun.
Tématické soutěžní sekce: Svědectví o politice, Svědectví o poznání, Svědectví o příroděFestival dále nominuje jeden film, který je následně zahrnut do předvýběru Evropské filmové akademie pro evropskou cenu za nejlepší dokumentární film roku. Vítězné snímky soutěže Krátká radost jsou nominovány do předvýběru Cen Akademie (Oscar) v rámci kategorie krátkometrážních dokumentárních filmů.
Kromě soutěžních sekcí festival každoročně představuje i množství nesoutěžních sekcí zabývajících se různými oblastmi dokumentárního filmu. Mezi tradiční nesoutěžní sekce patří například:
Reality TV - nové televizní formáty a aktuální podoby zkřížených žánrů, jako jsou docudrama, docusoap, reality show nebo mockument
FAMU uvádí - prezentace tvorby studentů Filmové a televizní fakulty Akademie múzických umění v Praze
Doprovodný program zahrnuje kromě tematických výstav také soutěžní výstavy plakátů filmových festivalů, hudební a divadelní vystoupení, autorská čtení, radiodokumenty a dokumentární divadlo či speciální výstavní instalaci Laboratorium.
Festivalu se v minulých letech zúčastnila řada režisérů, filmových teoretiků a historiků. Kromě odborníků z oblasti filmu Ji.hlavu navštívili také spisovatelé, umělci či aktivisté.
S hosty je možné se potkat v rámci Inspiračního fóra (Industry Program) nebo Masterclass (nesoutěžní sekce). Osobnosti ze světa filmu jsou tradičně také členy soutěžních porot (např. soutěží Mezi Moři či Opus Bonum).
2011: Carlos A. Aguilera, Alexej Pluser-Sarno, Jana Sarna, Basilio Martín Patino, Peter Kubelka, James T. Hong
2012: Tariq Ali, Natalja Gorbaněvská, Anna Hutsolová, Kao Sing-ťien, Mads Brügger, Jero Yun, Laurens Drillich, Ray Sandeep, Xavier Christiaens
2013: Artemij Troickij, Šelja Kamerić, Moazzam Begg, Jurij Norštejn, Craig Baldwin, Dudley Andrew, Lordan Zafranović, Vitaly Mansky, Eyal Sivan, Kirsten Johnson, Yoshiki Nishimura, Joe Gantz, Bartek Konopka
2014: Joseph Čcheng, Petr Pavlenskij, Kateřina Šedá, Godfrey Reggio, Albert Serra, Peter Tscherkassky, Želimir Žilnik, Nicolas Philibert, Deborah Stratman, Wojciech Staroń, Kidlat Tahimik, Jaime Rosales, Bing Wang
2015: Marija Aljochinová, Julian Assange, Osama Abdul Mohsen, Abbas Fahdel, Amra Bakšić Čamo, Daniel Walber, Fred Kelemen, Viera Čakányová, Thomas A. Ostbye, Artavazd Pelešjan
2016: Philip Zimbardo, Michail Durnenkov, Cchang Pching, Claire Atherton, Rebecca O’Brien, Mike Bonanno, Martin Kollár, Jacopo Quadri, Hilmar Örn Hilmarsson, Fridrik Thór Fridriksson, Bill Morrison
2017: Laila Pakalnina, Karpo Godina, Jóhann Jóhannsson, Andreas Horvath, Ada Solomon, Dmitrii Kalashnikov, Pierre-Olivier Bardet
MFDF Ji.hlava se věnuje mnoha aktivitám celoročně. Spolupracuje například s dalšími evropskými dokumentárními festivaly v rámci sdružení Doc Alliance, jehož webový portál, distribuující dokumentární a experimentální snímky online pod názvem Doc Alliance Films, je původním projektem festivalu. Podílí se rovněž na projektech určených pro filmové profesionály DOC.STREAM a ve spolupráci s Institutem dokumentárního filmu na projektu Ex Oriente Film, či na trhu východoevropských dokumentů East Silver.
Spolek DOC.DREAM, pořadatel festivalu, je aktivní také v publikační činnosti (např. Karel Vachek: Teorie hmoty; Bill Nichols: Úvod do dokumentárního filmu; Guy Gauthier: Dokumentární film, jiná kinematografie; David Čeněk: Chris Marker; Sborníky DO I-VI) a provozuje online portál dok.revue, který se věnuje teorii a kritice dokumentárního filmu.
Ji.hlava Industry Program je projekt určený filmovým profesionálům a již šestnáct let je nedílnou součástí festivalu. Do této sekce patří následující programy a platformy:
Emerging Producers - propagační a vzdělávací projekt sdružující evropské producenty dokumentárních filmůDocu Talents from the East - panel představující nejpozoruhodnější autorské dokumentární projekty ze střední a východní Evropy ve fázi produkce či postprodukce, do roku 2017 probíhal v rámci MFF KV, od roku 2018 se koná v rámci Sarajevo Film FestivalFestival Identity - setkání pořadatelů filmových festivalů
Inspirační fórum - setkání režisérů dokumentárních filmů s významnými osobnostmi mimo filmovou komunitu - vědci, spisovateli, výtvarnými umělci či filozofy
Konference Fascinace - konferenční setkání zaměřující se na distribuci experimentálních filmů
Visegrad Accelerator - platforma pro setkávání českých, slovenských, maďarských a polských filmových profesionálů, zástupců státních institucí a médií.
Ji.hlava Film Fund - podpora ve formě vizuální a zvukové postprodukce pro středometrážní a dlouhometrážní dokumentární a hybridní filmy vznikající v regionu střední a východní Evropy
Ji.hlava Academy - vzdělávací, networkingová a inspirační platforma určená všem talentovaným profesionálům se zkušenostmi s různými aspekty současného nonfikčního filmu
Kromě samotného festivalu, který se koná v říjnu, pořádají organizátoři Ji.hlavy také několik akcí, probíhajících v průběhu celého roku:
Ozvěny Ji.hlavy - festivalové ozvěny se konají v České republice, na Slovensku a v dalších evropských zemích (Belgie, Francie, Ukrajina aj.)
Dokumentární pondělí - pravidelné projekce dokumentárních filmů za účasti tvůrců v pražském artovém kině Světozor
Živé kino - letní promítání vybraných českých dokumentárních filmů na netradičních místech v Jihlavě a Praze
Česká radost v českých kinech - kinodistribuce vybraných českých dokumentárních filmů v českých a slovenských kinech
Kulturní hub - setkání zástupců jihlavské kulturní scény za cílem podpory rozvoje města
Centrum dokumentárního filmu - jihlavský prostor v kině Dukla zaměřený na zkoumání i objevování dokumentární kinematografie v několika úrovních současně (vzdělávání, knihovna, videotéka, výzkum)
Média a dokument - workshop pro studenty filmové vědy a žurnalistiky na téma psaní o dokumentárním filmu, probíhající v rámci MFDF Ji.hlava
Hranice filmu - přednášky, projekce a diskuse o nezvyklých formátech dokumentárního filmu

Mezinárodní filmový festival Karlovy Vary je největší filmový festival v České republice, festival je kategorie A (tj. nespecializovaný festival se soutěží celovečerních hraných filmů) například spolu s festivaly v Cannes, Berlíně, Benátkách nebo Tokiu. Je to jeden z nejstarších filmových festivalů na světě a stal se nejprestižnějším filmovým festivalem ve střední a východní Evropě.Festival se koná tradičně začátkem července a hlavním ústředím je Hotel Thermal. Každý rok je na festivalu promítáno více než 180 celovečerních filmů a několik desítek krátkých filmů z celého světa.
Snahy o vytvoření tradice mezinárodního filmového festivalu se objevily těsně po skončení druhé světové války. Západočeská lázeňská centra přitom měla pro tento účel nejen dostatečné dopravní spojení, ale i velký počet vhodných hotelů s tradicí zahraničních návštěvníků.
První ročník se uskutečnil ve dnech 1. – 15. srpna 1946, ovšem v Mariánských Lázních. Pouze některé z filmů byly k vidění též v Karlových Varech. Zúčastnilo se jej celkem 7 států a diváci mohli zhlédnout 13 dlouhých a 18 krátkých filmů. Jednalo se však jen o nesoutěžní přehlídku.Také druhý mezinárodní filmový festival v Československu byl nesoutěžní. Konal se opět v Mariánských Lázních, ve dnech 2. – 6. srpna 1947. Zúčastnilo se jej 9 států, promítáno bylo 12 filmů celovečerních a 44 krátkých.Třetí ročník festivalu byl již soutěžní, tehdy byla poprvé udělena cena Křišťálový glóbus. Přehlídka se konala ve dnech 17. července – 2. srpna 1948 za účasti 16 států. Čtvrtý ročník, konaný ve dnech 23. července - 7. srpna 1949, probíhal naposledy v Mariánských Lázních. V následujícím roce se přesunul natrvalo do Karlových Varů, které měly jako krajské město k pořádání této náročné akce vhodnější podmínky.Festival v padesátých letech utrpěl nutným budovatelským zaměřením, které s sebou neslo i inflaci udělovaných cen, neboť se muselo dostat na každý zasloužilý snímek z bratrských států. Kromě Velké ceny byla udělována též cena míru a cena práce. 
V roce 1956 byl festival zařazen organizací FIAPF do kategorie A (do společnosti festivalů jako Cannes, Berlín či Benátky), avšak vzhledem ke konání MFF v Moskvě bylo rozhodnuto konat oba festivaly střídavě, což platilo až do konce osmdesátých let. Po sametové revoluci prožíval festival nejtěžší chvíle – až se (roku 1994) jeho organizace ujali Jiří Bartoška a Eva Zaoralová. Pod jejich vedením festival získal zpět ztracenou slávu a stal se nejprestižnějším filmovým festivalem v celém bývalém „východním bloku“. Festival je od roku 1994 pořádán opět každoročně a pravidelně se na něm objevují slavní filmoví tvůrci z celého světa.
V roce 2011 Bartoška uvedl, že rozpočet festivalu je 135 miliónů korun a „z toho stát přispívá 30 miliony, Karlovy Vary osmi miliony a kraj třemi miliony korun.“ Zbytek financí poskytují partneři, například firma ČEZ. Jedním z hlavních partnerů festivalu je pivovar Lobkowicz, který od roku 2015 vlastní čínská společnost CEFC. Pořádající společnost Film Servis Festival Karlovy Vary, kterou vlastní Bartoška, dosáhla v roce 2015 čistého zisku 7 milionů korun. Festival sponzorsky podporuje Česká zbrojovka, což vyvolalo kritiku a protesty některých filmových tvůrců, protože Česká zbrojovka v minulosti prodávala zbraně nedemokratickým režimům jako je nyní vládnoucí vojenská junta v Egyptě. Partnerem festivalu je také zbrojařský holding Czechoslovak Group, který vyváží vojenskou techniku i do Saúdské Arábie.
Soutěžit mohou pouze filmy, které byly vyrobeny po 1. lednu předcházejícího roku (tedy např. festivalu v roce 2019 se mohou účastnit jen filmy vzniklé po 1. lednu 2018) a které doposud nebyly uvedeny mimo zemi svého původu.
Hlavní soutěžHlavní sekce festivalu, filmům z této sekce jsou udělovány hlavní ceny – (Křišťálový glóbus, Zvláštní cena poroty, ceny za režii a za herecké výkony).
Na východ od ZápaduSekce určená filmům ze zemí bývalého Východního bloku. Nejlepší film získává Cenu Na východ od Západu.
Soutěž dokumentárních filmůSekce určená dokumentárním filmům. Uděluje se Cena nejlepšímu dokumentárnímu filmu nad 60 minut.
Kromě soutěžních sekcí jsou součástí festivalu i nesoutěžní sekce, jejichž cílem je přiblížit návštěvníkům současnost i minulost světové i domácí kinematografie.
HorizontyPřehlídka současné světové produkce, oceněné snímky z jiných festivalů.
Filmy s nekonvenčním přístupem k naraci i stylu, osobité a radikální vize filmového jazyka.
Filmy klasické, kultovní, raritní i neprávem opomíjené, promítané z původních či restaurovaných kopií.
Deset mladých evropských režisérů nastupující generace představuje své studentské filmy.
Výběr nejnovějších titulů vycházejících z tradice hororu či akčního filmu, které žánr nahlížejí z čerstvých, často humorných perspektiv.
Pocty, tematické přehlídky a retrospektivyTematicky zaměřená sekce představuje například filmy vybraného režiséra či filmy na určité téma.
1990: Annette Beningová, Robert De Niro, Miloš Forman, Vojtěch Jasný, Maximilian Schell, Shirley Temple-Blacková
1992: Ethan a Joel Coenovi, Jason Connery, Aki Kaurismäki, Ken Loach, Agnieszka Holland
1997: Miloš Forman, Ivan Passer, Salma Hayeková, Nikita Michalkov, Steve Buscemi
2004: Jacqueline Bisset, John Cleese, Bernard Hill, Harvey Keitel, Guillermo Jimenez Díaz, Roman Polanski, Elijah Wood, Max Riemelt
2005: Alexander Payne, Sharon Stoneová, Gael García Bernal, Robert Redford, Liv Ullmannová, Matt Dillon
2011: Judi Denchová, John Malkovich, John Turturro, Cary Fukunaga, Sasson Gabai, Remo Girone
2012: Helen Mirrenová, Richard Peña, István Szabó, Susan Sarandonová, Helena Třeštíková, Marek Najbrt
2013: John Travolta, Oliver Stone, F. Murray Abraham,Valeria Golinová, Agnieszka Holland, Lou Castel, Jerry Schatzberg, Michel Gondry, Dario Argento
2014: Mel Gibson, Michael Pitt, Jake Hoffman, Franco Nero, Fanny Ardant, Laura Dernová, Mike Cahill, Astrid Bergès-Frisbey, Asia Argento
2015: Richard Gere, Harvey Keitel, George A. Romero, Jamie Dornan, Sean Ellis, Jena Malone, Ryan Fleck, Udo Kier, Ben Mendelsohn, Alba Rohrwacher
2018: Tim Robbins, Robert Pattinson, Terry Gilliam, Anna Paquin, Barry Levinson
 Obrázky, zvuky či videa k tématu Mezinárodní filmový festival Karlovy Vary ve Wikimedia Commons 

Tato stránka pojednává o pozemním hokeji, lední hokej viz Mezinárodní federace ledního hokeje.
Mezinárodní hokejová federace (FIH, francouzsky: Fédération internationale de hockey sur gazon, anglicky: International Hockey Federation) je mezinárodní organizace sdružující národní svazy pozemního hokeje.

Mezinárodní komise pro osvětlování (Commission internationale de l'éclairage, CIE) je mezinárodní organizace věnující se světlu, osvětlování, barvě a kolorimetrickým soustavám.

Mezistátní letecký výbor, zkráceně MAK (rusky Межгосударственный авиационный комитет (МАК)) je letecký úřad současných i bývalých členů Společenství nezávislých států, založený 30. prosince 1991 na základě mezivládní Dohody o civilním letectví a využívání vzdušného prostoru.
Na MAK jsou delegovány funkce 11 vlád většinou ze Společenství nezávislých států v oblasti vydávání různých leteckých certifikátů a vyšetřování leteckých nehod. Hlavní sídlo je v Moskvě.
Arménie, Ázerbájdžán, Bělorusko, Gruzie, Kazachstán, Kyrgyzstán, Moldavsko, Rusko, Tádžikistán, Turkmenistán, Ukrajina a Uzbekistán. Gruzie z organizace v roce 2009 vystoupila.
 Obrázky, zvuky či videa k tématu Mezistátní letecký výbor ve Wikimedia Commons 

Zahraniční obchod je obchod přes hranice státu. Může být světový nebo jednotlivých kontinentů se sousedními státy. Zahraniční obchod je jedním z důsledků dělby práce. Je základní formou propojení ekonomik.
Odlišnost přírodních a klimatických podmínek (těžba ner. surovin, zemědělství, cestovní ruch)
Odlišný spotřebitelský vkus a preference (některá zboží mohou mít spotřebitele pouze v zahraničí)
Snaha o zvyšování efektivity výroby (rostoucí míra dělby práce na mezinárodní úrovni, efektivní využití technologií, nutnost vyrábět určité množství, aby byl realizován zisk)
Konflikt výroby a spotřeby – výroba se specializuje, spotřeba se diferencuje, dovoz umožňuje domácím výrobcům potřebnou specializaciAbsolutní výhoda znamená, že země je schopna vyrábět výrobek s nižšími náklady než země jiná.
Komparativní výhoda je „výhoda ve srovnání“: Rozvoj nutí některé země vzdát se i výroby, ve které má absolutní výhodu. Zdůvodňuje to teorie komparativních výhod.
Jsou-li účastníky zahraničního obchodu jednotlivé národní ekonomiky, označuje se tato směna jako mezinárodní obchod nebo též světový obchod.
Protekcionismus (ochranářství) znamená ochranu vlastního trhu, výrobců a spotřebitelů pomocí cel, kvót a podobných opatření, která mohou vést k praktické neexistenci MO. Rozlišujem 3 druhy protekcionismu. Protekcionismus degresevní, s cílem ochránit udumírající odvětví ekonomiky, d. progresivní- ochrana progresivních odvětví, d. agresivní- posílení konkurenceschopnosti domácího produktu.
Liberalismus – představuje volný obchod, za podmínek stanovených zákonnými předpisy, za zakladatele lze považovat Adama Smithe.Vlády, nebo ekonomická uskupení aplikují protekcionismus vždy. Hájí se např. ochranou výrobců v určitém odvětví, udržením zaměstnanosti a koupěschopnosti, nebo ekonomickou nevyspělostí země. Vede to k neefektivnímu chování „chráněných“ ekonomických subjektů a dlouhodobě i ke snížení konkurenceschopnosti. Na druhou stranu vlády potřebují udržet nezaměstnanost na přijatelné míře, aby nebyly vyvolány sociální nepokoje. Protekcionistická opatření by měla být vždy důkladně zvážena s ohledem na konkrétní situaci
Argument pracovních míst - obchod vede k zániku pracovních míst (při dovozu musí domácí výrobci omezovat výrobu); na druhou stranu obchod také zvyšuje počet míst, když se země začne zaměřovat na výrobu statků, u kterých má komparativní výhodu
Argument národní bezpečnosti - měla by být chráněna ta odvětví, která jsou důležitá pro bezpečnost státu (např. zbrojní průmysl), aby si země zachovala určitou samostatnost. Na druhou stranu každé odvětví může tvrdit, že je nezbytné a ovlivňovat tak vládu
Argument rozvíjejícího se odvětví - dočasné omezení obchodu a ochrana nově se rozvíjejících odvětví jim pomůže stát se konkurenceschopnějšími. Pak ale mohou tuto ochranu vyžadovat i starší odvětví.
Argument nekalé konkurence - každá země má jiné podmínky a nejsou tak rovnocennými konkurenty; dovážené statky však zvyšují přebytek spotřebitelů dané země
Argument ochrany jako trumfu při vyjednávání - otevřená ekonomika může hrozit omezením obchodu vůči uzavřené ekonomice; ta se lekne a svá omezení stáhne, jinak by došlo ke snížení ekonomického blahobytu
dělíme na autonomní a smluvní. Smluvními rozumíme bilaterální a multilaterální obchodní smlouvy, dohody a závazky vyplývající z členství v mezinárodních organizacích. Autonomní dělíme na pasivní tarifní- cla, celní sazebníky, apod.)a pasivní netarifní- celní řízení, kvantitativní restrikce, autolimitace, devizvé restrikce, embargo, obchodní válka,apod.Dále aktivní autonomní prostředky: subvence vývozní, dotace, daňové úlevy, podpora vědy a výzkumu, propagace, atd-
Clo (dovozní) – zatěžuje importované zboží, tím zvyšuje jeho cenu na domácím trhu a dává prostor domácím výrobcům, kteří by při nižší ceně nebyli schopni vyrábět
Embargo – obvykle politicky motivované administrativní rozhodnutí o zákazu obchodu s určitou zemí, nebo komoditou
Kvóty – snaha o zajištění stability trhu pomocí stanovení povoleného množství dováženého zboží. Vztahuje se ke komoditě nebo zemi producenta. Překročení kvóty by vedlo ke snížení ceny a část domácí produkce by byla neprodejná
Neviditelné překážky dovozu – jedná se o nepřímé znevýhodnění zahraničního výrobce. Cílová země stanoví např. hygienické nebo kvalitativní podmínky tak, že to je pro dovozce nerealizovatelné, nebo musí vynaložit dodateční náklady (promítne se zvýšením jeho ceny, která pak tolik neohrožuje domácí producenty)
Právní bariéra – právní řád v cílové zemi může být velmi odlišný od domácího právního řádu, je tedy nutné vynaložit náklady na právního experta
Kurzové riziko – pohyb kurzu může zásadně ovlivnit ne/výnosovost obchodu, jednotná měna EURO tu bariéru v rámci EU odstraňuje
Vzdálenost – se vzdáleností rostou náklady na dopravu a pojištění, roste riziko poškození nebo znehodnocení zboží
Tradice náboženství – některé zboží může být vlivem náboženství nebo tradic v zemi neprodejné
Je nutné zhodnotit politickou stabilitu, koupěschopnost místního obyvatelstva, míru korupce, konkurenci…
Export – vývoz zboží nebo služeb do zahraničí. Důsledkem exportu je příliv kapitálu do země, odkud se zboží nebo služby vyvážejí.
Přímý export – tuzemský producent a zahraniční odběratel jsou v přímém kontaktu. Producenti musí mít dobrý přehled o zahraničním trhu
Nepřímý export – mezi producenta a odběratele vstupuje zprostředkovatel, který nakupuje v tuzemsku a prodává v zahraničí. Nevýhodou může být marže, kterou si zprostředkovatel připočítá. Podnik ale ušetří náklady na podrobné sledování zahraniční situaceReexport – vývoz zboží a služeb, které byly předtím dovezeny
přímý reexport – reexportér nakoupí zboží v zahraničí a jiné zemi ho prodá, aniž by zboží vstoupilo do země reexportéra
nepřímý reexport – reexportér doveze zboží do své země a odtud ho vyveze (jako forma překonání obchodně politických překážek mezi cílovou zemí a zemí původu)Import – dovoz zboží nebo služeb ze zahraničí. Důsledkem importu je odliv kapitálu ze země, kam se dováží.
Nepřímý import – tuzemský producent nakupuje od tuzemského zprostředkovatele zahraničního zboží
Clo je poplatek (zákonná platba), který vybírá státní orgán při přechodu zboží přes celní hranici daného státu.
b) fiskální - zajišťuje příjmy státního rozpočtu (asi 4% všech příjmů) (z vybraného cla zůstane 1/4 ve STR a 3/4 jdou do rozpočtu EU)
dovozní clo – uvaluje se na dovážené zboží. Účelem je ochrana domácích výrobců před konkurencí
vývozní clo – pokud zboží opouští území státu – vláda se snaží získat část příjmů z vývozu dané komodity. Vývozní clo se vztahuje především na suroviny. Přechodně se také uvaluje na zboží, jehož je na domácím trhu nedostatek a hrozí tak zvýšení ceny.
tranzitní clo – pro produkci, která není určena na trh dané země, pouze se převáží – nepoužívá se, nebo je stanoveno na nuluCla z hlediska způsobu výpočtu
antidumpingové – pokud importér dováží za cenu, která je zřejmě nižší než výrobní náklady (dumpingová cena), cílová země uvalí na zboží takové clo, aby se cena zvýšila přinejmenším natolik, aby domácí producenti byli schopni konkurovat
preferenční – zvýhodněné sazby poskytované jen některým zemím (na základě dvoustranných smluv)
odvetné – clo na dovoz je uvalené jako odveta zemi původu za clo uvalené na vývoz našeho zboží
vyrovnávací – přirážka k normálním celním sazbám a zboží, které je v zemi původu dotováno
smluvní nástroje – celní politika je předmětem mezinárodních smluv – řeší postup celních orgánů ve snaze zjednodušit a zrychlit celní řízení
autonomní nástroje – představují jednostranná celní opatření ze strany státu, nebo uskupení států
mimo EU – jedná se o vývoz a dovoz, kdy zboží překračuje hranice státu a provádí se proclení dodávky. Fungují zde všechna opatření obchodní politiky (cla, množstevní kvóty, překážky, normy)
v rámci EU – nejedná se o vývoz a dovoz. Funguje jednotný vnitřní trh = volný pohyb zboží. Dodávky se neproclívají, pro výrobky platí jednotné normy. Neexistují žádné technické, hygienické nebo veterinární bariéry.
Přímý prodej – domácí výrobní podnik sám prodává (vyváží) své výrobky do jiné země nebo je sám nakupuje (dováží). Musí mít dostatečné jazykové znalosti a znalosti techniky obchodování. Nutnost mít dostatečně kvalifikované zaměstnance.
Nepřímý prodej – domácí výrobní podnik využívá služby obchodního podniku. Svoje výrobky prodá obchodnímu podniku, který je vyveze do jiné země. Pokud domácí podnik nakupuje, využije obchodní podnik, který výrobky v jiné zemi nakoupí a v ČR je pak prodává.
Pomocí internetu - Při nepřímém prodeji můžeme uzavřít dohodu se zahraničním provozovatelem internetového obchodu, kterému budeme zboží dodávat, a které bude provozovatel prodávat spotřebitelům ve své zemi. Nebo můžeme přidat nabídku do zahraničního elektronického tržiště, kdy dodávku si musíme zajistit sami. Zahraniční zákazník ale nebude akceptovat prodej na dobírku nebo platby předem. Musíme mít zabezpečený systém plateb po internetu.
při prodeji mimo Česko – velký vliv má vzdálenost a jazykové bariéry. Rostou rizika poškození pro dopravě, nezaplacení, nebo nepřevzetí zboží, rizika ztrát vlivem poklesu kursu dané měny. Při prodeji musíme zvážit politická rizika – nepokoje, stávky, převraty, zákazy dovozu.
Dodací podmínky – určení místa, do kterého bude zajišťovat dopravu prodávající a od kterého kupující.
povinnosti prodávajícího a kupujícího při zajištění dopravy a dokumentů (dopravní avízo, kontrola)
odeslání dodávky – zaslání přepravních dispozic, zaslání návěští zásilky nebo odvolávky. U pravidelných dodávek nebývá toto oznámení potřebné.
Expedice – na základě objednávky, příprava zboží k odběru ve skladu, nakládání. Ve velkých podnicích až po vystavení expedičního příkazu
Dodání, převzetí, přejímka – na základě dodacího listu. Pokud dodavatel nevyužije vlastní dopravu, vystavíme přepravní list (železniční nákladní list)Někdy jsou vyžadovány další doklady:
osvědčení (certifikát) – nejčastěji osvědčení o jakosti (udává, zda produkt splňuje normy – ČN a ISO), zdravotní osvědčení (veterinární u zvířat)
fakturace – měla by dorazit současně se zásilkou nebo dodatečně. Pokud žádáme placení předem. Pokud jsme plátci DPH vystavíme zálohovou fakturu (částečná úhrada). Po zaplacení a dodání vystavíme daňový doklad, ale musíme ho vyplnit v den uskutečnění zdanitelného plnění
proclení začíná tím, že vozce podá dodávku k proclení. Může ho zastupovat jiná osoba – (dopravce, speditér), který zajistí vyplnění celních dokladů a proclení. Při proclení se zásilka navrhuje do celního režimu, který určuje, jak bude placeno clo, DPH (F.Ú) nebo další dávky (zemědělské produkty)
Při vývozu se na hranici země prodávajícího neplatí clo ani DPH (země, kam zboží směřuje vybírá při překročení hranic z dováženého zboží dovozní clo a DPH), protože by platilo se dvakrát).
vnitřní prohlídka – probíhá ve výrobním závodě, nebo v místě kde se zásilka nakládá. Jde o kontrolu zboží a dokladů. Zásilka se opatří celní uzávěrou (plombou)
vnější kontrola – probíhá na hranici. Jedná se o kontrolu celních závěr. U individuální turistiky jde o prohlídku vyvážených věcí.V zemi, kam zboží směřuje probíhá opět proclení, tzn. Že až na vstupní hranici se bude vybírat clo a DPH.
neprobíhá proclení, ale existují rozdíly v sazbách DPH. Uplatnění DPH při obchodování uvnitř EU je podobné jako při vývozu a dovozu. Místo zdanitelného plnění je země příjemce. Při prodeji do jiné země EU jsou zboží a služby v zemi původu od DPH osvobozeny. V zemi určení se DPH vybírá = samovyměření( harmonizace zákonů s EU). Liší se podle toho, zda jde o plátce nebo neplátce.

Mezinárodní právo je souborem právních norem, které upravují právní vztahy mezi jednotlivými státy a také vztahy mezi státy a mezinárodními organizacemi. Cílem mezinárodního práva je zajistit mírovou existenci a plynulý vývoj mezinárodního společenství. Mezinárodní právo je možné chápat jako soubor právních norem stanovících způsoby chování, které jsou nezbytné ke spořádanému soužití lidí na této planetě a které nejsou upraveny ve vnitrostátním právu jednotlivých suverénních zemí. Samotná definice již zdůrazňuje těsný vztah mezinárodního práva a mezinárodního společenství, ve kterém a skrze které je toto právo uplatňováno a vykonáváno.
Mezinárodní právo bývá často také označováno jako mezinárodní právo veřejné, aby se tak odlišilo od mezinárodního práva soukromého, jež je subsystémem práva vnitrostátního, kterým stát upravuje soukromoprávní vztahy s mezinárodním prvkem. Název „mezinárodní právo“ pochází z latinského ius gentium (právo národů), které tvořilo součást právního instrumentária antického Říma. Ius gentium bylo ovšem vším jiným než dnešním mezinárodním právem. Jeho normy tvořila jednostranně vůle římského impéria.Formálními prameny mezinárodního práva jsou mezinárodní smlouvy, mezinárodní obyčeje, obecné právní zásady, soudní praxe a doktrína.
Důležitou oblastí, kterou mezinárodní právo typicky upravuje je vymezení území a hranic státu (zvláště u států nově vznikajících). Charakteristiky státního území mohou být velmi různorodé, jelikož státy mají odlišné velikosti a formy. Státní území je trojrozměrný prostor a mezi jednotlivými částmi státního území jsou značné právní rozdíly. Pevninské území je centrální částí státního území, pobřežní moře a vzdušný prostor nad nimi mají akcesorní (vedlejší) charakter. V některých případech přímo z mezinárodního práva vyplývá, že stát vykonává územní výsost či jednotlivá práva, která z ní plynou, i tam, kde jinak územní suverenitu nemá, např. na lodích na volném moři a v letadlech ve vzdušném prostoru nad ním.Prostory další kategorie, které jsou spravovány dle mezinárodního práva, jsou nazývány mezinárodní prostory. Jednotlivé státy si tyto prostory nesmí přivlastňovat, platí zde zásada společného dědictví lidstva, jejímž hlavním znakem je spravedlivé rozdělení prospěchu získaného z přírodních zdrojů mezinárodního prostoru.
Zvláštním odvětvím mezinárodního práva je mořské právo, které obsahuje zásady, instituty a normy upravující užívání moří, vzdušného prostoru nad nimi, mořského dna a jeho podzemí.K novým odvětvím mezinárodního práva patří mezinárodní právo životního prostředí, které vzniklo v souvislosti s tím, jak se výrazně zhoršovalo životní prostředí v druhé polovině 20. století. Ochrana životního prostředí má dnes již internacionální charakter a tomu odpovídá nutnost uzavírat nejen jednostranné, ale i mnohostranné smlouvy.Mezinárodní odpovědnost se postupně uplatňovala v mezinárodních vztazích od začátku 19. století. Touto odpovědností je míněna povinnost státu nést právní následky za porušení mezinárodního práva. Ve snaze předcházet mezinárodním rozporům mohou státy upozornit potenciálního porušitele mezinárodního práva na nutnost řešit vzniklý spor. Formy varování bývají různé, od nejčastěji užívané protestní nóty přes retorzi (odvetu, jež způsobuje faktickou újmu státu, který se dopustil protiprávního aktu) až po použití vojenské síly.
Vztah mezinárodního a vnitrostátního práva lze pojmout jako soužití dvou právních systémů, které spolu mohou buď koexistovat či se doplňovat, nebo být spolu vzájemně neslučitelné. Logicky vzato vnitrostátní právo by mělo respektovat nadřazenost práva mezinárodního. Mezinárodní právo však nestanoví žádné pravidlo o tom, jak má být přenesen obsah jeho norem do práva vnitrostátního. Spokojuje se s požadavkem, aby stát a osoby za něž nese odpovědnost, plnily závazky mezinárodního práva.Jelikož se mezi těmito dvěma právními řády vytváří specifický vztah, je třeba stanovit, jaká pravidla platí a jak lze určit, které pravidlo převládá v případě konfliktu mezi nimi. Teoretici, kteří se touto otázkou zabývali, rozvinuli dva základní pohledy, které jsou aktuální doposud: dualistický a monistický. Nejstarší je teorie monistická s primátem vnitrostátního práva, později, zhruba v polovině 20. století, zformovala rakouská normativní škola monismus s primátem práva mezinárodního. Dualistická škola, typická pro zastánce právního pozitivizmu, se nejvíce rozšířila na konci 19. a v první polovině 20. století. Většina pozitivistů nahlíží na mezinárodní právo a na právo vnitrostátní jako na dva různé právní systémy, mezi kterými se nachází svrchovaný stát, jež si určuje své mezinárodněprávní vztahy ve styku s jinými státy a svůj řád vnitrostátního práva na svém území. Normy mezinárodního práva mají účinnost ve vnitrostátním právu, pouze pokud tak stát sám určí. Jiný je pohled monistů, kteří přistupují k otázce vztahu mezi mezinárodním a vnitrostátním právem na základě jednoho přirozeného práva jako základu práva obecně, například pojetí lidských práv. Právo vystavěné na tomto základu, je ucelený systém. Mezinárodní právo a právo státu jsou tak součásti téhož systému. Jelikož se jedná o stejný systém, musí obsahovat i odpověď na otázku, která norma převládá v případě konfliktu mezi normami mezinárodního a vnitrostátního práva. Odpověď současných monistů je, že v případě konfliktu převládá norma mezinárodního práva. Otázkou monistického pojetí však zůstává, nakolik primát mezinárodního práva odpovídá realitě. Tento problém se dá vyřešit pojetím, že mezinárodní a vnitrostátní právo v zásadě upravují dva různé druhy vztahů a že tedy každé z těchto práv působí ve své oblasti. Otázkou je, zda v případě vzájemného působení, např. když stát svými vnitrostátními právními úkony porušuje své mezinárodní závazky v oblasti lidských práv, budou vzniklé mezinárodněprávní problémy řešitelné na úrovni mezinárodního práva. Tento pohled se stále více těší pozornosti a označuje se jako teorie koordinace.
Mezinárodní právo veřejné může být recipováno (převzato) do práva vnitrostátního několika způsoby:
Transformace – zachování doslovného znění mezinárodní smlouvy a její vyhlášení v některé formě vnitrostátního práva (např. zákon)
Adaptace – obsahově přibližný (nikoli doslovný) přenos mezinárodněprávních závazků a oprávnění do forem vnitrostátního práva
Inkorporace – vtažení normy mezinárodního práva do vnitrostátní právní sféry, aniž by ztrácela formu mezinárodního práva
Adopce – osvojení nebo použití pravidla mezinárodního práva vnitrostátním soudem v jeho rozhodovací činnosti (v anglosaském systému)
Mezinárodní právo se liší od práva vnitrostátního. Právo jako takové je spjato s nadřazeností normotvorné vůle (zákonodárce) a podřízeností subjektů, což je však mezi subjekty (suverénními státy) mezinárodního práva velmi sporné. Charakter mezinárodního práva určuje prostředí mezinárodního společenství v němž se prosazuje. Toto společenství je především společenstvím států a ve vztazích svrchované rovnosti mezi nimi, právo vnitrostátního typu prostě působit nemůže. Všechny základní instituty mezinárodního práva se proto nutně rozvíjely jinak než v systémech práva vnitrostátního. Základní vlastností mezinárodního práva je jeho souřadnost zprostředkovaná uplatňováním zásady svrchované rovnosti. Existence mezinárodního práva nepředpokládá nadřazenou, centralizovanou zákonodárnou, výkonnou a soudní moc. Státy, coby subjekty, v něm hrají dvoujedinnou, jakkoli na první pohled neslučitelnou roli. Jsou současně normotvůrci mezinárodního práva i jeho adresáty. (Valné shromáždění OSN zdánlivě někdy vystupuje jako celosvětový normotvůrce, při bližším posouzení však takovéto tvrzení neobstojí. Akty Valného shromáždění jsou jednak pro státy toliko právně nezávaznými doporučeními, a také jsou tyto akty z velké části určeny k regulaci vnitřních poměrů OSN a představují jen jakési „vnitřní" právo mezinárodní organizace.) Z povahy mezinárodního práva se odvíjí decentralizovaný výkon donucovacích pravomocí samotnými státy - subjekty mezinárodního práva. Donucování v režii jednotlivých států, jejichž reálná síla i mocenský vliv se výrazně liší, není optimální k zajištění efektivity mezinárodního práva. Na druhé straně je to státní moc, která je i v dnešní době nejúčinnějším garantem dodržování mezinárodního práva.Mezinárodní právo stále ještě hledá svou stabilizovanou podobu, jak materiálně, tak formálně. Nedosahuje preciznosti a detailnosti vyspělého práva vnitrostátního. Mezinárodní právo je doposud právem částečně nepsaným. Historické okolnosti vedly k tomu, že tomuto právu v minulosti vládl mezinárodní obyčej, jež je pojmově méně jistý a ne tak určitý jako právo psané. I přes neustále vzrůstající počet psaných pravidel, nadále zůstává mnoho norem obyčejových, nepsaných. Obyčejová normotvorba si tak zachovává svou významnou roli, protože rychleji reaguje na vývoj společensko-politických okolností, jež mají stálý vliv na rozvoj mezinárodního práva.
Jednu z hlavních změn, jež jsou charakteristické pro soudobé proměny mezinárodního práva, představuje stále větší diverzifikace jeho subjektů. Dnešní mezinárodní společenství je mnohem pestřejší a tím i složitější, než tomu bývalo v dobách, kdy byl jediným subjektem mezinárodního práva stát.
Stát se stává subjektem současného mezinárodního práva již tím, že svou státnost diplomaticky a mocensky prosadí a udrží ji. Stát se stává členem mezinárodního společenství a jeho právních řádů pouhým faktem své existence, nikoliv aktem uznání ze strany ostatních států. Jsou to především státy, a to státy suverénní, jež jsou adresáty norem mezinárodního práva.
Národ není subjektem mezinárodního práva, jestliže na se něj hledí jako na skupinu jednotlivců vykazující společné znaky (jazyk, kulturu, území aj.). Pokud se však organizovanost národa projevuje výkonem veřejné moci vůči obyvatelstvu na určitém území, jedná se o nově se utvářející územně politickou jednotku. Tento rodící se stát již má způsobilost k právům a povinnostem, neboť jeho orgány lze pokládat za orgány povstaleckého hnutí. Povstání je vždy jevem přechodným, jeho existence není cílem, nýbrž prostředkem k převzetí moci na povstaleckém území. Povstalecké hnutí může být označeno jako dočasný subjekt mezinárodního práva.
Mezinárodní společenství tvoří, kromě trvalých subjektů, i útvary jejichž subjektivita a způsobnost k právům je omezena a často i odvozena, například i proto, že vznikají z vůle států nebo ze specifických příčin (např. pomoc v charitativní oblasti). Některé útvary tohoto typu se zachovaly, jiné ztratily svůj význam a jiné opět vznikají. Jedná se například o Svatý stolec, Mezinárodní výbor Červeného kříže či Svrchovaný řád maltézských rytířů.
Důležitost těchto měst je dána jejich strategickou polohou či náboženskou výjimečností, někdy se jednalo o vyřešení územního problému mezi proti sobě stojícími státy. Tyto územní celky byly často neutralizovány a nacházely se pod mezinárodní kontrolou. Lze uvést historické příklady: Západní Berlín, Terst, Klajpeda, Jeruzalém.
K subjektům mezinárodního práva lze počítat mezinárodní organizace mezivládní či mezistátní. Jsou to sdružení států, která na základě mezinárodní smlouvy trvale vykonávají určité úkoly pro členské státy, a to vlastním jménem a vlastními orgány. Mezinárodní organizace mezivládní mají práva a povinnosti vyplývající z obsahu mezinárodního práva. Počet mezinárodních organizací se v současnosti odhaduje zhruba na jeden tisíc. Odpovědností mezinárodních organizací se na svých každoročních zasedáních zabývá Komise Organizace spojených národů pro mezinárodní právo.
O postavení jednotlivců z hlediska mezinárodního práva přetrvávají nejednotné doktrinální názory. Dle restriktivního výkladu, nemají jednotlivci normotvornou způsobilost, nemohou tudíž být subjekty mezinárodního práva. V současnosti se však v nauce mezinárodního práva šíří pojetí, že z mezinárodního práva mohou vyplývat práva a závazky přímo pro jednotlivce.
Mezinárodní právo se začalo vyvíjet již v období starověku. Do podoby, v jaké je známo dnes v Evropě, se mezinárodní právo začalo formovat od doby, kdy Evropa byla uspořádána jako systém svrchovaných států. Tento vývoj byl velmi intenzivní po nastolení Vetsfálského míru, po uzavření smluv v Münsteru a Osnabrücku roku 1648.Další rozvoj mezinárodního práva předpokládal souběžnou existenci více nezávislých politických územních celků, dostatečně četné a intenzivní vzájemné styky těchto celků i překonání politiky egocentrismu a izolacionalismu, jež po dlouhá staletí provázela koexistenci mocenských útvarů. Tradiční mezinárodní právo mělo zajistit koexistenci států v mezinárodním společenství podporou jejich vzájemných vztahů. Jelikož bylo povoláno upravovat vztahy mezi subjekty, které disponovaly svrchovanou, tj. „nejvyšší“ mocí, muselo především vzájemně ohraničit (definovat) výkon moci jednotlivých států, a tím mezi nimi minimalizovat konflikty. Moc státu se v tomto pojetí uskutečňovala uvnitř pomyslných mantinelů. Každý stát měl vyhrazen prostor, do něhož jiný stát neměl zásadně přístup (zákaz vměšování do vnitřních záležitostí). Mezinárodní právo prokazovalo svou společenskou potřebnost a užitečnost zejména tím, že jeho normy omezovaly svrchovanost států na recipročním základě, což je výhodné pro obě strany vztahů (např. zákaz používat v ozbrojeném konfliktu některé druhy zbraní). Tradičně uplatňované „právo koexistence“ přešlo postupně do vyššího stádia „práva spolupráce“. Jeho základní funkcí se stala ochrana a uspokojování společných cílů a zájmů, jejichž okruh ovšem není snadné přesně určit. Pokrok v mezinárodním právu lze spatřovat v rozšiřování okruhu společných zájmů a cílů, které mezinárodní právo chrání. Pokrokovým je např. zřetelný vývoj posledních let k ochraně demokracie a politického pluralismu. Dalším aspektem pokroku, jenž je nedílně spjat s předchozím, je zvyšování efektivity norem souvisejících s ochranou lidských práv.Současný vývoj mezinárodního práva nepostrádá dynamiku. Upravuje nové oblasti mezinárodních vztahů (ekologie, odzbrojení aj.) v nových prostředích (kosmický prostor, dno oceánu, nebeská tělesa aj.). Vniká do sféry dříve vyhrazené výlučně vnitrostátnímu právu (např. úpravou vztahů mezi státem a občany). Postupně přejímá některé rysy vyspělého vnitrostátního práva a vtahuje do svého systému nové subjekty, zvláště pak jednotlivce.

Mezinárodní rok astronomie (anglicky International Year of Astronomy) byl světovou událostí roku 2009 pořádanou Mezinárodní astronomickou unií (IAU) ve spolupráci s Organizací OSN pro výchovu, vědu a kulturu (UNESCO). Cílem této události bylo připomenout rozvoj astronomie za posledních 400 let (od prvního použití dalekohledu Galileo Galileem), přiblížit význam a objevy astronomie nejširším vrstvám obyvatelstva a rozšířit povědomí o důležitosti astronomie pro lidskou společnost.
V rámci tohoto roku se konaly desítky projektů (v České republice jich bylo k 1. lednu připraveno 30) podporujících rozvoj astronomie a především seznamujících nejširší vrstvy obyvatelstva s objevy tohoto oboru. Od 2. do 5. dubna proběhla jedna ze stěžejních akcí – 100 hodin astronomie – kde měli zájemci např. možnost dálkově ovládat některé profesionální dalekohledy a vybírat si tak oblast svého pozorování.Česká republika přidala další své vklady k této události. V mezinárodním roku astronomie se připomínalo, že uplynulo 400 let od vydání knihy Astronomia nova. V ní Johannes Kepler, který tou dobu působil v Čechách na dvoře Rudolfa II., publikoval své první dva zákony nebeské mechaniky. Současně uplynulo 50 let od pádu příbramského meteoritu. Jde o první meteorit na světě, který byl nalezen na základě fotografických snímků zaznamenávajících jeho dráhu v atmosféře.
Mezinárodní rok astronomie probíhal pod heslem Vesmír – kouzlo objevů (anglicky The Universe, Yours to Discover).
Uspořádat Mezinárodní rok astronomie navrhla v roce 2003 Itálie. Mezinárodní astronomická unie tento návrh na svém kongresu v roce 2003 přijala a v roce 2005 jej odsouhlasilo i UNESCO. Mezinárodní rok astronomie byl na základě těchto návrhů vyhlášen Valným shromážděním OSN na jeho 62. setkání v prosinci 2007 v New Yorku.Akce se účastnilo celkem 136 zemí obvykle prostřednictvím svých národních organizačních výborů. Tyto státy se účastnily mezinárodních akcí (např. dubnového pozorování oblohy 100 hodin astronomie) a většina z nich připravila i své vlastní projekty (v Česku např. fotografickou soutěž Češi a Slováci na obloze).
V České republice akci koordinoval Český organizační výbor Mezinárodního roku astronomie 2009. Hlavními spolupracujícími institucemi byly
Mezinárodní astronomická unie jako hlavní organizátor akce vyhlásila k Mezinárodnímu roku astronomie témata, ke kterým pak konkrétní akce připravily především jednotlivé účastnické země. Byly to např.:
Od 2. do 5. dubna 2009 proběhla jedna z klíčových akcí celého Mezinárodního roku astronomie: pozorování, živé webcasty a diskuze, jejichž cílem bylo, aby se v tuto dobu podívalo dalekohledem co nejvíce lidí podobně, jako to před 400 lety udělal Galileo Galilei. Těchto 100 hodin astronomie se zúčastnilo 130 zemí
Jednou z dílčích akcí bylo např. S 80 dalekohledy kolem světa, kdy si 80 velkých profesionálních dalekohledů předávalo pod vedením Evropské jižní observatoře štafetu veřejně přístupných pozorování.V Česku se do této akce kromě jiných zapojila např. hvězdárna v Úpici, která měla otevřeno těchto 100 hodin nepřetržitě, nebo např. město Litomyšl, které po dobu akce zhaslo veřejné osvětlení a slavnostní nasvícení historických budov.
Ve dnech 22. – 24. října proběhlo další pozorování oblohy pro veřejnost nazvané Galileovské noci. Tato původně neplánovaná akce byla do programu zařazena dodatečně po velkém zájmu veřejnosti o jarních 100 hodin astronomie. Její motto bylo „Jste Galileo!“ (You are Galileo!). Cílem Galileovských nocí bylo umožnit co největšímu počtu lidí zakusit to, co zažil Galileo před 400 lety. Termín akce byl proto vybrán tak, aby bylo možno pozorovat stejné objekty, na které zaměřil Galileo Galilei jako první svůj dalekohled: Měsíc a planetu Jupiter (včetně jejích 4 měsíců).
Několik světových profesionálních hvězdáren nabídlo své dalekohledy k pozorování přes internet. Zájemci tak měli možnost udělat si ze svého počítače snímek jedním z profesionálních teleskopů.
V Česku se do akce zapojilo 8 hvězdáren a planetárií. Své dalekohledy na veřejně přístupná místa vynesli i amatérští astronomové. Český organizační výbor pro ně vydal „Dobře míněné rady pro organizátory pozorovatelských akcí v průběhu Galileovských nocí“, kde radí především s výběrem vhodného místa pro pozorování.
Galileoskop – návod především pro mládež na sestavení jednoduchého levného dalekohledu amatérskými prostředky a soutěž pro pozorovatele
Astronomie a světové dědictví – cílem akce bylo vytvořit spojení mezi astronomií jako vědou a kulturou.
Stejně jako většina účastnických zemí připojila Česká republika k mezinárodním tématům i své akce, např.:
soutěž pro mládež Astronomická olympiáda (v roce 2009 probíhá její 6. ročník).Česká republika se účastní také jednoho zajímavého mezinárodního projektu vedeného Rakouskem a Německem Kolik hvězd ještě můžeme spatřit? Jeho cílem bylo jednoduchým a laickým způsobem porovnat aktuální pozorovací podmínky noční oblohy na různých místech ve světě. Účastníci pozorují vybranou část souhvězdí Orionu nebo Malého medvěda (Malý vůz) a zapíší, kterému z připravených vzorů odpovídá aktuálně viditelný počet hvězd v této části oblohy.
Mezinárodní rok astronomie doprovodí také několik výstav. První z nich zahájila 7. ledna v Praze u Národního divadla: exteriérová výstava Vesmír – dobrodružství objevů. Jde o 48 obřích panelů s fotografiemi těles sluneční soustavy, mlhovin a galaxií. Výstavu připravili španělští a mexičtí vědci a bude současně vystavena v mnoha různých státech.Z českých národních výstav to byl např. projekt ke světelnému znečištění Proč už nevidíme hvězdy jako naši předkové? na Hvězdárně a planetáriu Plzeň nebo Kresby Měsíce z Hvězdárny a planetária hl. m. Prahy.
U příležitosti mezinárodní konference Bolidy a pády meteoritů se v budově Akademie věd ČR v Praze konala výstava 50 let Příbramských meteoritů. Byla věnována nejen pádu meteoritu Příbram – prvního meteoritu na světě, který byl nalezen na základě fotografických snímků zaznamenávajících jeho dráhu – ale všem meteoritům, které byly takto „fotograficky“ zaznamenány.
V Praze se od 11. do 15. května 2009 konala mezinárodní vědecká konference Bolidy a pády meteoritů. Sjelo se na ni 60 odborníku ze 17 zemí světa a bylo na ní předneseno 50 přednášek, které se zabývaly různými aspekty pádu meteotitů – např. jejich temnou dráhou (část dráhy od konce záření meteoritu po jeho dopad na zemský povrch). Jedna celá sekce byla věnována pádu planetky 2008TC3 – prvního meteoritu, který byl pozorován ještě před vstupem do zemské atmosféry.
Konference se uskutečnila u příležitosti 50. výročí pádu meteoritu Příbram a 80. narozenin tehdejšího předního československého odborníka na studium meteoritů Zdeňka Ceplechy.
Na ústavu teoretické fyziky a astrofyziky Masarykovy univerzity v Brně proběhla 8.–12. června mezinárodní vědecká konference o výzkumu dvojhvězd Binaries – key to Comprehension of the Universe. Zúčastnilo se jí rekordních 175 vědců věnujících se hvězdné fyzice.Význam studia dvojhvězd shrnul hlavní organizátor konference doc. Zdeněk Mikulášek z Masarykovy univerzity: „Peripetie manželského života hvězd vázaných ve dvojhvězdách jsou mnohem pestřejší a dramatičtější než život hvězdných samotářů. Mohou si vzájemně vyměňovat svou hmotu, vybuchovat jako novy či supernovy, mohou být zdroji rentgenového záření. Navíc hvězdy žijící ve dvojicích na sebe prozrazují mnohem více než osamocené hvězdy - z pozorování dvojhvězd lze spolehlivě určit jejich rozměry, hmotnosti, zářivé výkony i věk. Tyto údaje pak slouží k ověření znalostí o vývoji hvězd, procesech v jejich nitru, ale třeba i k určování vzdáleností galaxií.“
Mezinárodní vědeckou konferenci Keplerův odkaz v kosmickém věku (400 let od vydání Keplerova díla Astronomia Nova) uspořádalo u příležitosti 400 let od publikace Keplerovy stěžejní práce Astronomia nova Národní technické muzeum ve spolupráci s Astronomickým ústavem Akademie věd 24.–27. srpna 2009 v Praze.
V rámci Mezinárodního roku astronomie bylo v Praze otevřeno Keplerovo muzeum, jelikož Praha byla posledním městem, kde tento významný astronom trávil část svého života a které neměla muzeum věnované jeho osobnosti a práci.Muzeum bylo otevřeno 25. srpna 2009 v Karlově ulici 4 na Starém Městě blízko Karlova mostu. Jde o dům, kde Kepler během svého pražského pobytu, kdy objevil svoje první dva zákony o pohybu nebeských těles, žil a pracoval.
Dne 4. listopadu 2009 byla v rámci Mezinárodního roku astronomie vyhlášena česko-polská Jizerská oblast tmavé oblohy. Jde o první mezinárodní oblast tohoto typu na světě. Nachází se v Jizerských horách podél horního toku Jizery na ploše o rozloze asi 75 km². Její česká část se rozkládá na území obce Kořenov v širším okolí osady Jizerka.
Vznikla z potřeby poskytovat veřejnosti informace o světelném znečištění. Za českou stranu se na jejím vzniku podílel Astronomický ústav Akademie věd, Správa CHKO Jizerské hory a Lesy České republiky.
Českou specialitou bylo vydávání komiksů zvaných Ko(s)miksy, které kreslí Ladislav Šmelcer. Ty byly týdně publikovány na webu Českého organizačního výboru a reagují na aktuální nejen astronomické události.
Pamětní medaile k výročí publikace prvních dvou Keplerových zákonů (autoři J. Bejvl a L. Lietava, zlatá o váze 15,5 g)
Pamětní medaile Mezinárodního roku astronomie 2009 s portrétem Galileo Galilei (autor M. Vitanovský, vydáno ve 3 variantách: zlatá o váze 31,1 g, zlatá 16,5 g a stříbrná 16 g)Česká pošta vydala poštovní známku v hodnotě 17 Kč s vyobrazením Johannesa Keplera a připomenutím jeho práce Astronomia Nova.
Tato velká mezinárodní akce začala hned 1. ledna celosvětovou „štafetou“ v pozorování Slunce. V Česku se akce zúčastnilo 5 hvězdáren, ale pro špatné počasí mohla Slunce jen jedna z nich – Hvězdárna Kleť – skutečně pozorovat, protože leží ve nejvyšší nadmořské výšce.Oficiálně a slavnostně zahájil Mezinárodní rok astronomie generální sekretář UNESCO Koichiro Matsuura na konferenci 15.–16. ledna 2009 v Paříži. Jako druhý hlavní řečník vystoupil na zahájení instrumentalista Jean-Michel Jarre, který mluvil o svém vztahu k astronomii.Nejzajímavějšími body tohoto úvodu bylo vystoupení několika světově uznávaných astronomů. Např. objevitelka pulsarů Jocelyn Bellová Burnellová demonstrovala chování pulsarů obíhajících kolem jiné hvězdy tak, že na provázku roztočila pípající kuchyňské minutky, přičemž bylo slyšet nejen změny výšky tónu, ale i změny intervalu mezí pípnutími během jednotlivých fází oběhu „pulsaru“.
Protože Česká republika předsedala Evropské unii, dostalo se ji cti uspořádat Slavnostní zahájení Mezinárodního roku astronomie 2009 v Evropské unii. Konalo se v Praze na Staroměstském náměstí 7. ledna 2009. Promluvil na něm eurokomisař pro vědu a výzkum Janez Potočnik, prezidentka Mezinárodní astronomické unie Catherine Cesarsky, náměstek ministra školství, mládeže a tělovýchovy Vlastimil Růžička a předseda Akademie věd Václav Pačes.Vlastní zahájení Mezinárodního roku astronomie pak provedl předseda Českého národního komitétu astronomického Jan Palouš. Slavnostní zahájení doprovodila výstava astronomických fotografií a pozorování Slunce dalekohledy.
Toto italské město bylo vybráno proto, že na zdejší Padovské univerzitě Galileo Galilei vyučoval experimentální fyziku a astronomii.
V Česku byl Mezinárodní rok astronomie 2009 slavnostně ukončen v Zrcadlové kapli Národní knihovny ČR v Praze. Rozloučením provedli posluchače předseda Českého organizačního výboru Mezinárodní rok astronomie Jiří Grygar a jeho místopředseda Pavel Suchan. Spolu s dalšími hosty, kterými byli např. ředitel Národní knihovny Pavel Hazuka nebo předseda Akademie věd ČR Jiří Drahoš, připomněli hlavní akce, kterými pořadatelé přispěli k jeho úspěšnému průběhu.
Během večera vystoupili např. kytaristé Štěpán Rak a jeho syn Jan-Matěj Rak. Na závěr se konalo vyhodnocení literární soutěže Vesmír mého mládí. Oceněná básnická díla přednesl Alfred Strejček.
Mezinárodní rok astronomie organizuovala Mezinárodní astronomická unie ve spolupráci s UNESCO a mnoha dalšími nadnárodními a národními institucemi (mj. Evropská jižní observatoř nebo NASA). Hlavním koordinátorem byl portugalský astronom Pedro Russo (* 1977).
V České republice se na přípravě podílel především Český organizační výbor, který připravoval některé české akce. Jeho hlavním posláním však byla koordinace všech českých projektů a koordinace české účasti na této mezinárodní akci.
Předsedou organizační výboru, který byl jmenován Českým národním komitétem astronomickým, byl známý astrofyzik Jiří Grygar. Místopředsedy byli pracovníci Astronomického ústavu AV ČR Pavel Suchan (pro koordinaci národních aktivit) a Bruno Jungwiert (pro mezinárodní agendu).

Mezinárodní společnost pro automatizaci (anglicky The International Society of Automation, zkratkou ISA) je mezinárodní nezisková profesionální organizace sdružující cca 30 000 profesionálů v průmyslové automatizaci. Vznik společnosti je datován k 28. dubnu 1945 pod původním názvem Instrument Society of America.
Společnost sídlí v Research Triangle Park v Severní Karolíně v USA. Aby byla posílena a podpořena pozice společnosti v Evropě, byla v roce 2009 ustavena v nizozemském Eindhovenu.

Mezinárodní svaz ochrany přírody (anglicky International Union for Conservation of Nature, IUCN) je mezinárodní organizace zaměřená na uchování přírodních zdrojů. Byla založena v roce 1948 a má sídlo ve švýcarském Glandu u Ženevského jezera. IUCN spojuje 83 států, 108 státních institucí, 766 nevládních organizací, 81 mezinárodních organizací a kolem 10 000 odborníků a vědců z celého světa.
Posláním IUCN je ovlivňovat, podporovat a pomáhat společnostem po celém světě v ochraně celistvosti a rozmanitosti přírody a zajišťovat, že jakékoli využívání přírodních zdrojů bude spravedlivé a ekologicky udržitelné.
První generální ředitel UNESCO, Sir Julian Huxley, který si přál postavit UNESCO na vědečtějších základech, zorganizoval kongres, na kterém měla vzniknout nová ekologická instituce, která by sloužila tomuto účelu. Na tomto prvním kongresu konaném ve francouzském Fontainebleau 5. 10. 1948 se shodlo 18 vlád, 7 mezinárodních organizací a 107 národních organizací ochrany přírody na založení zastřešující instituce a podepsalo ustavující akt International Union for the Protection of Nature.Od tohoto začátku bylo převažující strategií nové instituce zkoumat a propagovat vzájemně výhodná ochranná opatření, která budou vyhovovat jak zastáncům hospodářského rozvoje, tak pomáhat lidem a státům lépe chránit jejich flóru a faunu.Organizace vždy zdůrazňovala nutnost respektovat potřeby místních obyvatel, aby mohli převzít budoucí dlouhodobé cíle ve svých místních oblastech: Chráněná území a ohrožené druhy budou nejlépe chráněny, jestliže jejich ochranu budou místní obyvatelé považovat za svůj zájem. Práce s místními lidmi a nikoli proti nim se stala hlavní zásadou IUCN.Na tomto principu byla založena Strategie zachování světa (World Conservation Strategy) (1980). IUCN v ní jasně deklarovala svůj zájem na dialogu se zastánci hospodářského rozvoje. Dostalo se jí pozitivního mezinárodního ohlasu a zajistila IUCN podporu řady sponzorů, kteří sami nebyli schopni otevřít dialog v rozvojových zemích, ani neměli pocit, že OSN a mezinárodní banky se hodlají v takovém dialogu efektivně angažovat.IUCN se rozšířila do mnoha zemí světa a má k dispozici služby mnoha odborníků-dobrovolníků, kteří poskytují rady a konzervační služby na místní úrovni. Síť výborů a regionálních poradních orgánů se rozšiřuje do stále většího počtu zemí.Následuje přehled některých dat klíčových pro růst a rozvoj této organizace:
1956: Jméno změněno z International Union for the Preservation of Nature (IUPN, Mezinárodní svaz za zachování přírody) na International Union for the Conservation of Nature and Natural Resources (IUCN, Mezinárodní svaz ochrany přírody a přírodních zdrojů)
1959: UNESCO se rozhodlo sestavit mezinárodní seznam přírodních parků a obdobných rezervací a generální tajemník OSN požádal IUCN, aby tento seznam připravila
1961: Po více než desetiletí problémů s financováním organizace se přední osobnosti vědy i podnikatelské sféry (včetně Sira Juliana Huxleyho) rozhodli založit doplňkový fond (World Wildlife Fund, WWF), který se zaměří na vztahy s veřejností a zvyšování podpory ochrany přírody
1969: IUCN získává grant Fordovy nadace, který jí umožňuje podstatně rozšířit svůj mezinárodní sekretariát
1972: UNESCO přijímá Konvenci o ochraně světového kulturního a přírodního dědictví a IUCN je požádána, aby zajistila sledování a vyhodnocování po technické stránce
1974: IUCN se zasazuje o získání souhlasu svých členů s Konvencí o mezinárodním obchodu s ohroženými druhy divokých rostlin a zvířat (CITES), jejíž sekretariát původně sídlil v IUCN
1975: Nabývá účinnosti Konvence o mokřadech mezinárodní důležitosti (Ramsar) a její sekretariát je spravován ze sídla IUCN
1980: IUCN (spolu s Programem životního prostředí Spojených národů) a WWF spolupracují s UNESCO na vydání Světové strategie ochrany (přírody a památek)
1982: Valné shromáždění OSN přijímá Světovou chartu ochrany přírody, připravenou IUCN
1990: Organizace začala používat název World Conservation Union („Světový ochranářský svaz“), ale ponechala si zkratku IUCN
1993: IUCN (spolu s Programem životního prostředí OSN a s WWF) vydává Caring for the Earth („Péče o Zemi“)
2008: Organizace přestala používat název World Conservation Union a vrátila se k International Union for Conservation of Nature
Svaz má tři složky: své členské organizace, svých 6 vědeckých komisí a svůj profesionální sekretariát.
Svaz sdružuje jak státy, tak nevládní organizace. Členové určují postoje Svazu, definují jeho globální pracovní program a volí jeho Radu (srovnatelnou s představenstvem společnosti) na Světovém ochranářském kongresu IUCN. Členské organizace se sdružují do národních a regionálních výborů.
Agentura ochrany přírody a krajiny ČR (AOPK ČR) – Nature Conservation Agency of the Czech Republic (NCA CR)
Ministerstvo životního prostředí ČR – Ministry of the Environment of the Czech Republic
Správa Krkonošského národního parku (KRNAP) – The Krkonose Mountains National Park
Unie českých a slovenských zoologických zahrad (UCSZOO) – Union of Czech and Slovak Zoos.
Sedm komisí sleduje stav světových přírodních zdrojů, poskytuje IUCN know-how a poradenství v ochranářských otázkách:
Commission on Ecosystem Management (CEM): CEM poskytuje odborné poradenství k zacházení s přírodními i lidmi upravenými ekosystémy. V květnu 2008 měla 400 členů a vedla ji předsedkyně Hillary Masundire.
Commission on Education and Communication (CEC): CEC prosazuje strategické využívání komunikace a vzdělávání zainteresovaných osob o udržitelném využívání přírodních zdrojů. V květnu 2008 měla 500 členů a vedl ji předseda Keith Wheeler a místopředsedkyně Juanita Castaño.
Commission on Environmental, Economic, and Social Policy (CEESP): CEESP poskytuje odborné znalosti a poradenství k hospodářským a sociálním faktorům a jejich vlivům na ochranu a udržitelné využívání biologické rozmanitosti. V květnu 2008 měla 500 členů a vedl ji předseda Taghi Farvar.
Commission on Environmental Law (CEL): CEL rozšiřuje legislativu o životním prostředí, vyvíjí nové právní koncepty a nástroje a pomáhá společnostem ve využívání legislativy pro ochranu a udržitelný rozvoj. V květnu 2008 měla 800 členů a vedla ji předsedkyně Sheila Abed.
Species Survival Commission (SSC): SSC radí Svazu s technickými aspekty zachování druhů a mobilizuje síly na ochranu těch druhů, kterým hrozí vyhubení. Vydává Červený seznam ohrožených druhů IUCN. V květnu 2008 bylo jeho členy přes 7000 odborníků na ohrožené druhy a biodiverzitu z celého světa, předsedkyní byla Holly Dublin.
Členové a komise spolupracují s placeným sekretariátem, který tvoří přes 1100 zaměstnanců v 62 zemích. Generální ředitelkou je od ledna 2015 ekoložka a ekonomka Inger Andersen. (Od 2. ledna 2007 byla generální ředitelkou Julia Marton-Lefèvre — světově uznávaná odbornice, která v USA a ve Francii studovala historii, ekologii a plánování životního prostředí. Na postu vystřídala ekologa Achima Steinera, který se v červnu 2006 stal výkonným ředitelem Programu životního prostředí OSN (UNEP).)
Komise pro chráněná území definovala následující mezinárodní kategorie chráněných území:
Oblast země nebo moře obsahující mimořádné nebo reprezentativní ekosystémy, geologické nebo fyziologické vlastnosti a/nebo druhy. Je přístupná primárně pro vědecký výzkum a sledování životního prostředí.
Rozsáhlá oblast původní nebo jen lehce pozměněné země a/nebo moře, která si zachovává svůj přírodní charakter, bez trvalého nebo významného osídlení, která je chráněna a spravována tak, aby se uchovala v nedotčeném přírodním stavu.
Přírodní oblast země a/nebo moře, určená k: i. ochraně ekologické integrity jednoho nebo více ekosystémů pro současnou i pro budoucí generace; ii. vyloučení využívání neslučitelného s účely ochrany daného území; iii. poskytování duchovních, vědeckých, vzdělávacích, rekreačních a návštěvnických možností, které musí být slučitelné s ochranou životního prostředí a kultury.
Oblast obsahující jeden nebo více specifických přírodních nebo přírodně-kulturních rysů, které mají mimořádnou nebo jedinečnou hodnotu spočívající v jejich vzácnosti, reprezentativních či estetických kvalitách nebo kulturním významu.
Oblast země nebo moře, kde dochází k aktivním zásahům správy území za účelem ochrany přirozeného prostředí a uspokojení potřeb konkrétních druhů.
Oblast země, případně pobřeží a moře, kde letitou interakcí člověka a přírody vznikla krajina významné estetické, ekologické nebo kulturní hodnoty, často s vysokou biologickou rozmanitostí. Pro ochranu, správu a vývoj takové oblasti je důležité zachování zmíněné interakce člověka s přírodou v její tradiční podobě.
Oblast obsahující převážně nezměněné přírodní systémy, spravovaná tak, aby se zajistila dlouhodobá ochrana a správa biologické rozmanitosti za současného udržitelného využívání přírodních produktů a služeb k uspokojení potřeb komunity.
V tomto článku byly použity překlady textů z článků International Union for Conservation of Nature na anglické Wikipedii a World Commission on Protected Areas na anglické Wikipedii.
 Obrázky, zvuky či videa k tématu Mezinárodní svaz ochrany přírody ve Wikimedia Commons 

Mezinárodní výbor právníků (International Commission of Jurists, ICJ) je mezinárodní lidskoprávní nevládní organizace. Samotná organizace je skupina 60 předních právníků (soudců či advokátů).
Výbor je podporován Mezinárodním sekretariátem, který sídlí v Ženevě a je složen z právníků z rozličných právních oblastí. Sekretariát a Výbor provádějí advokacii a práci zaměřenou na posílení role právníků a soudců v ochraně a prosazování lidských práv. Výbor má národní sekce a pobočky ve více než 70 zemích.
Organizace vznikla v rozděleném poválečném Berlíně, kde byla založena na památku právníka Walter Linse, který současně s Theo Friedlander byl aktivní v odhalování porušení lidských práv v zemích vlivu Sovětského svazu. 8. července 1952 byl Walter Linse odevzdán KGB a popraven v Moskvě o rok později za „špionáž“. Tato událost vedla k rozhodnutí skupiny právníků založit organizaci na obranu lidských práv.
Výbor je aktivní v prosazování lidských práv na mezinárodní úrovni (např. OSN), regionálně (EU, Rada Evropy) nebo národně přes činnosti svých sekcí (např. JUSTICE ve Velké Británii).

Mezinárodní výbor pro míry a váhy (francouzsky Comité international des poids et mesures, CIPM) je organizace složená z osmnácti osob z členských států Dohody o metru. Jejím cílem je zajistit celosvětovou jednotu jednotek.
Za Československo byli členy výboru Václav Posejpal, Jaroslav Nussberger a Jozef Skákala.

Meziplodiny jsou rostliny pěstované na pozemku mezi dvěma hlavními plodinami. Pěstování meziplodin nemá přímý finanční efekt pro pěstitele. Meziplodina je pěstována pro zlepšení půdních podmínek, zajištění pokryvu půdy a tím i snížení ohrožení půdy erozí, uložení živin v těle rostliny a opětovné navrácení do půdy po odumření a rozložení.
Pro meziplodiny je důležité, aby využily dobu po sklizni předplodiny (hlavní plodiny) a v brzké době utvořily souvislý porost chránící půdu proti erozi a utvořily stín, který chrání půdu před výparem a ztrátou vláhy. Nejčastěji se jako meziplodiny používají

Mezofil či mezofilní (mezický) organismus je druh, který žije v střední části stupnice určitého ekologického činitele, jímž je například vlhkost, množství živin či v neposlední řadě teplota. Pojmem mezofilní se pak mohou také označovat stanoviště, které mají střední hodnoty některých ekologických ukazatelů. 
Mezofilové žijí v teplotním rozmezí asi mezi 15 a 40 °C. Za mezofily z hlediska teploty se považují mnohé bakterie a v podstatě všechny lidské patogenní. Ty mívají optimum růstu kolem 37,5 °C (teplota lidského těla).Kanadský psycholog a sexuolog Michael C. Seto v roce 2016 použil termín mezofilie (mesophilia) pro sexuální orientaci na osoby středního věku, tedy jednu z chronofilií.

Mezopotámie (z řeckého Μεσοποταμία, Mesopotamia, „země mezi řekami“ nebo „meziříčí“; arabsky بلاد الرافدين bilād al-rāfidayn, syrsky ܒܝܬ ܢܗܪܝܢ beth nahrain, „země řek“) je označení pro oblast mezi řekami Eufrat a Tigris, jejíž jádro tvoří povodí středního a dolního toku obou řek. Mezopotámie je součástí tzv. úrodného půlměsíce. V dnešní době její území zhruba odpovídá Iráku, severovýchodní Sýrii, jihovýchodnímu Turecku a jihozápadnímu Íránu.
Mezopotámie byla kolébkou civilizace. První sumerské obyvatelstvo se v Mezopotámii objevilo na přelomu 4. a 3. tisíciletí př. n. l. Ve starověku byla rozdělena na severní Asýrii a jižní Babylonii. Horní část Babylonie se nazývala Akkad a dolní Sumer. V roce 539 př. n. l. do Babylónu vnikli Peršané z dynastie Achaimenovců a v roce 331 př. n. l. pak Alexandr Veliký, po jehož smrti se Babylón stal součástí Seleukovské říše.
Okolo roku 150 př. n. l. se Mezopotámie zmocnili Parthové, ve 2. století našeho letopočtu opět Peršané. V roce 637 se vlády nad Mezopotámií ujali muslimští Arabové. Od té doby se Mezopotámii říkalo El Irák el'Arabi, jak ji Arabové nazvali.
Studiem starověké Mezopotámie se zabývá asyriologie, protože první archeologové se zajímali o Asýrii, kde byly zkoumané materiály dostupnější. Nejznámějšími objekty pocházejícími z Mezopotámie jsou Visuté zahrady Semiramidiny, Chammurapiho zákoník, Epos o Gilgamešovi a Ištařina brána.
Mezopotámie leží v povodí řek Eufrat a Tigris. Řeky pramení v Arménské vysočině na území dnešního Turecka, kde se na jednom místě jejich tok přibližuje na vzdálenost asi 30 kilometrů. Poté Tigris teče rychle na východ a pak na jihovýchod, zatímco Eufrat na jihozápad a poté na jih a jihovýchod. Tigris má více přítoků než Eufrat, kterým protéká méně vody a jehož proud je tak mírnější. Podzimní deště zvedají hladiny obou řek a záplavy vrcholí v dubnu a květnu. Kvůli tomuto přírodnímu procesu se v níže položených oblastech podél Eufratu a Tigridu nahromadily nánosy bahna, zatímco v kopcích se vytvořila úrodná údolí.Východní okraj Mezopotámie je ostře ohraničen pohořím Zagros, součástí Íránské vysočiny. Na severu je ohraničena Arménskou vysočinou, na západě pouštěmi Arabské platformy a na jihu Perským zálivem. Mezopotámii tradičně dělíme na Horní a Dolní. Dolní Mezopotámii vyplňuje Mezopotamská nížina, Horní Mezopotámie je také známa pod arabským názvem Džazíra („ostrov“).
Nejstarší známé vesnické osídlení v Mezopotámii se datuje do 6. tisíciletí př. n. l. První byla osídlena severní Mezopotámie, protože lidé se ještě nedokázali bránit záplavám Eufratu a Tigridu.Při Eufratu bylo více měst než při Tigridu, kde podmínky osídlení nebyly tak příznivé. Zakládání a rozvoj sídlišť vzdálených od hlavních toků umožňovala rozsáhlá síť kanálů. Ty měly dva účely: zajišťovaly vodu odlehlým zemědělským půdám a zároveň odváděly vodu z míst, kde jí byl přebytek (např. v okolí veletoků při jarních záplavách).První sumerské obyvatelstvo se v Mezopotámii objevilo na přelomu 4. a 3. tisíciletí př. n. l. Okolo roku 1630 př. n. l. se Babylonie zmocnili Chetité a asi o sto let později pak Kassité, kteří jí vládli téměř pět století. Do osudu Asýrie od konce 2. tisíciletí př. n. l. začali zasahovat Aramejci a od poloviny 1. tisíciletí př. n. l. lze již mluvit o aramejizaci země, kdy aramejština nakonec vytlačila akkadštinu. Na konci 7. stol. př. n. l. se pány Mezopotámie stali Médové. Babylón poté zažíval krátké období renesance, které o století později (539 př. n. l.) přerušil příchod Peršanů. V roce 331 př. n. l. dobyl Babylonii Alexandr Veliký a ta se po jeho smrti stala součástí Seleukovské říše. Okolo roku 150 př. n. l. se území zmocnili Parthové. Po půl tisíciletí podlehli Parthové Peršanům, kteří Babylonii připojili ke své říši.V roce 637 se vlády nad Mezopotámií ujali muslimští Arabové, kteří v roce 762 vybudovali novou metropoli Bagdád. Od té doby se Mezopotámii říkalo El Irák el'Arabi, jak ji Arabové nazvali.Mezi nejvýznamnější města Mezopotámie patřily Ur, Uruk, Babylón, Nippur, Aššúr, Ninive, Kiš, Akkad, Lagaš a Eridu.
Naplavenina složená z hlíny a jílu, kterou přinášely záplavy z Eufratu a Tigridu, se v Mezopotámii stala hlavní stavební surovinou, z které se vytvářely např. cihly, nádobí, náčiní a sudy, ale také hliněné tabulky. První písemné doklady (psané sumersky) jsou napsané právě na nich a pocházejí z počátku 3. tisíciletí př. n. l., poslední pak z konce posledního století př. n. l. Hliněné tabulky byly ve své době zdaleka nejrozšířenějším psacím materiálem, nejdůležitější nápisy byly však tesány do kamene. S příchodem Aramejců začaly ustupovat jimi používanému pergamenu a papyru, které se lépe hodily k zachycení aramejského hláskového písma. Záznam na tabulky spočíval ve vytlačení textu do tvárného vlhkého povrchu a následném vypálení v ohni nebo usušení na slunci. Pisátko bylo většinou z rákosu, ale někdy i ze dřeva nebo jiného materiálu.Hliněné tabulky dosahovaly rozměrů od 1 × 1 cm přes běžnější 4 × 4 cm až po největší 30 × 46 cm. Nejprve se na ně kreslily piktogramy a poté vzniklo klínové písmo, jehož vynález se přisuzuje Sumerům. Původně se znaky psaly ve sloupcích shora dolů a zprava doleva, pak ale došlo k otočení o 90° doleva a psalo se zleva doprava. Klínovým písmem se zapisovalo několik jazyků, např. perština, babylonština a asyrština (dnes souhrnně akkadština). Jedním z prvních úspěšných badatelů snažících se rozluštit klínové písmo se na počátku 19. století stal Georg Friedrich Grotefend.
Nejstarší klínopisné záznamy tvořily hospodářské záznamy, účetní výkazy, inventáře majetku a seznamy zaměstnanců nebo obětí. Původní nepsané právo bylo s rozvíjející se společností potřeba přeměňovat na právo psané. První známé normativní dílo nechal vydat sumerský vládce Urukagina ve 24. stol. př. n. l. Mimo jiné např. zakázal, aby žena náležela dvěma mužům, a také zakázal vydírání. V díle se též nacházelo heslo „Nechť mocný neubližuje vdovám a sirotkům“, které později převzalo několik panovníků. Toto dílo většinou není považováno za zákoník. Do dnešní doby se nedochovalo.První zákoník v pravém slova smyslu vydal zakladatel státu 3. dynastie urské Ur-nammu ve 21. stol. př. n. l. Zachoval se na tabulce o rozměrech 20 × 10 cm. Vladař v něm vystupuje jako posel bohů, jejichž vůli tlumočí. Zákony se týkaly např. čarodějnictví a trestů za ublížení na těle. Další dva (zatím) nejstarší zákoníky jsou tzv. Bilalamův akkadský zákoník a Lipit-Ištarův sumerský zákoník.Zákony mají charakter třídního zákonodárství, zabývají se mimo jiné vztahy mezi otroky a plnoprávnými občany. Dalšími oblastmi, na něž se soustředily, jsou manželství, dědické právo a hospodářské poměry.Nejznámějším zákonodárným dílem pocházejícím z Mezopotámie je Chammurapiho zákoník, který se zachoval na více než dvoumetrové čedičové stéle. Je psán akkadsky a zprava doleva, obsahuje 282 paragrafů. Zákony řeší konkrétní případy, nepřinášejí obecné formulace (nedefinují např. krádež, závěť atd.).
První literární díla, sumerské hymny, byla psána na konci 3. tisíciletí př. n. l. Ve větší míře se sumerská literatura začala psát v 18. stol. př. n. l. v chrámech v Nippuru, Uru, Uruku a Kiši. V té době se také začínala objevovat akkadsky psaná literatura. Charakteristickým znakem mezopotámské literatury byla anonymita autorů.Přední místo v nejstarší literatuře zaujímaly hymny na bohy a světské vladaře, které byly zpravidla určeny k zhudebnění a přednesu při slavnostech. Hymny na bohy byly doprovázeny bubny a hymny na vladaře harfou nebo lyrou. Příbuzným druhem literární tvorby byly předmluvy k zákoníkům, které sloužily jako oslava vladaře. Dalšími populárními žánry v Mezopotámii byly modlitby, nářky, báje a eposy.
Mezi bájemi vynikala báj o stvoření. Vypráví o stvoření bohů, následném stvoření Země a nebe, vesmírných těles a člověka. Mimo jiné se v ní píše: „Člověk byl stvořen proto, aby sloužil bohům.“ Největší roli v sumerské verzi hrál bůh Enlil a v akkadské verzi bůh Marduk. V dalších bájích se vyskytují motivy podobné biblickým příběhům, např. stvoření člověka z hlíny, příběh podobný tomu o Kainu a Ábelovi, mýtus o ráji nebo báje o potopě.Největší památkou mezopotámského písemnictví je Epos o Gilgamešovi, který ale v samotné Mezopotámii nebyl nejspíše moc znám a neměl veliký význam v tamější literární tradici. Zatím je o něm známo šest sumerských básní, z nichž pět tvoří novoasyrský epos. Kanonickou akkadskou verzi tvoří 12 tabulek. Příběh vypráví o Gilgamešově životě, o jeho dobrodružstvích a neúspěšném hledání nesmrtelnosti. Epos je důležitý svým rozsahem, stavem zachování, příběhem a rozvinutou básnickou formou.
Mezopotámská společnost byla patriarchální, muži se zabývali vyššími hospodářskými úkoly (např. obdělávání půdy pluhem) a ženy pracovaly v domácnosti. Uvnitř občin, k jejichž existenci byla zapotřebí stavba kanálů a vodních děl a jejich udržování, se začaly vytvářet majetkové rozdíly, které v důsledku vedly k vrstevnímu rozdělení společnosti. Stejně tak rozdíly mezi občinami vyúsťovaly v loupežnické výpravy, které dále prohlubovaly tyto rozpory. Výsledkem často bývalo podrobení poražené občiny a její splynutí s občinou vítěze. Tak vznikaly první vládní jednotky.První představitelé vládní moci byli zároveň hlavami chrámového kněžstva. Jejich mocenský význam spočíval hlavně v obrovském majetku, který nahromadili. Chrámy vlastnily velká území, kromě nich ale existovala i půda občinová a půda udělovaná některým významným rodinám. Chrámový pozemek byl rozdělen na několik částí, z nichž každá plnila jinou funkci. Kvůli správě nemovitostí vznikl rozvětvený správní aparát, v jehož čele byl vrchní správce. Postupem času někteří chrámoví zaměstnanci klesli do předtím nepříliš rozsáhlé třídy otroků.
Majetek, který chrámy nashromáždily, jim zajistil hospodářskou a politickou moc. Kvůli ochraně před sousedními městskými státy začaly okolo sebe stavět hradby a opevnění. Kvůli rostoucímu významu chrámů se jejich představitelé začali (od dob Sargona Akkadského) nazývat tituly jako „král Sumeru i Akkadu“ nebo „král čtyř světových stran“, čímž vyjadřovali snahu rozšířit svou vládu na co největší území. Navíc se nechávali ještě za svého života zbožšťovat.Chammurapi (zhruba 1800 př. n. l.), nejvýznamnější vládce starobabylonského období, již vládl plně centralizované říši. Byl nejvyšším správcem, zákonodárcem, soudcem a vojenským velitelem. V této tradici pokračovali další babylonští a asyrští panovníci. V novobabylonském období došlo k oddělení panovníka od role velekněze, což posílilo postavení kněžstva.Někteří z panovníků Mezopotámie byly ženy, které vládly buď tak, že iniciativou překonávaly své manžely panovníky, nebo i samostatně. Mezi ně patří např. Kubaba a Semiramis.
Otroctví bylo základním rysem mezopotámské společnosti. Právně se rozlišovalo mezi otroky v soukromých a veřejných službách, mezi otroky domácími (mezopotámskými) a cizími a mezi otroky narozenými v domě pána a pořízenými odjinud. Třída otroků se rozšiřovala např. o válečné zajatce, kteří byli původně zabíjeni, o dlužníky, kteří nebyli schopni uspokojit své věřitele, a o pachatele trestných činů. Otroci bývali označováni, a to buď zavěšením tabulky, tetováním, oholením vlasů na přední polovině hlavy nebo propíchnutím uší (v Asýrii).
Mezopotámie měla spolu s Egyptem ve starověku nejlepší podmínky pro zemědělství. Bylo tam (a stejně tomu je v dnešním Iráku) kontinentální podnebí s velkými výkyvy teplot (zhruba od +50 °C do −5 °C). V únoru až březnu, kdy začínalo jaro, docházelo k rozvodnění Eufratu a Tigridu. Období sucha začínalo ke konci června a končilo v září.Pole se nehnojila, protože to obstarávaly záplavy, a k setbě se využíval mimo jiné pluh. Nejúrodnější půda se nacházela v Babylonii. Hlavními obilninami v Mezopotámii byly ječmen, který sloužil k přípravě potravin, pšenice dvouzrnka, která sloužila k přípravě chleba a k výrobě piva, a pšenice jednozrnka. Dále se tam pěstovaly např. sezam, hrách setý a boby.Zahradnictví patřilo v Mezopotámii k oblíbeným aktivitám, přičemž ovocnářství převažovalo nad zelinářstvím. Nejznámějším objektem z Mezopotámie týkajícím se zahradnictví jsou Visuté zahrady Semiramidiny, jeden ze sedmi divů světa. Nejčastějším stromem Mezopotámie (v současnosti i Iráku) byla palma datlová, dále se pak pěstovaly např. fíkovníky (hlavně na severu), réva vinná, jabloně, hrušně a mandlovníky. Ze zeleniny to byly např. česnek, cibule, salát nebo kopr.Z dobytka se nejčastěji choval tur domácí, který se využíval hlavně k orbě, k obsluze zavodňovacích zařízení a pro mléko. Hovězí maso bylo kvůli nákladnosti chovu drahé. Důležitý byl také chov koz a ovcí, z kterých se získávala vlna (ovce), srst (kozy), mléko a maso. Mezi další hospodářská zvířata patřily např. husy, kachny a kuřata; v pozdější asyrské době se začaly chovat i včely. Jako tažná zvířata se nejdříve využívali osli, od dob kassitských panovníků pak koně a kříženci předchozích dvou muly. Jako domácí mazlíčci nebo pomocníci pastýřů byli chování psi; někteří byli využíváni i k lovu. Do poloviny 2. tisíciletí př. n. l. hrál důležitou roli rybolov.Řemeslníci se zpočátku soustředili na výrobu zemědělských nástrojů, od první poloviny 3. tisíciletí př. n. l. začalo docházet k rozšiřování výroby i do jiných oblastí (např. oblečení, nádobí, šperky, zbraně). Jedním z nejstarších řemesel bylo hrnčířství. V Mezopotámii byl nedostatek dřeva, kamene a kovů, jako materiál se používaly hlavně hlína, rákos, vlna, kůže a len.
V náboženských představách obyvatel Mezopotámie se odrážely přírodní jevy, jejichž podstatu si nedovedli vysvětlit rozumem. Představy se projevovaly kultem bohyně-matky, jejíž sošky jsou známé již z 5. tisíciletí př. n. l. Základní přírodní síly byly zosobňovány a povyšovány na bohy. Ve 3. tisíciletí př. n. l. měli Sumerové několik set takových bohů, z nichž nejvýznamnější byli An, bůh nebe, Enlil, bůh země, a Enki, bůh vody. Jednotlivá města měla své božské ochránce, jejichž význam vzrůstal a klesal s významem daného města.Středem náboženského života byl chrám, jehož jádro bylo tvořeno obětním oltářem. Ten byl původně přístupný všem, později ale vznikla vrstva kněžích, kteří se považovali za prostředníky mezi bohy a lidmi. Kněží si postupem času vybudovali silný společenský a politický význam. Mezi náboženské stavby patřily zikkuraty, které měly zdůraznit menší vzdálenost kněží k bohům. Důležitou roli hrály chrámové slavnosti, z nichž nejvýznamnější byly novoroční svátky pořádané při jarní rovnodennosti.Chrámy měly velký vliv na vzdělání, protože se u nich zakládaly archivy, knihovny a školy, kde se potomci vyšších vrstev učili čtení, psaní a základním vědním oborům. První školy vznikaly v 1. polovině 3. tisíciletí př. n. l. a později byly zesvětštěny. Mimo to se chrámy snažily pomáhat chudým, např. stanovováním spravedlivých standardů váhy a míry nebo poskytováním bezúročných půjček.
V Mezopotámii byla známá desítková i šedesátková soustava, přičemž starší byla šedesátková. Znak pro nulu se používal až v pozdně babylonských astronomických textech, ale ne na konci čísla, kde se místo toho vynechávalo místo nebo tam byly umístěny dva šikmé klíny. Používalo se sčítání a odčítání, násobení a dělení, zlomky, umocňování a odmocňování i rovnice druhého a třetího stupně. Geometrie se využívala převážně na výměru polí a jiných nemovitostí, měření objemu košů a schránek atd., objevy ale naznačují, že se tehdejší odborníci zabývali i problémy Pythagorovy věty a Eukleidovské geometrie.
Protože astronomická pozorování probíhala na zikkuratech, podíleli se na nich převážně kněží. Jejich činnost často nebyla vědecká a namísto toho se zabývali astrologií. Nicméně astronomové zjistili ekliptiku Slunce a oběžnou dráhu Měsíce okolo Země. V 7. stol. př. n. l. dokázali předpovídat zatmění Měsíce a později i zatmění Slunce. Rozdělili lunární rok na 12 měsíců s 354 dny, k vyrovnání se solárním rokem byl do kalendáře vkládán přestupní měsíc. Od 3. dynastie urské začínal rok jarní rovnodenností.
Z Mezopotámie se zachovalo množství lékařských textů. Jedním druhem těchto textů jsou předpovědi, které se zabývaly vyhlídkami pacienta v určitých situacích (s určitými nemocemi), ale jen velmi zřídka se zabývaly léčbou. Další texty zabývající se léčením pacientů vypovídají o využívaných lécích, kterými byly živočišné produkty, např. tuk, krev, mléko a kosti, a dále byliny, stonky, listy, kořeny a plody, které mohly být případně smíchány např. s pivem nebo medem. Některé se polykaly, jiné se přikládaly na tělo nebo se do něho dopravovaly čípkem.
KLÍMA, Josef. Společnost a kultura starověké Mezopotámie. Praha: Nakladatelství Československé akademie věd, 1962. 212 s. 
OPPENHEIM, A. Leo. Starověká Mezopotámie. Praha: Academia, 2001. 329 s. ISBN 80-200-0749-0.

Miami je největší město v jihovýchodní části Floridy a druhé největší v celém státě. Jeho metropolitní oblast se rozkládá mezi bažinami národního parku Everglades na západě a Atlantským oceánem na východě. Počet obyvatel samotného města je 433 136. Metropolitní oblast má přes 5,2 milionu obyvatel, což ji řadí mezi největší ve Spojených státech. Většinu populace tvoří Hispánci a Afroameričané. Rozloha města samotného je 143,15 km2, z toho však přes 50 km2 zabírá vodní plocha.
Město je centrem celosvětového významu z pohledu ekonomiky, dopravy, kultury, vzdělání, médií, umění, zábavy a mezinárodního trhu. V Miami se nachází významný přístav a letiště, díky kterým se mu také říká Brána do Ameriky. V centru města je největší koncentrace mezinárodních bank v celých Spojených státech. K masivnímu růstu počtu obyvatel došlo především v posledních 50 letech díky emigrantům z Latinské Ameriky, kteří dnes tvoří 65 % obyvatel města a zasloužili se i o to, že zde mezi jazyky převládá španělština.
Prvními obyvateli oblasti dnešního Miami byli původní Američané již před 10 000 lety, při příchodu prvních Evropanů zde žil kmen Tequestů. Prvním stálým osadníkem zde byl na počátku 19. století Pedro Fornells z Menorky. Za zakladatelku Miami je považována Julia Tuttle, která zde vytvořila rozsáhlé plantáže a zasloužila se o rozvoj železniční dopravy v oblasti. Během 20. století došlo k obrovskému růstu populace města a celé aglomerace. Na konci století se Miami dostalo do finanční krize, což napravila až nová správa zvolená roku 2001.
Prvním Evropanem, který spatřil oblast dnešního Miami, byl Španěl Juan Ponce de León. Do svého deníku si zapsal, že doplul na místo Chequescha, což je první dochované jméno, které Miami dostalo. Pedro Menéndez de Avilés učinil první zaznamenané přistání na pobřeží v roce 1566, když hledal svého syna, který v této oblasti ztroskotal. O rok později zahájili španělští vojáci vedení otcem Francisco Villarealem z jezuitského řádu misijní činnost v ústí řeky Miami, ale kolem roku 1570 se rozhodli najít jiné působiště mimo Floridu. Španělé poslali další misii do Biscayne Bay v roce 1743 a postavili zde pevnost a kostel. Misionáři navrhovali trvalé osídlení, ale tento návrh byl zamítnut jako nepraktický a misie byla do konce roku stažena.Prvním stálým osadníkem v oblasti Miami byl Pedro Fornells, původem z ostrova Menorca, který na ostrov Key Biscayne přišel na počátku 19. století. Fornells z ostrova zaznamenal na pevnině přítomnost squatterů. Roku 1825 navštívil Cape Florida Settlement americký maršál Waters Smith a nabídl squatterům zisk půdy, kterou obývali. Ve stejném roce byl na ostrově Key Biscayne postaven maják Cape Florida Light, jehož prvním strážcem se stal John Dubose.Oblast byla ovlivněna druhou seminolskou válkou, která způsobila prudké vylidnění Miami. Roku 1844 se Miami stalo správním střediskem okresu. Třetí seminolská válka v letech 1855 až 1858 zpomalila osidlování jihovýchodní Floridy. V roce 1891 koupila Julia Tuttle, známá také jako Matka Miami (anglicky Mother of Miami) velkou citrusovou plantáž v oblasti Miami. 7. února 1895 zasáhl Floridu veliký mráz, který zničil všechnu úrodu. Miami však zůstalo nedotčené a citrusy Julie Tuttleové byly jediné na trhu. Poté se jí podařilo přesvědčit multimilionáře Henryho Flaglera, aby rozšířil železniční trať až do Miami a postavil zde hotel. S budováním železnice se v Miami zvýšila aktivita. 28. července 1896 se Miami oficiálně stalo městem s 502 voliči, včetně stovky registrovaných černých voličů.
Růst Miami od počátku 20. století až do druhé světové války byl obrovský. Od roku 1900 do roku 1920 zde přibylo téměř 30 000 obyvatel. Se zvýšením populace samozřejmě přišla potřeba dalšího území. Během dvacátých let úřady Miami povolily hazardní hry a byly laxní v regulaci zákazů, tudíž sem migrovalo mnoho lidí ze severu Spojených států. Z roku 1920 na rok 1923 se populace Miami zdvojnásobila. Na podzim 1925 byly blízké oblasti Lemon City, Coconut Grove a Allapattah připojeny a vzniklo tak Větší Miami.Rozvoj se zpomalil kvůli průtahům při stavbách budov, které byly způsobeny také přetíženým dopravním systémem. V roce 1926 byl přístav v Miami na měsíc zablokován dánskou lodí. Tři hlavní železniční společnosti uvalily embargo na všechen dovoz s výjimkou jídla. Cena žití zde rychle vystoupala a najít cenově dostupné místo k životu bylo téměř nemožné. Navíc v roce 1926 zasáhl Miami silný hurikán, který podle Červeného kříže způsobil 373 smrtelných nehod a mnoho lidí bylo nezvěstných. Tato bouře 4. kategorie byla 12. nejhorší v USA během 20. století co do množství škod a obětí. Následovala velká hospodářská krize, kvůli které byl v oblasti otevřen tábor CCC. 15. února 1933 zde byl spáchán atentát na F. D. Roosevelta, při kterém zemřel starosta Chicaga, Antonín Čermák.
Na rozdíl od mnoha měst[zdroj?] na Floridě, která druhá světová válka finančně zruinovala, zůstalo Miami relativně nezasaženo[zdroj?]. Pro obranu před německými ponorkami bylo město rozděleno na dva vojenské distrikty. Jak sílila válka s ponorkami, přibývaly v oblasti Miami vojenské základny. Americké námořnictvo převzalo kontrolu nad přístavem v Miami a vzdušné síly si na místních letištích vytvořily základny. Na jižní Floridě bylo vycvičeno přes 500 000 vojínů a 50 000 důstojníků.
Důsledkem sesazení generála Batisty po kubánské revoluci byl návrat velkého množství Kubánců žijících v Miami na Kubu, brzy poté se však lidé zklamaní novým režimem začali stěhovat zpět do Miami. V první vlně bylo mnoho vysoce vzdělaných, kteří utekli za úspěšnější kariérou. Na konci šedesátých let žilo v Dade County (dnes Miami-Dade County) více než 400 000 kubánských uprchlíků. Ačkoliv nebylo Miami v padesátých a šedesátých letech centrem hnutí za občanská práva, stále mělo značnou populaci afroameričanů a černochů z Karibiku. Roku 1972 byla v Miami otevřena Florida International University.V prosinci 1979 došlo ke skandálu. Policisté stíhali motocyklistu Arthura McDuffieho, jenž poté havaroval. Když ho policie dostihla, byl jen mírně zraněný. Policisté mu sundali helmu a ubili ho obušky, potom helmu opět nasadili a zavolali ambulanci, že došlo k motocyklové nehodě. McDuffieho matka řekla novinám Miami Herald o pár dní později toto: „Zbili mého syna jako psa. Zbili ho jen proto, že jel na motorce a byl černý.“ Porota však po krátkém uvážení policisty zprostila viny. To rozpoutalo jedny z největších nepokojů v dějinách Spojených států. Nepokoje skončily až o tři dny později a zahynulo během nich nejméně 18 lidí, kromě toho přes 850 jich bylo zatčeno. Přibližná škoda byla odhadnuta na 50 milionů dolarů.V osmdesátých letech se Miami stalo jedním z největších amerických překladišť kokainu z Kolumbie, Bolívie a Peru. Drogy přinesly Miami miliardy dolarů, díky kterým zde začaly vyrůstat prodejny luxusních automobilů, pětihvězdičkové hotely a další znaky prosperity. Marielský exodus v roce 1980 přivedl do Miami dalších více než 125 000 Kubánců. Na rozdíl od velké migrace v šedesátých letech se však nyní přistěhovalo mnoho chudých lidí a začalo docházet k bílému útěku. O pět let později byl zvolen starostou Miami Xavier Suarez, který se tak stal prvním kubánským starostou města. V osmdesátých a počátkem devadesátých let navštívilo Miami mnoho významných osobností, mezi nimi papež Jan Pavel II., královna Alžběta II. nebo prezident Ronald Reagan.
Roku 1992 zasáhl jih Miami-Dade County hurikán Andrew, který způsobil škody za 20 miliard dolarů. Poslední velká migrace proběhla v roce 1994, avšak kvůli Clintonově nové politice nebyla tak výrazná. Kubánce chycené na moři totiž americká pobřežní stráž odvážela do Guantánama nebo do Panamy. Během této emigrace opustilo své domovy téměř 38 000 Kubánců. 9. září 1994 se USA a Kuba dohodli na normalizaci migrace mezi těmito státy. V roce 1996 se Miami kvůli finančním skandálům umístilo jako 4. nejchudší město Spojených států. Finanční problémy města přetrvávaly až do roku 2001, kdy byl starostou Miami zvolen Manny Diaz.
S rozlohou pouhých 92 km2 má Miami nejmenší území ze všech významných měst USA. Celková rozloha Miami je totiž 143,1 km2, z čehož ovšem 50,7 km2 zaujímá vodní plocha. Z tohoto důvodu také patří Miami mezi nejhustěji zalidněná města v USA. Nadmořská výška oblasti není větší než 12 m, průměr je 1,8 m. Hladina podzemní vody je pouze jeden až dva metry pod povrchem země. Miami je jediné významné americké město, které hraničí se dvěma národními parky – Národním parkem Everglades na západě a Národním parkem Biscayne na východě. Miami a jeho předměstí se rozkládá mezi mokřady Everglades a lagunou Biscayne Bay. 145 km severně od města se nachází jezero Okeechobee. Hlavní část města leží na pobřeží Biscayne Bay, která obsahuje mnoho set přírodně i nepřirozeně vytvořených bariérových ostrovů, z nichž největší jsou Miami Beach a South Beach. Golfský proud, teplý mořský proud, proudí severním směrem pouhých 24 km od pobřeží, což způsobuje, že klima zde zůstává teplé a mírné po celý rok.
Skalní podloží pod oblastí Miami je nazýváno Miami limestone nebo Miami oolite. Toto podloží, silné ne více než 15 m, je pokryto tenkou vrstvou půdy. Miami limestone vznikl důsledkem drastických změn hladiny moře spojených se zaledněním. Pod rovinou se nachází zvodeň pojmenovaná (podle laguny) Biscayne Aquifer. Tato zvodeň je přírodním podzemním zdrojem sladké vody a většina metropolitní oblasti ji používá také jako zdroj pitné vody. Ovšem zvodeň ztěžuje stavbu podzemních konstrukcí.
Miami má tropické monzunové klima (Köppenova klasifikace podnebí – Am) s horkými a vlhkými léty a krátkými, teplými a značně suššími zimami. Jedná se o druhé nejvlhčí město ve Spojených státech. Podobu podnebí tvoří jeho nadmořská výška, poloha, blízkost Golfského proudu a pozice těsně nad obratníkem Raka. S průměrnou lednovou teplotou 19,6 °C zimu charakterizují mírné až vyšší teploty a chladný vzduch snášející se vždy po průchodu studené fronty, která vytváří hodně drobných srážek. Deštivá sezóna začíná někdy v květnu a končí uprostřed října. Během tohoto období se teploty pohybují mezi 29 až 35 °C a jsou doprovázené velkou vlhkostí, ačkoliv odpolední bouřky a brízy rozšiřující se od Atlantiku snižují teplotu vzduchu. Většina z ročních cca 1420 mm srážek spadne právě v tomto období. Nejnižší naměřená teplota byla -3 °C a nejvyšší 37 °C. Existuje pouze jediný záznam sněhových srážek a ten pochází z 19. ledna 1977.
Správu Miami má na starosti městská rada, složená ze starosty a pěti komisařů (městská komise), a městská správa. Městská komise, volená na čtyři roky, představuje řídící orgán s pravomocí vydávat vyhlášky, přijímat nařízení a vykonávat všechny pravomoci uvedené v městské chartě. Její členové jsou voleni v jednotlivých distriktech Miami. Starosta, volen obyvateli města na čtyři roky, jmenuje správce města. Městská radnice se nachází ve čtvrti Coconut Grove.
Miami patří mezi nejdůležitější finanční centra v zemi. Je hlavním centrem obchodu a financí, sídlem mnoha korporací a může se pyšnit silnými mezinárodními obchodními kruhy. Podle hodnocení světových měst, provedeného střediskem Globalization and World Cities Study Group & Network (GaWC) a založeného na přispění k rozvoji světové ekonomiky, patří Miami do kategorie Beta- Global City. Velkým přínosem pro ekonomiku města je i turistika, díky které Miami získává miliardy dolarů.V Miami a jeho okolí má sídlo mnoho společností, včetně těchto: Alienware, Arrow Air, Bacardi, Burger King, CompUSA, Fizber, Norwegian Cruise Line, RCTV International, Royal Caribbean International, Telefónica, U.S. Century Bank. Díky své blízkosti k Latinské Americe je také sídlem působení více než 170 nadnárodních korporací, mezi něž patří například AIG, American Airlines, Cisco, Disney, Exxon, FedEx, Kraft Foods, Microsoft, Oracle, SBC Communications, Sony, Visa International nebo Walmart.Miamské letiště a přístav patří mezi nejzatíženější vstupní brány v zemi, zejména pro náklady Jižní Ameriky a Karibiku. Navíc v centru Miami, většinou ve finanční městské čtvrti Brickell, je největší koncentrace mezinárodních bank v USA. Roku 2003 bylo Miami hostujícím městem obchodních jednání zóny Free Trade Area of Americas. Také turistický průmysl přináší do kasy města mnoho peněz. Pláže, konference, festivaly a další akce lákají do Miami více než 12 milionů návštěvníků z celého světa ročně. V roce 2007 zde návštěvníci utratili 17,1 miliard dolarů. Historická čtvrť ve stylu art deco South Beach je všeobecně považována za jednu z nejpůvabnějších čtvrtí na světě a je známá svými nočními kluby, plážemi, obchody a historickými budovami. Ovšem je důležité zmínit, že South Beach je částí města Miami Beach, které s Miami sousedí. Miami je ale také centrem průmyslu, z něhož zde převládá těžba kamene a skladování nejrůznějšího zboží.
Od roku 2001 zde dochází k velikému rozmachu v oblasti stavebnictví. Již zde vyrostlo přes 50 mrakodrapů vyšších než 122 m. Městská silueta je třetí nejpůsobivější v USA, hned za New Yorkem a Chicagem, a podle Almanac of Architecture and Design devatenáctá na světě. Momentálně má město 8 nejvyšších budov ve státu Florida. Nejvyšší z nich je Four Seasons Hotel & Tower měřící 240 metrů.Podle zjištění U.S. Census Bureau z roku 2004 je v Miami třetí největší výskyt rodin s příjmem pod celostátní hranicí chudoby, což z něj dělá třetí nejchudší město ve Spojených státech, hned po Detroitu a El Pasu. Kromě toho patří Miami mezi pár měst, jejichž místní správa zkrachovala. Avšak od té doby zažívá město oživení. Podle magazínu Forbes bylo v roce 2008 nejčistším americkým městem, díky celoročně dobré kvalitě ovzduší, rozsáhlým plochám zeleně, čisté pitné vodě, čistým ulicím a recyklaci odpadů. Roku 2009 ohodnotila UBS studie 73 světových měst Miami jako nejbohatší město USA (ze čtyř amerických států uvedených v průzkumu) a páté světové nejbohatší město na základě kupní síly.V roce 2005 bylo Miami svědkem největšího rozmachu na realitním trhu od dvacátých let 20. století. Příkladem je Midtown, které mělo přes stovku schválených stavebních projektů. K roku 2007 se však bytový trh zhroutil a více než 23 000 družstevních domů zůstalo na prodej nebo byly zkonfiskovány.
Miami je 43. nejlidnatější město ve Spojených státech. Celá aglomerace Jižní Florida, zahrnující okresy Miami-Dade, Broward a Palm Beach, má více než 5,5 milionu obyvatel, což z ní činí devátou největší v USA. Roku 2008 ohodnotila OSN celou aglomeraci jako 44. největší na světě. Podle sčítání lidu z roku 2000 žilo v Miami 362 470 obyvatel, 83 336 rodin a bylo zde 134 198 domácností. Hustota zalidnění byla 3 923,5 obyv./km2 Podle výzkumu American Community Survey, probíhajícího v letech 2006 až 2008, byla rasová struktura Miami následující:
Roku 2000 bylo etnické složení podle národnosti takovéto: 34,1 % tvořili Kubánci, 5,6 % Nikaraguánci, 5,5 % Haiťané, 3,3 % Hondurasci, 1,7 % Dominikánci a 1,6 % Kolumbijci.Z celkem 134 198 domácností jich 26,3 % mělo dítě pod 18 let, 36,6 % byly páry žijící spolu, 18,7 % domácností bylo s ženskou hlavou rodiny, bez přítomnosti manžela, a 37,9 % domácností nebylo obýváno rodinou. 30,4 % všech domácností tvořili jednotlivci a 12,5 % lidé starší 65 let, kteří žili sami. Na průměrnou domácnost vycházelo 2,61 členů a na průměrnou rodinu 3,25 členů. Věková struktura populace byla následovná: 24,2 % obyvatel mělo do 19 let, 21,3 % bylo ve věku 20-34 let, 27,6 % ve věku 35-54 let, 9,9 % ve věku 55-64 let, 14,7 % ve věku 65-84 let, 2,3 % s věkem 85 let nebo vyšším a průměrný věk byl 37,7 let. Průměrný příjem domácnosti v Miami byl 23 483 a průměrný příjem rodiny 27 225 amerických dolarů. Muži měli průměrný příjem 24 090, oproti ženám, které měly průměrně 20 115 USD. Okolo 23,5 % rodin a 28,5 % všech obyvatel bylo pod hranicí chudoby. Z těchto tvořili 38,2 % lidé mladší 18 let a 29,3 % lidé starší 65 let.Obrovský růst populace Miami v posledních desetiletích byl způsoben vnitřní migrací v USA, ale také imigrací z různých částí světa, v tomto případě především z oblasti Karibiku. Miami je považováno spíše za multikulturní, než za místo smývání rozdílů mezi jednotlivými entitami. Celková kultura města velmi ovlivněna velikou populací Hispánců, případně američanů hispánského původu, a černochů, pocházejících z karibských ostrovů jako jsou Jamajka, Kuba, Haiti nebo Bahamy.
Státní školy v Miami patří do školního obvodu Miami-Dade County Public Schools (M-DCPS), který je největším obvodem na Floridě a čtvrtým největším ve Spojených státech. V roce 2007 studovalo v tomto obvodu 353 283 studentů v celkem 378 školách. 60 % studentů v obvodu tvořili Hispánci, 28 % Afroameričané, 10 % běloši, kteří nejsou Hispánci, a zbylá 2 % připadají na ostatní rasy (viz Demografie). V Miami se nachází jedny z nejlepších středních škol, jako jsou například Design and Architecture High School, MAST Academy, Coral Reef High School, Miami Palmetto High School nebo New World School of the Arts. M-DCPS patří také mezi jedny z mála státních škol, které nabízí dvojjazyčné vyučování ve španělštině, haitské kreolštině nebo mandarínštině.
Miami je domovem mnoha prestižních římskokatolických, židovských a non-denominačních soukromých škol. Arcidiecéze miamská spravuje katolické soukromé školy ve městě. Mezi ně patří třeba Our Lady of Lourdes Academy, St. Hugh Catholic School, St. Agatha Catholic School, St. Theresa School, La Salle High School, Monsignor Edward Pace High School, Carrollton School of the Sacred Heart, Christopher Columbus High School, Archbishop Curley-Notre Dame High School, St. Brendan High School a mnoho dalších základních a středních škol. Mezi nejznámější non-denominační soukromé školy v Miami patří Ransom Everglades, Gulliver Preparatory School a Miami Country Day School, které jsou tradičně známé jako jedny z nejlepších škol v zemi. Další soukromé školy v odlehlejších jsou mimo jiné Belen Jesuit Preparatory School, Samuel Scheck Hillel Community Day School a Dade Christian School.
Městskou hromadnou dopravu v Miami zajišťují Miami-Dade Transit a South Florida Regional Transportation Authority. Dopravními prostředky jsou regionální vlaky, metro, visuté osobní dopravníky a autobusy. Podle posledních statistik se 12,2 % obyvatel města dopravuje do práce právě hromadnou dopravou.Metrorail, čili miamské metro, je dlouhé 36 kilometrů a nachází se na něm 22 stanic. Vede od západních předměstí Medley a Hialeah přes Civic Center, centrum města, Brickell, Coconut Grove, Coral Gables, South Miami a končí v jižní okrajové čtvrti Dadeland. Na rok 2012 se očekává otevření přímého spojení metra až k letišti Miami International Airport. Metromover je dopravní systém využívající visuté osobní dopravníky. Má 20 stanic na třech různých trasách v centru Miami a Brickellu.Tri-Rail je systém regionálních vlaků spravovaný federálním úřadem South Florida Regional Transportation Authority (SFRTA). Vlaky jezdí na trase od miamského letiště do West Palm Beach a během ní absolvují 18 zastávek v okresech Miami-Dade, Broward a Palm Beach.
Miami International Airport, nacházející se v nepřičleněném území v okresu, slouží jako primární mezinárodní letiště v oblasti Miami. Patří mezi jedno z nejvytíženějších letišť na světě, o čemž svědčí fakt, že odbaví přes 30 milionů cestujících ročně. Identifikační kód letiště podle IATA je MIA, podle ICAO je to KMIA. Letiště patří mezi hlavní letecké uzly společnosti American Airlines, jednoho z největších letových dopravců na světě. MIA je nejvytíženější letiště na Floridě, druhá největší vstupní brána pro zahraniční cestující v USA a sedmá největší na světě podle stejných podmínek. Rozsáhlá síť mezinárodních letištních spojů zahrnuje nonstop lety do více než sedmdesáti světových měst v Severní a Jižní Americe, Evropě a Asii.
Eventuálně blízko se nachází Fort Lauderdale-Hollywood International Airport, které také poskytuje mezinárodní dopravu v oblasti Miami. Opa-Locka Airport a Kendall-Tamiami Airport, ležící na území mimo aglomeraci, zajišťují především leteckou dopravu uvnitř oblasti Miami.
Miami je domovem jednoho z největších přístavů ve Spojených státech, stejnojmenného přístavu Miami. Jedná se o největší přístav výletních lodí na světě. Často je nazýván Cruise Capital of the World nebo Cargo Gateway of the Americas. Ročně přispívá do ekonomiky Jižní Floridy přes 17 miliard dolarů. V roce 2009 přístav sloužil 4 110 100 cestujícím. K tomu je Port of Miami také jeden z nezatíženějších nákladních přístavů v USA. Podle statistik zde bylo roku 2009 naloženo/vyloženo 6 831 496 tun nákladu. Mezi severoamerickými přístavy se umístil druhý co do hmotnosti nákladu přepraveného z/do Latinské Ameriky. Rozloha přístavu je 2 km2 a počet osobních terminálů sedm. Nejvíce nákladu je přijímáno z Číny a odesíláno je nejvíce do Hondurasu. V Miami je největší počet sídel výletních námořních společnosti na celém světě, včetně těchto: Carnival Cruise Lines, Celebrity Cruises, Costa Cruises, Crystal Cruises, Norwegian Cruise Line, Oceania Cruises, Royal Caribbean International a Windjammer Barefoot Cruises.
24. května 2010 začala stavba tunelu Miami port tunnel, jehož předpokládaná cena je 1 miliarda USD.
PARKS, Arva Moore. Miami: The Magic City. Miami: Centennial Press, 1991. ISBN 0962940224. S. 255. (anglicky) 
KLEPSER, Carolyn; PARKS, Arva Moore. Miami Then & Now. San Diego: Thunder Bay Press, 2008. ISBN 1592238750. S. 144. (anglicky) 
CHILCOAT, Loretta. Miami sin fronteras. Barcelona: Ediciones B, 2001. ISBN 844069749X. S. 322. (španělsky) 
SHULMAN, Allan T.; ROBINSON JR., Randall C.; DONNELLY, James F. Miami Architecture: An AIA Guide Featuring Downtown, the Beaches, and Coconut Grove. Gainesville: University Press of Florida, 2010. ISBN 081303471X. S. 352. (anglicky)
(anglicky) Miami International Airport – oficiální stránky mezinárodního letiště v Miami
(anglicky) (španělsky) Miami.com – noční život, hotely, akce a mnoho dalšího...

Michael Philip Anderson (25. prosince 1959 v Plattsburghu, stát New York, USA – 1. února 2003 nad Texasem) byl americký fyzik, astronom, vojenský letec a astronaut, který zahynul na palubě raketoplánu Columbia.
Střední školu absolvoval v roce 1977 na Cheney High School v Cheney ve státě Washington. Poté pokračoval ve studiu na universitě University of Washington se zaměřením na fyziku a astronomii, kterou zdárně ukončil v roce 1981. V letech 1986 až 1994 byl vojenským pilotem na několika amerických základnách. V roce 1990 ukončil studium na Creighton University.
Do Johnsonova výcvikového střediska JSN v Houstonu se dostal v roce 1994. Zde prodělal dvouletý výcvik astronautů NASA a byl zařazen do jejich stálého týmu v roce 1996. Po dvou letech pak do vesmíru odstartoval poprvé.
Poprvé letěl na raketoplánu Endeavour ve svých 39 letech, byla to osmidenní mise STS-89 se Spacelabem na palubě. Posádku tvořilo 7 astronautů: Terrence Wilcutt, Joe Edwards, Bonnie Dunbarová, James Reilly, Saližan Šaripov z Ruska, Andrew Thomas a Michael Anderson, který zde zastával post letového specialisty. Raketoplán odstartoval z rampy 39A na mysu Canaveral v lednu 1998, spojil se s orbitální stanicí Mir, kam přivezl zásoby vody a potravin. Ponechal zde ze své posádky Andrewa Thomase a na Zem odvezl z Miru Davida Wolfa, který tam pracoval 128 dní. Přistání bylo opět na mysu Canaveral.
Podruhé letěl za pět let. Raketoplán Columbia odstartoval z mysu Canaveral v půli ledna 2003 bez problémů. Na palubě bylo sedm astronautů: Richard Husband, Michael Anderson, Kalpana Chawlaová, David Brown, Laurel Clarková, Ilan Ramon z Izraele a William McCool. Během letu provedli 80 různých experimentů. Úspěch mise se však proměnil v katastrofu, když se nad Texasem během přistávacího manévru v atmosféře raketoplán rozpadl a celá posádka zahynula (více viz heslo Havárie raketoplánu Columbia).
Michael Anderson zemřel ve věku 44 roků, je registrován jako 370. člověk ve vesmíru, kde strávil 24 dní.

Michael Canov (* 10. prosince 1960 České Budějovice) je český politik a středoškolský pedagog, od roku 2016 senátor za obvod č. 34 – Liberec, od roku 2012 zastupitel Libereckého kraje, od roku 2002 starosta města Chrastavy, člen hnutí Starostové pro Liberecký kraj (dříve člen US-DEU a ODS).
Vystudoval Univerzitu Pardubice, Fakultu chemicko-technologickou (získal titul Ing.). Vzdělání si rozšířil pedagogickým studiem pro inženýry na Výzkumném ústavu inženýrského studia ČVUT v Praze a učitelstvím fyziky a matematiky na Matematicko-fyzikální fakultě Univerzity Karlovy v Praze.
Později začal učit chemii, fyziku a matematiku na Gymnáziu a Střední odborné škole pedagogické Jeronýmova v Liberci, kde i při své funkci starosty působí na částečný úvazek.
Do komunální politiky vstoupil ve volbách v roce 1994, kdy byl jako nestraník za ODS v rámci "Koalice ODS, KDU-ČSL" zvolen zastupitelem města Chrastavy na Liberecku. Mandát ve volbách v roce 1998 obhájil jako člen Unie svobody za "Koalici ODS, US". Pozici zastupitele si udržel i po volbách v roce 2002, kdy jako člen US-DEU vedl kandidátku subjektu "Koalice politických stran - ODS, US-DEU". V listopadu 2002 byl navíc zvolen starostou města Chrastavy, předtím v letech 1994 až 2002 zastával pozici místostarosty. V lednu 2003 vystoupil z US-DEU a o měsíc později vstoupil do ODS. Za tuto stranu byl ve volbách v roce 2006 opět zvolen zastupitelem i starostou města. V únoru 2007 však vystoupil i z ODS. Později vstoupil do hnutí Starostové pro Liberecký kraj, jehož se stal místopředsedou. V komunálních volbách v roce 2010 byl lídrem tohoto uskupení a opět se stal zastupitelem i starostou Chrastavy. Obdobně tomu bylo ve volbách v letech 2014 a 2018.V krajských volbách v roce 2008 kandidoval jako nestraník za hnutí Starostové pro Liberecký kraj do Zastupitelstva Libereckého kraje, ale neuspěl. Stát se krajským zastupitelem se mu podařilo až ve volbách v roce 2012, kdy už byl členem SLK (na kandidátce figuroval na 12. místě, ale vlivem preferenčních hlasů skončil druhý). Ve volbách v roce 2016 mandát za SLK obhájil (původně byl na kandidátce na 8. místě, ale vlivem preferenčních hlasů skončil druhý).Ve volbách do Senátu PČR v roce 2016 kandidoval za SLK v obvodu č. 34 – Liberec. Jeho kandidaturu podporovalo také hnutí STAN. Se ziskem 45,30 % hlasů postoupil z prvního místa do druhého kola, v němž porazil poměrem hlasů 80,18 % : 19,81 % kandidáta hnutí ANO 2011 Marka Vávru a stal se tak senátorem.

Michael Collins (politik) (1890–1922) – irský politik, čelný představitel a jeden ze zakladatelů IRA
Michael Collins (astronaut) (* 1930) – americký astronaut z letů do vesmíru v programu Gemini a Apollo
Michael Collins (spisovatel) (* 1964) – irský prozaik, držitel literární ceny Man Bookerovy cenyDalší významy:
Michael Collins (film) – film z roku 1996 o životě irského politika Michaela Collinse
Michael John Morwood, též známý jako Mike Morwood, (27. října 1950 − 23. července 2013) byl australský archeolog a antropolog. V září roku 2003 vedl výpravu australských a indonéských archeologů hledajících na indonéském ostrově Flores doklady pravěké migrace Homo sapiens z Asie do Austrálie. Výprava na ostrově v jeskyni Liang Bua odkryla pozůstatky hominidů staré 13 000 až 74 000 let. Michael Morwood s kolegy dospěl k názoru, že se jedná o nový druh hominida, který byl nazván Homo floresiensis, populárně přezdívaný „Hobit“. Teorie nového druhu získala mnoho zastánců i odpůrců a dosud nebyla ani uspokojivě potvrzena, ani vyvrácena.
Michael Jerome celým jménem Michael Jerome Moore je americký bubeník. Za své největší vzory označil Buddyho Riche a Stewarta Copelanda. V roce 1989 se stal členem skupiny Toadies, ale stejně jako předchozí bubeníci zde nevydržel dlouho a odešel hned v roce 1990. Od roku 1994 strávil čtyři roky ve skupině Course of Empire a později krátce působil ve skupině Pleasure Club zpěváka Jamese Halla. V letech 2005−2011 působil v doprovodné skupině multiinstrumentalisty Johna Calea; po odchodu jej nahradil Alex Thomas. Od roku 2009 hraje s kapelou Better Than Ezra, kde nahradil dlouholetého bubeníka Travise McNabba. Je dlouholetým spolupracovníkem kytaristy a zpěváka Richarda Thompsona, se kterým nahrál řadu alb. Spolupracoval i s dalšími hudebníky, mezi které patří Charlie Musselwhite nebo skupina The Blind Boys of Alabama.

Michael Kiske (* 24. ledna 1968, Hamburk, Německo) je německý hudebník a skladatel, který se nejvíce proslavil jako hlavní zpěvák německé speed/powermetalové skupiny Helloween.
V devíti letech objevil Elvise Presleyho. Jeho sestra k narozeninám dostala jeho desku, ale předala ji Michaelovi, protože sama poslouchala jinou muziku. Deska Michaela uchvátila natolik, že se začal věnovat muzice. Ve dvanácti letech dostal od rodičů k Vánocům akustickou kytaru. Na ni vybrnkával Elvisovy klasiky. Rodiče z něj chtěli mít především pilného studenta, ne muzikanta. V pubertě začal poslouchat Iron Maiden, ve čtrnácti letech založil školní kapelu, se kterou hrál právě skladby Maidenů. V roce 1985 se spolužákem Karstenem Nagelem založil skupinu Ill Prophecy. V roce 1986 natočili pětiskladbové demo, které sice oficiálně nevyšlo, ale pár skladeb se v budoucnu objeví na deskách Kiskeho budoucí kapely Helloween.
V osmnácti letech dostal Kiske nabídku od frontmana Helloween Kaie Hansena a dalšího zakladatele Michaela Weikatha na pozici zpěváka. Hansen po albu Walls of Jericho už nadále nechtěl zpívat, chtěl se věnovat pouze kytaře. Kiskeho už dříve slyšel zpívat a o novém frontmanovi neměl pochyby. Kiske první nabídku odmítl, hudba se mu na jeho vkus zdála až moc tvrdá. Na druhou nabídku už ale kývnul, i proto, že Hansen byl ochoten přepsat skladby tak, aby Kiskemu seděly. Vzniklo z toho legendární dvojalbum s názvem Keeper of the Seven Keys, které je považováno za nejlepší album od Helloween a vůbec za jednoho z průkopníků v power metalu. První část vyšla v roce 1987. Nesla název Keeper of the Seven Keys Part I. Na tomto albu figuruje i Kiskeho starší skladba A Little Time. Album dalo kapele možnost uskutečnit světové turné a vystupovat na slavných festivalech. Rok nato vyšla druhá část „Strážců“ Keeper of The Seven Keys Part II, které je ještě úspěšnější než album první. Zazní zde dvě Kiskeho skladby – We Got The Right a You Always Walk Alone. Po vydání koncertního alba Live in the U.K. se ovšem Kai Hansen nepohodl se společností Noise Records. Navíc prosil Weikatha, aby se zkrátilo jejich turné. Weikath nesouhlasil a po osobní rozepři Hansen z kapely odešel. To naruší celý její chod a jak se Kiske v budoucnu nechal slyšet, následující 4 roky byly noční můrou. V kapele už skoro nic nefungovalo, na místo Hansena přišel Roland Grapow ze skupiny Rampage. Po změně nahrávací společnosti vydala kapela v roce 1991 album Pink Bubbles Go Ape. Na albu se objevují Kiskeho skladby Kids Of The Century, Goin' Home nebo Your Turn. V roce 1993 vyšlo album Chameleon, které ovšem fanoušky nebylo přijato kladně. Kiske zde byl plodným autorem, napsal 4 skladby – When The Sinner, In The Night, I Believe, Longing. Kiskeho smýšlení je úplně rozdílné od ostatních členů. Po těchto dvou albech kapela ztratila úspěch, což se samozřejmě nelíbilo nahrávací společnosti. Navíc se kapela rozdělila na dva tábory. Michael Kiske spolu s Ingem Schwichtenbergem a Michael Weikath s Rolandem Grapowem. Markus Grosskopf stál uprostřed a snažil se usmířit tyto dva tábory. Stejně jako Hansen, i Kiske měl osobní a hudební rozepře s Weikathem. V roce 1993 byla situace natolik vyhrocená, že byl Kiske z kapely vyhozen. Záhy byl oficiálně z kapely vyhozen i Ingo, kterého kapela v podstatě vyhodila rok před tím, oficiálně byl ale vyhozen ve stejný měsíc jako Kiske. Hlavně kvůli drogové a alkoholové závislosti, se kterou nebyl schopný bojovat, přestože mu Hansen po vyhazovu z Helloween nabídl pomocnou ruku. V roce 1995 spáchal sebevraždu skokem pod vlak. Kiske byl nahrazen Andim Derisem a nešťastně tak skončila jeho éra v kapele, ve které se proslavil a ve které si ho zřejmě nejvíce ztotožňujeme. 
O Kiskem se mluvilo jako o nástupci Bruce Dickinsona v Iron Maiden, ale byly to jen čiré spekulace, navíc Kiske jakékoliv zmínky o něm, jakožto frontmanovi Iron Maiden, razantně odmítal. 
V roce 2016 ovšem Kiske překvapil a potěšil všechny fanoušky i odpůrce, když oznámil, že se vrátí na pódia jako člen „Dýní“ a absolvuje koncert společně se všemi bývalými i současnými členy, kromě Rolanda Grapowa, který podle jeho slov nabídku ani nedostal. Reunion dostal název Pumpkins United a od října 2017 objíždí svět se svou tříhodinovou show pojmenovanou Pumpkins United World Tour, kde zazní všechny pecky od Helloween, převážně z éry Keeperů. Uskupení těsně před začátkem turné vydalo singl Pumpkins United a na rok 2020 plánují vydat společné album.
16. srpna 1996 vydal své první sólové album Instant Clarity. Kiske si zde vybral několik slavných spolupracovníků, jako je Adrian Smith z Iron Maiden, Kai Hansen z Gamma Ray nebo Ciriaco Taraxes. Kiske do alba zahrnul skladby mnoha stylů. Sám prozradil, že toto album nemělo uspokojit očekávání fanoušků, ale jeho samotného. Deska vyšla u japonského vydavatele Victor.
V roce 2006 vyšlo album znovu, tentokráte s doplňkovými čtyřmi skladbami. Album jako takové moc velký ohlas nemělo, byť zde najdeme plno zajímavých skladeb. Skladba Always i s videoklipem zasazeným do New Yorku byla věnována na památku Inga Schwichtenberga. Asi nejúspěšnější skladba z alba je New Horizons. Ve stejném roce napsal Kiske knihu „Kunst Und Materialismus“, která je bohužel dostupná pouze v němčině. 
7. dubna 1999 Kiske vydal své druhé sólové album Readiness to Sacrifice. Album vyšlo v Japonsku a Jižní Korei, v Evropě ovšem až v roce 2001. Deska byla hodnocena ještě hůře než Instant Clarity. Kiske se úplně odklonil od metalových kořenů, album obsahuje i dvě symfonické skladby. Michael chtěl zkrátka skládat muziku podle svého. Je pro něj důležité, aby jej vlastní muzika nadchla. Když ho nenadchne, raději ji nesloží, nedá do ni totiž vše. 
V roce 2002 založil rockovou skupinu SupaRed. V lednu 2003 vydali stejnojmenné album. Skladby měly nádech moderního rocku a strukturu odlišnou od Kiskeho sólových alb. Kapela měla uspořádat turné, ale Michael měl v té době zdravotní komplikace a turné se nakonec neuskutečnilo. Deska moc úspěšná nebyla a SupaRed se záhy rozpadl. 
Roku 2006 vydal Michael svou třetí sólovou desku s názvem Kiske. Toto album bylo úplně jiné. Skladby měly akustický nádech. Podle jeho slov je na album hrdý, je to „volné“ album, které je vyjádřením jeho pocitů a názorů. 
Jeho zatím poslední sólová deska se datuje do roku 2008, kdy vydal album Past in Different Ways. Deska obsahuje jeho staré skladby z dob Helloweenů předělané do akustického kabátu a jednu novou skladbu. Podle Kiskeho je na jednu stranu album důkazem, že neodmítl svou minulost jen proto, že už je jiný člověk, a na stranu druhou může poskytnout lidem, kteří byli součástí oné minulosti, jiný pohled na skladby.
V roce 2005 se Kiske připojil k projektu zakladatele hudebního vydavatelství Frontier Records Serafina Perugina s názvem Place Vendome. Na tomto projektu se podíleli i Dennis Ward (který byl zároveň baskytarista, producent a skladatel), Kosta Zafiriou (bicí) a Uwe Reitenauer (kytara) z Pink Cream 69 a Gunther Werno (klávesy) z Vanden Plas. Stejnojmenné debutní album Place Vendome byla směs melodické hard rocku a AOR (srovnatelné s kapelami jako Journey nebo Foreigner).
V roce 2009 vyšlo druhé album Streets of Fire. Ke skladbě Guardian Angel vznikl i videoklip. Jedná se o první videoklip od roku 1996, který Michael natočil. Skladatelé v tomto albu byli Magnus Karlsson z Primal Fear, Torsti Spoof z Leverage, Ronnie Milianowicz ze Saint Daemon a Robert Sall z Work of Art. 
Třetí album Thunder in the Distance vyšlo v roce 2013. Skladba Talk To Me dostala i videoklip. Textařsky se na něm podíleli Alessandro Del Vecchio (Hardline), Timo Tolkki (ex-Stratovarius), Brett Jones, Tommy Denander (Radioactive), Magnus Karlsson (Primal Fear), Sören Kronqvist (Sunstorm), Roberto Tiranti a Andrea Cantarelli (Labyrinth).  
Zatím poslední album projektu Place Vendome se datuje do roku 2017. Album Close to the Sun bylo také první, kde se na kytarových sólech podíleli různí hosté. Například Kai Hansen (Gamma Ray, Unisonic), Gus G (Firewind, Ozzy Osbourne), Alfred Koffler (Pink Cream 69), Mandy Meyer (Unisonic, Krokus), Simone Mularoni, Michal Klein nebo Magnus Karlsson. Početná byla i skupina skladatelů. Magnus Karlsson, Alessandro Del Vecchio, Jani Liimatainen (Cain's Offering, ex-Sonata Arctica), Olaf Thorsen (Vision Divine, Labyrinth), Fabio Lione (Vision Divine, Angra, ex-Rhapsody of Fire), Simone Mularoni (DGM), Aldo Lonobile (Secret Sphere) and Mike Palace.
24. září 2010 vydává Frontier Records album Kiske/Somerville. Jak už z názvu vypovídá, Michael Kiske začal spolupracovat s americkou zpěvačkou Amandou Somerville. Oba dva nahráli videoklipy ke goticko-symfonické skladbě Silence a skladbě If I Had A Wish. Na projektu opět spolupracoval Magnus Karlsson, k němu se nově přidali Mat Sinner, Sander Gommans, Martin Schmidt a Jimmy Kresic. 
Druhé album nazvané City of Heroes bylo vydáno 17. dubna 2015. Matt Sinner a Jacob Hansen se ujali produkce, zatímco hudební doprovod poskytli Magnus Karlsson, Matt Sinner a česká bubenice Veronika Lukešová. Ke skladbám City of Heroes a Walk on Water byly natočeny videoklipy.
V roce 2000 tvořil Tobias Sammet metalovou operu Avantasia. Přizval ke spolupráci i Michaela. Ten měl mít roli Lugaida Vandroiye. Kiske souhlasil pod podmínkou, že ho Tobias uvede pod přezdívkou Ernie. Důvod byl ten, že v té době Michael už nadále nechtěl být spojován s heavy metalem, hlavně kvůli trpké zkušenosti z Helloween. V prvním albu The Metal Opera tomu tak skutečně bylo, ovšem ve druhém albu The Metal Opera Part II už bylo uvedeno jeho skutečné jméno. Michael v příběhu opery dostal hlavní roli a ve dvojalbu se objevil hned v sedmi skladbách – Reach Out for the Light, Farewell, Avantasia, Breaking Away, The Tower, The Seven Angels a No Return. Michael po pár letech uvedl, že kdyby nebylo Tobiho, možná by se ani nevrátil, takže z velké části vděčí právě jemu. Tobiasovi se zase splnil dětský sen, Michael je jeho velký vzor a v podstatě on ho inspiroval ke zpívání a muzice. 
V průběhu roku 2007 se objevil ve dvou skladbách Promised Land a Lost in Space [Extended Version], které byly nahrané pro kompilační album Lost in Space Part I & Part II. 
V albu The Scarecrow z roku 2008 si Michael zazpíval ve skladbě Shelter From The Rain a ve skladbě What Kind of Love poskytl doprovodné vokály. 
Během roku 2010 vyšla dvě alba The Wicked Symphony a Angel of Babylon, kde se Kiske objevil ve skladbách Wastelands, Runaway Train a Stargazers. V listopadu a prosinci se zúčastnil turné The Metal Opera Comes to Town Tour, kde vystoupil společně se Sammetem, Hansenem, Jornem Lande, Bobem Catleym, Amandou Somerville, Saschou Paethem a Oliverem Hartmannem. 
6. srpna 2011 Michael vystoupil společně s Avantasií na festivalu Wacken, vystoupení na stejném festivalu si zopakoval 2. srpna 2014. 
Na albu z roku 2013 The Mystery of Time zpívá ve skladbách Where Clock Hands Freeze, Savior in the Clockwork a Dweller in a Dream. Další koncertní šňůru, nazvanou The Mystery World Tour absolvoval od dubna do srpna. Tour zahrnovala 10 festivalových vystoupeních a téměř tříhodinový koncert v Jižní Americe, Japonsku, Rusku a Evropě. 
V roce 2016 vyšlo zatím poslední album Ghostlights, Michael zde zpívá ve skladbě Ghostlights, Unchain The Light a v bonusové skladbě Wake Up To The Moon. K tomuto albu vznikla zatím největší koncertní šňůra, nazvaná Ghostlights World Tour, která měla na programu více než 40 koncertů v Evropě, Severní a Jižní Americe, Kanadě, Rusku, Japonsku a Skandinávii. Tour probíhala od března do srpna.
10. listopadu 2009 Michael oficiálně založil skupinu Unisonic, společně s Dennisem Wardem, Kostem Zafiriou a Mandy Meyerem. V červnu roku 2010 pořádali malé rozehřívací koncerty po Německu, kde hráli pouze jednu Unisonic skladbu (kterou navíc Michael zpíval s papírem v ruce, protože ještě neuměl text), jinak většinu repertoáru tvořila Michaelova tvorba a tvorba Dennise Warda z Place Vendome. Byly to první koncerty pro Michaela po 17 letech absence. První velký koncert přišel s festivalem Sweden Rock (Michaelův první velký koncert po návratu) a Masters of Rock ve Vizovicích. Michael obyčejně nebývá nervózní, ale sám přiznal, že nervózní byl poměrně dost, přece jen 17 let nevystupování se na člověku podepíše. Ovšem Michael byl ve velké formě a vyslal jasný vzkaz fanouškům i kritikům, že král je zpět. Michael měl ovšem pocit, že kapele něco chybí. A tak se v březnu 2011 připojil ke kapele Kai Hansen. Podle Kiskeho to byl poslední článek, který jim chyběl. 15. října 2011 vystoupili i s Hansenem v Loud Parku v Japonsku. 
Kapela skrze nahrávací společnost EarMusic vydala EP Ignition společně s videoklipem ke skladbě Unisonic v lednu 2012. 30. března 2012 vydali své první stejnojmenné album Unisonic. Album získávalo nejvyšší příčky v hitparádách ve Finsku, Švédsku, Japonsku a Německu. 
Na první světové turné vyjeli chlapci z Unisonic v květnu 2012. Vystoupili v Jižní Americe a na různých evropských festivalech – Masters of Rock, Hellfest, Rock Hard Festival, Gods of Metal a další. Druhá část turné probíhala v Japonsku, Taiwanu, Koreii, Rusku, Španělsku a Německu. 
Druhé EP, For the Kingdom, vyšlo v květnu roku 2014, o měsíc později vyšel videoklip ke skladbě Exceptional. 1. srpna vyšlo druhé album Light of Dawn. I druhé album bylo přijato velmi kladně v hitparádách v Česku, Finsku, Švýcarsku, Německu a Japonsku. 
Kapela uspořádala turné po letních festivalech, hráli opět na Masters of Rock, Leyendas del Rock, Moscow Metal Meeting, Bang Your Head, Skogsröjet a Rock pod Kameňom. Následovalo turné po Japonsku a Evropě společně s kapelou Edguy. Poslední vystoupení přišlo v prosinci na Knock Out Festival. 
5. srpna 2016 kapela poprvé vystoupila na Wacken Open Air Festival. Vystoupení bylo nahráno a 21. července 2017 vyšlo pod názvem Live in Wacken.
Kiske spolupracoval nebo hostoval u mnoha projektů nebo alb různých kapel. V roce 1995 se objevil ve skladbách Time to Break Free a Land of the Free ve stejnojmenném albu od Gamma Ray. 
V roce 2002 se objevil na sólovém albu Tima Tolkkiho (kytarista Stratovarius) Hymn to Life, konkrétně ve skladbě Key to the Universe. 
V roce 2003 si střihl duet s Jornem Lande z Masterplanu ve skladbě Heroes, která se objevila v albu Masterplan.
V roce 2004 se chopil role „Vypravěče“ v metalové opeře Days of Rising Doom od kapely Aina. Objevil se ve skladbách Revelations, Silver Maiden, Serendipity a Restoration. V tom stejném roce zpíval duet se zpěvačkou kapely Thalion ve skladbě The Encounter na jejich debutním albu Another Sun. 
V roce 2005 byl Kiske host na heavy metalovém albu Execution od kapely Tribuzy, kde si střihl duet ve skladbě Absolution. Díky této účastí hostoval ve skladbě Judas at the Opera v EP Superheroes od kapely Edguy. 
Následoval další duet. V roce 2007 si jej střihl společně se zpěvačkou kapely Indigo Dying ve skladbě Breathe in Water na jejich debutním stejnojmenném albu. 
V roce 2008 odešel ze Stratovarius Timo Tolkki a zformoval kapelu Revolution Renaissance. Kiske byl na debutním albu New Era hlavním zpěvákem a zpíval ve skladbách Revolution Reinassance, I Did It My Way, Last Night on Earth, Keep The Flame Alive a Angel. 
V roce 2009 hostoval na albu Tin Soldiers od Trick or Treat. Zpíval všechny vokály ve skladbě Hello Moon a dodatečné vokály v Tears Against Your Smile. 
Roku 2010 působil opět jako host u Gamma Ray v jejich albu To the Metal!, ve skladbě All You Need To Know. 
A pro změnu opět Gamma Ray. V roce 2011 se Kiske zúčastnil jejich koncertu v Prattelnu (Švýcarsko). Celý koncert byl vydán na CD a DVD pod jménem Skeletons & Majesties Live. Michael zpívá ve skladbách Time To Break Free, A While in Dreamland a Future World. 
V roce 2012 zpíval skladbu The Ethereal Dream (Reprise) na albu 34613 od projektu Tomorrow´s Outlook.
Během roku 2013 se účastnil metalové opery od Tima Tolkkiho a jeho projektu Avalon. Michael zpíval ve skladbě The Land of New Hope ve stejnojmenném debutním albu. Ve stejném roce si střihl další duet, tentokrát ve skladbě Fly od skupiny Infinita Symphonia. Během prosince byl součástí Christmas Metal Symphony 2013 Tour, kde vystoupil společně s Udem Dirkschneiderem, Chuckem Billym, Joacim Cansem, Floor Jansen, Joeym Belladonnou a symfonickým orchestrem. 
V roce 2014 následoval další duet ve skladbě Black And White Forever od skupiny Starchild na jejich stejnojmenném albu. 
V roce 2015 hostoval v úvodní skladbě skupiny Wolfpakk v albu Rise of the Animal. V srpnu téhož roku byl jako speciální host v projektu Rock Meets Classic (Mat Sinner a Český národní symfonický orchestr). Vystupovali na Rock of Ages Festival a na Wackenu. 19. září vystoupil s kapelou Noturnall na festivalu Rock in Rio. 
V roce 2016 byl jako hostující zpěvák na albu Hansen & Friends XXX: 30 Years of Metal. Společně vystoupili na Wackenu. Vystoupení bylo opět natočeno a vydáno 23. června 2017 pod názvem Hansen & Friends Thank You Wacken. Ve stejném roce nazpíval duet se švédskou zpěvačkou Ainou Löwenmark ve skladbě Halleluja, která se objevila na její desce Human. Na této skladbě spolupracoval s bývalými členy SupaRed – kytaristou Sandrem Giampietrem a bubeníkem Jürgenem Spiegelem.
Kiske je považován za jednoho z nejlepších zpěváku v heavy metalu. Jeho čistý tenor uchvacuje fanoušky už přes 30 let. Je s podivem, že i v 50 letech dokáže zpívat extrémně vysoké tóny (A5) a nízké tóny (E2). Kiske používá ve výškách i hloubkách vibrato, které je u něj charakteristické.  Mnoho zpěváků potvrdilo, že Kiske byl jejich největší inspirací a vzor. Michael považuje své hlasivky za „šéfa.“ Pokud není podle jeho slov v psychické pohodě, není schopen zpívat. Přiznává, že s narůstajícím věkem se musí o hlas lépe starat, musí dbát i na správnou techniku a dýchání, což v mládí až tolik nedělal. Kiske je důkaz přirozeného talentu. Z hrudního tónu do falzetu (hlavový tón) přechází naprosto přirozeně. Sám ale falzet nevyhledává, v nízkých polohách je podle jeho názoru lepší. Během turné je náchylný na virózy, které jeho hlasivky špatně snáší. Stalo se mu to například při turné s Avantasií nebo s Helloween, na hlasivky proto doporučuje teplou vodu s medem nebo řepíkový čaj.
5. nejoblíbenější zpěvák podle čtenářů japonského magazínu Burrn! z dubna 2012. Nejlepší zpěvák roku 2012 podle časopisu Burrn! 
18. nejlepší rockový a metalový zpěvák všech dob ve čtenářském hlasování německého časopisu Metal Hammer z června 2013

Michael Audrey Myers (* 19. října 1957) je fiktivní filmová postava z americké filmové hororové série Halloween. Poprvé se objevil v hororovém filmu Johna Carpentera jménem Halloween z roku 1978 jako chlapec, který zprvu zavraždil svou starší sestru Judith a po 15 letech – již jako dospělý, jenž utekl z psychiatrického ústavu – si přišel zpět do svého rodného města Haddonfield pro svou mladší sestru Laurie Strodeovou, kterou ztvárnila Jamie Lee Curtis.
Postava se kromě filmů také vyskytuje i v několika komiksech a románech, především v románu Curtise Richardse z roku 1979, který nepojednává o filmu, nýbrž se zabývá postavou Michaela Myerse samotného. Tvůrci postavy jsou John Carpenter a Debra Hillová.
Pro postavu bezcitného psychopatického sériového vraha Michaela Myerse je typická jeho bílá maska, původně maska kapitána Kirka ze seriálu Star Trek. Jeho vedlejší oděv je většinou tmavá kombinéza a jako primární zbraň používá kuchyňský nůž. Jeho další charakteristikou je málomluvnost (mluvení by pro něj bylo obtížné, tím spíše v masce) a pomalá chůze – svou oběť pronásleduje, ale nikdy za ní nespěchá.
Tvůrci filmu měli původně v plánu použít pro vraha obyčejnou masku klauna, ale kvůli nízkému rozpočtu byla sehnána nejlevnější maska, kterou v místní prodejně našli – maska kapitána Kirka. Byla nasprejována na bílo a byly pouze pozměněny vlasy a odstřihnuta oční víčka.
Michael se narodil 19. října 1957 v západní části Haddonfieldu ve státě Illinois do rodiny Petera a Edith Myersových. Ti měli i sedmnáctiletou dceru Judith a čtyřletou Laurie. O šest let později, o Halloweenu roku 1963, Michael brutálně zavraždil kuchyňským nožem svou starší sestru Judith. Následně byl převezen do ústavu ve Smith's Grove, kde strávil 15 let, během nichž ani jednou nepromluvil. V roce 1978 se mu podařilo utéct při převozu do jiné léčebny a vydal se zpět do Haddonfieldu zabít svou mladší sestru, nyní již 17letou Laurie (přejmenovanou Strodeovou), což se mu nepovedlo kvůli zásahu jeho psychiatra dr. Samuela Loomise, který se jej od jeho útěku snažil celou dobu zastavit. Michael ale nic nevzdal a Laurie se pokusil zabít znovu. Vše se mu ale vymklo z rukou, když na poslední chvíli zasáhl dr. Loomis, který Michaela i sebe vyhodil s nemocnicí do povětří.
Po explozi byl Michael deset let v kómatu, výbuch a popáleniny však přežil. Výbuch přežil i dr. Loomis. Při převozu v sanitce do jiné střežené nemocnice se však Michael probral a zabil posádku sanitky. Předtím se ale stačil dozvědět o své neteři Jamie Lloydové. Vydal se tedy do Haddonfieldu, aby zabil zbylé členy své rodiny a dokončil tak to, co začal. V práci mu ale bránila Rachel, starší nevlastní sestra Jamie, která ho porazila autem a policie jej zlikvidovala. To si ovšem jen mysleli. Od té chvíle byla totiž Jamie s Michaelem telekineticky poutána, díky čemuž byl dr. Loomis přesvědčen, že Michael stále žije, a že má v plánu znovu zaútočit. Když se ovšem policii podařilo Michaela opět dostat, někdo jej vysvobodil a unesl jeho i Jamie. Za jejich únosem stál tajný druidský kult, který Michaela uctíval a poskytoval mu ochranu. Po šesti letech, 30. října, porodila Jamie dítě, které bylo předurčeno k tomu, aby se stalo Michaelovou obětí. Jamie se ovšem podařilo utéct i s dítětem, ale Michael, který byl s Jamie skrýván, ji vypátral a zabil. Dítě však Jamie před Michaelem stihla schovat, díky čemuž přežilo. Michael ale chtěl dítě získat a zabít. V tom mu však zabránil Tommy Doyle, který se s Michaelem setkal jako dítě na Halloween před 17 lety. Jamiino dítě bylo díky tomu zachráněno.
Michaelova sestra Laurie Strodeová si mezitím změnila jméno na Keri Tateovou, aby ji bratr podle něj nedokázal vystopovat. Každý den se za to ale modlila. Byla ředitelkou soukromé školy a měla syna Johna. 31. října na Halloween ji nakonec bratr po dvaceti letech skutečně vypátral. Laurie se mu odvážila postavit a povedlo se jí ho i zabít setnutím hlavy. Po incidentu se ovšem zjistilo, že se nejednalo o Michaela. Předtím, než Laurie setnula osobě v masce Michaela hlavu, zabil ten pravý Michael Myers jednoho ze záchranářů a namaskoval jeho mrtvolu. Poté z místa masakru utekl a po čtyřech letech si pro svou ztraumatizovanou sestru znovu přišel, ovšem do psychiatrické léčebny, kde se mu povedlo ji zabít. Následně se vrátil do svého rodného domu a zjistil, že se v něm pořádá show v přímém přenosu, jejíž účastníci museli v domě přetrvat celou noc. Michael pozabíjel téměř všechny její účastníky a po krvavém střetu s jedním z nich dům i s Michaelem shořel.
Do role Michaela Myerse bylo za celou sérii filmů Halloween obsazeno dohromady dvanáct herců, z nichž pouze dva, George P. Wilbur a Tyler Mane, ztvárnili Michaela Myerse ve více než jednom filmu. Ve snímku Halloween z roku 1978 lze na pár sekund spatřit Michaelovu tvář, kterou mu propůjčil herec Tony Moran. Níže je uvedeno osm herců, kteří ztvárnili Michaela v dospělosti:
Nick Castle ztvárnil Michaela Myerse v původním filmu Halloween z roku 1978. Narodil se v Los Angeles v Kalifornii jako syn Millie a Nicholase Charlese Castle, Sr., kteří byli herci a filmoví choreografové nominovaní na cenu Emmy. Když byl Nick ještě dítě, jeho otec, který byl též režisérem, jej ve svých filmech obsazoval do menších rolí. Studoval na USC School of Cinematic Arts, kde působil jako kameraman. Získal Oscara za krátký akční film The Resurrection of Broncho Billy.
Tony Moran propůjčil tvář Michaelovi taktéž v roce 1978. V 70. letech se objevil v televizních seriálech The Waltons, James at 15 nebo v CHIPs. Je starším bratrem herečky Erin Moran a herce Johna Morana.
Dick Warlock ztvárnil Michaela ve filmu Halloween 2 z roku 1981. Dvacet pět let byl doublérem Kurta Russella. Má dva syny, Billyho a Lance Warlocka, a dceru Rhondu. Žije v Kingsportu v Tennessee. Je majitelem legendární hokejové masky Jasona Voorheese z hororové série Pátek třináctého.
George P. Wilbur si Michaela zahrál ve filmu Halloween 4: Návrat Michaela Myerse z roku 1988 a později také v Halloween - Prokletí Michaela Myerse z roku 1995. Je kaskadérem, podobně jako Dick Warlock a Don Shanks či Chris Durand, a to více než 40 let, kdy svých schopností využil ve více než sto filmech a seriálech. Je členem hollywoodské Kaskadérské síně slávy. Objevil se v hororu Noční můra v Elm Street 5: Dítě snu režiséra Stephena Hopkinse. V desáté řadě seriálu Griffinovi mu byla přidělena role Toma Tuckera.
Don Shanks ztvárnil Michaela ve filmu Halloween 5 z roku 1989. V roce 2006 si zahrál sériového vraha ve filmu Tajemství loňského léta 3 a v roce 2007 ztvárnil postavu indiánského náčelníka ve filmu Poslední hřích.
Chris Durand hrál Michaela ve filmu Halloween: H20 z roku 1998. Své kaskadérství uplatnil ve více než 50 filmech.
Brad Loree jej ztvárnil ve filmu Halloween: Zmrtvýchvstání z roku 2002. Do svých 17 let žil v Řecku, poté odjel do USA.
Tyler Mane ztvárnil Michaela v remaku Halloween z roku 2007 a následně ve snímku Halloween II z roku 2009. Pochází z Kanady, je vysoký 208 cm a v minulosti býval wrestlerem. Tomuto sportu se věnoval od roku 1989, často pod jmény The Skywalker, Nitron či The Big Sky. V roce 1996 kariéru ukončil a zaměřil se na herectví. Známý je hlavně z filmů jako X-Men a již zmiňovaného remaku Halloween.
Za celou filmovou sérii byli do role mladého Michaela Myerse obsazeni celkem čtyři herci. Poprvé byl v roce 1978 do role 6letého chlapce obsazen Will Sandin, který se díky úspěchu filmu zúčastnil několika dokumentů o filmu Halloween. Následně mladého Michaela ztvárnil Adam Gunn ve filmu Halloween 2 z roku 1981. Objevil se ve scéně, kdy má Laurie sen o jejím setkání s Michaelem v ústavu uvnitř jeho pokoje. Opětovně se postava dítěte objevila až v remaku z roku 2007, kde ji ztvárnil Daeg Faerch, tentokrát však již v roli 10letého chlapce. Ve filmu Halloween II z roku 2009 došlo k výměně herců. Důvodem bylo, že během dvou uplynulých let Daeg výrazně vyrostl, a tak již nemohl hrát stejně starého chlapce. Herce nahradili Chasem Wrightem Vanekem, který by se měl nadále objevil v Halloweenu III v roce 2014.
Michael Myers je jedna z hlavních rolí, které se objevily ve všech filmech kromě Halloweenu 3, jehož děj nemá s jeho postavou nic společného. Menšími výjimkami jsou také filmy Halloween 4, Halloween 5 a Halloween 6, které o střetech Michaela a Laurie nepojednávají. V těchto filmech se Michael orientuje na svou malou neteř Jamie Lloydovou, která se neustále děsí přítomnosti Michaela, k čemuž nakonec dojde. Jamie Lloydovou ztvárnila Danielle Harris a později také J. C. Brandy.
31. října roku 1963 ubodal šestiletý chlapec Michael Myers svou starší sestru kuchyňským nožem v jejím pokoji. Byl umístěn do ústavu, ale o 15 let později se mu podařilo utéct. Následně se snažil zabít svou mladší sestru Laurie Strodeovou a jeho jedinou překážkou byl psychiatr dr. Samuel Loomis, který jej jako jediný mohl zastavit.
V předchozím filmu byl Michael několikrát postřelen. To jej ale nezabilo a podařilo se mu uprchnout. Ve snímku Halloween 2 byla jeho sestra odvezena do nemocnice se zraněními, které ji Michael způsobil. Všemu ale zdaleka nebyl konec. Michael se Laurie pokusil znovu zabít a nic jej kromě dr. Loomise nemohlo zastavit. Chtěl dokončit, co začal.
—dr. Loomis (Jeden z nejznámějších dialogů, který kdy dr. Loomis v celé sérii pronesl.)
Před 10 lety se Michael Myers snažil zabít svou mladší sestru Laurie Strodeovou. To se mu však nepovedlo, neboť skončil v plamenech, a to díky dr. Loomisovi, který po něm pátral od chvíle, co Michael utekl z ústavu. Nyní byl Michael v kómatu, a to ještě nevěděl, že má kromě Laurie i malou neteř Jamie Lloydovou. Jednoho dne byl převážen sanitkou do nemocnice se zvýšenou ostrahou. Během cesty se zdravotník v sanitce zmínil o Michaelově neteři. V tu chvíli se Michael probral z kómatu, zabil posádku celé sanitky, přičemž se vozidlo vybouralo a Michael utekl. Poté se vydal do Haddonfieldu za svou neteří Jamie. Jeho snahu mu ale znepříjemňovala její nevlastní sestra Rachel a Michaelův psychiatr dr. Samuel Loomis, který si byl jist, že se Michael pokusí Jamie zabít. Nezbývalo tak nic jiného, než vzít Jamie pod ochranu policie a zabránit tak dalším krvavým vraždám.
Poté, co policie masového vraha Michaela Myerse zlikvidovala, se zdálo, že bude vše v pořádku. Jeho neteř Jamie však oněměla, a to nebylo zdaleka vše. Ke svému zabijáckému strýcovi byla telekineticky poutána a cítila, že Michael stále žije. A skutečně. Ten se pořád nevzdával a šel za jasným cílem. Jedinou překážkou byl jeho věčný nepřítel dr. Samuel Loomis, který věděl, že je Jamie nadále v nebezpečí. Rozhodl se proto čekat na Michaela v jeho domě obklíčeném policií.
Uplynulo šest let od chvíle, kdy masového vraha Michaela Myerse někdo unesl z vězení a následovně jej 6 let skrýval. Taktéž i jeho neteř Jamie Lloydovou. Za jejich únosem stojí tajný druidský kult, který Michaela uctíval a zároveň mu poskytoval ochranu. Když ovšem jednoho dne Jamie porodila a novorozeně se mělo stát Michaelovou obětí, podařilo se Jamie společně s dítětem utéct. Michael jí však byl v patách a snažil se dítě získat. Jamie ale své dítě schovala a nechala Michaela, ať zabije ji, což taky udělal. Dítě nicméně bylo v nebezpečí. Mladý Tommy Doyle, který před 17 lety masakr přežil, jej naštěstí našel.
Tommy věřil, že existuje jenom jediný člověk, který může vše zastavit a dítě před Michaelem uchránit, a to dr. Samuel Loomis. Do toho všeho se Michael vrátil do svého rodného domu, kde žije rodina, kterou musel dr. Loomis okamžitě varovat.
Příběh navazuje na první dva díly série a odehrává se přesně po dvaceti letech od Michaelova popálení. O postavách z předchozích třech dílů, kromě dr. Loomise, se však nikdo ve filmu nezmiňuje. Laurie Strodeová žila stále ve stresu a nejistotě, zda si pro ni její bratr po letech přijde. Teď byla ředitelkou soukromé školy, měla 17letého syna a žila pod změněným jménem jako Keri Tateová. 31. října 1998 jeli žáci její školy do Yosemitského národního parku. Laurie ale nevěděla, že její syn John, kterému výlet jako matka dovolila, zůstal na škole s ostatními třemi kamarády. Její předtucha o Michaelovi se nakonec vyplnila a v okolí se začaly množit případy vražd. Laurie byla připravena se s Michaelem střetnou a zastavit jej nadobro.
Laurie Strodeová v předchozím filmu sťala Michaelovi hlavu a předpokládala, že je tak již konec. Jak se ale ukázalo, tak ten komu usekla hlavu, nebyl Michael. Od té doby trávila svůj život v psychiatrické léčebně a čekala. Věděla, že Michael jen tak nic nevzdá a ona také ne. Toho dne si Michael pro Laurie opět přišel. Byl chycen do pasti, kterou nastražila Laurie, která byla odhodlaná jej definitivně zničit. Stále si ovšem nebyla jistá, zdali jde skutečně o Michaela nebo někoho jiného, jako v předchozím filmu a chtěla mu sundat masku. Michael ji ale zabil. Den na to pořádal tým s názvem Dangertainment v přímém přenosu show z Michaelova domu, jejíž uchazeči museli přetrvat celou noc v jeho domě. Michael se ale rozhodl účastníky jednoho po druhém zabít.
V roce 2007 natočil Rob Zombie remake prvního snímku ze série (Halloween 1). O dva roky později také Halloween II. Pro oba filmy, Halloween a Halloween II, byly natočeny alternativní konce. Ve filmu z roku 2007 původně dr. Loomis přežil a policie Michaela zastřelila před jeho domem.
Ve snímku Halloween se 31. října městečko Haddonfield probudilo do krásného halloweenového dne. Taktéž jedenáctiletý chlapec jménem Michael Myers, který onoho dne vyvraždil téměř celou svou rodinu. Následně pobýval v psychiatrické léčebně a jak se zdálo, jeho jediným koníčkem bylo vytváření strašidelných masek. Po patnácti letech se mu ale podařilo utéct, když byl ostrahou převážen do věznice. Následně měl namířeno zpět do svého rodného Haddonfieldu. O svém zabijáckém bratrovi ještě nevěděla jeho sestra Laurie Strodeová. Věděl o něm ale jeho bývalý psychiatr dr. Samuel Loomis, který si byl jistý tím, že se Michael pokusí Laurie zabít. Nikdo jej nebral vážně až do chvíle, kdy Michael začal po večerech v ulicích a domech řádit s jediným cílem – Laurie najít a zabít.
Poté, co Laurie Strodeová, mladší sestra psychopatického masového vraha Michaela Myerse, unikla před smrtí díky zastřelení Michaela, neustále zažívala noční můry, při nichž měla vize o střetnutí s Michaelem. Byla si jistá, že je Michael mrtvý. Rodiče jí již rovněž zemřeli a žila se svou nejlepší kamarádkou Annie a jejím otcem šerifem Brackettem. Blížil se nechtěný 31. říjen a město Haddonfield si připomínalo řádění Michaela, který byl od minulého roku po masakru nezvěstný kvůli neschopné policii. Nikdo tedy nevěděl, jestli se jeho krvavé řádění ve městě nebude opakovat. Dr. Samuel Loomis, který Laurie tenkrát zachránil, vydal knihu, kde se o Michaelovi a jeho příbuzných zmiňuje. S tím ovšem nebyli šerif Brackett a Laurie spokojeni. Až po opětovných krvavých vraždách byla Laurie unesena Michaelem, který chtěl dokončit to, co začal. Laurie byla uvězněna Michaelem v malé chatrči obklíčenou policií. Její život byl ve velkém nebezpečí. Na místo taky přijel, svou knihou neúspěšný a šerifem Brackettem nechtěný, dr. Loomis, který chtěl Laurie ihned vysvobodit. Otázkou však bylo, zdali i přes krvavou historii dokáže Loomis Michaela psychicky přemoct a dostat Laurie z nebezpečí.
Thorn je runickým znakem, jehož počátky se v souvislosti s Michaelem projevují ve filmu Halloween 5, kde lze tuto značku spatřit na jeho zápěstí. Plného významu nabývá znak až ve filmu Halloween 6. Tato značka se objeví hned na několika místech, poblíž kterých Michael vraždil. Thorn zaručuje Michaelovi nesmrtelnost. Narodil se s prokletím Thornu, pro které se vžil známější název „Thornova kletba“, která jej navedla k vraždění ke dni 31. října roku 1963.
MUIR, John Kenneth. Horror Films of the 1990s. Jefferson: McFarland, 2011. 714 s. ISBN 978-0786440122. Kapitola 3, s. 377. (anglicky) 
O'ROURKE, Kelly. The Old Myers Place. New York: Boulevard Books, 1997. 160 s. ISBN 978-1572973411. (anglicky) 
ROCKOFF, Adam. Going to Pieces: The Rise and Fall of the Slasher Film, 1978 to 1986. Jefferson: McFarland, 2002. 214 s. ISBN 978-0786412273. S. 172. (anglicky)

Michael 'Miro' Rodenberg (* 4. dubna 1970, Wolfsburg, Západní Německo) je německý klávesista a hudební producent spolupracující s heavy metalovými kapelami jako například Avantasia, Rhapsody of Fire, Kamelot a Heavens Gate. Je jedním ze zakladatelů powermetalové superskupiny Aina.
V roce 2007, spolu se Saschou Paethem pomohl Tobiasovi Sammetovi znovu obnovit rockovou operu Avantasia, ve které hraje na klaviaturu a stará se o většinu orchestrálních prvků.

Michael Schumacher (* 3. ledna 1969 Hürth-Hermühlheim) je bývalý německý automobilový závodník, sedminásobný mistr světa formule 1 a statisticky nejúspěšnější pilot v historii tohoto sportu. Drží mnoho rekordů ve formuli 1, získal nejvíce mistrovských titulů, vítězství, nejrychlejších kol a nejvyšší počet výher v jedné sezoně. V sezoně 2002 se stal jediným jezdcem v historii, který se umístil ve všech závodech sezony na stupních vítězů.
Po začátcích na motokárách vyhrál německé šampionáty Formule König a Formule 3, poté závodil za Mercedes v Mistrovství světa sportovních vozů. V Grand Prix Belgie 1991 debutoval ve formuli 1 s týmem Jordan, pak přestoupil do stáje Benetton, kde se v letech 1994 a 1995 stal mistrem světa, roku 1996 odešel do týmu Ferrari, se kterým v letech 2000–2004 vyhrál pětkrát titul mistra světa. Kariéru ukončil roku 2006 ve Scuderii Ferrari, kde do roku 2009 působil jako poradce. V prosinci 2009 podepsal tříletou smlouvu s německou stájí Mercedes Grand Prix. 10. října 2012 na tiskové konferenci oznámil, že definitivně ukončuje kariéru.
Jeho kariéru protknulo několik kontroverzních momentů, v závěrečných závodech dvakrát v souboji o titul kolidoval se svými soupeři, v roce 1994 s Damonem Hillem a roku 1997 s Jacquesem Villeneuvem, za druhý z těchto incidentů byl v roce 1997 vyloučen ze šampionátu (body a vítězství mu byly nicméně ponechány), a několikrát byl potrestán za nebezpečnou jízdu a týmovou režii (trest udělen stáji Ferrari, jejíž vedení týmovou režii řídilo).
Působil jako vyslanec UNESCO, angažoval se v četných charitativních projektech, na které daroval desítky milionů dolarů. Je ženatý s manželkou Corinnou, má dvě děti a žije ve Švýcarsku. Od vážného úrazu hlavy, který utrpěl v roce 2013 při lyžování, je upoután na lůžko a nevystupuje na veřejnosti, jeho zdravotní stav není veřejně známý. Jeho bratr Ralf je bývalým pilotem formule 1, syn Mick je také automobilovým závodníkem.
Narodil se v městské části Hürth-Hermühlheim do rodiny vyučeného kamnáře a zedníka Rolfa Schumachera a jeho ženy Elisabeth, která provozovala u motokárové trati Kerpen-Horrem kavárnu. V roce 1975 se jim narodil druhý syn Ralf, který rovněž závodil ve formuli 1. Reálku Otto Hahna v Kerpenu ukončil v roce 1986 a pokračoval jako učeň v autoservisu obchodního zástupce Volkswagenu a BMW a automobilového závodníka Williho Bergmeistera. Závěrečné zkoušky složil kvůli závodění o půl roku později na jaře 1989 napoprvé. Se svou ženou Corinnou Schumacherovou (* 2. března 1969, Halver, rozená Betschová) začal chodit v listopadu 1991 po jejím rozchodu se Schumacherovým soupeřem Heinz-Haraldem Frentzenem. Úřední svatba proběhla 1. srpna 1995 v Kerpenu, církevní na hoře Petersberg nedaleko Bonnu 5. srpna 1995. Mají spolu dvě děti, dcera Gina-Maria se narodila 20. února 1997 a syn Mick 22. března 1999. V letech 1992 až 1996 bydlel kvůli výhodným daním v Monte Carlu, poté se přestěhoval do švýcarského Vufflens-le-Château. Od roku 2008 žije na 14hektarovém pozemku v Glandu u Ženevského jezera v pětiposchoďovém domě, který údajně stál jedenáct milionů eur. Matka Elisabeth Schumacherová zemřela během čekání na transplantaci jater 20. dubna 2003, v den konání Grand Prix San Marina, kterou přesto oba bratři absolvovali, neboť podle vyjádření M. Schumachera by si to matka přála. Od roku 1997 byl členem fotbalových klubů FC Aubonne a FC Echichens, které hrají 3. švýcarskou ligu.
29. prosince 2013 při lyžování v Alpách utrpěl vážný úraz hlavy (přestože měl ochrannou helmu). Během sjezdu neupraveného svahu narazil při pádu hlavou do skály a byl urychleně transportován do nemocnice v Moutiers a poté do nemocnice v Grenoblu, která zveřejnila, že se nachází v kritickém stavu v kómatu. Dne 30. prosince 2013 ve 22 hodin prodělal druhou operaci hlavy a jeho stav se stabilizoval, ale nadále zůstal kritický. 29. ledna 2014 lékaři začali s postupným probouzením z kómatu. Dne 16. června 2014 oznámila světová média, že již Schumacher opustil nemocnici v bdělém stavu a bude se dále podrobovat rehabilitaci na klinice v Lausanne. Tuto zprávu posléze v oficiálním prohlášení potvrdila i Schumacherova manažerka Sabine Kehmová. 9. září 2014 byl Schumacher převezen domů, kde pokračuje jeho léčení a rehabilitace.
Otec Rolf ho k motoristickému sportu přivedl již ve čtyřech letech, když jako součást odměny za práce na rekonstrukci motokárové dráhy Kerpen-Horrem získal členství pro svého syna. První novinový článek o Schumacherovi, nazvaný Michael – klein, aber schnell (česky Michael – malý, ale rychlý) vyšel právě v jeho čtyřech letech, v té době byl asi čtyři týdny členem motokárového klubu. Noviny jej zachytily na domácí trati pojmenované po závodníkovi Wolfgangu von Tripsovi. Jeho motokára byla podomácku vyrobená z dílů šlapacího autíčka Kettcar a motoru z malého mopedu, jako nádrž sloužila plechovka. Toto vozítko, které dostal ke čtvrtým narozeninám, dosahovalo rychlosti až 45 km/h. Závod poprvé absolvoval v roce 1974, kdy získal první vítězství, o rok později se stal juniorským mistrem kerpenského klubu. Ve dvanácti letech chtěl poprvé startovat v oficiálním mistrovství Německa, ale německé předpisy dovolují start až jezdcům starším čtrnácti let, otec proto pro syna musel sehnat potřebná povolení; nakonec startoval pod lucemburskou licencí. V roce 1984 vyhrál juniorské mistrovství Německa, roku 1985 titul obhájil a zároveň získal titul vicemistra světa. V sezoně 1986 si vyjel třetí místa v seniorském mistrovství Německa a Evropy. Sezonou 1987 zakončil své působení v motokárách tituly mistra Německa a Evropy a stanul na druhém místě v jihoafrické velké ceně motokár.
V roce 1988 se zúčastnil druhého mistrovství Německa ve Formuli König, kde zvítězil v devíti z deseti závodů a stal se mistrem Německa. Startoval také za tým Eufra ve čtyřech závodech v evropském mistrovství Formule Ford 1600, kde si po vítězství v Zandvoortu zajistil druhé místo. Rovněž absolvoval osm z dvanácti velkých cen německé Formule Ford 1600, kde obsadil šesté místo. Na podzim roku 1988 jej pozval tehdejší majitel týmu WTS (Weber Trella Stuttgart) Willi Weber na testy formule 3 na Nürburgringu. Schumacher na něj zapůsobil, Weber s ním uzavřel smlouvu na rok 1989 a zároveň manažerskou smlouvu, za kterou jej byl ochotný celou sezonu finančně podporovat. Měl být oporou týmové jedničce Frentzenovi, v sezoně vyhrál tři závody a skončil jeden bod za mistrem Wendlingerem na děleném druhém místě spolu s Frentzenem. V roce 1990 se stal mistrem německé Formule 3 se šesti výhrami z jedenácti závodů. Další vavřín získal v prestižní Grand Prix Macau.
V roce 1989 byl spolu s Frentzenem a Wendlingerem zařazen do juniorského týmu Mercedesu, který byl určen k výchově mladých jezdců pro mistrovství světa sportovních vozů. Vůz poprvé testoval na okruhu Paula Ricarda na podzim 1989. V roce 1990 startoval ve čtyřech závodech, dvakrát skončil na druhém místě a v Mexiku spolu s Jochenem Massem vyhrál. Roku 1991 absolvoval s Mercedesem celou sezonu Mistrovství světa sportovních vozů skupiny C, pět z osmi závodů kvůli poruchám nedokončil, zvítězil v Autopolisu, druhý skončil v Silverstonu, celkově obsadil dělené deváté místo. V závodě 24 hodin Le Mans zajel v roce 1991 nejrychlejší kolo. Čtyřikrát se zúčastnil závodů DTM, dvakrát nedokončil a nejlépe dojel čtrnáctý. V závodě japonské F 3000 dojel druhý.
Tým Jordan mu nabídl místo závodního pilota pro Velkou cenu Belgie, mecenáši Mercedesu za tento start ovšem zaplatili 250 000 liber. Místo u Jordanu se uvolnilo kvůli incidentu belgického pilota Bertranda Gachota, který v prosinci 1990 postříkal slzným plynem londýnského taxikáře Erica Courta, za což dostal trest osmnáct měsíců vězení; ten mu byl po odvolání zkrácen. Navíc Schumacherově angažmá pomohlo i jeho tvrzení, že trať ve Spa dobře zná, přestože zde absolvoval pouze vyjížďku na kole. Vůz formule 1 poprvé testoval v Silverstonu 20. srpna 1991. V belgické grand prix startoval s číslem 32; všechny překvapil, kvalifikoval se na sedmém místě, čímž o čtyři pozice porazil svého zkušeného kolegu, Itala Andreu de Cesarise. Schumacherova sedmá pozice na startu se stala nejlepším kvalifikačním výsledkem německého pilota ve formuli 1 za posledních osm let (od Grand Prix Kanady 1983, do které Manfred Winkelhock také odstartoval sedmý). Schumacher kvůli poruše spojky ujel od startu pouze několik set metrů. Svým výkonem udělal dojem na Eddieho Jordana, který mu nabídl stálé angažmá na tři roky, ale Mercedes by musel každý rok zaplatit osm milionů marek. Smlouva měla být podepsána za čtrnáct dní v Monze.
Manažer Benettonu Flavio Briatore si německého pilota při předchozí velké ceně povšiml a vyhodil z týmu Brazilce Roberta Morena, aby uvolnil místo pro Schumachera. Roli hrál i Jordanův již nasmlouvaný motor Yamaha, který nevyhovoval vysokým ambicím jezdcova manažera Webera. Schumacher dokázal i ve žlutozeleném benettonu s číslem devatenáct v kvalifikaci porazit týmového kolegu, trojnásobného mistra světa Nelsona Piqueta, kterého porazil i v závodě pátým místem a získal tak své první dva body do Poháru jezdců. Další dva body získal za dvě šestá místa v Portugalsku a Španělsku, kde dokonce bojoval o vedení v závodě. Poslední dvě velké ceny nedokončil, v Japonsku mu po těžké nehodě v kvalifikaci explodoval v 35. okruhu motor a v Austrálii, kde jezdil na mokré trati čtvrtý, kolidoval v šestém kole s Alesim. Celkově získal čtyři body, v šampionátu skončil na dvanáctém místě, jeho nejlepším kvalifikačním výsledkem byla pátá startovní pozice v GP Itálie.
V roce 1992 absolvoval svou první kompletní sezonu ve formuli 1. Při předsezonním testování vyšlo najevo, že s Schumacherem počítá i tým Sauber podporovaný Mercedesem, po zákulisních jednáních se svých smluvních práv vzdal se sdělením, že „Nechceme stát Michaelovi v cestě.“ Schumacher začal čtvrtým místem v Jihoafrické republice. V Mexiku a Brazílii skončil třetí, když dvakrát předjel Ayrtona Sennu, ve Španělsku poprvé startoval z první řady a po Patreseho hodinách dojel druhý v novém Benettonu B192, který poprvé vyvíjeli Ross Brawn a Rory Byrne. Při Velké ceně San Marina po chybě vylétl z trati, v Monaku po kolizi s Alesim dokončil čtvrtý. V Kanadě skončil druhý za Bergerovým McLarenem. Během vlhké Grand Prix Francie naboural zadní část Sennova vozu. Při velké ceně v Silverstonu jej poprvé porazil týmový kolega Martin Brundle, se kterým kolidoval v následující Grand Prix Maďarska a závod kvůli ulomení zadního křídla nedokončil.
Rok po premiéře ve Spa tu slavil své první vítězství, když po dešti strategicky nasadil hladké pneumatiky. Byla to první výhra německého pilota od Grand Prix Španělska 1975, kdy triumfoval Schumacherův rádce v Mercedesu Jochen Mass. Velkou cenu Itálie dokončil třetí. A to i přesto, že v první zatáčce přišel o přední křídlo, po jehož výměně a následné šílené stíhací jízdě, se po 25 kolech dostal na páté místo, ale i kvůli problémům se spojkou. I další dvě velké ceny jej provázely technické potíže, v Portugalsku mu na startu zhasl motor, musel proto startovat z konce roštu, během závodu měl defekt a dojel na nebodovaném sedmém místě, v Japonsku mu na třetím místě selhala převodovka. V posledním závodě zajel podruhé v kariéře nejrychlejší kolo závodu a dojel druhý. V Poháru jezdců získal třetí místo za dominujícími jezdci Williamsu, které držel od druhého závodu v sezoně. V týmovém souboji v kvalifikaci Brita porazil 16:0, čtvrtinu těchto kvalifikací vyhrál jen o jediném místo.
I sezona 1993 se nesla ve znamení boje Schumachera se Sennou. Týmovým kolegou se stal Ital Riccardo Patrese. Rodák z Kerpenu do běžné závodní rutiny vnesl nový prvek, když si před závodem vždy objel okruh na kole. První dva závody museli oba jezdci používat loňský model vozu. V prvním závodě se Brazilce snažil předjet na druhé místo, vylétl z trati a závod nedokončil. V Interlagosu po nevydařené zastávce v boxech skončil třetí. Deštivou velkou cenu v Donington Parku po smyku nedokončil. V Imole dojel druhý za Alainem Prostem, na stupně vítězů dosáhl i v Barceloně. Vedení v Monaku, kdy tým do monopostu implementoval elektronickou kontrolu prokluzu, kvůli závadě hydrauliky nemohl využít. V dalších čtyřech závodech se radoval ze stupňů vítězů, když v Montrealu dojel druhý, v Magny-Cours třetí po předjetí Senny, kterého porazil i stříbrnou příčkou v Grand Prix Velké Británie, stejné umístění získal i v domácí Velké ceně Německa.
V následujícím závodě na Hungaroringu po startu ze třetího místa udělal dva smyky a skončil kvůli závadě benzinového čerpadla. Ve své oblíbené Belgii skončil druhý, když předjel Sennu i Prosta. Další technické obtíže jej postihly při Velké ceně Itálie, kdy musel z druhého místa odstoupit kvůli závadě motoru. První vítězství ve své třetí sezoně zaznamenal po souboji s Prostem v Grand Prix Portugalska. Poslední dva závody sezony se mu nevydařily, v Grand Prix Japonska se vyřadil v jedenáctém kole v souboji s Damonem Hillem a účinkování v australské grand prix mu překazil po devatenácti kolech motor. V konečné pořadí šampionátu obsadil čtvrté místo s 52 body, jedním vítězstvím, pěti stříbrnými a třemi bronzovými příčkami. V kvalifikaci opět svého stájového kolegu porazil 16:0. Na konci sezony na nátlak manažera Webera i vlastníka týmu McLaren Rona Dennise, který se o služby německého pilota zajímal, Briatore Schumacherovi nabídl novou smlouvu, která mu zaručovala roční příjem šesti milionů dolarů.
Rozporuplný pohled na Schumachera přinesl další ročník formule 1. První tři grand prix vyhrál, když v Brazílii předjel celé závodní pole o kolo a v Pacifiku předčil druhého Hilla o 75 sekund. Po tragické Grand Prix San Marina, kde zemřeli Roland Ratzenberger a Schumacherův vzor Ayrton Senna, Němec uvažoval o úplném odchodu ze světa automobilových závodů. V Grand Prix Monaka si vyjel první pole position v kariéře, kterou proměnil ve vítězství. Ve Španělsku dojel druhý, když 43 z 65 okruhů musel odjet s poškozenou převodovkou na pátý převodový stupeň. Po dalším prvenství v kvalifikaci zvítězil i ve Velké ceně Kanady, kde zbytek závodníků na střídavě deštivé trati deklasoval, druhého Hilla dělilo od vítěze čtyřicet sekund. V Grand Prix Francie přes třetí místo v kvalifikaci dokázal porazit oba piloty stáje Williams, kteří startovali před ním. V Británii zajel druhý nejlepší kvalifikační čas, v zahřívacím kole předjel Damona Hilla a opět se za něj zařadil, za což dostal pětisekundovou penalizaci, kterou na pokyn týmu ignoroval, proto mu traťoví komisaři ukázali černou vlajku, tu opět na pokyn týmu neuposlechl a po diskuzi vedení týmu s traťovými komisaři absolvoval původní pětisekundovou penalizaci, po závodě mu bylo ponecháno druhé místo, ale tým i Schumacher dostali pokutu 15 000 liber. Do situace se vložil prezident FIA Max Mosley. Při červnovém soudu v Paříži Schumacherovi bylo odebráno druhé místo i šest bodů a byl vyloučen ze dvou závodů. Výkon trestu byl po odvolání Benettonu odložen o tři grand prix.V Grand Prix Německa se až do poruchy motoru držel na druhém místě. Triumfoval v kvalifikaci i závodě v Maďarsku. V Belgii vyhrál, ale byl diskvalifikován pro nepovolenou techniku, protože dřevěná deska na spodní části vozu byla o jeden milimetr tenčí, než dovolují pravidla. Následující dva závody si odpykával trest zákazu startu z GP Velké Británie; Schumacherův hlavní konkurent Hill oba závody vyhrál, čímž se situace v průběžném pořadí Poháru jezdců zdramatizovala. V Grand Prix Evropy vyhrál kvalifikaci a v přímém souboji porazil svého rivala Damona Hilla. I na japonské grand prix odstartoval z prvního místa, ovšem na mokru prohrál souboj s Hillem během zastávek v boxech. Do posledního závodu nastupoval s jednobodovým náskokem před Britem, kterého porazil v kvalifikaci. Ovšem v 35. kole narazil do zdi, s poškozeným vozem se vrátil na trať, Hill se jej snažil v pravotočivé zatáčce podjet, Němec mu však nenechal dostatek místa a následná kolize vyřadila oba ze hry; šampionem se tak stal Schumacher, který získal jako první Němec titul mistra světa formule 1.
Sezónu zahájil s novým motorem Renault, který používali i jeho konkurenti z Williamsu, a obtížně ovladatelným vozem B195, vítězně závodem v Brazílii, ze kterého byl posléze spolu s Coulthardem diskvalifikován za použití nepovoleného paliva; po několika měsících FIA diskvalifikaci zrušila. Po Velké ceně San Marina se do čela průběžného pořadí dostal Damon Hill, když Schumacher s hladkými pneumatikami havaroval na mokré dráze. Německý pilot vyhrál závod ve Španělsku, čímž se vrátil do čela mistrovství světa a vedení si už nenechal vzít. Zvítězil v Monaku, když vedoucí Hill zvolil špatnou strategii. Do Grand Prix Kanady startoval z prvního místa, šance na vítězství ovšem zhatily problémy s převodovkou a pedálem, v té době se začalo spekulovat o Schumacherově budoucnosti, předpokládalo se, že právo na něj uplatní Mercedes, ten ovšem dosud neměl kvalitní motor, proto Weber začal jednat s Ferrari. V srpnu prezident Fiatu Gianni Agnelli oznámil, že Schumacher uzavřel s italskou stájí dvouletý kontrakt s ročním platem 25 milionů dolarů. Do vyjednávání měl údajně zasahovat i Bernie Ecclestone, který měl zájem na návratu maranellského týmu na výsluní.Ve Francii vyhrál z druhého místa díky rychlým časům před první zastávkou v boxech. V Británii se jej v 46. kole v zatáčce Priory pokusil předjet na první místo Hill, narazil do boku Němcova monopostu a oba vyřadil ze hry. Ve své páté sezoně vyhrál před domácími fanoušky, a stal se tak prvním německý pilotem, který to dokázal. V Maďarsku měl nejprve problémy s tankováním a posléze s elektronikou, která jej vyřadila ze závodu. V kvalifikaci na Velkou cenu Belgie podle traťových komisařů blokoval Hilla, za trest musel startovat až ze šestnácté pozice, po dlouhé stíhací jízdě však slavil vítězství. I v Itálii vyřadil při dobrzďování Hill Schumachera i sebe. Souboj jezdců Benettonu a Williamsu pokračoval i v Estrorilu, kdy Němec Brita předjel na druhé místo. Další dva závody vyhrál z třetího místa na startu. V Grand Prix Japonska triumfoval způsobem start-cíl, devátým vítězstvím vyrovnal Mansellův rekord v počtu výher za sezonu z roku 1992. Schumacher se stal podruhé mistrem světa již před závěrečným závodem. Do Austrálie odjížděl jako nejmladší dvojnásobný šampion v historii, při boji o třetí místo kolidoval s Alesim. Titul mu zajistilo jedenáct pódiových umístění, z nichž devětkrát slavil vítězství, k nimž mu pomohlo i osm nejrychlejších kol v závodě. Celkově získal 102 bodů.
Když Schumacher poprvé přijel do sídla Ferrari, vítalo jej 4 500 fanoušků. Jako týmového kolegu si prosadil Eddieho Irvina, kterého tým musel vykoupit ze smlouvy u Jordanu. Se sportovním ředitelem Jeanem Todtem si pro první sezonu stanovili cíl – dvě výhry. Schumacherovo Ferrari nestačilo na konkurenční Williams a bojovalo s Benettonem, od kterého odešel. První závod v Austrálii nedokončil kvůli úniku brzdové kapaliny, ve druhém závodě v Brazílii vybojoval první pódiové umístění. V Argentině nedokončil kvůli poškození zadního spoileru. Práce týmu se začala postupně zlepšovat, což dokázaly rychlé pitstopy na Nürburgringu, kdy díky nim dojel druhý za Villeneuvem. První pole position s týmem z Maranella získal v Grand Prix San Marina, kde kvůli prasklé pneumatice v posledním kole dojel druhý. První místo na startu vyjel i v Grand Prix Monaka, ale po špatném startu, které italskou stáj provázely celou sezonu kvůli špatné převodovce, naboural v prvním kole do zdi. První vítězství přišlo v sedmém závodě, do deštivé Grand Prix Španělska startoval ze třetího místa a přes prasklý výfuk druhého Alesiho porazil o 45 s.Do Grand Prix Kanady startoval z posledního místa, neboť mu v zaváděcím kole zhasl motor, v samotné velké ceně jej vyřadila v 42. kole porucha řazení. Kvůli závadě motoru v zahřívacím kole do Grand Prix Francie ani neodstartoval. V Británii ho po třech kolech zastavila hydraulika převodovky. Před domácími fanoušky v Německu dojel s jedním pitstopem čtvrtý, bronzovou příčku na Hungaroringu mu překazil zlomený plynový pedál a Němec tak dojel devátý. Dva triumfy za sebou ze třetího místa si připsal v Belgii, kdy dvanáct kol před cílem v Eau Rouge předjel Villeneuva, a v Itálii, kde zvítězil před domácími fanoušky Scuderie. V Portugalsku dojel po předjetí Villeneuvem na třetím místě a v japonské Suzuce vybojoval druhou příčku. Celkově skončil na třetím místě s 59 body a třemi výhrami, což bylo víc než všichni jezdci Ferrari od roku 1990 dohromady. V kvalifikacích porazil Irvina 15:1.
V sezóně 1997, ve které se poprvé představil mladší bratr Ralf Schumacher, znovu dominoval Williams. Ferrari nasadilo nový vůz F310B, který z větší části zkonstruovali již lidé, kteří přišli za Schumacherem z Benettonu, např. technický ředitel Ross Brawn, designér Rory Byrne a další. V úvodní Velké ceně Austrálie dojel druhý za Davidem Coulthardem s McLarenem. V Brazílii po startu z druhého místa zpočátku vedl, ale skončil až pátý. V Grand Prix Argentiny kolidoval po startu s Rubensem Barrichellem. Vylepšený monopost mu přinesl druhé místo v Grand Prix San Marina. V Monackém knížectví vyhrál díky strategickému přezutí pneumatik do mokra na startu před Barrichellem o 53 sekund a poprvé u Ferrari se dostal do čela šampionátu. V Barceloně dokončil čtvrtý. V Kanadě a Francii zvítězil jak v kvalifikaci, tak v závodě a vrátil se do vedení v průběžném pořadí mistrovství světa, svou pětadvacátou výhrou překonal Fangia a vyrovnal Clarka a Laudu. V Británii odstoupil z prvního místa v 39. kole kvůli poruše ložiska kola. Kvůli částečně nefunkční převodovce dojel v Německu druhý. Velkou cenu Maďarska dokončil na čtvrté příčce. Mistrovství v dešti opět potvrdil při Grand Prix Belgie, když za šest kol vyjel náskok čtyřiceti sekund před zbytkem jezdeckého pole a zvítězil zde již počtvrté. Následovala dvě šestá místa v Itálii a Rakousku, kde byl penalizován za předjetí Frentzena pod žlutými vlajkami a poprvé v kariéře jej porazil bratr Ralf. V Lucembursku jej v prvním kole vyřadil mladší sourozenec, Schumacher tak přišel o průběžné vedení Poháru, kam se opět vrátil po vítězství v Grand Prix Japonska.
Mistrovství světa vyvrcholilo Grand Prix Evropy, do které Schumacher nastupoval s jednobodovým náskokem před druhým Villeneuvem, který vyhrál sedm závodů oproti Schumacherovým pěti. Schumacher vedl do 48. kola, poté zpomalil kvůli zvyšující se teplotě motoru, Villeneuve po absolvování pitstopu zrychlil, snažil se pilota Ferrari předjet v pravotočivé zatáčce Dry Sack, Němec hájil vedoucí pozici manévrem, který se podobal tomu z Grand Prix Austrálie 1994, a do Williamsu, který byl v ideální stopě o půl délky vozu před ním, najel s úmyslem vyřadit jej ze závodu. Schumacher s poškozeným předním zavěšením skončil v kačírku, Villeneuve závod dokončil třetí a stal se mistrem světa. Po návratu do boxů se Schumacher, přesvědčen o své nevině, chtěl odvolat, po zhlédnutí videa však uznal svou vinu. Toto nesportovní chování chtěla Mezinárodní automobilová federace potrestat zákazem startu v úvodních dvou grand prix příští sezony, což před závodem naznačoval Bernie Ecclestone, ale nakonec zvolila diskvalifikaci z celého šampionátu, Schumacher si však mohl ponechat vítězství a body v osobních statistikách. Schumacherovy body se započítaly i týmu Ferrari v Poháru konstruktérů. Zároveň musel odpracovat šedesát hodin veřejně prospěšných prací. Jeden z diváků poté u hesenského soudu podal žalobu, v níž manévr označil za pokus o zabití, ta byla však zamítnuta.
Poprvé byl monopost italské stáje srovnatelný s konkurencí, McLaren uzavřel smlouvu s novým dodavatelem pneumatik Bridgestone a sezona tak byla téměř rozhodnuta. Převahu McLarenu dokazovalo i dvanáct pole position z prvních třinácti závodů. V úvodní Grand Prix Austrálie Schumacher vypadl s poruchou motoru již v šestém kole, třetí skončil v Interlagosu. Prvního vítězství dosáhl ve třetím podniku v Argentině, čímž snížil náskok Häkkinena z prvních dvou závodů. V Grand Prix San Marina dokončil druhý a ve Španělsku s velkým odstupem třetí. V Monaku při předjíždění Wurze poškodil monopost a byl klasifikován desátý; po šesti závodech figuroval v průběžné pořadí šampionátu až třetí. Následovaly tři vítězné velké ceny, díky nimž se dostal na průběžné druhé místo. Ve Velké ceně Kanady přes trest stop&go, který dostal za kontroverzní vytlačení Frentzena vyjíždějícího z boxové uličky, předjel Fisichellu a ve Francii v přímém souboji porazil oba McLareny; Scuderia zde oslavila první double od roku 1990.V Grand Prix Velké Británie vyhrál, přestože v závěru závodu dostal desetisekundový trest stop&go za předjetí Wurze pod žlutými vlajkami; odpykat si ho přijel na Todtův pokyn v posledním okruhu, cílem tak projel v uličce před boxy, protože boxové stání týmu z Maranella bylo až za cílovou čarou, desetisekundový trest mu byl odečten až po projetí „cílem“. Stal se tak prvním a doposud jediným pilotem, kterému se něco podobného povedlo, Häkkinenův náskok stáhl na dva body. V Rakousku po dvojnásobném vyjetí z tratě dojel třetí. V domácí grand prix startoval po problémech s vozem devátý, za páté místo v cíli inkasoval dva body. V Maďarsku zvítězil taktikou tří zastávek v boxech a překonal svým 32. triumfem Nigela Mansella. V Grand Prix Belgie vedl s náskokem čtyřiceti sekund, ale při předjíždění pomalého Coultharda o kolo Skot nečekaně zpomalil v kaluži vody a Schumacher o něj urazil přední kolo. Po návratu do boxů se snažil pilota McLarenu napadnout; Coulthard se za svou chybu omluvil až v roce 2003. V Itálii kraloval Schumacher a o vedení v mistrovství světa se dělil s Finem, který vrátil porážku rodákovi z Kerpenu v Lucembursku. O mistrovském titulu se rozhodovalo v posledním závodě, který hostila japonská Suzuka. Schumacher vyhrál kvalifikaci, v zahřívacím kole zůstal stát na startu, při stíhací jízdě z posledního místa na roštu mu na průběžném třetím místě v 32. kole explodovala pravá zadní pneumatika. V celkové pořadí šampionátu se umístil druhý s 86 body, šesti triumfy a třemi pole position.
Ferrari do nové sezony nasadilo nový monopost F399. V Grand Prix Austrálie Schumacher zůstal stát na startu a po explozi pneumatiky v 31. kole dokončil na nebodované osmé pozici. V Grand Prix Brazílie vedl, ale rychlejší Häkkinen jej předjel a Schumacher dojel druhý. Po havárii prvního Häkkinena vyhrál GP San Marina a dostal se do průběžného vedení mistrovství světa. Po rychlém startu ve Velké ceně Monaka se protáhl na první místo, na kterém vydržel až do cíle. Šestnáctou výhrou za Ferrari překonal rekord v počtu vítězství jednoho jezdce u italské stáje, který držel Niki Lauda s patnácti vavříny. Ve Španělsku jej oba stříbrné šípy předčily, v Kanadě nevydržel tlak dotírajícího Häkkinena a z prvního místa narazil ve třicátém kole do tzv. zdi šampionů, čímž ztratil vedení v šampionátu. V propršené Francii vedl, ale po problémech s elektronikou skončil pátý, když prohrál souboj s bratrem.Sezóna 1999 byla pro rudé vozy dobře rozjetá i díky Eddiemu Irvinovi, který až do Velké ceny Británie měl stejně bodů jako Schumacher, který v Silverstonu havaroval kvůli selhání brzd v důsledku ztráty hydraulického tlaku a utrpěl zlomeninu lýtkové a holenní kosti pravé nohy v zatáčce Stowe v prvním kole závodu, který byl již v té době přerušen. Do zdi obložené modrobílou hradbou pneumatik narazil v rychlosti 107 km/h. Zranění léčil tři měsíce, nemohl tak startovat v šesti závodech. Vrátil se na poslední dvě velké ceny, vyhrál obě kvalifikace, v závodech se jako týmová dvojka snažil dopomoci k titulu mistra světa svému irskému kolegovi; v Malajsii, kde na první místo pustil Irvina, i v Japonsku dojel druhý, i když Ferrari bylo rychlejší a Schumacher měl možnost předjet Häkkinena a pro Irvina zajistit titul. Dále se spekulovalo o Schumacherově neochotě pomoci Irovi k titulu, údajně se mohl do seriálu vrátit již při Grand Prix Belgie. Přes absenci v části sezony v šampionátu obsadil páté místo se 44 body a dvěma výhrami a spolu s Irvinem vybojovali výhru v Poháru konstruktérů pro Ferrari po šestnácti letech.
Od roku 2000 měl Schumacher nového týmového kolegu, Rubense Barrichella. Sezonu zahájil třemi výhrami. Při Grand Prix Velké Británie jej porazily oba McLareny, Schumacher dojel třetí. I v GP Španělska získaly stříbrné šípy double, Schumacher se po defektu musel spokojit se dvěma body za páté místo. Při deštivé GP Evropy porazil z pole position startujícího Coultharda i svého největšího rivala Miku Häkkinena a předstihl v počtu získaných bodů Ayrtona Sennu. Vítězství ve Velké ceně Monaka mu překazila trhlina ve výfuku, která roztavila zavěšení brzd. Při kanadském závodě opět zapršelo, Němec z deště vytěžil další prvenství a náskok 24 bodů na Létajícího Fina. Při VC Francie shořel Schumacherovi motor, v Rakousku do něj v první zatáčce nabourali Ricardo Zonta a Jarno Trulli, a ani v domácím závodě nepřekonal nástrahy první zatáčky a Häkkinen smazal bodovou ztrátu na německého jezdce.
V první zatáčce Grand Prix Maďarska finský závodník Schumachera předjel a ujal se o dva body vedení šampionátu. Němec obsadil druhou příčku i v Belgii, kde jej Häkkinen odvážným manévrem v zatáčce Les Combes předjel kolem pomalého Zonty čtyři kola před cílem. Ve VC Itálie Schumacher podporovaný tifosi zvítězil v kvalifikaci i v závodě, čímž vyrovnal 41 vítězství Ayrtona Senny. Prvenstvím pokračoval i v americkém závodě, kdy se po explozi motoru Häkkinenova McLarenu ujal vedení v průběžném pořadí Poháru jezdců. V Japonsku si jezdec Ferrari vyjel pole position, ale po vynikajícím startu se ujal vedení Fin. Změna v čele nastala po prvním pitstopu, kdy Schumacher Häkkinena předjel. Díky tomuto vítězství a 98 bodům jej Häkkinen již nemohl překonat, Schumacher se stal potřetí mistrem světa a poprvé s Ferrari, které jezdecký titul mistra světa čekalo 21 let. Svou první vítěznou sezonu ve stáji se vzpínajícím se koníkem završil prvenstvím v GP Malajsie.
Obhajobu titulu začal v úvodním závodě v australském Melbourne pole position i výhrou v závodě. V této sérii pokračoval i při Grand Prix Malajsie, kde v dešti zajížděl kola o pět sekund rychlejší než zbytek startovního pole; bratři Schumacherové zde podvacáté společně bodovali. I v Brazílii předčil všechny v kvalifikaci, v dešti jej kvůli kolizi s Montoyou porazil Coulthard v McLarenu. Grand Prix San Marina nedokončil kvůli poruše zavěšení, první výhru v kariéře tu získal bratr Ralf. Ve Španělsku až do posledního kola jezdil s vibrujícím vozem za Häkkinenem, kterému však pět zatáček před cílem selhal motor, a Schumacher tak slavil další výhru. V Rakousku po souboji s Montoyou, který jej vystrčil z trati, dojel po stíhací jízdě druhý, když jej na pokyn týmu na stříbrnou příčku pustil Barrichello. Velkou cenu Monaka vyhrál po problémech obou jezdců McLarenu.
V Kanadě vyhrál šestou z osmi kvalifikací v sezoně. V závodě jej porazil bratr Ralf a poprvé v historii Formule 1 tak první dvě pozice v cíli patřily bratrské dvojici. Na Nürburgringu i ve Francii zvítězil starší Schumacher nad mladším bratrem. V Grand Prix Velké Británie se do hry o titul vložil svým triumfem Létající Fin, Schumacher skončil druhý. Německou grand prix kvůli ztrátě tlaku v palivovém systému nedokončil. V Maďarsku si triumfem start-cíl zajistil již čtvrtý titul mistra světa, díky Barrichellovu druhému místu Scuderia Ferrari slavila výhru v Poháru konstruktérů. 52. vítězstvím v Grand Prix Belgie překonal rekord v počtu vítězství Alaina Prosta. V domácí grand prix pro Ferrari ze třetím místě na roštu dojel čtvrtý, v USA jej předčil výhrou se loučící Häkkinen. Sezonu završil triumfem start-cíl v Japonsku. Čtvrté prvenství mezi piloty si zajistil devíti výhrami, jedenácti pole position a 123 body. V sedmnácti velkých cenách stanul čtrnáctkrát na stupních vítězů.
Do prvních dvou závodů sezony 2002 Ferrari nasadilo loňský vůz, přesto v úvodní Grand Prix Austrálie Schumacher vyhrál. Druhý závod v Malajsii dokončil třetí po kolizi s Montoyou v úvodním kole. V Brazílii zvítězil již s novým F2002. V San Marinu a Španělsku triumfoval v kvalifikaci i v závodě. V Grand Prix Rakouska jezdil druhý za týmovým kolegou Barrichellem, který mu na pokyn týmu v poslední zatáčce přenechal první místo. V Monaku vrátil Coulthard Němci porážku z předchozího ročníku. V Kanadě po souboji s kolumbijským pilotem Williamsu získal 150. vítězství pro Ferrari. V Grand Prix Evropy po smyku na startu dojel druhý. V deštivé britské velké ceně po dalším duelu s Montoyou zvítězil. V Grand Prix Francie, kde pět kol před cílem předjel chybujícího Räikkönena, si dojel pro výhru, která znamenala zisk pátého titulu, čímž se vyrovnal Juanu Manuelu Fangiovi. V kvalifikaci Velké ceny Německa získal jako první Němec v historii pole position a před oslavujícími diváky svedl vítězný souboj s bratrem. V Maďarsku dokončil jako druhý za Barrichellem, v Grand Prix Belgie si dojel pro rekordní desáté vítězství v sezoně. Ve velkých cenách Itálie a USA skončil druhý za Barrichellem. Úspěšnou sezonu završil hattrickem v Grand Prix Japonska. Pátý mistrovský titul získal díky jedenácti vítězstvím, sedmi pole position, sedmi nejrychlejším kolům a 144 bodům, čímž získal dvojnásobek bodů svého týmového kolegy. Ve všech sedmnácti závodech stál na stupních vítězů.
Mezinárodní automobilová federace se snažila omezit dominantní pozici Ferrari změnou pravidel bodování a jednokolovým formátem kvalifikace. Ferrari podobně jako v sezoně 2002 nasadilo na úvod sezony mírně modifikovaný loňský monopost. Schumacher v Austrálii odstartoval z pole position, ale po poškození podlahy vozu dojel čtvrtý a po devatenácti velkých cenách chyběl na stupních vítězů. V Malajsii po trestu průjezdu boxy za souboj s Trullim získal šestým místem jeden bod. Na mokré trati Brazílie havaroval po smyku v 27. kole. První výhru zaznamenal v Grand Prix San Marina. Radost z ní mu zkalila smrt jeho matky Elisabeth v dopoledních hodinách v den konání velké ceny. Další dvě výhry přišly ve Španělsku, kde se poprvé představilo F2003-GA, a Rakousku, kde mu během pitstopu vzplanul monopost. Grand Prix Monaka po marné snaze předjet pomalého Trulliho dokončil třetí.
Po výhře v Kanadě se poprvé v sezoně dostal do průběžného vedení šampionátu. Po kolizi s Montoyou na Nürburgringu inkasoval čtyři body za pátou příčku. Ve Francii díky třetímu místu postodvacáté v kariéře stanul na stupních vítězů. V Británii obsadil čtvrtou příčku a v Německu po defektu pneumatiky sedmou. V Maďarsku po předjetí o kolo vítězem Alonsem dojel osmý, jeho náskok v čele šampionátu se zmenšil na pouhý bod před Montoyou a dva body před Kimim Räikkönenem. V Grand Prix Itálie potěšil domácí fanoušky hattrickem. Další prvenství zaznamenal při Velké ceně USA. V posledním závodě v Japonsku Schumacherovi stačilo pro obhajobu titulu získat bod za osmé místo. Po čtrnáctém místě v kvalifikaci si v souboji se Takumou Satóem ulomil přední spoiler, v šikaně se srazil s bratrem, dokončil na osmém místě a získal potřebný bod, aby v šampionátu triumfoval již pošesté, čímž překonal Fangiův rekord. Vyhrál šestkrát, pětkrát zajel pole position i nejrychlejší kolo, v šestnácti závodech stál osmkrát na pódiu, celkově získal 93 bodů.
V prvních pěti závodech sezony 2004 zvítězil, čtyřikrát získal pole position a nejrychlejší kolo závodu. V šestém závodě v Monaku po kolizi s Montoyou v 46. kole havaroval z prvního místa v tunelu při zahřívání pneumatik během jízdy za safety carem. V dalších sedmi závodech v řadě triumfoval, získal tak prvenství v dvanácti ze třinácti odjetých grand prix. V Kanadě posté v kariéře startoval z první řady. Jezdecká sestava Schumacher-Barrichello si zde zajistila dvacátý double. Tento výsledek oba piloti zopakovali i v Maďarsku, kde tým z Maranella slavil čtrnáctý zisk Poháru konstruktérů. V Grand Prix Belgie si druhým místem zajistil sedmý titul mistra světa. Druhý skončil také v Grand Prix Itálie. Premiérovou Velkou cenu Číny po jezdeckých chybách dokončil dvanáctý. Triumfem start-cíl v Grand Prix Japonska získal rekordní třinácté vítězství v jedné sezoně, čímž překonal dvanáct prvenství Nigela Mansella z roku 1992, společně s bratrem Ralfem obsadili popáté v historii první dvě místa v cíli. Poslední závod sezony v Brazílii dojel po smyku sedmý. Sedmý titul mistra světa vybojoval díky třinácti výhrám, 148 bodům, osmi pole position a deseti nejrychlejším kolům, patnáctkrát z osmnácti velkých cen obsadil stupně vítězů.
FIA pro sezonu 2005 znovu upravila pravidla, aby zamezila dominanci italské stáje, která na úvodní závody použila vůz z předchozí sezony. Schumacher úvodní Grand Prix Austrálie po kolizi s Nickem Heidfeldem ve 43. kole nedokončil. V Malajsii jako sedmý zaostal o osmdesát sekund za vítězem Alonsem. Pro Velkou cenu Bahrajnu Ferrari narychlo dokončilo nový monopost, v souboji o vítězství s Alonsem jej po dvanácti kolech zastavila porucha hydrauliky. Velkou cenu San Marina po startu ze třináctého místa dojel druhý v závěsu za Alonsem. Ve Španělsku po dvou defektech odstoupil ze třetí příčky. Po problémech s pneumatikami v Monackém knížectví skončil sedmý. V Grand Prix Evropy se musel spokojit s pátým místem za Barrichellem. V Kanadě vybojoval stříbro, což byl jeho nejlepší výsledek první poloviny sezony, a Grand Prix USA, do které kvůli pneumatikám Michellin nenastoupilo sedm týmů, vyhrál.
Po odstoupení obou McLarenů i ve Francii vystoupil na stupně vítězů. V Británii dojel šestý, páté místo získal v domácí VC Německa. Po první pole position sezony v Maďarsku byl klasifikován druhý. V premiérové Grand Prix Turecka odstoupil v 33. kole kvůli poruše řízení. Velkou cenu Itálie se postupně propadl až na konečné desáté místo. V Belgii jej ve čtrnáctém kole vyřadil Sató. Čtvrtou pozicí v Brazílii v průběžném pořadí šampionátu klesl na čtvrté místo za Montoyou, před kterého se vrátil sedmým místem v Japonsku. Druhou Velkou cenu Číny po havárii v 23. kole nedokončil. V mistrovství světa jezdců obsadil třetí místo s jednou výhrou, 62 body, jednou pole position a třemi nejrychlejšími koly. V pěti závodech z devatenácti obsadil pódiové umístění.
Poslední sezonu u Ferrari začal pole position v Bahrajnu, v závodě dojel druhý těsně za obhájcem titulu Alonsem. GP Malajsie dokončil na šestém místě. V 33. kole Velké ceny Austrálie havaroval kvůli nízké přilnavosti vozu. První výhru zaznamenal v San Marinu, prvenstvím pokračoval i při Grand Prix Evropy. O jedno místo si pohoršil ve Španělsku, kde skončil druhý za španělským pilotem Renaultu. V závěru kvalifikace Velké ceny Monaka fingoval poruchu vozu v zatáčce Rascasse, odstaveným monopostem se snažil zbrzdit Alonsovo kvalifikační kolo. Za toto počínání byl odsunut na konec startovního roštu, z dvaadvacáté startovní pozice získal čtyři body za páté místo. V Británii a Kanadě dovezl své Ferrari na druhou příčku. Další dva závody v USA a Francii po zisku pole position vyhrál způsobem start-cíl. Další prvenství zaznamenal při domácí grand prix. Do Velké ceny Maďarska startoval po penalizaci z jedenácté příčky, v závodě po lehké kolizi s Fisichellou obdržel bod za osmé místo. V Turecku obsadil třetí místo, když při výjezdu safety caru čekal při zastávce v boxech za týmovou dvojkou Felipem Massou.
Před italskými tifosi po startu z první řady triumfoval a po závodě oznámil odchod z formule 1. V Číně ze šestého místa na startu porazil Alonsa a ujal se vedení v průběžném pořadí šampionátu. V Japonsku po startu z druhého místa vedl, ale v 37. kole odstoupil kvůli závadě na motoru, což se mu naposledy stalo v Grand Prix Francie 2000. Závod vyhrál Alonso a Schumacher měl pouze teoretickou šanci na titul, Španěl by v posledním závodě nesměl bodovat a Schumacher by musel vyhrát. Do Velké ceny Brazílie se kvalifikoval desátý, po defektu v devátém kole jezdil poslední, po stíhací jízdě dojel čtvrtý. Šestnáctou sezonu zakončil jako druhý za obhájcem titulu Fernandem Alonsem, dosáhl sedmi výher, čtyř pole position, sedmi nejrychlejších kol a 121 bodů. Ve čtrnácti z osmnácti závodů vystoupal na stupně vítězů.
29. října 2006 jej Scuderia Ferrari jmenovala poradcem a „super asistentem“ nového generální ředitele Scuderie Jeana Todta. V této funkci se roku 2007 zúčastnil několika velkých cen. 24. října 2007 absolvoval na okruhu Fiorano pět kol s novým Ferrari F2007, časy se údajně nezaznamenávaly, jízda se konala pouze pro nejvyšší představitele Fiatu. 13. listopadu 2007 absolvoval oficiální testování, aby pomohl italskému týmu s vývojem vozu a pneumatik, neboť změnou pravidel byla zakázána elektronická kontrola prokluzu a Schumacher jako jeden z mála závodil ještě v době, kdy se nepoužívala. Na okruhu v Barceloně odjel 64 kol a zaznamenal nejrychlejší čas dne 1:21,922. I v roce 2008 absolvoval několik zkušebních jízd. Rovněž se věnoval motocyklovým závodům.29. července tým Ferrari oznámil, že se do Formule 1 dočasně vrátí Michael Schumacher, aby zastoupil zraněného Brazilce, který měl nehodu ve druhé části kvalifikace GP Maďarska. 31. července 2009 absolvoval testování s Ferrari F2007 a pneumatikami z GP2, testovat s tehdejším F60 nemohl kvůli zákazu testování během sezony, výjimku pro sedminásobného šampiona zamítly týmy Williams, Red Bull a Toro Rosso. Schumacher 10. srpna informoval prezidenta Ferrari Luku di Montezemola, že kvůli přetrvávajícím problémům s krkem, který si poranil při únorových motocyklových závodech, se do formule 1 nevrátí. Pro sezonu 2010 se zástupci Ferrari marně vyjednávali třetí vůz pro Schumachera, který před oznámení přestupu k Mercedesu měl již ústně dojednanou tříletou smlouvu s Ferrari na pozici poradce.
23. prosince tým Mercedes Grand Prix na tiskové konferenci oficiálně oznámil návrat sedminásobného mistra světa do formule 1. Němec si smlouvu s Mercedesem vyjednal sám, svou novou manažerkou jmenoval svou tiskovou mluvčí Sabine Kehm. Dosavadní manažer Willi Weber se zabývá obchodními záležitostmi německého pilota. O Schumacherově možném návratu se spekulovalo od převzetí Brawn GP Mercedesem, neboť již v roce 2000 v jednom rozhovoru prozradil, že by si uměl představit konec kariéry u této německé automobilky. Radost z události vyjádřili například šéf F1 Bernie Ecclestone či Nigel Mansell, naopak Němcův bývalý soupeř Damon Hill vyslovil obavu z nadržování ze strany FIA, kterou vede Schumacherův přítel Jean Todt. Kritikou nešetřily ani italské deníky, které rodáka z Kerpenu označily za zrádce. Spekulovalo se rovněž, zda Schumacherův poraněný krk, který mu zabránil v návratu roku 2009, vydrží zátěž ve voze formule 1. Německým zaměstnancům Mercedesu, který propouštěl a stěhoval továrny na východ, vadil Němcův roční plat sedm milionů eur. Na vstup do formule 1 se připravoval testováním nových monopostů GP2, protože testování ve f1 bylo až do února zakázané. Přípravu s Mercedesem W01 zahájil 1. února společně s týmovým kolegou Rosbergem, kterého porazil třetím časem o půl sekundy. Před sezonou požádal tým o vůz s číslem tři s odůvodněním, že preferuje lichá čísla, s nimiž získal všechny tituly mistra světa a jezdec s číslem čtyři nikdy šampionát nevyhrál. Žádosti bylo vyhověno.Do úvodní Grand Prix Bahrajnu odstartoval jako sedmý (podobně jako při svém debutu) a skončil za týmovým kolegou šestý. V třetím volném tréninku v Austrálii zajel nejrychleji druhý sektor, v závodě získal jeden bod za desáté místo po neplánovaném pitstopu kvůli ulomenému přednímu přítlačnému spoileru. V desátém kole Velké ceny Malajsie odstoupil kvůli problémům s levým zadním kolem, kolega Rosberg dojel třetí. Po závodě v Kuala Lumpur se vrátil do organizace jezdců GPDA údajně i kvůli nezvolení Pedra de la Rosy, který z této organizace vystoupil v roce 2006 na protest proti incidentu v Grand Prix Monaka 2006. Další desátou příčku obsadil v Číně poté, co jej v závěrečných kolech předjel nováček Vitalij Petrov. Rosberg znovu stanul na stupních vítězů. Do Španělska tým přivezl monopost více přizpůsobený Schumacherovi, který z toho vytěžil první porážku Rosberga a dvanáct bodů za čtvrté místo. Grand Prix Monaka po předjetí Alonsa v posledním kole dokončil šestý. Po závodě jej traťoví komisaři penalizovali dvaceti sekundami s odůvodněním, že závod nebyl restartován, přestože týmy dostali zprávu o odvolání safety caru.V Turecku po předjetí Buttona v první zatáčce čtvrtou příčkou porazil Rosberga. V Kanadě poprvé nepostoupil do závěrečné části kvalifikace a dojel jedenáctý. V Grand Prix Evropy po mylném výkladu pravidel, který zapříčinil zbytečné zastávky v boxech, skončil patnáctý. V Británii a Německu bodoval devátými místy. Čtrnácté místo v kvalifikaci na maďarskou grand prix bylo Schumacherovým nejhorším kvalifikačním umístěním roku 2010. Během velké ceny natlačil na cílové rovince Barrichella na boxovou zídku, za což dostal penalizaci posunu o deset míst na startovním roštu Velké ceny Belgie, ve které po startu z 21. místa za deštivého počasí vybojoval sedmou příčku. V Itálii si na konto připsal dva body za devátou pozici. V Singapuru se umístil jedenáctý. Po šestém místě v Japonsku vyrovnal v Grand Prix Koreje svůj nejlepší výsledek sezony, když potřetí dojel čtvrtý. O tři místa si pohoršil v Brazílii. V Abú Dhabí kolidoval s Barrichellem v prvním kole. Celkově obsadil deváté místo s 72 body, nejlépe dojel čtvrtý. V devatenácti závodech čtyřikrát v kvalifikaci a pětkrát v závodě porazil týmového kolegu Rosberga.
Mistrovství světa formule 1 odstartovalo po nepokojích v Bahrajnu až Grand Prix Austrálie, kde Schumacher z bezpečnostních důvodů odstoupil kvůli poškození vozu od Alguersuariho. V Malajsii za deváté místo inkasoval dva body. Po startu ze čtrnáctého místa dojel v Grand Prix Číny osmý. V Turecku se poprvé v sezoně dostal do závěrečné části kvalifikace, po kolizi s Petrovem obsadil nebodovanou dvanáctou pozici. Do cíle Grand Prix Španělska dorazil šestý. Na startu monacké grand prix kolidoval z pátého místa s Hamiltonem a po 32 kolech odstoupil kvůli požáru monopostu. Během Velké ceny Kanady na mokré trati atakoval vedoucího Vettela, v závěru závodu jej na osychající trati předjeli Button a Webber a Schumacher získal čtvrté místo. Ve Valencii obsadil sedmnáctou příčku po kolizi s Petrovem na výjezdu z boxů. Po penalizaci stop&go za předjetí Kobajašiho Velkou cenu Velké Británie dokončil devátý. Na domácí trati se umístil osmý. V 26. kole Velké ceny Maďarska odstoupil kvůli závadě převodovky. První trénink na Grand Prix Belgie na deštivé trati vyhrál. Do závodu odstartoval z posledního 24. místa, když havaroval v úvodní části kvalifikace, v závodě se umístil pátý před šestým Rosbergem. Stejnou příčku obsadil i v Grand Prix Itálie. V 29. kole Grand Prix Singapuru při předjíždění Sergia Pereze těžce havaroval. Po startu z 8. místa obsadil v Japonsku šestou pozici. První trénink na Grand Prix Koreje, který se odehrál v deštivém počasí, vyhrál. Po dvanáctém místě v kvalifikaci byl v 15. kole vyřazen Vitalijem Petrovem. V Grand Prix Indie obsadil páté místo. V Grand Prix Abú Dhabí dokončil závod na 7. místě (po startu z 8. místa). V posledním závodě sezony se Schumacher umístil na patnáctý, když si při snaze dostat se před Bruna Sennu prorazil levou zadní pneumatiku a po její výměně pokračoval na posledním místě s velkou ztrátou. Senna byl později za tento incident potrestán. V šampionátu se umístil na osmém místě se 76 body, což je o 13 bodů méně, než získal jeho týmový kolega Nico Rosberg.
Z úvodní Grand Prix Austrálie, do které odstartoval ze 4. místa, jej vyřadila po deseti kolech převodovka. Ze třetího místa v kvalifikaci na Velkou cenu Malajsie si dojel po kolizi s Romainem Grosjeanem pro jeden bod za desátou příčku. Do čínské grand prix se kvalifikoval jako třetí, po dvanácti kolech jej ze závodu vyřadila chyba mechanika v boxech. V kvalifikaci na GP Bahrajnu si vyjel po problémech se systémem DRS až 18. příčku, po penalizaci za výměnu převodovky odstartoval z 22. pozice, závod dokončil desátý a získal jeden bod. V GP Španělska po startu ze sedmého místa ve 12. kole kolidoval s Brunem Sennou, za což jej sportovní komisaři potrestali posunem o pět míst na startovním roštu monacké velké ceny. Monackou kvalifikaci vyhrál, ale kvůli trestu z předchozí grand prix se mu výhra nepočítala jako další pole-position. Po startu ze šestého místa do něj najel Romain Grosjean, Schumacher se propadl a po stabilní jízdě na sedmém místě se kvůli potížích s tlakem paliva začal propadat a nakonec v 63. kole zajel do boxů a odstoupil. Ve Velké ceně Brazílie 2012, poslední VC v jeho kariéře závodního jezdce startoval ze 13.pozice. V závodě krátce po startu dostal defekt a propadl se na 20. místo. Díky bouračkám soupeřů a proměnlivému počasí se však dokázal probojovat až na 7. místo v cíli.
Před Velkou Cenou Japonska 2012 Michael Schumacher na tiskové konferenci oznámil, že po sezoně definitivně ukončí závodní kariéru ve Formuli 1.
Schumacher na přilbě původně nosil pouze barvy německé vlajky a loga sponzorů, horní část pokrýval modrý kruh s bílými hvězdami. Později helmu doplnil šesti červenými proužky nad hledím, aby se odlišil od stájového kolegy Verstappena. Po příchodu k Ferrari si na zadní část přilby přidal vzpínajícího se koně. Od Monaka 2000, kdy změnil vzhled kvůli lepšímu rozlišení od Barrichella, používá současný design, kdy většinu přilby pokrývá červená barva. Zůstaly pouze německá vlajka, sponzorská loga a symbol Scuderie. Čtyřikrát při zvláštních příležitostech použil speciální design. V Japonsku 1998 vyměnil německou vlajku za šachovnicovou a bílou barvu za stříbrnou. Pro Grand Prix Itálie 2004 na počest Ferrari německou vlajku vystřídala italská. Při své poslední grand prix za Ferrari (Brazílie 2006) použil červenou přilbu bez reklam pouze s názvy vítězných grand prix v horní části. Zatím naposled použil jiné barvy při Grand Prix Belgie 2011 a to u příležitosti dvacetiletého působení ve formuli 1, respektive 300.startu. Přilba z 2011 měla zlatou barvu a byly na ní uvedeny letopočty 1991 a 2011, doplněné o sedm hvězdiček znázorňujících získané tituly mistra světa. Schumacher ve spojení s firmou Schuberth pomohl vyvinout první lehkou uhlíkovou přilbu, která jezdce ochlazuje proudícím vzduchem. V roce 2012 měla stříbrnou barvu. Při poslední GP své kariéry použil stejnou helmu, jen na ní bylo byl vzkaz pro fanoušky: "Life is about passions, thank you for sharing mine" (překlad: Život je o vášních, děkuji, že jste se mnou sdíleli mou.)
Schumacherovu dlouhou kariéru provází kritika za několik kontroverzních momentů, mezi něž patří úmyslné kolize se soupeři o titul v posledních závodech sezony, nebezpečná jízda a závody poznamenané týmovou režií. V posledním závodě sezóny 1994 došlo ke střetu s Damonem Hillem, který na Schumachera v celkovém pořadí ztrácel jeden bod a měl tak reálnou šanci získat titul. Oba jezdci byli vinou kolize ze závodu vyřazeni a tak titul mistra světa získal Schumacher, který byl obviňován z úmyslného zavinění, avšak závodní komisaři kolizi ohodnotili jako běžný závodní incident. Další sporný závěrečný závod se odehrál v sezóně 1997, kdy Schumacher narazil do Villeneuvova vozu a vypadl ze závodu. Kanaďan závod dokončil a stal se mistrem světa a dva týdny po závodě byl Němec za úmyslné způsobení kolize diskvalifikován z celé sezóny 1997.Za nebezpečnou jízdu byl potrestán v Kanadě v roce 1997 za kolizi s Frentzenem a dále po kvalifikaci na Grand Prix Monaka 2006, kde Schumacher svým odstaveným vozem zablokoval zatáčku Rascasse, což podle traťových komisařů udělal úmyslně, aby jeho soupeř Fernando Alonso nemohl zajet lepší čas. Za přitlačení Rubense Barrichella ke zdi v Gran Prix Maďarska 2010 byl potrestán posunem o deset míst na roštu následující grand prix. Některé Schumacherovy výsledky v týmu Ferrari poznamenala týmová režie. Nejznámějším příkladem je Grand Prix Rakouska 2002, kde vedoucí Rubens Barrichello na pokyn týmu na cílové rovince v posledním kole pustil Schumachera před sebe a daroval mu tak vítězství. Němec se pak na stupních vítězů odmítl postavit na místo vítěze, na které gentlemansky pustil svého kolegu, jemuž na místě ihned předal i vítěznou trofej.
Během své kariéry obdržel četná ocenění. Roku 1992 mu ADAC udělil titul nejlepšího sportovce v motorsportu, o rok později získal Zlatý volant od bulvárního časopisu Bild am Sonntag. V roce 1995 se stal sportovcem Německa. Mezi lety 2001–2003 třikrát za sebou získal titul evropského sportovce roku a také titul šampiona šampionů od deníku L'Équipe. V letech 2001–2002 jej deník La Gazzetta dello Sport vyhlásil sportovcem roku. Roku 2001 mu město Modena udělilo čestné občanství, následující rok obdržel Řád za zásluhy o Italskou republiku, v roce 2003 jej San Marino jmenovalo svým zvláštním vyslancem. V dubnu 2002 byl jmenován za své přispění sportu Šampionem sportu UNESCO. V letech 2002 a 2004 získal titul světového sportovce roku. Na tuto cenu byl nominován také v letech 2001, 2003, 2005 a 2007; nikdo jiný nebyl vícekrát nominován než Schumacher.
V roce 2004 byl vyhlášen sportovcem roku v Německu a sportovcem století (ZDF). Od roku 2005 patří mezi členy Spolku sportovců za dárcovství orgánů. Roku 2006 převzal na slavnostním večeru FIA zlatou medaili za přínos automobilovému sportu (za svou kariéru a úsilí o bezpečnost F1). Ve stejném roce jej město Maranello poctilo čestným občanstvím. Od roku 2007 nese vlásenka zatáček osm a devět na Nürburgringu na jeho počest název Schumacher S. V roce 2007 obdržel Cenu prince Austruského v oblasti sportu za své sportovní výkony a angažovanost v humanitární pomoci. Švýcarská fotbalová asociace jej ustanovila svým velvyslancem pro Mistrovství Evropy ve fotbale 2008. 30. dubna 2010 od francouzského premiéra François Fillona dostal vyznamenání důstojníka Řádu čestné legie.
Od roku 1995 podporuje projekt UNESCO Děti v nouzi a vykonává funkci zvláštního vyslance UNICEF pro sport a výchovu. Finanční prostředky získává především organizací exhibičních fotbalových utkání se známými osobnostmi. Od roku 1997 přispívá do rozpočtů dětských fondů UNESCO a UNICEF. Obětem zemětřesení v Jižní Asii v roce 2004 daroval prostřednictvím organizace UNICEF deset milionů dolarů (více než celá Česká republika). Díky jeho příspěvkům se vybudovala škola v Dakaru, nemocnice v Sarajevu nebo středisko pro opuštěné děti v Limě. Celková suma, kterou daroval na charitativní účely není známa, avšak v letech 2002–2006 daroval nejméně padesát milionů dolarů.
Schumacher vlastní model každého monopostu F1, ve kterém závodil, kromě benettonů z let 1992 a 1994. V roce 1992 byl po něm pojmenován asteroid (15761) Schumi. Třikrát vystoupil ve filmu: ve snímku Auta, kde namluvil Ferrari F430, ve filmu Asterix a Olympijské hry, kde hrál vozataje červené stáje, a ve filmu Horst Schlämmer – Isch kandidiere!. Hovoří plynule italsky.
† Nedojel do cíle, ale byl klasifikován, protože odjel více než 90 % délky závodu.
ALLEN, James. Michael Schumacher: Cesta na vrchol. Praha: XYZ, 20112. 277 s. ISBN 978-80-7388-628-8. 
D’ALESSIO, Paolo. Michael Schumacher. 1. vyd. Čestlice: Rebo, 2003. 188 s. ISBN 80-7234-317-3. 
PETRÁNSKY, L. Michael Schumacher. Bratislava: Motýl, 2001. 127 s. ISBN 80-88978-55-6. 
KNUPP, Willy. Red Magic. Michael Schumacher und Ferrari. Hart am Limit.. Stuttgart: Motorbuch, 2002. 160 s. ISBN 3-613-30377-9. (německy)
