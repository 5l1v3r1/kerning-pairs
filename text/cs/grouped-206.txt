
Taras Bulba je historická novela Nikolaje Vasiljeviče Gogola. Poprvé vyšla v jeho sbírce Mirgorod v roce 1835. Námět čerpá z ukrajinských dějin 16. – 17. století. Vypráví příběh starého kozáka Tarase Bulby a jeho dvou synů Andrije a Ostapa. Tarasovi synové studují na akademii v Kyjevě a vracejí se domů. Všichni tři se vydávají na cestu k Záporožské Siči v současnosti lokalizované na Ukrajině, kde se připojí k dalším kozákům a bojovníkům jedoucím do války proti polské šlechtě.Taras Bulba je Gogolova nejdelší novela. Práce je charakteristická tím, že povahy postav nejsou zveličené nebo groteskní, jako bylo obvyklé v Gogolových pozdějších dílech. Tento příběh lze chápat v kontextu hnutí romantického nacionalismu v literatuře, které se vyvinulo ze spojení historických národních témat a romantických ideálů. S tímto dílem úzce souvisí pojem "ruské duše". Příběh je bohatý na dobrodružné a bojové scény. Celkově vyznívá spíše tragicky, má však i prvky Gogolova charakteristického humoru. Novela je prodchnutá ukrajinským vlastenectvím a nacionalismem, oslavuje však i Rusko. Bývá kritizována pro svůj antisemitský podtext, protože se vysmívá ukrajinským Židům a schvaluje jejich pronásledování kozáky. Také Poláci jsou v novele vylíčeni dosti negativně, v duchu dobových ruských a ukrajinských předsudků.
Dva synové Tarase Bulby, Ostap a Andrij, se vrací domů z kyjevského semináře. Ostap má pravého nebojácného kozáckého ducha, Andrij má více romantické rysy. Během svého pobytu v Kyjevě se zamiloval do mladé polské šlechtičny, dcery významného šlechtice v Dubně, ale po několika setkáních Polka odchází domů spolu se svou rodinou.
Jako kozák se Taras Bulba vydal na cestu, aby dal svým synům příležitost zapojit se do bojů, protože kozák není mužem a nežení se, dokud nebojoval. Taras spolu se syny dorazili do tábora kozáků – slavné Záporožské Siče, která je velmi živým místem plným kozácké družnosti. Taras chce přimět kozáky k boji proti Polákům a snaží se nahradit atamana, protože ten se zdráhá porušit mír uzavřený s Poláky a s ostatními nepřáteli kozáků, aby tím vytvořil příležitost k boji.
Má štěstí, dostane příležitost bojovat s Poláky, kteří vládli na větší části západní Ukrajiny až po Dněpr. Poláci utlačovali pravoslavné věřící podle svých katolických představ a podle k tomu využívají pomoc Židů. Taras se postará o vyhnání židovských obchodníků ze Siče, což má být odplata za spolupráci s Poláky a vyzvědačství. Poté se kozáci vydali na výpravu na polské území. Nakonec dorazili k Dubnu, které obléhali. Obklopeni kozáky a bez možnosti dodávek začali obyvatelé města umírat hlady.
Jedné noci tatarská žena přišla k Andrijovi a probudila ho. Její tvář se mu zdála známá a vzpomněl si, že sloužila polské dívce, do které byl zamilovaný během studií v Kyjevě. Dozvěděl se od ní, že všichni ve městě hladoví. Doprovodila ho ke skrytému tajnému tunelu začínajícímu v nedalekém močále a směřujícímu do kláštera uvnitř obleženého města. Andrij sebral bochníky chleba pro hladovějící dívku a její matku. Byl zděšen tím, co viděl, a v opojení láskou k nádherné Polce opustil své kořeny a rodinu.
Mezitím několik rot polských vojáků vniklo do obléhaného města, přičemž zajali nebo pozabíjeli regiment kozáků, kteří byli příliš opilí na to, aby je zadrželi. Taras se dozvěděl o synově zradě kozáctva od žida Jankela, kterého zachránil na začátku příběhu před pogromem v Záporožské Siči. Během jedné z bitev uviděl Andrije na koni, oblečeného v polské uniformě vycházet z hradu. Spolu se svými muži se mu ho podařilo odlákat do lesa, Taras mu přikázal slézt z koně a zabil ho jako zrádce. Taras a Ostap pokračovali v boji, ale Ostap byl obklíčen Poláky, Taras se ho pokusil osvobodit, ale byl odražen polskou přesilou. Nevěděl, jestli byl Ostap zajat nebo padl.
Po zmizení syna Taras upadl na mysli a nic ho netěšilo. Když se dozvěděl že byl Ostap zajat spolu s dalšími kozáky a je v rukou Poláků, Taras opět nabyl vyrovnanosti. Žid Jankel souhlasil s tím, že ho vezme do Varšavy, kde je Ostap uvězněn, a ukryl Tarase ve voze s cihlami. Tam mezi židy Jankel oblékl Tarase jako bohatého židovského obchodníka a pokusil se ho dostat do vězení za Ostapem. Téměř uspěli, ale jeden ze strážců rozpoznal v Tarasovi kozáka, ačkoliv ho přesvědčovali o opaku. Neuvěřil jim a nepustil je dál a jen když mu zaplatili 100 zlatých dukátů dovolil jim odejít, jinak by je prozradil. Stihl jim však říci, že na další den bude poprava zajatých kozáků.
Ráno se šel Taras podívat na popravu. Kozáky popravovali na hlavním náměstí a před smrtí je krutě mučili. Během mučení Ostap, jako pravý kozák, nevydal ani hlásku, i když byl lámán kolem, pouze když už cítil svůj konec, zavolal: "slyšíš mě otče?", na což Taras odpověděl "slyším". Jankel stojící vedle něj se lekl, protože náměstí hned začalo být prohledáváno, avšak Taras zmizel.
Ztratil oba syny, vrátil se domů, kde našel staré kozácké přátele mrtvé. Mladí kozáci zůstali nezlomeni a šli do války znovu. Taras toužil pomstít smrt Ostapa, ale nový ataman chtěl uzavřít mír s Poláky, s čímž Taras nesmiřitelně nesouhlasil a varoval před polskou věrolomností. Když se mu nepodařilo mír odvrátit, odešel i spolu s částí kozáků, mstil se za Ostapa a pokračoval v bojích nezávisle. Když byl mír uzavřen, stalo se, jak Taras předpověděl. Poláci zradili kozáky a zabili mnoho z nich. Taras a jeho muži pokračovali v boji a vpadli do Polska. Nakonec však byl se svým oddílem obklíčen v ruinách pevnosti na Dněstru. Tarasovi Bulbovi se nakonec podařilo se skupinou věrných uniknout z obklíčení, ale při útěku mu vypadla dýmka. Poté, co ji začal hledat, jej však Poláci chytili.
Poláci Tarase přibili na strom zasažený bleskem a podpálili ho. Jako pravý kozák zvolal Taras na své muže, aby pokračovali v boji. Navzdory porážce a kruté smrti se nepřátelům nepodařilo přemoci jeho ruskou duši.
Na konci příběhu kozáci překračují řeku Dněstr, která připomíná velké činy Tarase a jeho nezlomitelného kozáckého ducha.
Odbojný syn Tarase Bulby (1938, The Rebel Son of Taras Bulba), Velká Británie, režie Adrien Brunel, Albert de Courville a Alexis Granowsky,
Taras Bulba (1962), USA, režie J. Lee Thompson, v hlavní roli Tony Curtis, Yul Brynner
Šejk z Agadiru (1966, O Sheik de Agadir), Brazílie, režie Régis Cardoso a Henrique Martins, na motivy novely Taras Bulba,
Taras Bulba: obraz starého Kozáctwa na Ukrajině, Jaroslav Pospíš, Praha 1846, přeložil Karel Vladislav Zap, znovu 1847. Dostupné online.
Poslední výprava Tarasa Bulby: Z obrazu života kozáků zaporožských, Josef Hokr, Praha 1935, vybral a přeložil František Páta,
Taras Bulba, Bedřich Morávek, Praha, 1947, přeložil Petr Křička, znovu Mladá fronta, Praha 1950, SNDK, Praha 1952 a 1959, Naše vojsko, Praha 1953, 1955 a 1966 a Albatros, Praha 1973.
Taras Bulba, Státní nakladatelství, Praha, 1948, přeložil Petr Denk, znovu 1949.

Targa Florio je automobilový závod, který se jezdí v sicilském pohoří Madonie, start a cíl je ve městě Cerda. Založil ho v roce 1906 obchodník s vínem a automobilový závodník Vincenzo Florio. Závod je mimořádně náročný, jezdí se v horském terénu na úzkých cestách se šotolinovým povrchem, na trati je více než osm set ostrých zatáček. První ženou účastnící se Targa Florio byla Eliška Junková, která skončila v roce 1928 na pátém místě celkově a první mezi amatéry. V roce 1973 byla Targa Florio z bezpečnostních důvodů vyřazena z mistrovství světa sportovních vozů, od roku 1977 se jezdí pouze jako součást italského šampionátu v rallye. Nejvíc vítězství v historii závodu (jedenáct) má automobilka Porsche, která podle závodu pojmenovala model Targa.
Targa Florio se jako samostatný závod konal 61. ročníků, od roku 1906 do roku 1977. V letech 1915, 1916, 1917 a 1918 byl závod zrušen v důsledku první světové války, v letech 1941, 1942, 1943, 1944 a 1945 v důsledku druhé světové války. Nekonal se ani v letech 1946 a 1947.

Tarifa je přístavní město v comarce Campo de Gibraltar, v provincii Cádiz, Andalusie, jižní výběžek Pyrenejského poloostrova, kde se stýká Středozemní moře s Atlantským oceánem, v comarce Campo de Gibraltar. Nachází se na pobřeží Costa de Luz („pobřeží světla“) a je 14 km vzdáleno od afrického pobřeží. Je známé jako místo pro vodní sporty, tj. windsurfing a kitesurfing (kiteboarding).
Součástí Tarify jsou osady Tahvilla, Facinas a Bolonia. Na ostrově Isla de Tarifa (de las Palomas Holubí ostrov), který je spojen s pevninou, se nachází pevnost Tarifa. Mys Tarifa (Punta Marroqui, Punta de Tarifa) – nejjižnější bod kontinentální Evropy na 36° severní šířky. Isla de Tarifa odděluje Atlantik od Středozemního moře. Jihovýchodním směrem je z Tarify dobře vidět útes Gibraltaru a jižním směrem přes Gibraltarský průliv pobřeží Afriky.
Nachází se se na pobřeží Costa de Luz („pobřeží světla“) a je 14 km vzdáleno od afrického pobřeží. Jižně od města Tarifa se nachází ostrov Isla de Tarifa, který tvoří hranici mezi Atlantikem a Středozemním mořem. Jihovýchodním směrem je z Tarify dobře vidět útes Gibraltaru a jižním směrem přes Gibraltarský průliv pobřeží Afriky. Na ostrově se nachází nejjižněji položený evropský mys Tarifa s majákem.
Tarifa byla založená Féničany a dále Římané založili město Julia Traducta. Podle posledních poznatků to bylo sídlo v nynější Algericas a v místě Tarify se nacházela osada Mellaria. V obvodu Tarify byla založena Římany osada tzv. Baleo Claudia, ruiny se nacházejí v blízkosti Bolonie. V roce 710 se zde vylodilo malé muslimské vojsko pod vedením Tárika ibn Málika, podle kterého je název města. Od roku 1090 je město pod nadvládou dynastie Almorávidů a od roku 1147 zde vládli Almohadové. V roce 1292 bylo město dobyto v rámci reconquisty křesťanskými vojsky Sancha IV. Kastilského. V roce 1294 město ubránil proti nájezdům muslimů Alfonso Pérez de Guzmán (Guzmán Dobrotivý). V 18. století, kdy oblast byla korunním územím Velké Británie, byly hradby a opevnění rekonstruovány. Poslední obléhání Tarify bylo od 20. prosince 1811 do 4. ledna 1812 napoleonskými vojsky pod velením generála Jean-Françoise Levala. Obránci byli vojáci Španělska a Velké Británie, kterým velel Francisco Copons, pozdější hrabě z Tarify. I když francouzští vojáci 30 m průrvou v hradbách, kde protékal potok, vnikli do Tarify, město nedobyli. Zimní déšť rozvodnil potok a rychle stoupající hladina vody přinutila obléhatele k ústupu. Když si generál Levala uvědomil, že následující deště způsobily vlhnutí střelného prachu a ztížily pohyb v bahně, tak zanechal bojů a ustoupil. Po ukončení Španělské občanské války (1936–1939) byly na pobřeží v rámci Plánu obrany Campo de Gibraltar postaveny betonové bunkry k obraně pobřeží.
Často je Tarifě přiřazován původní význam tarif, kdy v Tarifě kdysi kupecké lodě musely platit poplatek za místo v přístavu. V centru historického města jsou úzké uličky.
Kostel San Mateo (Sv. Matouše) ze začátku 16. století v gotickém slohu, v roce 1774 upravena fasáda podle Torcuato Cayón de la Vega (fasáda barokní, vnitřek gotický).
Hrad Mirador El Estrecho a opevnění Castillo de Guzmán postavené v roce 960 na příkaz córdobského chalífy Abd ar-Rahmána III.Kostel Panny Marie na místě bývalé mešity .
Nejblíže pobřeží je pohoří Estrecho se sezonními řekami a potoky. Od západu na východ jsou to hřebeny se severo-jižní orientací La Plata, Loma de San Bartolomé, Sierra de Enmedio a Sierra del Cabrito se svými vrcholy Plata (458 m), San Bartolomé (442 m), La Peña (448 m) a El Cabrito (536 m).
Druhá formace hor je na severu, jedná se o pohoří Saladavieja a Ojén s vrcholky Utreras (719 m) a Tajo de La Corza (831 m).
Na území Tarify se nacházejí čtyři řeky: Jara, Valle a Vega se vlévají do Atlantského oceánu, řeka Guadalmesí se vlévá do Středozemního moře (oblast Gibraltaru). Na severu protéká řeka Almodóvar, která je levým přítokem řeky Barbate, s přehradou na horním toku (Embalse de Almodóvar). Na území Tarify se nacházejí také sezónní řeky.
Vítr zde působí 300 dní v roce. Proto je okolí Tarify poseto větrnými elektrárnami a také hojně využíváno k provozování windsurfingu a kitesurfingu. V průběhu roku zde vanou dva větry:
Přes Tarifu vede dálnice A7 (E15) z Algeciras do Barcelony, A48 z Cádizu do Vejer de la Frontera a silnice N-340 z Cádizu do Algeciras.
Trajektový přístav na jihu města. Terminál pro osobní přepravu má plochu 2200 m². Hlavní námořní linka vede do Tangeru.
Autobusové spojení mezi Tarifou a Algericas (cca 20 km na severovýchod) a Tarifou a Sevillou (cca 200 km na sever).
Parque Natural Del Estrecho – přírodní rezervace na východ od Tarify (od Cabo de Gracias po zátoku Getares) o rozloze 7 337 ha, vyhlášená pro sledování migrace ptactva přes Gibraltarský průliv a také k pozorování delfínů a velryb.
Ve vnitrozemí zasahuje do oblasti Tarify přírodní park Alcornocalec (Parque Natural Los Alcornocales) o rozloze 17 422 ha.
V tomto článku byly použity překlady textů z článků Тариф (остров) na ruské Wikipedii, Tarifa na německé Wikipedii, Tarifa na anglické Wikipedii a Tarifa na polské Wikipedii.

Tarja Soile Susanna Turunen Cabuli (* 17. srpna 1977, Kitee) je finská zpěvačka, která je pro svůj původ a pro zpěv, při kterém „zamrazí“, nazývána ledovou královnou severu.
V šesti letech začala se studiem klavíru a sborového zpěvu u vyučujícího Plamena Dimova, poté pokračovala ve studiu na Savonnlinské hudební akademii pod vedením Kariny Ollily. Ve svých osmnácti letech pokračovala ve studiu klasického zpěvu na finské Sibeliově akademii a na univerzitě v Německém Karlsruhe, kde ji mimo jiné vyučovala Mitsuko Shirai . Ve stejné době Tarja dostala nabídku od Tuomase Holopainena k účasti na společném akustickém projektu a návrh přijala. Po krátké době se k nim přidal kytarista Emppu Vuorinen a vznikla skupina Nightwish. V roce 1997 vydalo finské vydavatelství Spinefarm Records jejich debutové album Angels Fall First, kombinující metal a klasickou hudbu. Ve stejné době se Tarja zúčastnila Savonlinnského operního festivalu, a tím se zapsala do povědomí posluchačů jako zpěvačka dvou odlišných druhů zpěvu – metalu a klasické hudby.
Roku 1998 následovalo další album Nightwish, Oceanborn, které obsahovalo písně jako „Sleeping Sun“ nebo cover-verzi „Walking In The Air“. Album se brzy mohlo pyšnit platinovým titulem. Oceanborn vynesl Nightwish až na vrchol. Vokalistku skupiny Nightwish obsazovalo na titulní stranu mnoho rockových a metalových magazínů, jako Metallian, Blue Wings, Metal Hammer, Rock Hard, Metal Heart aj. Ve velkém množství z nich ji také čtenáři zvolili nejlepší zpěvačkou roku.
Poté si dala Tarja pauzu kvůli dokončení studia a vedlejším projektům. Koncem roku 1999 Tarja přijala nabídku jako sólová zpěvačka v moderním baletu Evankeliumi („Evangelium“) ve Finské národní opeře. Představení byla vyprodána.
V roce 2000 vyšlo další album Nightwish, Wishmaster a stalo se po několika týdnech taktéž platinovým. Po něm následující deska Over The Hills And Far Away byla platinově oceněna hned dvakrát po sobě a podobně se jí vedlo i v jiných zemích. Během nahrávání vokálů k Century Child si Tarja našla čas i pro hostování na desce Beto Vázquez Infinity stejnojmenné argentinské metalové kapely, na které byly vokální linky nazpívané Tarjou velkým pomocným prvkem a prodávalo se v celé Evropě.
Tarjiným dalším projektem bylo turné po Jižní Americe s názvem Noche Escandinava („Skandinávská noc“), kterého se zúčastnila s finskými operními umělci. Roku 2004 se opakovalo. Poté Tarja cestovala po celé Evropě, Japonsku i Americe a zpívala písně od skladatelů jako Jean Sibelius nebo Richard Strauss a celé turné mělo skvělý ohlas.
Nové album Once zajistilo Nightwish ještě větší popularitu po celém světě a následující světové turné bylo největší, jaké kdy finská kapela měla. Tentýž rok byl pro Tarju velmi náročný, protože začala s natáčením svého vánočního alba. Brzy jí vyšel sólový singl Yhden enkelin unelma („Sen jednoho anděla“), které bylo v krátké době oceněno taktéž platinovou deskou.
Zhruba po deseti letech byla Tarja 21. 10. 2005 z Nightwish vyhozena, podle jejích vlastních slov "Na odchod jsem se chystala již dva a půl roku, chtěla jsem odejít po vydání posledního alba (End of an Era) a začít sólo kariéru, nicméně mě ranilo, jakým neosobním způsobem mi členové kapely dali najevo jejich názor. Dospěli jsme ke stejnému výsledku, jen mě mrzí, že mi to nikdo neřekl do očí". Podle všeho v poslední době panovaly mezi Tarjou a kapelou neshody. Mnozí lidé tvrdí že skutečný důvod k vyhazovu byl ten, že bubeník Nightwish nedokázal překousnout fakt, že se Tarja začíná pomalu věnovala sólo kariéře a vlastním projektům, které nesouvisí s Nightwish.
V roce 2007 vydala Tarja nové sólové album My Winter Storm, které sklidilo veliký úspěch po celé Evropě a zanedlouho se stalo platinovým ve Finsku, zlatým v České republice a Rusku. Obsahuje především klasické prvky a symfonický metal. Od roku vydání se rozjelo masívní My Winter Storm World Tour, které hned pětkrát zavítalo i do České republiky (Praha, Zlín, Ostrava, Festival Benátská noc na Malé Skále a Pardubice) a Tarja opět dokázala, že dokáže ohromit publikum svým neuvěřitelným charismatem.
Tarja začala pracovat na dalším vánočním albu Henkäys ikuisuudesta („Dech věčnosti“), tentokrát s klasickými vánočními hity jako Happy Christmas (War Is Over) a Happy New Year i s písněmi, které nazpívala společně s dětskými sbory.
Od ledna 2010 začala nahrávat své třetí sólové album What Lies Beneath. Producentem je samotná Tarja. Tarja přislíbila masivní vokály, orchestr a mnohem tvrdší prvky, než v předešlém albu. Mělo by totiž být pravým opakem My Winter Storm. Připravila také ohromující turné po celém světě a na některých koncertech, včetně v České republiky na Masters Of Rock 2010, zazněl doprovod živého orchestru, konkrétně Filharmonie Bohuslava Martinů. Tarja na svém hlase neustále pracuje a bere hodiny u známé argentinské operní pěvkyně Marty Blanco, která ji také hlasově připravila na zpívaní Árie Rusalky v českém jazyce, která byla úvodním bonusem pro české publikum na Masters of Rock 2010. Zajímavostí je, že si Tarja všechny své hodiny nahrává a pak chyby a nedostatky zpětně konzultuje.V červnu 2011 na svém blogu oznámila, že chystá dvě nová alba, přičemž jedno klasické a druhé metalové. Zároveň vydává Live DVD ze svého Vánočního koncertu, který se uskutečnil v roce 2009.
Tarja se v jednom rozhovoru nechala slyšet, že po hromadném vydání těchto alb a DVD si chce udělat dlouholetou pauzu.
V témž roce také vzniká prostor pro znovuotevření sporu o oficiální biografickou knihu Nightwish, ve které je Tarji manžel v závěrečné kapitole nelichotivě popsán, spor se s přestávkami táhne od roku 2006 a je ukončen až v roce 2012, kdy soud zamítá vyrovnání za urážku Marcela Cabuliho a 3 společníků jeho firmy v hodnotě 50000 EUR  Tarja se od celého sporu distancuje.
Tarja během roku 2011 dává dohromady další projekt s názvem Harus, který je příležitostnou kapelou v období vánočních turné. Osazenstvo tvoří vedle Tarji, Kalevi Kiviniemi, Marzi Nyman a Markku Krohn. Společně vydávají album a DVD "Live at Sibelius Hall".Na začátku roku 2012 jede svojí What Lies Beneath Final Tour, kterou začíná dvěma koncerty v České republice (ve Zlíně a v Pardubicích). Na koncertech už předvádí dvě písničky z připravovaného alba (Into the Sun a Never Enough) 24. srpna 2012 vychází její první oficiální rockové DVD pod taktovkou earMUSIC nazvané ACT I, které nabízí převážně směs písní ze sólové kariéry.
V roce 2015 začala Tarja sama v médiích prozrazovat detaily o novém (metalovém) albu. Řekla však, že album stihne vydat nejdříve v létě 2016. V březnu 2016 Tarja na svém oficiálním profilu na Facebooku oznámila název nového alba "The Shadow Self", jež 5. srpna 2016. Předcházel mu videoklip k singlu "No Bitter End" (20.4. 2016) a 3. června bylo dokonce vydáno EP "The Brightest Void - The Prequel", které obsahuje některé skladby z nového alba a malou edici cover písní (např. kapely Muse nebo Shirley Bassey). Na albu také účinkuje řada úspěšných umělců z metalové scény (např. Alissa White-Gluz z kapely Arch Enemy nebo bubeník Chad Smith). "The Shadow Self" vyšlo na den přesně, v tentýž den Tarja odehrála show na festivalu Wacken Open Air. Nové album bylo přijato poměrně pozitivními kritikami, na rozdíl od předcházejících videoklipů, které byly uvedeny spíše vlažně. V současnosti je Tarja s novým albem na celoevropském turné.
Na podzim roku 2017 je plánováno vydání studiového alba From Spirits and Ghosts (Score for a Dark Christmas).
Tarja Turunen se dne 31. prosince 2002 vdala za argentinského podnikatele Marcela Cabuliho. Svatební hostinu však uspořádali až v červenci 2003. Žili spolu v Buenos Aires a roce 2012 se jim narodila dcera Naomi Eerika Alexia Cabuli Turunen. V roce 2016 sdělila novinářům, že se hodlají přestěhovat do Evropy kvůli plánům na její koncertní turné a kvůli tomu, že jejich dcera nastoupí další rok do školy. Momentálně žijí ve španělské Andalusii. v rozhovoru pro Loudwire uvedla že jejími nejoblíbenějšími kapelami jsou Metallica, Whitesnake, Scorpions či Alice Cooper. Se Scorpions v roce 2009 nahrála píseň Good Die Young a dva roky před tím udělala cover písně Poison od Alice Coopera na své debutové album.
From Spirits and Ghosts (Score for a Dark Christmas) (2017)Koncertní albaAct I : Live in Rosario (2012)

Tasemnice (Cestoda) jsou třídou bezobratlých živočichů, patřící do kmene ploštěnci (Platyhelminthes), kteří žijí parazitickým způsobem života. Je známo zhruba 5000 druhů tasemnic, jež parazitují u všech skupin obratlovců, zejména pak ryb a paryb. Mají nepřímý vývojový cyklus, což znamená že se vyvíjí přes mezihostitele. Dospělé tasemnice u definitivního hostitele se nacházejí vždy ve střevě, larvální stadia u mezihostitelů se mohou nacházet v celé řadě orgánů.
Dospělá tasemnice se skládá z hlavičky (skolex) a vlastního článkovaného těla (strobila). Na skolexu jsou umístěny přichycovací orgány – kruhové přísavky (Cyclophyllidea) nebo přísavné rýhy (tzv. botrie) u Pseudophyllidea. U řady kruhovek se nacházejí rovněž háčky nebo výsuvný chobotek. Tvar skolexu a charakter přichycovacích orgánů je druhově specifický. Skolex slouží k uchycení tasemnice ke sliznici střeva, z krčku hlavičky pučí nové segmenty (proglotidy) těla. Vlastní tělo je složeno z několika nebo mnoha článků (proglotid). Proglotidy jsou relativně pevně spojené, plochého tvaru, přičemž těsně za hlavičkou jsou menší a pohlavně nezralé, naopak na konci těla jsou články větší a pohlavně zralé. Existují tasemnice pouze s několika články (rod Echinococcus) o celkové délce několika milimetrů, anebo s velmi mnoho články (rod Taenia) o celkové délce těla až několik metrů. Zvláštní nečlánkované tělo, resp. tvořené jen jedním článkem, mají zástupci Caryophyllidea.[1] Tasemnice jsou anaerobní (tzn. nepotřebují ke svému životu kyslík), potravu vstřebávají celým povrchem těla, vylučovací soustavu představují protonefridie tvořené plaménkovitými buňkami.
Tasemnice jsou hermafrodité. Charakteristickým rysem tasemnic je, že každý článek představuje samostatnou reprodukční jednotku – obsahuje samčí i samičí pohlavní orgány. Ty jsou tvořeny varlaty, žloutkovými váčky, vaginou, dělohou. K oplození dochází buďto mezi různými články stejné tasemnice, nebo mezi dvěma tasemnicemi. Pohlavně zralé proglotidy na konci těla tasemnic obsahují v děloze již oplodněná vajíčka. U některých druhů tasemnic se vajíčka uvolňují skrze uterinní pór do lumen střeva hostitele. U jiných dochází k uvolnění celých kaudálních článků, které opouštějí spolu s trusem hostitele. Ještě v děloze nebo až ve vnějším prostředí se uvnitř vajíčka formuje larva (lykofóra nebo onkosféra). Larvy v mezihostiteli se označují jako metacestodi. Existuje celá řada morfologických typů larev. Až na některé výjimky nedochází u většiny larev tasemnic k asexuálnímu rozmnožování, což znamená, že z jednoho vajíčka se vyvine jen jedna larva v mezihostiteli. Ta dá vzniknout jedné dospělé tasemnici ve střevě definitivního hostitele. Výjimkou jsou tasemnice rodu Echinococcus, u kterých v larvocystách dochází k partenogenezi. V jedné larvocystě v mezihostiteli tak mohou vzniknout stovky až tisíce zárodků malých tasemnic – tzv. protoskolexů.Tasemnice mají většinou 2, u několika druhů i 3 hostitele. Až na některé výjimky dochází k přenosu perorálně – tedy pozřením ústy. Vývojový cyklus tasemnic tak souvisí s potravním řetězcem hostitelů.
Tasemnice jsou obligátní parazité obratlovců s různým stupněm hostitelské specificity. Některé druhy jsou specializované na jeden druh hostitele (např. tasemnice bezbranná cykluje výhradně mezi člověkem a turem domácím), jiné tasemnice se mohou uchytit u celé řady nepříbuzných hostitelů (škulovec u rybožarvých savců). Řada tasemnic představuje významné patogeny z hlediska humánní i veterinární medicíny. U definitivního hostitele jsou tasemnice přisáté hlavičkou ke stěně střeva a živí se látkami střevního obsahu. Nezpůsobují tak prakticky žádnou výraznější imunitní odpověď v podobě zánětu, ani nijak nepoškozují tkáně hostitele. Naproti tomu larvální stádia tasemnic (boubel, larvocysta) v mezihostitelích se lokalizují v různých orgánech a mohou tak negativně působit jejich funkčnost v závislosti na typu tkáně a velikosti larváních cyst.
Několik druhů tasemnic může parazitovat u člověka. V případě dospělých tasemnic ve střevech (člověk jako definitivní hostitel), nejsou tasemnice pro člověka příliš patogenní. Nákaza je často bez příznaků nebo jen s lehkým průjmem či zažívacími potížemi (bolesti břicha, nevolnost). Naopak infekce larválními stádii tasemnic v orgánech (Echinococcus, Taenia solium) mohou skončit fatálně. Výskyt tasemnic u lidí v ČR je velmi sporadický. Mezi lety 2003-2012 byla u lidí v ČR nejčastěji diagnostikovaným druhem tasemnice bezbranná (okolo 5-35 případů ročně).
Většina tasemnic představuje parazity sladkovodních a mořských ryb, paryb a dalších vodních organismů. Některé druhy jsou však významnými patogeny také suchozemských savců a ptáků, včetně domácích zvířat. Tasemnice rodu Taenia, Echinococcus nebo Hydatigera parazitují ve střevech psovitých, kočkovitých ale i jiných šelem, přičemž hlodavci, zajícovci a kopytníci slouží jako mezihostitelé. U rybožravých ptáků a savců se vyskytují zástupci šterbinovek rodu Dibothriocephalus. Jiné druhy tasemnic se vyvíjejí přes bezobratlé živočichy. Například dlouhé tasemnice Moniezia u přežvýkavců či Anoplocephala u koní se dostanou do hostitele pozřením volně žijících roztočů na pastvě. U psů a koček je známá tasemnice psí (Dipylidium caninum), kterou se nakazí pozřením blech či vší obasahující cysticerkoid. Rovněž hrabavá a vodní drůbež může mít tasemnice ve střevech (rod Raillietina nebo Davainea).

Tasice (německy Tassitz) je malá vesnice, část obce Bělá v okrese Havlíčkův Brod. Nachází se asi 1,5 km na severovýchod od Bělé. V roce 2009 zde bylo evidováno 31 adres. V roce 2001 zde žilo 49 obyvatel.Tasice leží v katastrálním území Bělá u Jedlé o výměře 4,07 km2.
 Obrázky, zvuky či videa k tématu Tasice ve Wikimedia Commons Katastrální mapa katastru Bělá u Jedlé na webu ČÚZK
Tasmánie je australský spolkový stát který se nachází na stejnojmenném ostrově a 334 okolních ostrovech. Rozloha státu činí 68 401 km². Na Tasmánii žije 519 100 obyvatel, z nichž téměř polovina žije v hlavním městě. Hlavní a největší město je Hobart, který se nachází na jihovýchodě ostrova u ústí řeky Derwent. Další velká města jsou Launceston, Devonport a Burnie. Pod správu Tasmánie patří subantarktický ostrov Macquarie.
Tasmánie je významná svým přírodním bohatstvím. Skoro 37 % rozlohy pokrývají přírodní rezervace, národní parky a místa zapsaná na seznamu světového dědictví UNESCO.
V roce 1642 přistál u tohoto ostrova jako první holandský mořeplavec Abel Tasman, který jej sám pojmenoval Van Diemenova země (podle svého sponzora, guvernéra Anthonyho van Diemena). V roce 1803 anglický námořní důstojník (poručík) John Bowen se skupinou asi 20 trestanců a několika málo svobodných mužů a žen založil kolonii na březích řeky Derwent v zátoce Risdon Cove. První trestanecká kolonie začala fungovat v zátoce Macquarie Harbour roku 1821. Následovaly kolonie Maria Island a Port Arthur.
Od roku 1804 až do své smrti roku 1810 byl guvernérem Tasmánie David Collins, původně námořní kapitán. Největší roli v dějinách ostrova sehrál guvernér George Arthur (1824 až 1836), který organizoval bílou domobranu proti původní populaci Tasmánců. Populace tasmánských domorodců byla v 19. století vyhlazena. V té době byla Tasmánie považována za hrůzné místo (tzv. Peklo na zemi). V roce 1855 došlo k přejmenování Van Diemenovy země na Tasmánii (podle jejího prvního evropského objevitele). Od roku 1856 do roku 1901 byla Tasmánie britskou kolonií s vlastní správou. Roku 1901 se stala součástí Australského společenství. Země byla těžce zasažena požáry v roce 1967, při kterých přišlo o život 62 lidí.

Tatra 600 kabriolet byl navržen a postaven na sériovém podvozku Tatry 600 Tatraplán firmou Karoserie Sodomka z Vysokého Mýta. Měl premiéru v roce 1949 na autosalonu v Ženevě, kde získal 2. cenu v soutěži elegance. O mnoho let později byl zařazen významnými odborníky mezi přední karosářská díla Evropy celého desetiletí. Po návratu kabrioletu začaly probíhat jízdní zkoušky a měla začít sériová výroba. Ústřední orgány KSČ však rozhodly, že bude darován jako jeden z darů k 70. narozeninám J. V. Stalinovi. Proběhla proto úprava kabrioletu (zejména v interiéru) a kabriolet byl dne 22. prosince 1949 předán J. V. Stalinovi, jako dar československého automobilového průmyslu. Stalin v něm však zřejmě nikdy neseděl.
Používal ho diktátorův řidič, pak se dostal do majetku jednoho moskevského lékaře, který v 70. letech 20. století kontaktoval Tatru Kopřivnice s dotazem, zda je možné tento vůz přestavět na Tatru 603. Dočkal se záporné odpovědi a nabídky na výměnu kabrioletu za Tatru 603. Tak se dostal vůz zpět do Česka a po rekonstrukci byl vystaven v Technickém Muzeu v Kopřivnici, kde se nachází dodnes.
TULIS, Jan. Sodomka. Brno: Autoklub při pedagogické fakultě Masarykovy univerzity v Brně, 1990. Kapitola Kabriolet desetiletí, s. 64 - 66. 
ČERNÝ, Jan. Automobily Tatra s karoseriemi Sodomka. Vysoké Mýto: Regionální muzeum ve Vysokém Mýtě, 2007. ISBN 978-80-239-9453-7. Kapitola Osobní automobily Tatra s karosérií Sodomka po roce 1945, s. 108 - 149.

Tatra Tr831 (neoficiálně Tatra T 404) je označení pro pokusný trolejbus, který vznikl vestavěním elektrické výzbroje ČKD do karoserie určené původně pro trolejbus Škoda 17Tr.
Vůz Tr831 byl sestaven z karoserie druhého prototypu trolejbusu 17Tr, která byla vyrobena v roce 1990 Karosou, a elektrické výzbroje typu TV10 od ČKD. Karoserie byla odkoupena podnikem ČKD již brzy po vyrobení (důvodem bylo ukončení projektu Škoda 17Tr); funkční vzorek vozu Tr831 vznikl v letech 1991 a 1992 v dílnách pražského dopravního podniku v Hostivaři. Jedním z impulsů ke vzniku tohoto vozu byla také úvaha o obnovení trolejbusové dopravy v Praze.
Polosamonosná karoserie je složena z panelů. V pravé bočnici se nacházejí troje dvoukřídlé výklopené dveře. Elektrická výzbroj TV10 s GTO tyristory byla úspornější než v té době používaná výzbroj v trolejbusech Škoda 14Tr. Ve funkčním vzorku byla umístěna v zadní části interiéru, vůz tak nebyl určen pro přepravu cestujících, ale pouze pro zkušební jízdy. Vozidlo pohání dva sériové tramvajové trakční motory s individuálním pohonem kol. Každý motor tedy pohání jedno kolo zadní nápravy. Tr831 měl také zabudovanou akumulátorovou baterii, která umožňovala nouzový pojezd rychlostí 5 km/h i se staženými sběrači.
Jediný vůz tohoto typu vznikl v letech 1991 a 1992, kdy byla do karoserie vyrobené v roce 1990 zabudována elektrická výzbroj. Trolejbus označený evidenčním číslem 001 byl zprovozněn v roce 1993. Zkušební jízdy trvaly až do roku 1995 v Hradci Králové a v Brně (zde pouze dva měsíce). V roce 1996 byl vůz odkoupen od ČKD Dopravním podnikem Ostrava (DPO). Zde byla do vozu instalována běžná výzbroj trolejbusu 14Tr a vozidlo bylo v Ostravě jako trolejbus 17Tr s evidenčním číslem 3902 uvedeno do běžného provozu v roce 1998.  V roce 2006 byl tento trolejbus vyřazen a převeden mezi historická vozidla DPO.

Tátrum (264 m n. m.) je vrch v okrese Hradec Králové Královéhradeckého kraje. Leží asi 1 km zjz. od obce Klamoš na jejím katastrálním území.
Je to výrazný plochý protáhlý svědecký hřbet, krytý říčními štěrky a písky vyšší středopleistocenní říční terasy Orlice, spočívajícími na vápnitých jílovcích coniaku. Vrch je zalesněný (Klamoška - dubový porost s teplomilnou květenou, borové a dubové porosty). Nedaleko na jihozápad od vrcholu je telekomunikační vysílač.
Geomorfologicky vrch náleží do celku Východolabská tabule, podcelku Chlumecká tabule a okrsku Dobřenická plošina.

Tau Ceti ([taʊ ˈʦeːti] IPA (τ Ceti, zkráceně: τ Cet) je 11,9 světelných let vzdálená žlutá hvězda hlavní posloupnosti v souhvězdí Velryby. Z pohledu ze Země je po alfě Centauri A druhá nejbližší hvězda podobná Slunci (anglicky solar analog) spektrální třídy G8V.
Hvězda nemá žádné tradiční jméno. Název Tau Ceti je pojmenování podle Bayerova označení hvězd. Tau (τ) je písmeno řecké abecedy, Ceti znamená příslušnost k souhvězdí Velryby (latinsky Cetus).
Tau Ceti je ze Země vidět pouhým okem jako slabá hvězda třetí magnitudy. Při pohledu od Tau Ceti směrem k Zemi by bylo pouhým okem vidět Slunce jako jasnější hvězda v souhvězdí Pastýře. Podobně jako u Slunce je většina nejbližších hvězd červenými trpaslíky spektrální třídy M, a jsou pouhým okem neviditelné. Nejbližší hvězda u Tau Ceti je 1,6 světelného roku vzdálená YZ Ceti. Druhá nejbližší hvězda, Luyten 726-8 je od Tau Ceti vzdálená 3,19 světelných let.
Hvězda Tau Ceti byla cílem hledání mimozemské inteligence v rámci programu SETI.  Hvězda má ve svém okolí 12 krát více materiálu než Slunce, materiálu pro tvorbu planet je tedy v jejím okolí dostatek. Prachový prstenec kolem Tau Ceti obsahuje mnohem větší počet asteroidů a komet. Od prosince 2012 existují důkazy o pravděpodobné existenci pěti planet obíhajících tuto hvězdu, dvě z nich se mají nacházet v obyvatelné zóně.
Přítomnost velkého množství asteroidů nemá příznivý vliv na případný život u Tau Ceti, ale přesto její podobnost se Sluncem vzbudila celosvětový zájem.
Tau Ceti je s velkou pravděpodobností osamocená hvězda. Ve vzdálenosti 10,8 obloukových vteřin od ní se ale nachází slabá hvězda o hvězdné velikosti 13,1 magnitudy, která by s ní mohla být gravitačně vázaná.Tau Ceti je hvězda spektrální třídy G stejně jako Slunce, ale se spektrální třídou G8 je pozdějším typem hvězdy než Slunce se spektrální třídou G2. Tento rozdíl je dán oproti Slunci nižší povrchovou teplotou hvězdy 5070 °C (5344±50 K). Obě hvězdy patří do hlavní posloupnosti třídy svítivosti V. Nachází se ve stabilní fázi přeměny vodíku termojadernou fúzí na helium. Rozdíly ve fyzikálních vlastnostech hvězd jsou dány především jejich rozdílnou hmotností, což také odráží jejich umístění blízko linie takzvané hlavní posloupnosti na Hertzsprungově-Russellově diagramu. Hmotnost Tau Ceti má 0,77 hmotnosti Slunce. Hvězda stráví na hlavní posloupnosti 12 miliard let, tedy o miliardu let déle než Slunce.Při astrometrickém radiálním měření rychlosti hvězdy nebyli na blízké oběžné dráze hvězdy zjištěni žádní průvodci typu horkých Jupiterů.Většina fyzikálních vlastností hvězdy byla zjištěna spektroskopickým měřením. Porovnáním spektra hvězdy s počítačovými modely byla zjištěna hmotnost, stáří, poloměr a svítivost hvězdy. Astronomickými interferometry byl změřen průměr Tau Ceti. Při měření se využila dlouhá základna, aby bylo možno měřit i velmi malé úhlové vzdálenosti (mnohem menší než je možné měřit klasickými teleskopy. Průměr Tau Ceti je 77,3 % (±0,02) průměru Slunce, což odpovídá velikosti, která se také od hvězdy s 0,75 hmotnosti Slunce očekává.
Doba otočky kolem vlastní osy Tau Ceti byla změřena pravidelně se opakujícími změnami emisí ve spektrálních čarách H a K jednou ionizovaného vápníku (Ca II). Spektrální čáry světla hvězdy jsou ovlivněny magnetickou aktivitou povrchu hvězdy, odchylky odpovídají času, který aktivní oblasti hvězdy potřebují pro jednu otočku kolem hvězdy. Tímto způsobem byla určena doba rotace Tau Ceti na 34 dní.Rychlost rotace hvězdy ovlivňuje na základě Dopplerova jevu šířku spektrálních čar ve spektru hvězdy. Měřením šířky linie ve směru pozorovatele zjistíme složku rotační rychlosti. Pro Tau Ceti je:
    {\displaystyle {\begin{smallmatrix}v_{\text{eq}}\cdot \sin i\ \approx \ 1\,{\text{km/s}}\end{smallmatrix}}}
   udává (neznámý) úhel sklonu rotační osy vůči pozorovateli. Z rotační periody a z průměru Tau Ceti vychází rychlost rotace na rovníku 1 km/s, přičemž úhel sklonu osy rotace 
   vůči Zemi byl odhadnut na 42 stupňů. Pro typickou hvězdu G8 je rychlost rotace na rovníku necelých 2,5 km/s. Relativně malá hodnota znamená, že osa rotace Tau Ceti je k Zemi nakloněna jedním ze svých pólů.
Šířka spektrálních čar hvězdy je také mimo rotace (anglicky pressure broadening) ovlivněna tlakem. Záření může být ovlivněno přítomností jiných částic. Šířku spektrálních čar hvězdy ovlivňuje také tlak na povrchu hvězdy. Tlak zase závisí na teplotě a tíži na povrchu hvězdy. Tímto způsobem se dá vypočítat úniková rychlost z povrchu hvězdy, u Tau Ceti je g = 251 m/s², což se blíží únikové rychlosti z povrchu Slunce, která je g = 272,7 m/s².
Chemické složení hvězdy dává důležité důkazy o jejím vývoji, především o době vzniku hvězdy. Mezihvězdné prostředí z prachu a plynu, ze kterého vznikají hvězdy, se skládá hlavně z vodíku a helia a ze stopového množství těžších chemických prvků. Protože hvězdy neustále vznikají a zanikají, obohacuje se mezihvězdné prostředí těžšími prvky. Proto lze najít v atmosférách mladších hvězd vyšší podíl těžších prvků než v atmosférách starších hvězd. Těžší prvky nazývají astronomové kovy, a jejich podíl se nazývá metalicitou. Metalicita hvězdy se udává podílem železa (Fe) a vodíku (H) a atmosféře hvězdy.
Logaritmus relativního podílu železa se porovná s podílem železa a vodíku v atmosféře na Slunci. V případě Tau Ceti je atmosférická metalicita:
    {\displaystyle {\begin{smallmatrix}\left[{\frac {\mathrm {Fe} }{\mathrm {H} }}\right]=-0{,}52\end{smallmatrix}}}
  To odpovídá třetině stejného podílu Slunce. Starší měření udávala data kolem -0,13 a -0,60.Nižší podíl železa znamená, že je Tau Ceti starší než Slunce. Její odhadovaný věk je 10 miliard let. To je značný podíl celkového věku celého viditelného vesmíru. Slunce je staré pouze 4,57 miliard let.
Protože svítivost Tau Ceti je pouze 52 % svítivosti Slunce, leží zóna života hvězdy mezi 0,6 až 0,9 astronomickými jednotkami. Zóna života je ve sluneční soustavě přibližně mezi 0,85 až 1,6 AU. Aby hypotetická planeta obdržela stejné množství záření jako Země, musela by v systému Tau Ceti být ve vzdálenosti 0,7 AU. To je ve sluneční soustavě přibližně vzdálenost Venuše od Slunce.
Chromosféra – atmosféra hvězdy nad zářící fotosférou – nevykazuje v současné době žádnou magnetickou aktivitu, což dokazuje stabilní zářivý výkon hvězdy. Devítiletá studie teploty, granulace a chromosféry nevykázala žádné systematické změny jasnosti hvězdy. Emise H a K linií a Ca II ukázaly možný jedenáctiletý sluneční cyklus, který je ale v porovnání se Sluncem relativně slabý. Existují domněnky, že se hvězda nyní nachází v době nízké aktivity, v období nízké tvorby slunečních skvrn. Toto období je porovnatelné s Maunderovým minimem z období 1638–1715, kdy na Zemi zavládla takzvaná malá doba ledová.
Neobvykle silné záření v infračervené oblasti spektra, které přichází ze systému Tau Ceti, je důkazem přítomnosti prachového disku v okolí hvězdy. Částečky prachu jsou zářením hvězdy ohřáty a září proto v oblasti infračerveného záření. V roce 2004 mohl tým britských astronomů, pod vedením Jane Greavesové, na velice citlivých infračervených záběrech James-Clerk-Maxwellova teleskopu na Mauna Kea na Havajských ostrovech najít plochý prachový disk o teplotě 210 °C. Protože jsou částečky prachu tlakem záření a jinými mechanismy v krátké době vypuzeny z okolí hvězdy, může prachový disk existovat pouze, je-li prach doplňován kolizemi mezi těžšími tělesy. Při stáří Tau Ceti se jedná o prach z existujících těžších těles (anglicky debris disc), nikoli o prach, který pochází z doby vzniku hvězdy, a ze kterého teprve vznikají nové planety.
Disk tvoří symetrickou strukturu a má vnější okraj ve vzdálenosti 55 AU. Struktura záření dokazuje mezeru ve vzdálenosti 10 AU.
Ve Sluneční soustavě také najdeme podobný prachový disk. Je to Kuiperův pás ve vzdálenosti 30 až 50 AU za oběžnou dráhou Neptuna. Množství prachu v disku u Tau Ceti je však zhruba 12krát větší než v Kuiperově pásu. Z toho lze usoudit, že se v disku nachází hmota 1,2 Zemí v objektech větších než 10 km. Kvůli tomu se naděje na komplexní život u Tau Ceti snížila, planety by tu dostávaly 10 krát více těžkých zásahů než Země.
Jestliže by v systému existoval plynný obr velikosti Jupitera, mohl by za určitých podmínek dráhy asteroidů a komet odklonit a jiné planety chránit.
Tau Ceti ukazuje, že s přibývajícím věkem hvězdy svůj prachový disk ztratit ze své planetární soustavy nemusejí. Hvězdy se silnými prachovými disky jsou ve vesmíru časté. Přesto je možné se ztrátou prachu počítat. Hustota prachu podle dnešních modelů okolo Tau Ceti (o stáří 4,4 až 12 miliard let) je pouze 1/20 prachového disku, který obklopuje například hvězdu Epsilon Eridani o stáří 0,73 miliard let. Slunce staré 4,5 miliard let má ve své planetární soustavě prachu velice málo, takže mezi obě hvězdy hmotností svého prachového disku vůbec nezapadá. To by mohlo ukazovat, že Slunce představuje výjimku. Nejspíš v jeho mladých letech došlo k blízkému setkání s jinou hvězdou, která jej zbavila většiny komet a asteroidů. Hvězdy s velkými prachovými disky změnily představy astronomů o vzniku planet. U hvězd, kde prach neustále vzniká kolizemi těles, planety vznikají snadněji.
Tau Ceti má roční pohyb po obloze 2 obloukové vteřiny, je relativně vysoký a je důkazem blízké vzdálenosti ke Slunci. Díky blízkosti ke Slunci může být měřením paralaxy dobře určena vzdálenost hvězdy, která je 271,18±0,80 mas (milliarcsecond = tisícina úhlové vteřiny), což odpovídá 11,9 světelným rokům nebo 3,65 parsekům. Hvězda je na 29. místě v seznamu nejbližších hvězd Zemi.Radiální rychlost hvězdy není možné jako vlastní pohyb hvězdy pozorovat přímo, ale musí se určit pozorováním spektra hvězdy. Vzdaluje-li se hvězda, posunují se na základě Dopplerova jevu spektrální čáry ve směru delších vlnových délek. Analogicky přibližuje-li se hvězda, linie se posunují do kratších vlnových délek. Její radiální rychlost je -16km/s a v současné době se přibližuje ke Slunci.
Se třemi veličinami: známou vzdáleností, vlastním pohybem hvězdy a radiální rychlostí lze spočítat celkovou rychlost pohybu hvězdy. Rychlost pohybu hvězdy je 37km/s relativně ke Slunci. S tímto lze dále vypočítat oběžnou dráhu hvězdy v Mléčné dráze. Dráha má vůči galaktickému disku relativně vysokou excentricitu 0,22 a průměrnou vzdálenost od centra galaxie 32 000 světelných let (9700 pc). Současná vzdálenost Tau Ceti od centra galaxie odpovídá vzdálenosti Slunce od centra galaxie, 25 900 světelných let (7940 pc).
Hlavní příčina, která budí zájem o průzkum Tau Ceti, je její podobnost se Sluncem a z toho plynoucí možný výskyt planet a života. Tato příčina po desetiletí inspiruje autory science-fiction. Tau Ceti je osamocená hvězda, což může mít příznivé důsledky pro vznik planet, protože při svém vzniku nejsou gravitačně rušeny dalšími hvězdami. Takzvaná Drakeova rovnice je matematický zápis pravděpodobnosti, který teoreticky umožňuje spočíst počet inteligentních forem mimozemského života ve vesmíru, se kterými je možné navázat kontakt. Kdyby mimo jiné hvězda zářila víceméně stabilně a dostatečně dlouho, mohl by na případných planetách v její blízkosti vzniknout život.Na základě podrobného pozorování radiální rychlosti Tau Ceti se dlouhou dobu nedařilo odhalit žádné periodické změny, které by se daly připsat na vrub planetám. Měření rychlosti dosáhlo přesnosti 11 m/s v časovém intervalu pěti let.
Tento výsledek vyloučil existenci horkých Jupiterů. Je také vyloučena existence planety s hmotností větší než Jupiter s oběžnou dobou kratší než 15 let.
Tento výsledek ale nemůže vyloučit existenci planety, jejíž oběžná dráha je kolmo z pohledu od Země. Dodatečně byla hvězda v roce 1999 prozkoumána širokoúhlou planetární kamerou „Wide Field and Planetary Camera“ Hubbleova dalekohledu, která měla za úkol najít slabé průvodce hvězdy. K hranici rozlišení dalekohledu nebyl nalezen žádný průvodce.Předchozí průzkumy ovšem nevyloučily možnost, že hvězdu obíhají menší planety do velikosti Země. Nepřítomnost horkých Jupiterů uvnitř zóny života je důležitá podmínka oběžných drah planet velikosti Země pro jejich stabilitu, protože vylučují stabilní oběžnou dráhu planety. Také existence prachového prstence kolem hvězdy zvyšuje předpoklad pro existenci kamenných planet. Ale u hvězd s menší metalicitou, což je také Tau Ceti, statistické průzkumy ukazují menší pravděpodobnost existence planet.
V prosinci 2012 byly předloženy důkazy o pravděpodobné existenci pěti planet obíhajících tuto hvězdu, z nichž dvě, označované jako Tau Ceti e a Tau Ceti f, by se měly nacházet v obyvatelné zóně. Pomocí důkladnějšího zpracování dat v roce 2017 byl počet pravděpodobných planet snížen na čtyři. Jejich oběžná doba je 20 dní v případě planety Tau Ceti g, 49,4 dne v případě Tau Ceti h, 162,9 dne trvá oběh planetě Tau Ceti e a nejdelší oběžnou dobu má Tau Ceti f, která svou mateřskou hvězdu oběhne za 636,1 dne.
U nalezených planet je možné v budoucnosti s dalekohledy s vyšším rozlišením pátrat v atmosférách planet po známkách vody a teplotách příznivých pro život. Život by měl být poznat ze složení atmosféry planety, které je netypické pro anorganické procesy. Například vysoký podíl kyslíku v atmosféře Země může být známkou života na Zemi.Terrestrial Planet Finder měl být teleskopem určeným k hledání stop života ve vesmíru. Měl mít vysoké optické rozlišení a schopnost zastínit světlo hvězdy, čímž mělo být umožněno najít nové planety do velikosti Země. Jeho spektroskop měl být schopen prozkoumat světlo případné planety a určit složení její atmosféry. Projekt byl několikrát odložen a nakonec v roce 2011 úplně zrušen.
Na hledání inteligentního života u této hvězdy byl zaměřen projekt OZMA, který se v roce 1960 při hledání inteligentního mimozemského života (Search for Extraterrestial Inteligence: SETI) u Tau Ceti a Epsilon Eridani pokusil najít rádiové signály umělého původu. Projekt řídil astronom Frank Drake, který vybral obě hvězdy pro jejich podobnost se Sluncem. Po dobu dvou set pozorovacích hodin však nebyly objeveny žádné signály umělého původu. I následující pokusy najít u Tau Ceti signály umělého původu proběhly do dnešní doby bez úspěchu.
Neúspěšné pokusy najít v systému Tau Ceti známky života však na úsilí hledačů neubraly. V roce 2002 vytvořily astronomky Margaret Turnbullová a Jill Tarterová pod jedním z podprojektů SETI, „projektem Phoenix“ katalog „Nearby Habitable system“ (HabCat). Seznam obsahuje 17 000 teoreticky možných obyvatelných systémů, což je přibližně desetina objektů katalogu Hipparcos. V následujícím roce vybrala Turnbullová třicet z 5 000 hvězd do vzdálenosti sto světelných let od Slunce, u kterých je největší šance výskytu života (mimo jiné také Tau Ceti). Hvězdy budou základem pro měření radioteleskopické sítě Allen Telescope Array. Nakonec Tau Ceti vybrala i mezi pět nejžádanějších hvězd, které měly být prozkoumány kosmickým teleskopem Terrestrial Planet Finder. Svůj výběr zdůvodnila slovy:
Tau Ceti se vyskytuje ve vědeckofantastickém románu z roku 1974 Vyděděnec (angl. The Dispossessed) americké spisovatelky Ursuly Kroeber Le Guinové.
Systém hvězdy Tau Ceti se objevuje ve sci-fi tetralogii Kantos Hyperionu, nejznámějším díle amerického spisovatele Dana Simmonse.
V tomto článku byl použit překlad textu z článku Tau Ceti na německé Wikipedii.
(německy) Was ist im Tau-Ceti System los? Video z pořadu bavorské televize alpha-Centauri
(anglicky) Dotaz na Tau Ceti v katalogu SIMBAD Centre de Données astronomiques de Strasbourg

Tau – viz rasy ve Warhammeru 40,000#Tau – rasa mimozemšťanů z fiktivního světa Warhammeru 40 000
Tau (protein) – bílkovina účastnící se mj. procesu vzniku Alzheimerovy chorobyzkratkaTAU – Telavivská univerzita – Tel Aviv University – univerzita v Izraeli

Tání je fázová přeměna (změna skupenství), při níž se pevná látka mění na kapalinu. Opačný pochod – změna kapaliny v pevnou látku – se nazývá tuhnutí. Dle Ottova slovníku naučného se pojem tání používá pro led a sníh (led a sníh taje). Avšak pro kovy a minerály se používá pojem tavení (železo, hliník aj. se taví).
K tomu, aby pevná látka začala tát, je třeba ji zahřát na teplotu tání. Ta je u různých látek odlišná. K tomu, aby látka zahřátá na teplotu tání roztála, je třeba ji dodat energii, která odpovídá skupenskému teplu tání.
Tání má jiný průběh pro krystalické látky a amorfní látky. Krystalické látky tají při konkrétní hodnotě teploty tání, zatímco amorfní látky přechází do kapalného skupenství spojitě v určitém intervalu teplot. Nemají tedy přesně daný bod tání, ale při zvyšování teploty postupně měknou. Toto měknutí je důsledkem postupného snižování viskozity. U amorfních látek tedy nelze určit přesnou hranici mezi tím, kdy je látka ve skupenství pevném, a kdy je ve skupenství kapalném.
Objem tělesa se obvykle při tání zvětšuje, teplota tání tedy s růstem tlaku stoupá. U některých látek se však jejich objem při tání zmenšuje a teplota tání tedy s rostoucím tlakem klesá. Tento jev lze pozorovat např. u vody, o čemž se lze přesvědčit např. pokusem s regelací ledu.
Za jistých podmínek může existovat pevná fáze i za bodem tání. V tom případě mluvíme o přehřátí pevné látky.

Taxonomie (biologie) — věda, která se zabývá teorií a praxí klasifikace organismů
Flynnova taxonomie — klasifikace metody paralelismu na úrovni provádění instrukcí
Systém pro správu obsahu — klasifikace informací v informatice resp. v matematické informatice
Bloomova taxonomie — hodnocení rozdílných cílů a dovedností, které nastavili učitelé pro studenty
Kategorizace — postup, při kterém jsou myšlenky a předměty rozeznávané a rozlišované
Ontologie (informatika) — výslovný (explicitní) a formalizovaný popis určité problematiky

Tbilisi je hlavní město Gruzie, nacházející se ve vnitrozemí této země na řece Kura. Má 1,345 milionu obyvatel, do roku 1936 bylo také známé pod názvem Tiflis.
Tbilisi bylo založeno gruzínským králem Vachtangem I. Gorgasali (452–502) v 5. století, oblast však byla osídlena již dříve. Město obsadily mnohé říše, jako např. Arabové, Peršané a Seldžučtí Turci – v 8. století bylo město dokonce sídlem arabského emíra. Gruzínci město dobyli opět až v roce 1122, za vlády krále Davida IV, který sem poté přesunul své sídlo z Kutaisi a Tbilisi ustanovil hlavním městem země. Na konci 18. století bylo město neustále ohrožováno perskými výboji a od roku 1801 se pak natrvalo stalo součástí Ruského impéria.
Nezávislost získalo opět až po Říjnové bolševické revoluci roku 1917, ovšem pouze do intervence sovětských sil roku 1921.
Ty vytvořily násilným sjednocením Arménie, Ázerbájdžánu a Gruzie Zakavkazskou sovětskou federativní socialistickou republiku. Později došlo k jejímu rozdělení na tři sovětské republiky, Tbilisi zůstalo centrem Gruzínské SSR. Od 9. dubna 1991 je Tbilisi hlavním městem nezávislé a suverénní Gruzie. Přesto ale krátce po vyhlášení nezávislosti došlo k nepokojům. V lednu roku 1992 zde zuřily urputné boje, což nakonec vedlo ke změně politické scény, stejně jako revoluce z roku 2003, která svrhla Eduarda Ševardnadzeho.
V Tbilisi se vyrábějí zemědělské stroje, letadla a lokomotivy. Je zde také zastoupen textilní průmysl, orientovaný na zpracování vlny a hedvábí, kožedělný průmysl tu rovněž zpracovává původní suroviny. Nedaleko města se nachází tepelná elektrárna.
Páteří tbiliské MHD je metro se dvěma linkami. Do roku 2006 po městě jezdily také tramvaje a trolejbusy, byly ale zcela nahrazeny levnějšími autobusy. 17 km jihovýchodně od městského centra se nachází mezinárodní letiště Tbilisi.
Na pravém břehu řeky Kura, nad starým městem, leží ruiny pevnosti Nariqala ze 3. století. Nad tímto opevněním stojí monumentální socha Kartlis Deda (česky Matka Gruzie). Pod ní se rozprostírá 128 ha velká botanická zahrada, která byla zřízena roku 1845 na prostranství parku pevnosti.
Staré město se svými úzkými, kočičími hlavami dlážděnou zprohýbanou dlažbou má být přijato za kulturní dědictví UNESCO. Ve starém městě s nachází i Katedrála Sioni z 5. století, kostel Metechi gruzínských králů ze 13. století, bazilika Ančischati ze 6. století a synagoga. Přes staré město vedla kdysi hedvábná stezka. Její Karavanseraje jsou zachovány ještě dnes. Domy jsou převážně dřevěné s vyřezávanými předsazenými balkóny. V lázeňské čtvrti Abanotubani se nachází sirné lázně ze 17. století a mešita.
Na staré město navazuje městská část Garetubani s okázalými budovami z 19. století. Srdce tvoří platany lemovaná promenáda Rustaveli-Boulevard. Na ní se mimo jiné nachází kostel Kašveti, státní obrazárna, historické muzeum, státní divadlo Rustaveli, opera a budova parlamentu. Řeka Kura je lemována z obou stran nábřežími s víceproudými silnicemi.
Z hory Mtacminda vede dolů do města stacionární lanová dráha z roku 1905, které tohoto času není v provozu. V polovině dráhy se nachází panteon, hřbitov, na němž jsou pohřbeni význační Gruzíňané. Na plochém vrcholu hory byl založen rozsáhlý park, který byl v roce 2009 rozšířen na zábavní. Televizní věž zde stojí jako z dálky viditelná dominanta, která je v noci nákladně zajímavě nasvícena.
Na levém břehu řeky se nachází ve 20. století postavené kulturní a státní instituce. Mezi nimi je i Katedrála Nejsvětější Trojice v Tbilisi, státní lékařská univerzita a jiné vědecké instituce, stadión a nádraží.

Tchang Jin (čínsky pchin-jinem Táng Yín, znaky 唐寅; 6. dubna 1470, Su-čou – 7. ledna 1524 Su-čou) byl učenec, malíř, kaligraf a básník mingské Číny.
Tchang Jin používal zdvořilostní jména Po-chu (čínsky pchin-jinem Bóhǔ, znaky 伯虎) a C’-wej (čínsky pchin-jinem Zǐwèi, znaky 子畏) a pseudonymy Liou-žu ťü-š’ (čínsky pchin-jinem Liùrú jūshì, znaky 六如居士), Tchao-chua-an ču (čínsky pchin-jinem Táohuā'ān zhǔ, znaky 桃花庵主) a Tchao-čchan sien-li (čínsky pchin-jinem táochán xiānlì, znaky zjednodušené 逃禅仙吏, tradiční 逃禪仙吏).
Tchang Jin se narodil v obchodnické rodině v Su-čou. Byl výborným studentem, žákem a chráněncem Wen Lina, roku 1498 se v provinčních zkouškách umístil na prvním místě, ale při zkouškách v hlavním městě byl s přítelem přistižen při podvodu a nucen se vrátit s hanbou domů.Je jedním z nejvýznamnějších malířů čínské historie. Je řazen k „čtyřem mistrům mingské doby“, mezi něž patřili ještě Šen Čou (1427–1509), Wen Čeng-ming (1470–1559) a Čchiou Jing (asi 1495–1552). Tchang byl také talentovaný básník, on a jeho současníci Wen Čeng-ming, Ču Jün-ming (1460–1526) a Sü Čen-čching, byli známi jako „čtyři literární mistři wu-čungské oblasti“.
V tomto článku byl použit překlad textu z článku Tang Yin na anglické Wikipedii.

Říše Tchangmístopisné jménoČchien-tchang, řeka na východě Čínské lidové republiky
Ta-tchang (Datang), rozcestníkpříjmeníTchang Jin (1470–1524), učenec, malíř, kaligraf a básník mingské Číny

Adidas Temgeist („Týmový duch“) byl oficiálním míčem Mistrovství světa ve fotbale 2006 a byl vyroben firmou Adidas ve spolupráci s organizací FIFA a firmou Molten. Míč byl přijat všemi 32 účastníky mistrovství světa.

Teatro delle Dame, také známé jako Teatro Alibert (což bylo jeho původní jméno) bylo divadlo vybudované v Římě roku 1718 v místě, kde je dnes křižovatka ulic Via D'Alibert a Via Margutta. V průběhu své historie prošlo řadou rekonstrukcí, až roku 1863 definitivně vyhořelo. V 18. století bylo divadlo spolu s divadlem Teatro Capranica hlavním operním domem Říma. 
Divadlo dal postavit Antonio D'Alibert pro uvádění oper žánru opera seria. Tento projekt zvažoval již jeho otec Jacques D'Alibert, který byl sekretářem královny Kristýny I. Švédská a řídil první římské veřejné divadlo Teatro Tordinona. Teatro Tordinona bylo v roce 1697 zbouráno na příkaz papeže Inocence XII., který přikládal divadlům nemravný vliv na obyvatelstvo. 
Tehdejší Teatro Alibert bylo postaveno na pozemku, který sloužil ke hraní pallacordy, hra podobné tenisu. Podle italského historika Saverio Franchi byl architektem pravděpodobně Matteo Sassi (1646–1723). Budova byla ze dřeva a měla sedm podlaží po 32 lóžích. V té době byla největší divadelní budovou v Římě. Divadlo bylo otevřeno roku 1718 Francesca Manciniho Alessandro Severo V roce 1720 architekt Francesco Galli Bibiena ještě budovu rozšířil a hledišti dal nový tvar.
Divadlo mělo úspěch umělecký, ale nikoliv ekonomický. Když byl o Svatém roce vyhlášen celoroční zákaz divadelních představení, zkrachovalo a v následujícím roce bylo prodáno v aukci. Divadlo koupilo konsorcium římské šlechty a přejmenovalo je na Teatro delle Dame. Vedení divadla nakonec přešlo na Řád maltézských rytířů, na nějž měli někteří členové konsorcia úzké vazby. V polovině třicátých let 18. století prošlo divadlo rozsáhlou modernizací pod vedením architekta Ferdinanda Fugy. Znovuotevřeno bylo v roce 1738 představením opery Quinto Fabio Nicoly Logroscina.
V 19. století ztratilo Teatro delle Dame (stejně jako jeho hlavní rival Teatro Capranica) vedoucí pozici při uvádění oper v Římě. Opery zde byly sice hrány i nadále, ale divadlo více sloužilo pro plesy, akrobatická představení a divadelní hry v římském dialektu. Alessandro Torlonia, který získal divadlo v roce 1847, mu dal zděnou budovu a rozšířil jeviště, aby mohlo sloužit také pro  jezdecké show. V noci z 15. února 1863 zachvátil divadlo opět požár a zcela je zničil.
Později byl na místě divadla vybudován hotel nazvaný Locanda Alibert. Od roku 2000 slouží jako společenské a kongresové centrum.

Technika (z řeckého τεχνη/techné – řemeslo, umění) je základní označení pro složku lidské kultury, která zaručuje schopnost nebo dovednost v kterémkoli oboru konání. Z počátku se používalo v umělecké činnosti, postupně se rozšířilo na veškerou lidskou činnost.
Dnes je technika chápána jako souhrn historicky se rozvíjejících lidských činností a pracovních způsobů založených na aplikaci přírodních věd, kdy lidé s použitím nástrojů (či výrobních prostředků), energie a vlastních (duševních i fyzických) sil přizpůsobují své životní prostředí a překonávají obtíže v přírodě. Technika jako vývoj a použití nástrojů, strojů, materiálů a procesů k řešení problémů při lidské činnosti zhodnocuje a využívá výsledky vědeckého bádání ve prospěch lidstva, vytváří bohatství společnosti a vede lidstvo na vyšší stupeň hmotného blahobytu a kultury. Lidský druh touto schopností a šíří přetváření svého světa výrazně překračuje jiné známé organismy.
Technika se vyvíjí úměrně s rozvojem lidstva a stupněm vědeckého poznání světa. Ve svém vývoji prošla několika stupni charakterizovanými rozvojem (stavem) poznání, rozvojem výrobních prostředků, výrobních způsobů a produktivity práce. Technika přináší lidem nástroje, které svoji silou překračují účinek geologických sil Země.Technika - určuje jak se dobereme k požadovaným výsledkům, tzn. určuje přesný postup kroků nebo způsob použití nástrojů např. normalizace dat.
Technika je chápána též jako lidská činnost. Technika je starší než věda a inženýrství, neboť představuje lidské znalosti při řešení „skutečných“ běžných problémů při vytváření standardizovaného vzhledu a vlastností nástrojů, strojů, přístrojů, materiálů a procesů.[zdroj?] Takováto standardizace designu je základní vlastností technologií.
Technika je nauka o výrobě materiálů a výrobků z daných surovin, přičemž nemusí nezbytně používat vědecké objevy a inženýrské konstrukce.
Technologie popisuje a zaznamenává postupy zemědělské, průmyslové a řemeslné výroby různých druhů zboží, předmětů a látek člověku potřebných, stejně jako (postupy )získávání a zpracování surovin používaných k výrobě.
Techniku lze intuitivně chápat jako libovolnou empirií podloženou lidská činnost, jejímiž postupy a prostředky (technikami) vznikají předměty pro rozmanité lidské potřeby.
Technika je označení vyučovacího předmětu na základních nebo středních školách. 
Jako samostatné odvětví lidské činnosti vzniká oddělením od řemesla a umění na velkých stavbách a při vzniku hromadné výroby v novověku. Od průmyslové revoluce se víc a víc sbližuje s vědou, až s ní v některých případech splývá a dostává se do závislosti na hospodářství a financích. V tomto smyslu kritizuje techniku Martin Heidegger jako systém silového fungování a bezohledného zvěcnění světa i člověka (das Gestell). Současný svět je prolnutý technikou, nicméně rozhodování se však řídí mnohými mimo-technickými hledisky, jež se eliminovat či minimalizovat mají záměrem technokraté.
Věda je zde chápána jako nauka o přírodní realitě. Inženýrství je aplikace oněch znalostí k vývoji výrobků. Inženýrství je tedy převedením vědeckých objevů do praxe. Technika je souborem užití produktů inženýrství.[zdroj?]
Tok elektronů je elektrický proud, toto je obecné zjištění a pojetí vědy. Když proud prochází skrz polovodič jako je křemík nebo germanium, je to zjištění vědního oboru elektroniky. Použití elektronického produktu jako součástky je chápáno jako pojetí elektronického inženýrství. Počítače jsou vyvinuty s použitím elektronického inženýrství. Použití počítačů k ukládání a zpracování digitálních dat, odeslání těchto dat či informací pomocí komunikačních nástrojů je záležitost informatiky.
Termín technika se také často používá pro vynálezy a přístroje vzniklých díky nejnovějším vědeckým objevům. Nicméně technikou se rozumí i staré vynálezy, příkladem staré techniky je kolo.
DOBROVOLNÝ, Bohumil; ANDRLÍK, Karel. Hokrův technický slovník naučný. Praha: Josef Hokr, 1943. 574 s.

Technion – Izraelský technologický institut (hebrejsky: הטכניון – מכון טכנולוגי לישראל‎; anglicky: Technion – Israel Institute of Technology) je izraelská univerzita technického zaměření nacházející se v Haifě, v Izraeli, která byla založena roku 1924 (základní kámen roku 1912). V roce 2007 vydal časopis Times seznam 200 nejlepších světových univerzit, v jehož žebříčku se Technion umístil na 25. místě. K roku 2010 na univerzitě studovalo 12 849 studentů.
Ve spolupráci s farmaceutickou společností Teva Pharmaceutical Industries vyvinuli vědci z Izraelského technologického institutu lék Azilect, který potlačuje příznaky Parkinsonovy choroby.
BARD, Mitchell Geoffrey; SCHWARTZ, Moshe. 1001 Facts Everyone Should Know about Israel. Lanham: Rowman & Littlefield Publishers, 2005. 200 s. Dostupné online. ISBN 0-7425-4358-7. (anglicky)
 Obrázky, zvuky či videa k tématu Technion – Izraelský technologický institut ve Wikimedia Commons
Lokální šablona odkazuje na jinou kategorii Commons než přiřazená položka Wikidat:

Národní podnik Technolen byl český textilní koncern se sídlem v Lomnici nad Popelkou a s řadou pobočných závodů. Jako celek se orientoval na zpracování lnu ve formě technických textilií, přičemž jednotlivé závody byly specializovány na různé konkrétní výrobkové skupiny. V současnosti (2014) název Technolen přetrvává u jedné nástupnické společnosti a u jednoho dříve pobočného závodu, dnes samostatné společnosti.
K nejrozšířenějším domácím výrobám na lomnicku patřilo ruční tkání plátna – první zpráva o cechu tkalcovském je z roku 1578, roku 1725 začal Adam Duchoslav Šlechta rozvíjet lnářství. Jan Adam Šlechta, jeho syn, se později stal tkalcovským faktorem na lomnicku a Antonín Šlechta (syn Adama Jana) se roku 1776 stal privilegovaným obchodníkem s plátnem, který již sám obstarával lněnou přízi a přiděloval práci pro stovky domácích tkalců. Jeho nástupce Petr August Šlechta pak dne 18. ledna 1808 založil v Novém Bydžově firmu Petr August Šlechta a syn. Nová firma se zaměřila na rozvoj exportu a během krátké doby zaopatřovala zakázky pro tisíce stavů v celém Podkrkonoší, takže roku 1811 byla na náměstí v Lomnici nad Popelkou zahájena stavba tzv. Hrubého domu (dnes sídlo muzea) s obchodními kancelářemi i manufakturním výrobním provozem. 
Plátna, obchodovaná Šlechtou, získávala medaile na průmyslových výstavách: Praha 1829 – První průmyslová výstava (stříbrná medaile), Praha 1831 – Druhá průmyslová výstava (zlatá medaile), Vídeň 1835 – Průmyslová výstava (zlatá státní medaile), Praha 1836 – Třetí průmyslová výstava (zlatá medaile), Vídeň 1839 – Druhá všeobecná rakouská výstava průmyslových výrobků (zlatá medaile za lněnou přízi), Vídeň 1845 – Třetí průmyslová výstava (zlatá medaile za „surová a bílá plátna, bílé a barevné véby, batisty a další výrobky“), Paříž 1867 – Světová výstava umění a průmyslu (zlatá medaile), Vídeň 1873 – Světová výstava (zlatá medaile), Praha 1891 – Jubilejní průmyslová výstava (zlatá medaile).
Petr Karel Šlechta, syn Petra Augusta, podnik převzal po otcově tragické smrti roku 1839. Jeho nástupce Bedřich Šlechta Všehrdský se rozhodl nahradit faktorský způsob s domácími tkalci profesionální továrnou, roku 1910 tak byla dostavěna Šlechtova mechanická tkalcovna ve Staré Lomnici s nejprve 60, krátce poté už s 200 stavy.
K výrobě pláten se přidružila i výroba plachtovin a filtračního materiálu, kromě lnu se zpracovává i bavlna, konopí a juta. Bratři Petr a Bedřich Šlechta Všehrdští se proto rozhodli skoupit menší podniky v RČS: 1922 Klazar Dvůr Králové, 1928 Herold Brno, 1933 tkalcovna Horní Vernéřovice, 1936 KOLORENČ Lomnice nad Popelkou.
Roku 1939 byly založeny Textilní závody p. a. Šlechta a syn, do kterých byl roku 1940 ještě začleněn provoz firmy Sýkora Lomnice nad Popelkou.
Velká firma byla znárodněna již v červnu 1945 a k 1. 6. 1946 byl ustanoven národní podnik Spojené továrny lněných a technických tkanin v Lomnici nad Popelkou, do kterého byly během krátké doby začleněny kromě Šlechtových závodů například Česká akciová přádelna a tkalcovna lnu Jilemnice, K. H. Barthel Co. Svitavy, SATAS Hlinsko v Čechách, Steins Knosch Golčův Jeníkov atd., celkem 27 závodů a 8000 zaměstnanců. Zajímavostí je, že „ředitelství“ stále sídlilo v původní historické budově Hrubého domu a až roku 1947 jej uvolnilo pro potřeby městského muzea.
Nový národní podnik TECHNOLEN byl utvořen k 17. 12. 1948, přičemž počet závodů klesl a všechny, které přímo nesouvisely s plátenictvím, byly převedeny na samostatně podniky (např. národní podnik SVITAP sdružující závody Svitavy, Golčův Jeníkov a Hlinsko v Čechách). Prvním podnikovým ředitelem nového podniku se po zásluze stal jeho iniciátor, textilní odborník Josef Plichta. 
Roku 1958 pak vznikly Výrobně hospodářské jednotky, přičemž TECHNOLEN, n.p. se stal součástí VHJ Lnářský průmysl Trutnov (dalšími členy byly národní podniky Texlen Trutnov, Moravolen Šumperk, Juta Dvůr Králové a Čemolen Humpolec) a pod Technolen se vrátily závody zrušeného Svitapu. Ředitel Plichta zůstal ve funkci až do 30. 6. 1964, od 1. 7. 1964 až do září 1981 byl pak generálním ředitelem VHJ Lnářský průmysl.
01 Lomnice nad Popelkou, Šlechtova 860 – nejstarší část s historií z počátku 19. století, dříve firma Petr August Šlechta a syn. Byla zde tkalcovna s přípravnou, vyráběly se zde filtrační tkaniny a lehká plachtovina (včetně stanové) ze lnu i syntetiky. V její  těsné blízkosti, na místě bývalé svobodárny, pak v letech 1979–1981 vyrostla administrativní budova podnikového ředitelství n. p. Technolen a 31. 12. 1981 tam bylo uvedeno do provozu výpočetní středisko.
02 Lomnice nad Popelkou, Karla Čapka 1085 – staré provozy tohoto závodu tvořila kromě dříve převzatých výroben Sýkora a Kolorenč také nánosová úpravna (dříve mechanická tkalcovna bratří Halířů pro stolní prádlo, damaškové, lněné a bavlněné zboží) pro výrobu technických tkanin s nánosem PVC (plachtovina a brašnařina), cívkárna (dříve koželužna Kulhánek a Raim, později továrna na tkalcovské papírové cívky Hornych a spol., po převedení této výroby do papírny v Hostačově zde byla zřízena výroba filtrační konfekce). V roce 1978 byly územně i organizačně oddělené závody 01 a 02 právně sloučeny pod jediný závod 01.
03 Jilemnice, Branská 329 – založen roku 1913 jako přádelna Josefa Čecha, po jeho krachu převzala závod Česká akciová přádelna a tkalcovna lnu a došlo k architektonicky hodnotnému rozšíření. Závod se soustředil na podkladové textilie pro nánosování, přízi pro polypropylenové tkaniny a geotextilie.
04 Hostinné – založen roku 1862, sto let poté vyráběl těžkou konfekci (plachty pro automobilovou a železniční dopravu) a sportovní konfekci (vaky).
05 Hláska – založen roku 1946 jako Tírny lnu, do Technolenu začleněn roku 1961. Závod vyráběl turistické a kempinkové stany.
06 Bojanov čp. 20 – založen roku 1947 jako výrobna drobného ocelového zboží, roku 1952 začleněn do Technolenu a orientován na speciální výrobu požárních a průmyslových hadic.
07 Levínská Olešnice – založen roku 1928 jako veřejná obchodní společnost bří Halířů, do Technolenu začleněn roku 1951 a orientován na výrobu tkaných řemenů, cigaretových pásek a šitých pásů.
08 Svitavy – založen roku 1858, zaměřený na těžkou konfekci (těžké bavlněné, lněné i syntetické plachtoviny), výroba žebrových a přetlakových hal, PVC plachtovina atd.
09 Hlinsko, Husova 26 – založen roku 1850, orientován na těžké plachty na nákladní auta, cirkusová šapita a velkoprostorové stany.
11 Uničov – do Technolenu včleněn až roku 1972, krátce poté přestavěn na výrobu sportovní konfekce a stanů.
12 Čenkovice – výroba stanů pro malospotřebitele založena koncem 60. let, do Technolenu včleněn až roku 1978. Výroba turistických a kempinkových stanů.
13 Lomnice nad Popelkou – vznikl roku 1908 jako mechanická tkalcovna Josef Crha, původně založená roku 1866 potomkem ručních tkalců Josefem Crhou – ten byl mezi prvními, kdo začal v Lomnici vyrábět pestrobarevné zboží. Jeho syn Jindřich Crha byl spoluzakladatel městského muzea a v letech 1912 až 1924 i lomnickým starostou. Vyráběla se zde plátna pro lůžkoviny, kapesníky, ručníky a flanely. Provozovna byla znárodněna k 17. 3. 1948 a postupně přeměněna na pomocný provoz.
17 Stružinec – provozovna, začleněna pod závod 01 roku 1965. ve Stružinci, před znárodněním v roce 1948, mechanická tkalcovna firmy J. Kučera. Vznikla jako mnoho jiných podobných podniků z mlýna v 80. letech minulého století. V roce 1904 se stal jejím majitelem J. Kučera. V roce 1965 byla začleněna do závodu Technolen 01.
?? Sobotka – detašovaná provozovna, specializovaná na výrobu stanůV roce 1988 si zejména lomnické závody připomněly 180. výročí zahájení průmyslové výroby lněných textilií v Lomnici. Proběhly oslavy v rámci podniku i celého města a v muzeu byla instalována výstava k tomuto jubileu. Na pozadí se však již připravovaly výrazné změny.
TECHNOLEN, státní podnik (IČO 13048), se sídlem v Lomnici nad Popelkou, byl založen rozhodnutím ministra průmyslu České socialistické republiky č. 124/1988 ze dne 21. 12. 1988, a to s platností k 1. 1. 1989. Hlavní obory činností byly výroba a prodej technických textilií z bavlněných, lněných a syntetických přízí, jejich úprava a konfekční zpracování, včetně doplňkové výroby potřebné pro kompletaci konfekčních výrobků a maloobchodní prodej textilních výrobků a výrobků pro sport a rekreaci. Prvním (jmenovaným) ředitelem se stal ještě Ing. Oldřich Vetešník, který tuto funkci zastával už od roku 1979. Na jaře 1989 pak proběhly volby nového ředitele, které vyhrál Ing. Hubert Linha (Liberečan, záhy se také přestěhoval do Lomnice). Tento stav netrval dlouho, po celospolečenských změnách se Ing. Linha funkce vzdal a novým ředitelem byl v únoru 1990 jmenován Ing. Josef Šubrt. Nový management byl zaúkolován přípravou privatizace a proto byl rozhodnutím ministra průmyslu České republiky č. 167/1991 ze dne 26. 3. 1991 tento státní podnik vymazán z rejstříku a všechen jeho majetek, práva a závazky převedeny na novou akciovou společnost.
Technolen, a.s. (IČO 15043215), se sídlem v Lomnici nad Popelkou (Šlechtova 860), byla založena zakladatelským plánem ze dne 21. 3. 1991 (jednorázově, jedním zakladatelem). Hlavním oborem činností byla výroba a prodej technických textilií, sportovní a technické konfekce a základní jmění a.s. činilo zprvu 100.000 Kčs. K 31. 3. 1991 na ni přešla majetková i právní podstata rušeného státního podniku a základní jmění se tak zvýšilo na 452.384.000 Kčs ve formě jediné akcie na jméno, držené ve vlastnictví státního FNM. Do jmění spadaly mateřský i všechny pobočné závody. Předsedou představenstva a prvním generálním ředitelem se stal opět Ing. Josef Šubrt. Až 1. 11. 1992 byl prodán jinému majiteli první závod a základní jmění kleslo na 454.028.000 Kč. Za zaznamenání stojí i nepříliš obvyklé zřízení funkce prokuristy od května 1993, kterým se stal Ing. Miloslav Nosek. Postupné rozprodávání závodů a vykazování stálé ztráty hospodaření vedlo k tomu, že vlastní jmění a.s. kleslo k 31. 12. 2000 na pouhých 2.489.000 Kč a proto mimořádná valná hromada dne 5. 10. 2001 rozhodla o snížení hodnoty akcií z 1000 Kč na 5 Kč. Základní kapitál a.s. tak účetně klesl z 454.028.000 Kč na 2.270.140 Kč, následující mimořádná valná hromada dne 15. 10. 2002 rozhodla o zrušení společnosti likvidací ke dni 31. 10. 2002 a jmenovala likvidátorem JUDr. Ivanu Velíškovou. Společnost pak byla právně zlikvidována a vymazána 29. 10. 2004.Technolen WF a.s. (IČO 60914084), se sídlem v Lomnici nad Popelkou (Šlechtova 860), byla založena 7. 7. 1994. Hlavním oborem činností byla výroba textilní a oděvní, původní základní kapitál činil 227.014.000 Kč (k 31. 5. 1995 navýšen na 495.000.000 Kč) a předsedou představenstva se stal opět Ing. Josef Šubrt, nicméně v následujících letech došlo k personálním otřesům a vystřídali ho Ing. Jindřich Pavlík (od 1. 4. 1996), Ing. Pavel Macek (od 11. 11. 1997) a posléze Němec Johann Peschek (od 10. 9. 1999). Neobvyklá funkce prokuristy byla opět zřízena a to jak u a.s., tak i po její transformaci na s.r.o.
Mezitím dne 26. 4. 1999 rozhodla valná hromada o snížení jmenovité hodnoty akcií na 5 Kč a k 23. 11. 1999 tak kapitál klesl na 4.950.000 Kč, společnost se k 1. 1. 2000 také přejmenovala na Technolen technický textil a. s. Koncem téhož roku, přesněji 23. 10. 2000, rozhodla mimořádná valná hromada o restrukturalizaci firmy zvýšením základního jmění o 300 milionů korun formou přednostní nabídky upsání nových akcií stávajícím podílníkům (česká Technolen, a.s. 45,86 %, německá Mehler AG 28,51 %, nizozemská TIS N.V 23 % a německá MBS&W AG zbylých 2,63 %) s tím, že neupsané akcie budou nabídnuty k upsání firmě Mehler AG, která měla udávané pohledávky vůči společnosti. K 15. 2. 2001 tak byl zvýšen základní kapitál na 304.950.000 Kč a od 19. 7. 2006 byla jediným akcionářem Technolenu TT zmíněná německá Mehler AG.
To se však již měnily vlastnické poměry uvnitř skupiny. K 1. 5. 2006 byla Obchodní jednotka 2 – Jilemnice transformována do samostatné MEHLER ENGINEERED PRODUCTS s.r.o. (IČO 27470024). K 30. 7. 2007 byla odštěpena Obchodní jednotka 1 – závod Lomnice/K. Čapka a vznikla samostatná Mehler Texnologies s.r.o.  (IČO 27481875), zároveň byla odštěpena Obchodní jednotka 6 a tu koupila spřízněná MEHLER ENGINEERED PRODUCTS SPECIALITIES s.r.o.  (IČO 26443155). K 12. 8. 2008 byla prodána Obchodní jednotka 5 – Bojanov nespřízněné společnosti TECHNOLEN BOJANOV s.r.o. (IČO 27538435, ovládaná ruským kapitálem).
Původní a.s. se k 1. 7. 2009 transformovala na Technolen technický textil s.r.o. a jediným společníkem je opět Mehler AG, jejíž vklad činí 304.950.000 Kč. K 26. 10. 2010 přemístila společnost své sídlo z tradiční Lomnice do Hlinska (Husova 26).TECHNOLEN TRADING a.s. (IČO 25272144), se sídlem v Lomnici nad Popelkou (Šlechtova 860), byla založena 23. 6. 1997. Byla to stoprocentní dceřiná společnost Technolenu WF, zaměřená mj. na obchodní činnost. Tomu odpovídala i výše základního kapitálu 1 milion korun. Personálně byla pochopitelně provázána s mateřskou společností, proto i první předseda představenstva byl Ing. Jiří Pavlík. Od 26. 2. 2002 ho nahradil Jiří Martinec, od 30. 8. 2002 pak ředitel jilemnického závodu Lubomír Vališka. Právní složitosti vedly k tomu, že k 1. 7. 2005 rozhodl jediný akcionář o likvidaci společnosti a jmenoval likvidátorem svého pracovníka Františka Hubaře. Koncem téhož roku byla společnost vymazána z rejstříku.
01 Lomnice nad Popelkou, Šlechtova 860 – přeměněn na Obchodní jednotku 1, do roku 2010 sídlo ředitelství.
03 Jilemnice, Branská 329 – přeměněn na Obchodní jednotky 2 a 6 a prodána – dnes MEHLER ENGINEERED PRODUCTS s.r.o. (IČO 27470024 po fúzi dvou společností).
06 Bojanov čp. 20 – nyní TECHNOLEN BOJANOV s.r.o. (IČO 27538435), od roku 2008 kontrolovaná ruským kapitálem, zabývá se výrobou požárních, sportovních, hydrantových a technických hadic na evropské úrovni.
10 Golčův Jeníkov – od 1. 12. 1990 vyčleněn do obnoveného samostatného podniku SVITAP a privatizován.

Technologický pokrok, technický pokrok je proces zdokonalování výrobních prostředků, technologií, organizace práce a vyráběných produktů, který vede k úsporám společné práce, ke zvýšení užitečného efektu výroby a výrobků.
Projevy technologického pokroku jsou mnohostranné; na základě technických opatření se vyrábějí nové výrobky nebo výrobky s novými užitnými vlastnostmi, které lépe uspokojují společenské i individuální potřeby. Jedná se o technický pokrok ve výrobě a i samotných výrobků (inovace).
V průběhu technického pokroku dochází i ke strukturálním a organizačním změnám výroby i společnosti v souvislosti se změnou a zdokonalením pracovních prostředků v závislosti na jejich využití, tzv. technicko-organizační změny.
Technologický pokrok se nejvýznamněji projevuje v rozvoji pracovních prostředků. Významným rysem technického pokroku je proces náhrady živé práce prací strojní, tedy modernizace, automatizace.
Malá Československá encyklopedie, svazek Š-Ž, kolektiv autorů Encyklopedického institutu ČSAV, 1987
Robert Edward Turner  zvaný Ted Turner (* 19. listopadu 1938, Cincinnati) je americký podnikatel v oblasti médií. Založil zpravodajskou televizi CNN, první kanál, který vysílal 24 hodin denně zprávy, a kabelovou televizi WTBS, která byla průkopnicí ve vysílání programu různých televizních stanic. Jako filantrop je znám darem jedné miliardy dolarů Organizaci spojených národů, díky němuž vznikla nadace United Nations Foundation. Věnoval se také problémům odzbrojení a ochrany životního prostředí.
Vyrostl v bohaté rodině, jeho otec vlastnil reklamní agenturu v Atlantě. Turner studoval na Brownově univerzitě, ale po třech letech byl vyloučen, prý za erotické hrátky na koleji. Celkem byl třikrát ženatý, zplodil pět dětí. Od 26 let se věnoval plachtění, dokonce byl i v přípravných závodech na Olympijské hry v roce 1964.
První manželka se jmenovala Julia Gale Nye mezi lety 1960 – 1964, sňatek byl ukončen rozvodem. Mezi lety 1965 – 1988 měl za ženu Jane Shirley Smith. V letech 1991 – 2001 byla jeho manželkou známá herečka Jane Fondová.
Ted Turner začal pracovat v otcově firmě Turner Advertising Company v roce 1960. Jeho otec spáchal v roce 1963 sebevraždu a Ted firmu převzal, tehdy mu bylo 24 let. Roku 1970 koupil atlantskou televizní stanici UHF (později přejmenovanou na WTBS a TBS). Vstup do kabelové sítě přinesl zisky. Roku 1980 založil CNN (Cable News Network). Za vydělané prostředky koupil roku 1986 legendární filmové studio Metro-Goldwyn-Mayer. Ovšem brzy ho musel prodat, neboť jeho sportovní investice ho zatížily dluhy (v roce 1976 koupil baseballový tým Atlanta Braves, rok poté basketbalový tým Atlanta Hawks). V roce 1996 se jeho firma Turner Broadcasting System spojila s Time Warner za 7,5 miliardy dolarů. V roce 2001 přikoupil internetovou firmu AOL.

Teen Age Riot je píseň americké rockové skupiny Sonic Youth. Tato skladba vyšla i jako singl k albu Daydream Nation. Skladba patří k nejznámějším písním Sonic Youth.
V tomto článku byl použit překlad textu z článku Teen Age Riot na anglické Wikipedii.
Tel Aviv v plamenech (hebrejsky ‏תל אביב בוערת) je koprodukční hraný film z roku 2018, který režíroval Sameh Zoabi podle vlastního scénáře. Film zachycuje neobvyklou formou izraelsko-palestinský konflikt. Snímek měl světovou premiéru na Mezinárodním filmovém festivalu v Benátkách 2. září 2018. V ČR byl uveden v roce 2015 na filmovém festivalu Febiofest.
Salam bydlí v Jeruzalémě a právě začal pracovat u svého strýce v Rámaláhu jako pomocník ve filmovém štábu. Salam tak musí každý den projíždět izraelskou kontrolou. Jeho strýc natáčí palestinskou telenovelu odehrávající se v předvečer šestidenní války. Hlavní postavou je špiónka, která svede izraelského generála, aby získala vojenské plány pro Palestince. Salam se při kontrole dostane do sporu s vojáky a skončí u velitele Assiho. Ten, když zjistí, že Salam pracuje pro filmový štáb, začne Salamovi radit, jak by měla vypadat zápletka dalších dílů. Salam je díky jeho nápadům jmenován scenáristou. Postupem času se však dostává do střetu mezi nápady Assiho, který chce více romantiky, a nápady štábu, který vyžaduje reálnější zakončení seriálu. 

Tel Aviv-Jaffa (hebrejsky תֵּל-אָבִיב-יָפוֹ‎‎, arabsky تل أبيب‎‎‎, Tal Abīb), obvykle jen Tel Aviv (doslova Jarní pahorek), je druhé největší izraelské město s 426 100 obyvateli (údaj z konce roku 2014). Od vzniku Státu Izrael do roku 1949 fungoval jako jeho hlavní město a sídlo ústředních orgánů. Organizace spojených národů a většina jejích členských států neuznala Jeruzalém za hlavní město Izraele, a mají velvyslanectví v Tel Avivu.
Tel Aviv je zároveň správním centrem Telavivského distriktu a největším a nejlidnatějším městem metropolitní oblasti Guš Dan, ve které k roku 2007 žilo 3,15 milionu obyvatel. Město leží na pobřeží Středozemního moře na ploše 51,8 km².
Město bylo založeno roku 1909 na předměstí tou dobou převážně arabského starobylého přístavního města Jaffa (hebrejsky יָפוֹ‎‎, Jafo). Růst Tel Avivu však Jaffu v krátké době zastínil. Ke sjednocení obou měst došlo v roce 1950. Část Tel Avivu zvaná Bílé Město, kde je největší soubor modernistických budov na světě, byla roku 2003 zapsána na seznam Světového dědictví UNESCO.Tel Aviv je ekonomickým a kulturním centrem Izraele. Nachází se v něm centrála Mosadu, izraelské tajné služby. Dále zde sídlí Telavivská burza cenných papírů a mnoho firem i výzkumných a vývojových center. Mezi atraktivity místa patří pláže, kavárny, obchodně-zábavní centra a památky, díky nimž je oblíbeným cílem turistů. Podle průzkumu společnosti Mercer z roku 2008 se jedná o nejdražší město Blízkého východu a 14. nejdražší město světa.
Název města byl z mnoha různých návrhů (např. Herzlija) vybrán roku 1910. Hebrejský název byl zvolen v duchu ideje obnovy starověké židovské domoviny. Tel Aviv je složenina hebrejských slov Tel (pahorek a typ blízkovýchodní archeologické lokality) a Aviv (hebrejsky „jaro,“ symbolizuje obnovení). Doslova tak znamená „Jarní pahorek.“ Jméno města je rovněž hebrejským titulem knihy Theodora Herzla Staronová země (Altneuland), kterou z němčiny přeložil polský sionistický vůdce Nachum Sokolov. Ten se nechal inspirovat veršem z Ezechielova proroctví: 
Teorie o původu jména Jaffa nebo Jafo se různí. Někteří se domnívají, že se jedná o odvozeninu ze slov jafa nebo jofi, což v hebrejštině znamená „krásný“. Podle další tradice je název města odvozen od Noemova syna Jáfeta, který město údajně založil.
Jaffa je starobylé přístavní město, považované za jedno z nejstarších měst na světě. Zdejší přírodní přístav je využíván již od doby bronzové a je rovněž zmíněn ve staroegyptských dopisech z roku 1470 př. n. l., oslavujících jeho dobytí faraonem Thutmosem III. O Jaffě je možné nalézt několik zmínek v Bibli. Je zde zmíněna jako přístav, ze kterého Jonáš uprchl do Taríše, jako hranice území kmene Dan a jako přístav, do něhož bylo z libanonského Tyru dopravováno cedrové dřevo pro stavbu Šalamounova chrámu. Město zůstalo v židovských rukách i po rozdělení Izraelského království.
Jaffu roku 1100 po první křížové výpravě dobyl Godefroy z Bouillonu. V Jaffském hrabství měla výsadní postavení coby hlavní zásobovací cesta Jeruzalémského království. V roce 1192 byla nakrátko obsazena Saladinem, ale záhy ji král Richard Lví srdce dobyl zpět. V 16. století byla dobyta Osmanskou říší a administrativně poté spadala pod sandžak Gaza. V roce 1799 město dobyl Napoleon Bonaparte a jeho vojáci povraždili většinu obyvatel. Přeživší zanedlouho velmi zdecimovala morová epidemie.Do založení Tel Avivu a začátku britského mandátu měla Jaffa nejvyspělejší finanční, bankovní, rybářský a zemědělský průmysl v Palestině. Zdejší továrny se specializovaly na výrobu cigaret, cementu, dlažby, střešních tašek, železných odlitků, zpracování bavlny, dále na výrobu ručně dělaných koberců, kožených produktů, dřevěných beden pro jaffské pomeranče, textilu, tiskovin a knih.Mezi roky 1800 až 1870 byla Jaffa chráněna opevněním, které bylo poté v důsledku expanze města strženo. 2,5 metru vysoká zeď u moře byla zbořena až ve 30. letech 20. století během renovace přístavu. V 60. letech 19. století se k malé sefardské komunitě žijící ve městě připojili Židé z Maroka a malá skupinka aškenázských Židů.
Další expanze byla možná díky druhé aliji a německým a polským Židům, kteří do Tel Avivu přišli. V roce 1906 se někteří Židé, zčásti obyvatelé Jaffy, rozhodli vybudovat nové zahradní předměstí. Sdružili se ve spolku Achuzat Bajit (doslova „Usedlost“), jehož cílem bylo vybudovat „židovské městské rezidenční centrum s kvalitním životním prostředím, navržené podle pravidel estetiky a moderní hygieny.“ V roce 1908 zakoupili severovýchodně od Jaffy celkem 5 hektarů dun, které rozdělili na šedesát parcel. Jedním z členů byl pozdější první telavivský starosta Me'ir Dizengoff.Pozemky byly rozděleny v loterii a stavební podnik Nachalat Binjamin zahájil výstavbu. Za rok byly hotovy ulice Herzlova, Achada Ha'Am, Judy Haleviho, Lilienblumova a Rotschildova; v provozu byl vodovodní systém a stálo prvních 66 domů. Na konci Herzlovy ulice byl vybrán pozemek pro výstavbu Hebrejské střední školy Herzlija, která byla původně roku 1906 založena v Jaffě. 21. května 1910 byl nově budovanému městu vybrán název Tel Aviv. Podle plánu se Tel Aviv stavěl v evropském stylu se širokými ulicemi a bulváry jako rezidenční zahradní předměstí Jaffy.V roce 1914 dosahovala rozloha Tel Avivu již více než 100 hektarů a zahrnovala několik nových čtvrtí. Růst však se zastavil roku 1917 poté, co osmanské úřady vyhnaly Židy z Jaffy.
Během britského mandátu mezi Židy a Araby rostlo nepřátelství a nevraživost. 1. května 1921 došlo k povstání v Jaffě, při němž dav Arabů povraždil desítky Židů. V důsledku vlny násilí odešlo mnoho Židů do Tel Avivu, jehož populace tak během pěti let (1920–1925) vzrostla z 2000 na 34 000. V Tel Avivu vznikaly nové firmy, což mělo za následek pokles významu Jaffy jako obchodního centra. V roce 1925 Patrick Geddes navrhl městské radě plán rozvoje města, který byl poté přijat. Klíčovou myšlenkou byl rozvoj Zahradního města. Za hranice města byla tehdy považována na severu řeka Jarkon a na východě Ibn Gabirolova ulice. Od té doby byly tyto hranice již mnohonásobně překročeny.
Město rostlo i roku 1926, ale v letech 1927 až 1930 nastal útlum v důsledku poklesu ekonomiky. Toto období je rovněž charakteristické rozvojem kulturního života, kdy bylo vybudováno divadlo Ohel a nastálo se zde usadilo divadlo Habima (1931). Status města získal Tel Aviv v roce 1934.Během páté aliji populace prudce rostla přílivem Židů z nacistického Německa. V Tel Avivu v roce 1937 žilo 150 000 obyvatel, zatímco v Jaffě 69 000 obyvatel. Během následujících dvou let se počet obyvatel zvýšil na 160 000, což byla plná třetina veškerého židovského obyvatelstva jišuvu. Část nových imigrantů zůstala po vylodění v Jaffě, což ji proměnilo v centrum městského života. Ve druhé polovině třicátých let byl vybudován nový na Jaffě nezávislý telavivský přístav, letiště v Lodu (dnešní Ben Gurionovo mezinárodní letiště) a letiště Sde Dov. Koncem 30. let 20. století byla také u ústí Jarkonu zprovozněna elektrárna Reading.
Ve 30. letech začala stavba telavivského Bílého Města, které je v současnosti na seznamu světových památek UNESCO. Nezanedbatelný vliv tu měli židovští architekti z Německa, kteří přišli během páté aliji. Ti dokázali místním podmínkám přizpůsobit jak architektonický styl Bauhausu, tak i dalších škol, a vytvořili tak zřejmě největší soubor budov mezinárodního stylu na světě.V roce 1947 přijalo OSN plán na rozdělení Palestiny. Podle něj měl Tel Aviv, v němž tou dobou žilo 230 000 obyvatel, připadnout židovskému státu. Naopak Jaffa, ve které v roce 1945 žilo 101 580 obyvatel, měla připadnout arabskému státu. Jaffské obyvatelstvo tvořilo 69 900 Arabů (53 900 muslimů a 16 000 křesťanů) a 30 280 Židů. Arabové však plán na rozdělení odmítli. V letech 1947 a 1948 se napětí na hranici mezi Tel Avivem a Jaffou dále zvyšovalo. Arabští snipeři ostřelovali Židy z minaretu místní mešity. Za to se Hagana a Irgun pomstili obléháním Jaffy. Arabové proto začali v dubnu 1948 město opouštět a v okamžiku dobytí města izraelskými silami 14. května již zde zbyla Arabů jen hrstka.
V době vyhlášení izraelské nezávislosti 14. května 1948 žilo v Tel Avivu 200 000 lidí. Během války za nezávislost se stal Tel Aviv na dvacet měsíců hlavním městem nově vzniklého státu (od května 1948 do prosince 1949). Poté Izraelci prohlásili za své hlavní město Jeruzalém. Kvůli mezinárodnímu sporu o status Jeruzaléma však většina zahraničních ambasád zůstala v Tel Avivu. Počátkem 80. let byl schválen Jeruzalémský zákon, podle něhož „Jeruzalém, celý a sjednocený, je hlavním městem Izraele.“ V reakci nato přesunulo třináct států svá velvyslanectví z Jeruzaléma do Tel Avivu. V dubnu 1949 byl Tel Aviv sjednocen s Jaffou do jednoho města Tel Aviv-Jaffa, do něhož bylo rovněž zahrnuto několik vylidněných sousedních vesnic (al-Šajch Muvanis, Jamasin a Sumail). Díky tomu se rozloha města rozrostla na 42 km². V roce 1949 byl také postaven památník 60 zakladatelům města. Během následujících 60 let se Tel Aviv vyvinul v sekulární, liberální a kosmopolitní město s čilým nočním životem.V 60. letech byly zdemolovány některé modernistické budovy ve stylu Bauhausu a byly nahrazeny prvními výškovými budovami v zemi, mezi něž patřila například Šalom Meir Tower, která byla až do roku 1999 nejvyšší izraelskou budovou. Svého maxima dosáhla telavivská populace počátkem 60. let, kdy zde žilo 390 000 obyvatel, což představovalo 16 % všech obyvatel Izraele. Následovalo období stálého poklesu způsobeného stárnutím populace, kvůli němuž žilo ve městě koncem 80. let jen 317 000 obyvatel. Vysoké ceny nemovitostí z města vytlačovaly rodiny a odpuzovaly mladé lidi.
Počátkem 90. let nastal obrovský příliv imigrantů ze zemí bývalého Sovětského svazu, s nímž souvisí i změna orientace průmyslu na hi-tech odvětví. V souvislosti s výstavbou mnoha mrakodrapů a výškových budov se město dostalo do nové fáze vývoje. V roce 1993 byl Tel Aviv poprvé označen za světové velkoměsto.
4. listopadu 1995 byl na Náměstí králů při mírové demonstraci na podporu izraelsko-palestinského mírového procesu zabit izraelský premiér Jicchak Rabin. Vrahem byl pravicový židovský radikál Jigal Amir, který atentát spáchal kvůli Rabinově podpoře Dohod z Osla. Náměstí, kde se atentát odehrál, bylo pak přejmenováno na Rabinovo náměstí.V polovině 90. let, tedy v době po první intifádě, byl Tel Aviv sužován palestinskými teroristy. První sebevražedný útok se stal 19. října 1994 na autobusové lince č. 5, když sebevražedný atentátník z hnutí Hamás zabil 22 civilistů. Nejtragičtější útok se stal 1. června 2001 během druhé intifády, když uvnitř nočního klubu Delfinárium vybuchla bomba, která zabila 21 lidí a více než 100 dalších zranila. Poslední útok se odehrál 17. dubna 2006 a bylo při něm zabito 11 lidí, z nichž většina byli zahraniční dělníci, a desítky lidí byly zraněny.
V posledních letech roste podpora ekologických aktivit. Jedna z posledních akcí proběhla v březnu 2008, kdy bylo během Hodiny Země vypnuto veškeré veřejné osvětlení.
Tel Aviv se nachází na izraelské středomořské pobřežní planině, historické spojnici Evropy, Afriky a Asie. Rozkládá se severně od starodávného přístavního města Jaffa na místě bývalých písečných dun. Terén zde byl vyrovnán, je bez výraznějších vyvýšenin a půda je dosti neúrodná. Nejvýraznějším geografickým prvkem jsou kolmé útesy při pobřeží a při ústí řeky Jarkon. Kvůli neustálé expanzi již nejsou hranice mezi původními částmi města patrné. Město se nachází 60 km severozápadně od Jeruzaléma a 90 km jižně od přístavního města Haifa. Mezi sousední města patří na severu Herzlija, na severovýchodě Ramat ha-Šaron, na východě Ramat Gan a Giv'atajim, na jihovýchodě Cholon a na jihu Bat Jam. Jih města je chudší než sever, výjimkou je Neve Cedek a některé oblasti při jaffské pláži. Uprostřed města se nachází finanční a obchodní centrum táhnoucí se podél části Ramat Gan a Ajalonské dálnice. Nachází se zde rovněž Azrieli Center. V severní části města sídlí Telavivská univerzita a jsou zde nejluxusnější rezidenční čtvrti.
Tel Aviv má typické středozemní klima s horkými léty, příjemnými jary a podzimy a chladnými deštivými zimami (Köppenova klasifikace podnebí – Csa). Vlhkost vzduchu je díky blízkosti moře celoročně vysoká. Zimní teploty se obvykle pohybují mezi 10 a 15 °C a zřídkakdy klesnou pod 5 °C. Od roku 1950 zde nebylo zaznamenáno vydatné sněžení. V létě je průměrná teplota 26 °C a denní teploty často překračují 32 °C. Navzdory vysoké vlhkosti je během letního období úhrn srážek velmi nízký. Průměrný roční úhrn srážek je 530 mm a nejvíce prší v období od října do dubna. Průměrný počet slunečných dnů je 300. Nejvyšší zaznamenaná teplota je 43 °C, zatímco nejnižší je −1.9 °C.
Pro účely správní, statistické a demografické je Tel Aviv rozdělen na devět čtvrtí: Rova 1 (severozápad města), Rova 2 (severovýchod města), Rova 3 (severozápadní část centra), Rova 4 (severovýchodní část centra), Rova 5 (jihozápadní část centra), Rova 6 (jihovýchodní část centra), Rova 7 (Jaffa a okolí), Rova 8 (jih města), Rova 9 (jihovýchod a východ města). Jde vesměs o velké a zčásti umělé územní jednotky. Kromě toho je město zčásti rozděleno i na sedm samosprávných čtvrtí (do tohoto dělení není zahrnut celý Tel Aviv, zejména ne Jaffa). Jde o čtvrti: Rova Cafon Ma'arav, Rova Cafon Mizrach, Rova Bnej Dan, Rova Lev ha-Ir, Rova Darom, Rova Darom Mizrach a Rova Mizrach. I v tomto případě jde o umělé velké celky.V dělení města vystupují některé přirozené urbanistické a historické celky. Mezi nimi vyniká starodávné přístavní město Jaffa, které předcházelo vzniku Tel Avivu, byť je nyní jeho pouhou součástí. Tato oblast je demograficky tvořena tradičně větším procentem arabské populace, ale postupným stárnutí této skupiny obyvatelstva dochází k přirozené výměně za mladé kvalifikované lidi. Výrazným urbanistickým útvarem je vlastní centrální část Tel Avivu, vymezená mořským pobřežím, řekou Jarkon a Ajalonskou dálnicí (dálnice číslo 20). Jde o jednolitou, zcela urbanizovanou oblast. V jejím rámci se nacházejí zejména kompaktní oblasti budované v 30. a 40. letech ve funkcionalistickém slohu (Bílé Město), ale i starší čtvrti s drobnějším měřítkem zástavby jako Neve Cedek nebo Kerem ha-Tejmanim. Východní a severní okraje této centrální oblasti byly dobudovávány od 50. let 20. století. Výstavba tu sporadicky pokračuje i nadále (například soubor vysokopodlažních obytných budov Park Cameret).
Další výraznou částí Tel Avivu je zástavba severně od Jarkonu, kde od 50. let 20. století vznikaly jednotně koncipované obytné soubory, často sídlištního charakteru, zejména Ramat Aviv s několika podčástmi. Dál k severovýchodu pak pokračuje podobná zástavba ve výběžku katastrálního území Tel Avivu, které zde proniká hluboko k městům Ramat ha-Šaron a Bnej Brak. Stojí tu obytné čtvrti jako Ne'ot Afeka, Tel Baruch nebo Cahala. Oblast severně od Jarkonu (takzvaný Severní Tel Aviv) je převážně tvořena luxusní zástavbou a osídlena socioekonomicky nadprůměrnou populací. Sídlo tu má Telavivská univerzita. U mořského pobřeží je letiště Sde Dov. Výstavba tu rovněž v omezené míře pokračuje i v současnosti, zejména postupnou expanzí do prostoru bývalých písečných dun u pobřeží (například obytný soubor ha-Guš ha-Gadol nebo Migdalej Ne'eman). Postupně byl tak mělo výstavbě ustoupit i samotné letiště Sde Dov.
Naopak socioekonomicky nižší profil mají čtvrtě jižně od centrální oblasti Tel Avivu. Například Florentin nebo Šapira. Je i o kulturní dělení. Zatímco v severní části města dominovali aškenázští Židé z Evropy, na jihu města měli tradičně vyšší podíl sefardští a orientální Židé.Východně od Ajalonské dálnice se rozkládají rovněž hustě osídlené čtvrti, často budované od 50. let 20. století, které plynule přecházejí do zastavěných území sousedních měst Ramat Gan a Giv'atajim. Jsou tu starší čtvrti jako Šchunat ha-Tikva nebo moderní sídlištní celky jako Nir Aviv nebo Neve Chen. Specifická je čtvrť Kfar Šalem, která se rozkládá na území vysídlené arabské vesnice Salama a má tak na rozdíl od většiny telavivských čtvrtí živelně rostlý půdorys a částečně dochovanou původní zástavbu. Kfar Šalem ale postupně na okrajích ustupuje nové plánovité rezidenční zástavbě. Vzhledem k růstu populace a cen pozemků probíhá proces stavební proměny i v dalších historických čtvrtích. Výškové komerční a bytové komplexy nevyrůstají jen na mořském pobřeží (kde například zcela nahradily původní čtvrť Menašija) ale i uvnitř původních čtvrtí jako Neve Cedek (mrakodrap Migdal Neve Cedek).
V Tel Avivu se nerozvinuly ve větší míře specializované průmyslové čtvrti (respektive s rozvojem města byly většinou využity pro obytné a smíšené účely a průmysl se přestěhoval do satelitních měst aglomerace Tel Avivu). Jistý ucelenejší soubor komerční ploch se nachází podél Ajalonské dálnice (například západní část čtvrti Bicaron). Ryze průmyslovou zónou je pouze čtvrť Kirjat Atidim na severovýchodním okraji města. Specializovaný charakter mají čtvrtě Kirjat ha-Muze'onim (kulturní instituce) a ha-Kirja (vojenské a vládní komplexy). Ráz samostatné čtvrti má i kampus Telavivské univerzity o značné rozloze. Plochu několika desítek hektarů zabírá rovněž hřbitov Kirjat Ša'ul.
Ranou architekturu ve městě tvořily převážně přízemní domky východoevropského typu se střechou z pálených tašek. První čtvrtí mimo území Jaffy byl Neve Cedek, charakteristický patrovými domy z pískovce. Ve 20. letech 20. století se dostal do módy orientální styl kombinující evropskou architekturu s blízkovýchodními prvky, jako jsou oblouky, kupole a ornamentální dlaždice. Výstavba rostla podle Geddesova plánu „zahradního města“. Patrové a dvoupatrové domky protínají bulváry a okrašlují veřejné parky. Ve 20. a 30. letech se objevil architektonický styl Bauhausu, který s sebou přinesli němečtí Židé z páté aliji. Bílé Město, nacházející se na severu Tel Avivu, se skládá z více než 5000 moderních budov inspirovaných Bauhausem a Le Corbusierem. Výstavba těchto budov pokračovala v oblasti Rothschildova bulváru až do 50. let. V roce 2003 bylo celé Bílé Město zapsáno na seznam světového dědictví organizace UNESCO.V 60. letech tento architektonický styl zčásti ustoupil kancelářským věžovým budovám, nábřežním hotelům a obchodním mrakodrapům. Některé modernistické budovy byly zanedbávány a zchátraly, před uzákoněním ochrany historické architektury bylo mnoho starých budov zbořeno. Zejména v poslední době se však na modernizaci a restauraci budov ve stylu Bauhausu vynakládají značné finanční prostředky a úsilí. V posledních letech se město stalo centrem moderních výškových budov, a to především díky neustále se zvyšujícím cenám za pozemky. První telavivský mrakodrap Šalom Meir Tower byl postaven roku 1965 a až do roku 1999 byl nejvyšší budovou v Izraeli. Titul nejvyšší budova Izraele poté převzalo Azrieli Center, které se skládá ze tří budov (se čtvercovým, trojúhelníkovým a kruhovým půdorysem). Od roku 2001 je nejvyšší budovou v zemi Moše Aviv Tower, která se nachází v nedalekém městě Ramat Gan.
V Tel Avivu, který má rozlohu 51,8 km², žilo k roku 2014 celkem 426 100 obyvatel (z toho 388 000 Židů) a hustota zalidnění je 8232,8 obyvatel/km². Podle Centrálního statistického úřadu (CBS) byl v roce 2006 přirozený přírůstek 0,9 %. Z etnického hlediska zde žilo 91,8 % Židů, 4,2 % Arabů a 4 % ostatních (křesťané, buddhisté). Město je velice multikulturní a mimo hebrejštiny zde lze zaslechnout angličtinu, francouzštinu, arabštinu, ruštinu, thajštinu či tagalog. Podle některých odhadů zde žije na 50 000 neregistrovaných zahraničních asijských dělníků. Ve srovnání s městy západního světa je zde kriminalita na nízké úrovni.Podle městské radnice jsou průměrné příjmy o 20 % nad celostátním průměrem a míra nezaměstnanosti je 6,9 %. Nad celostátním průměrem jsou rovněž ukazatele vzdělanosti: 64,4 % absolventů 12. ročníků je připuštěno k maturitním zkouškám (bagrut). Věkové skupiny jsou relativně početně vyrovnané: 22,2 % je mladší 20 let, 18,5 % je ve věku 20–29 let, 24 % ve věku 30–44 let, 16,2 % ve věku 45–59 let a 19,1 % je starší 60 let.Svého prvního maxima dosáhla populace města v 60. letech, kdy zde žilo 390 tisíc obyvatel. V 80. letech následoval pokles na 317 tisíc obyvatel, zapříčiněný vysokými cenami, jež odpuzovaly mladé páry. Od 90. let, kdy celý Izrael zažil masovou imigraci ze zemí bývalého Sovětského svazu, dochází ke stabilnímu nárůstu populace. Dnes je populace města mladá a rostoucí. V roce 2006 se do města přistěhovalo 22 tisíc lidí, zatímco 18 500 se odstěhovalo. Mnoho z nových rodin má navíc malé děti. Podle prognóz byl v roce 2025 mělo ve městě žít 450 tisíc obyvatel. Ve městě dochází k mládnutí obyvatelstva, což je patrné z hodnoty průměrného věku obyvatelstva, jež poklesla ze 35,8 let (1983) na 35 let (2008). Podíl občanů starších 65 let na celkovém počtu obyvatel klesl z 19 % (1983) na 14,6 % (2008).
V Telavivském distriktu žije 93 % židů, 1 % muslimů a 1 % křesťanů. Zbývajících 5 % se nehlásí k žádnému náboženství.Přestože je Tel Aviv znám především jako sekulární město, lze zde nalézt přibližně sto synagog včetně historických budov, jako je Velká synagoga, která byla založena ve 30. letech 20. století. V roce 2006 byla ve městě otevřena „sekulární ješiva“ a centrum sekulárních Židovských studií. Kvůli tzv. „pochodům hrdosti“ neboli gay pride parade dochází k rozporům a napětí mezi sekulární a religiózní částí obyvatelstva. V roce 2006 dokonce došlo k vandalizaci místní synagogy.Mezi nejznámější telavivské pamětihodnosti patří mešita Hassan Bek. Jaffa je domovem početné muslimské a křesťanské populace. V souvislosti s náboženskými potřebami diplomatů a zahraničních pracovníků došlo k výstavbě mnoha nových kostelů.
Na národní zaměstnanosti se Tel Aviv podílí 15 % a na HDP 17 %. Strukturou ekonomiky se oproti ostatním městům v Palestině odlišoval již v době svého založení, kdy se nerozvíjel ani v oblasti zemědělství, které již v době jeho vzniku nebylo ziskové, ani v námořním obchodu, který byl soustředěn do Haify a Ašdodu. Namísto toho se město rozvíjelo v oblasti vědy a technického výzkumu. V roce 1974 zde společnost Intel otevřela své první zámořské výzkumné a vývojové centrum a v 90. letech 20. století se město stalo centrem hi-tech průmyslu.Během uplynulých desetiletí došlo k dramatickému vývoji ekonomiky. Magazín Newsweek označil Tel Aviv za „vzkvétající technologické centrum“ a magazín The Economist za „miniaturní Los Angeles“. Ve městě žije a pracuje mnoho počítačových vědců, jejichž počet razantně stoupl počátkem 90. let díky imigraci ze zemí bývalého Sovětského svazu. Magazín Newsweek rovněž Tel Aviv roku 1998 označil za jedno z deseti technologicky nejvlivnějších měst světa. Od tohoto roku došlo ještě k rychlejšímu rozvoji než předtím. Metropolitní oblast Tel Avivu (včetně satelitních měst Herzlija a Petach Tikva) je centrem hi-tech průmyslu a je občas zmiňována jako „Silicon vádí“. V Tel Avivu se nachází jediná izraelská burza – Telavivská burza cenných papírů (TASE). Sídlí zde mnoho mezinárodních investičních firem, výzkumných institutů a hi-tech společností. Nachází se zde chemický, textilní a potravinový průmysl. Turisty zajímá především noční život, kulturní události a architektura.Podle časopisu Forbes žije devět z patnácti izraelských dolarových miliardářů v Izraeli, z toho čtyři v Tel Avivu. Náklady na bydlení jsou zde nejvyšší z celého státu. Podle konzultační společnosti Mercer byl roku 2008 Tel Aviv nejdražší město Blízkého východu a 14. nejdražší město na světě. V žebříčku se umístil těstě za Singapurem a Paříží a před Sydney a Dublinem.
Jako středomořské kosmopolitní město je Tel Aviv magnetem mezinárodního cestovního ruchu a bývá označován jako „izraelská Barcelona.“ Ve městě se nachází 44 hotelů s 5800 pokoji, jsou zde mimo jiné zastoupeny hotelové řetězce Crowne Plaza, Sheraton, Dan, Isrotel nebo Hilton. Kvůli svému nočnímu životu je někdy Tel Aviv, podobně jako New York, označován jako „město, které nikdy nespí.“ Noční život je, díky množství barů a nočních klubů, čilý zejména v oblasti plážových promenád. Je zde třetí největší koncentrace suši restaurací na světě (100 restaurací) a zdejší italské restaurace byly italským ministerstvem zemědělství označeny za nejlepší italské restaurace mimo Itálii.Největším parkem Tel Avivu je Jarkon. V centru města se dále nacházejí parky Gan Meir a Dubnow. 17 % rozlohy města tvoří porosty. Je zde též mnoho muzeí, architektonických a kulturních pozoruhodností. Izrael má nejvíce muzeí na počet obyvatel a tři největší z nich se nacházejí v Tel Avivu. Patří mezi ně muzeum Erec Jisra'el, známé pro své archeologické a historické exponáty z dějin země, a Telavivské muzeum umění. V areálu kampusu Telavivské univerzity se nachází muzeum židovské diaspory – Bejt ha-Tfucot. Ve městě je rovněž řada dalších menších muzeí.
Tel Aviv je mezi velkými městy regionu nejvstřícnější vůči lesbám, gayům, bisexuálům a transgender a je zde dobře zavedená LGBT komunita. Město hostí tzv. pochody hrdosti homosexuálů (gay pride), které každoročně přitáhnout tisíce lidí a počátkem roku 2008 hostilo první izraelský festival sexu.
Tel Aviv je hlavním izraelským centrem kultury. Sídlí zde osmnáct ze 35 hlavních izraelských hereckých scén včetně pěti z devíti největších izraelských divadel. Odehrává se zde 55 % všech divadelních představení v zemi, které navštěvuje 75 % všech diváků. Domovem Izraelské opery a divadla Kameri je Tel Aviv Performing Arts Center. Tato hudební scéna byla v letech 1962 až 1965 domovskou scénou Plácida Dominga. Největším divadlem je se třemi tisíci místy Auditorium Fredrica R. Manna (Heichal Hatarbut‎‎). Ve městě sídlí i izraelské národní divadlo – divadlo Habima. V roce 2007 bylo uzavřeno z důvodu kompletní rekonstrukce, provoz obnovilo v lednu 2012. Jednou z nově vybudovaných kulturních scén je kulturní centrum Enav. Mezi další scény ve městě patří Divadlo Gešer a Divadlo Bejt Lesin, menší divadla Cavta, Tmuna, Simta a Nocar hostují alternativní produkci.
Tel Aviv je také domovem mnoha tanečních center a společností. Sídlí zde moderní taneční soubor Batsheva Dance Company, Bat Dor a Izraelský balet. V Neve Cedek se nachází středisko moderního a klasického tance Centrum Suzanne Dellalové.Každý den se ve městě konají operní a klasická hudební vystoupení. Na zdejších scénách vystupovalo mnoho světově známých dirigentů a sólistů. Jako populární místo pop rockových koncertů je někdy využíván největší park Jarkon.Město hostí různé filmové festivaly, mezi něž patří Festival animovaného filmu, komiksů a karikatur, Studentský filmový festival, Jazzový, filmový a video festival a mnoho jiných. Nachází se zde několik multikin.
Tel Aviv je spravován 31člennou městskou radou, volenou na čtyřleté funkční období v přímých volbách podle poměrného volebního systému. Komunálních voleb se mohou zúčastnit izraelští občané starší osmnácti let, kteří v Tel Avivu žijí déle než jeden rok. Magistrát je zodpovědný za sociální služby, komunitní programy, veřejnou infrastrukturu, územní plánování, cestovní ruch a další místní záležitosti. Telavivská radnice sídlí na Rabinově náměstí, od roku 1998 je starostou Ron Chuldaj. Nejdéle sloužícím starostou byl Šlomo Lahat, který v úřadu působil 19 let. Význam města umocňuje fakt, že Jeruzalém není jako hlavní město státu mezinárodně uznávaný, a tudíž se většina velvyslanectví nachází právě v Tel Avivu. Sídlí zde i izraelské ministerstvo obrany. Vrchním rabínem je Jisra'el Me'ir Lau.
Demografické rozdělení města rovněž vytvořilo určité politické rozdělení mezi Stranou práce, která je silnější na severu, a Likudem a dalšími pravicovými a náboženskými stranami, obvykle silnějšími na jihu. Ve volbách v roce 2006 narušila rovnováhu nově vzniklá centristická strana Kadima, která získala 28 % hlasů před Stranou práce s 20 %.
Tel Aviv je domovem mnoha škol, fakult a univerzit. V roce 2006 zde chodilo do škol celkem 51 359 žáků, z toho 8977 do mateřských škol, 23 573 do základních škol a 18 809 do středních škol. 64 % studentů bylo připuštěno k maturitní zkoušce bagrut, čímž se město umisťuje o 5 % nad celostátním průměrem. V roce 2008 bylo v prvních ročnících základních škol 4000 žáků, avšak k přihlédnutím k demografickému vývoji by mělo do roku 2012 dojít k nárůstu až na 6000 žáků. Vzhledem k tomuto vývoji bylo v září 2008 otevřeno dvacet nových mateřských škol a na severu města došlo k dodatečnému rozšíření tříd.V roce 1909 se gymnázium Herzlia přestěhovalo z Jaffy do Tel Avivu. Mezi další významné telavivské školy patří Ševa Mofet, v pořadí druhá hebrejská škola ve městě, Ironi Alef a Alliance. Hlavní telavivskou instituci vyššího vzdělání je Telavivská univerzita. Spolu s Bar-Ilanovou univerzitou v nedalekém Ramat Ganu má dohromady více než 50 000 studentů, v tom značné množství zahraničních. Telavivská univerzita byla založena roku 1953 a je v současnosti největší univerzitou v zemi. Má vynikající mezinárodní reputaci, zvláště v oborech jako je fyzika, informační technologie, chemie či lingvistika. Kampus univerzity se nachází ve čtvrti Ramat Aviv.
Tel Aviv je sídlem několika velkých zdravotnických ústavů s celostátním významem jako Nemocnice Ichilov nebo soukromé Nemocnice Asuta Tel Aviv.
Tel Aviv patří mezi hlavní dopravní centra státu. Hlavní dálnicí je Ajalonská dálnice (20), jež vede v severojižním směru podél východní hranice města a koryta řeky Nachal Ajalon a odděluje město od Ramat Ganu. Jižně od Ajalonu se lze dostat na dálnici 1 mířící k Ben Gurionovu mezinárodnímu letišti a do Jeruzaléma. Silniční doprava je dominantní i v centrálních částech města. Významné třídy Tel Avivu jsou ulice krále Davida, Allenbyho ulice, ulice krále Jiřího, ulice Ibn Gabirola, Dizengoffova ulice, Namirova, bulvár Sderot Rothschild, ulice Ben Jehuda a Jeruzalémský bulvár. Každý den městem projede na 500 000 aut, což s sebou nese dopravní zácpy. Sadanova zpráva z roku 2007 doporučuje zavedení mýtného v centru města po vzoru Londýna.Neúnosná dopravní situace v oblasti Tel Avivu a aglomerovaných měst je spojena i s relativně nízkým stupněm rozvoje městské hromadné dopravy, kterou reprezentují zejména autobusy. Změnu má přinést nově budovaný systém telavivské rychlodráhy, v centrálních partiích aglomerace vedený převážně v podzemí, o jehož výstavbě se neúspěšně uvažovalo už od 2. poloviny 20. století. Roste i význam železniční dopravy, která je soustředěna do dopravního koridoru podél Ajalonské dálnice (Ajalonská železniční trať) a která díky razantní výstavbě nových příměstských tratí rovněž zčásti řeší problematiku místní dopravy. Podle statistik využije železniční dopravu z přilehlých měst do Tel Avivu měsíčně na milion cestujících. Z Tel Avivu vycházejí železniční trať do Jeruzaléma, trať do Beerševy, do Rišon le-Cijon, do Aškelonu, trať do Ra'anany, pobřežní železniční trať, trať do Modi'inu a od roku 2011 i železniční trať Tel Aviv – Bnej Darom. Nově budována je Vysokorychlostní železniční trať Tel Aviv - Jeruzalém přes mezinárodní letiště. Přímo ve městě se nachází železniční stanice Telavivská univerzita, železniční stanice Tel Aviv Savidor merkaz, železniční stanice Tel Aviv ha-Šalom a železniční stanice Tel Aviv ha-Hagana. Další stanice jsou situovány v okolních aglomerovaných městech.
I přes rozmach železniční dopravy a probíhající budování rychlodráhy si významnou funkci v lokálních i dálkových dopravních vztazích v rámci aglomerace Guš Dan udržuje doprava autobusová. Na jihu města se nachází mnohopodlažní budova telavivského centrálního autobusového nádraží, které bývalo označováno za druhé největší autobusové nádraží na světě. Otevřeno bylo roku 1993 po desítkách let průtahů. Nahradilo zcela nevyhovující staré telavivské centrální autobusové nádraží.
V severozápadní části města, při ústí Jarkonu do Středozemního moře, se rozkládá telavivské letiště Sde Dov. Jelikož zabírá kvalitní pozemky při pobřeží v blízkosti luxusní čtvrtě Ramat Aviv, má být výhledově uzavřeno a provoz plně převeden na Ben Gurionovo mezinárodní letiště 15 km jihovýchodně od Tel Avivu u města Lod.
Počátkem roku 2008 oznámila radnice pilotní projekt, v jehož rámci by měly být vybudovány nabíjecí stanice pro elektromobily. Nejdříve jich mělo být vybudováno pět, plánovalo se jich 150. Městská samospráva podporuje i cyklistiku, je zde 74 km cyklostezek a do roku 2009 měla jejich délka narůst na 100 km.
V tomto článku byl použit překlad textu z článku Tel Aviv na anglické Wikipedii.
ARAD, Shlomo. Sur les Traces du Modernisme: Tel-Aviv, Haifa, Jerusalem. Brusel: CIVA éditions, 2006. 238 s. ISBN 2930391081. (francouzsky) 
AZARYAHU, Maoz. Tel Aviv: Mythography of a City (Space, Place, and Society). New York: Syracuse University Press, 2006. 314 s. ISBN 978-0815631293. (anglicky) 
COHEN, Nahoum. Bauhaus Tel Aviv: An Architectural Guide. Londýn: Batsford, 2003. 320 s. ISBN 978-0713487923. (anglicky) 
ČEŘOVSKÝ, Jan a kolektiv. Izrael a palestinská území. Praha: Olympia, 1999. 192 s. ISBN 80-7033-541-6. 
GOLDAM, Lisa. City Guide Tel Aviv. Tel Aviv: Crossfields International, 2008. 208 s. ISBN 978-9659099733. (anglicky) 
IZRAELSKÉ INFORMAČNÍ STŘEDISKO. Fakta o Izraeli: země a lidé. Jeruzalém: Ahva Press, 1999. 28 s. 
PAULÍK, Ivo. Izrael. Praha: Freytag & Berndt, 2006. 167 s. ISBN 978-80-7316-202-3. 
SHAVIT, Yaacov. Tel Aviv : Naissance d'une ville (1909-1936). Paříž: Albin Michel Spiritualites, 2004. 240 s. ISBN 2226154345. (francouzsky) 
WEILL-ROCHANT, Catharine. L'Atlas de Tel-Aviv 1908-2008. Paříž: CNRS Éditions, 2008. 159 s. ISBN 978-2271066589. (francouzsky)
(česky) Ministerstvo zahraničních věcí ČR – Velvyslanectví České republiky v Tel Avivu

Telem (hebrejsky: תל״ם‎‎‎, akronym plného názvu תנועה להתחדשות ממלכתית‎‎, Tenu'a le-hitchadšut mamlachtit, doslova „Hnutí za obrození státu“) byla izraelská parlamentní politická strana, která se v 80. letech podílela na koaliční vládě vedené Likudem. Hlavním programem strany byl odchod z okupovaných území.
Strana byla založena 19. května 1981 během funkčního období devátého Knesetu Moše Dajanem a dvěma bývalými poslanci Likudu. Dajan byl do devátého Knesetu zvolen za stranu Ma'arach, která poprvé ve své historii prohrála (Ma'arach je následníkem strany Mapaj). Koaliční vládu vytvořil Menachem Begin z vítězného Likudu, který do ní pozval Národní náboženskou stranu, Agudat Jisra'el a Demokratické hnutí za změnu (Daš). Přizval však i Moše Dajana, aby ve vládě obsadil post ministra zahraničních věcí. Dajan, navzdory svému členství v Ma'arachu, který byl Beginovým politickým protivníkem, nabídku přijel, což mělo za následek jeho vyloučení z Ma'arachu.
Necelé tři roky byl Dajan nezařazený poslanec, až v roce 1981 společně s Jigalem Hurvicem a Zalmanem Šovalem založil Telem. Zmínění dva poslanci v minulosti opustili Likud, aby založili formaci Rafi-Rešima mamlachtit (volná návaznost na starší politické strany Rafi a Rešima mamlachtit). Dne 15. června 1981 se k nim připojil ještě Šafik Asad, který opustil stranu Achva (do Knesetu byl zvolen za stranu Daš, tu však opustil a přešel do Tnu'a demokratit (Demokratického hnutí); opustil však i to a nakonec odešel do Achvy).
V následujících parlamentních volbách v červnu 1981 strana získala dva poslanecké mandáty, které si rozdělili Dajan a Mordechaj Ben Porat, a byla přizvána do vznikající koaliční vlády, v níž byla Ben Poratovi nabídnuta funkce ministra bez portfeje. Když Dajan v říjnu téhož roku zemřel, byl v parlamentu nahrazen Hurvicem. Strana se však nakonec 6. června 1983 rozpadla, když Ben Porat vytvořil Hnutí za obnovu sociálního sionismu a Hurvic vytvořil Rafi-Rešima mamlachtit, jenž se později přejmenovala na Omec.
V polovině 90. let byla založena nová strana stejného názvu někdejším poslancem za stranu Šas Josefem Azranem a kandidovala ve volbách v roce 1996. Nepodařilo se jí však překročit volební práh a následně zanikla.

Těleso je ve fyzice jakýkoli hmotný předmět (věc), který je objektem zkoumání fyziky. Označuje určitou část prostoru, která je nějakým způsobem ohraničena, a která obsahuje látku. Podle skupenství látky se rozlišují pevná tělesa, kapalná tělesa a plynná tělesa.
Těleso má na rozdíl od látky tvar, rozměry, velikost a hlavně hmotnost. Některá tělesa mají jednoduchý tvar (např. koule, válec, krychle) a některá složitější tvar (auto, kladívko, atd.)
Makroskopické těleso je těleso složeno z velkého počtu částic (atomů, molekul). Jeho rozměry jsou vzhledem k rozměrům „mikroskopických“ částic velké, může být i okem viditelné.
Extrémně makroskopická tělesa dosahují rozměrů přesahující běžné lidské rozměry (Země, Slunce a jiná vesmírná tělesa).
U skutečných (reálných) těles se vzdálenosti mezi jednotlivými body mění. U reálných těles v pevném skupenství jen nepatrně a je k takové změně je třeba vynaložit určité úsilí. Působením vnějších sil pak dochází k (vnitřním) změnám v konfiguraci soustavy hmotných bodů, které se pak navenek projevují změnami objemu nebo tvaru tělesa. Pokud se působením vnějších sil nemění vzdálenosti mezi jednotlivými částicemi tělesa, označujeme těleso jako tuhé. Tuhé těleso ve skutečnosti neexistuje, ale model tuhého tělesa je vhodný ke studiu základních vlastností pevných látek.
Skutečná tělesa lze rozdělit podle toho, zda jsou po odstranění sil způsobujících změnu jejich tvaru nebo objemu schopna se vrátit do původního stavu, tedy zda zaujmou stejný tvar. Pokud se po odstranění sil těleso vrací do původního tvaru, hovoříme o tělese pružném (elastickém), v opačném případě se jedná o těleso plastické (neelastické nebo také nepružné).
Většina těles se v určitém rozsahu sil chová elasticky, ale při překročení určité hranice se začnou chovat plasticky (viz pružnost).

Televizní seriál je fikční audiovizuální dílo zpřístupňované divákům prostřednictvím televizního nebo internetového vysílání a složené nejméně ze dvou dílů (epizod), které vytváří vlastní fikční svět. Je jedním z typů televizního pořadu.
Televizní seriály jsou děleny na jednotlivé řady, které se zpravidla skládají ze stejného počtu dílů o totožné, nebo téměř stejné délce (dramatické 45–60 minut, komediální 20–30 minut). Úvodní epizoda seriálu je často tzv. pilotním dílem. Jedna řada seriálu je obvykle odvysílána během jednoho roku, přičemž televizní sezóna pro volně dostupné televize začíná většinou na podzim a končí s příchodem léta následujícího roku. Kabelové televize mají vlastní rozvrh vysílání a internetové televize mohou zpřístupnit celý seriál naráz.
Americké seriály dosahují v současné době obvykle 22 epizod na jednu řadu (v minulosti byl počet vyšší, až 30 dílů), seriály nasazované v polovině sezóny (od ledna nebo i později) většinou ne více než 13 epizod. Česká televizní seriálová tvorba produkuje kolem 13 dílů v jedné řadě. Seriály s předem omezeným, velmi nízkým počtem dílů (nejčastěji čtyř až sedmi) a uzavřeným dějem se označují jako minisérie. Jejich opakem jsou nekonečné, často každodenní seriály, které nemají určený počet epizod a které jsou často vysílány i několik desítek let – mýdlové opery.
Pro některé pořady seriálového typu je užíván také termín televizní cyklus. Jeho díly na sebe dějově nenavazují a můžou mít zcela jiné postavy, jednotícím prvkem cyklu může být jen jeho téma. Epizody lze považovat jako samostatně stojící televizní filmy. Mezi natáčením a vysíláním jednotlivých dílů může uplynout delší a nepravidelný časový úsek a klasický seriál pak připomínají až při reprízách, kdy mají pravidelnější periodicitu. Ve velké míře se označení seriál a cyklus překrývají, většinou záleží jen na tvůrcích nebo vysílateli, jaký termín si vyberou. Některé televizní cykly ani nemají jednotící název, nebo ho získají až při společném vydání na DVD.[zdroj?] Pojem „cyklus“ je také užíván pro dokumentární seriálové pořady (dokumentární cyklus).
Některé televizní filmy mohou být vícedílné. Jsou rozdělené do několika částí, zpravidla ne více než do tří. Díly na sebe přímo navazují, samostatně nedávají smysl. V podstatě se jedná o seriál s návaznou serialitou a nízkým počtem dílů. Terminologicky se překrývají s minisériemi, které přesto bývají o několik dílů delší. Většinou záleží jen na tvůrcích nebo vysílateli, jestli použijí pojmenování seriál, vícedílný televizní film nebo minisérie.[zdroj?]Zatímco v USA se vytváření seriálů ustálilo do podoby průběžného skupinového psaní v čele se showrunnery, hlavními scenáristy s producentskými kompetencemi, kteří dohlíží na směřování pořadu po tvůrčí stránce, české seriály jsou až na výjimky, i díky obecně menšímu počtu dílů a většímu zaměření na minisérie, psány jedním autorem a režírovány jedním režisérem.
Televizní seriály se vyvinuly v USA ve druhé polovině 40. let 20. století z rozhlasových seriálů, které úspěšně lákaly posluchače na nové příběhy oblíbených postav, což prospívalo reklamě vysílané v rozhlase. Obdobný postup byl tedy přenesen i do televize, jakožto nového, rozvíjejícího se média. Již v roce 1951 měl premiéru první díl sitcomu I Love Lucy, který je dodnes označován jako jeden z nejlepší seriálů historie. V Československu se prvním televizním seriálem, tehdy ještě živě vysílaným, stala v roce 1959 Rodina Bláhova.V 90. letech 20. století se i díky kabelovým televizím začíná v americké televizi objevovat koncept a styl „quality television“, tedy narativně i produkčně složitějších a komplexnějších seriálů s definovatelným autorským rukopisem a často obsahujících kontroverznější témata nebo filmový styl. Mezi první průkopníky patří Lynchovo Městečko Twin Peaks, Straczynského Babylon 5, Carterova Akta X a Whedonova Buffy, přemožitelka upírů. Rozmach quality television potom přišel po roce 2000 společně s Abramsovým seriálem Ztraceni.
Oddělená serialita: Každý díl seriálu je zcela samostatným vyprávěním s vlastními postavami, které nesouvisí s ostatními díly. Propojenost je dána např. uvaděčem či vypravěčem (např. Alfred Hitchcock uvádí, Slavné historky zbojnické), příběhy s podobným motivem či prostě vlastnostmi zastřešujícího makrosvěta (např. Krajní meze, Dobrodružství kriminalistiky).
Nenávazná serialita: Jednotlivé díly seriálu mají společnou postavu, která jimi prochází. Příběhy jsou však samostatné, příčinně nepropojené a navzájem se nijak neovlivňují (např. Columbo).
Polonávazná serialita: Díly seriálu jsou příběhově většinou samostatné, některé dějové linie však pokračují v budoucích epizodách nebo rozvíjejí epizody předchozí. V polonávazné serialitě se zpravidla vyskytuje stálá skupina postav (např. Kriminálka Las Vegas, Dr. House).
Návazná serialita: Seriálový makrosvět je lineárně propojený na více vyprávěcích úrovních, přičemž jednotlivé díly na sebe navazují (např. 24 hodin, Dallas, Esmeralda).
Rozrušující serialita: Seriál je tvořen nelineární dějovou sítí, která může i přepisovat či doplňovat události z předchozích dílů (např. Arabela, Za rozbřesku, Ztraceni).
Podle způsobu tvorby lze fikční televizní seriály rozdělit na hrané a animované. Samotné žánry můžou být různorodé, neboť základní dělení na dramatické a komediální seriály je možné dále prohloubit či kombinovat. Mezi dramatické patří akční, dobrodružné, fantastické (fantasy, hororové, mysteriózní, nadpřirozené, sci-fi), komediálně-dramatické, lékařské, policejní (procedurální), politické, právnické, teenagerovské a také telenovely a seriály s neukončeným počtem dílů, tzv. mýdlové opery. V oblasti komediálních seriálů převládají sitcomy.
KOKEŠ, Radomír D. Teorie seriálové fikce: možné cesty naratologické analýzy televizního seriálu. In: FEDROVÁ, Stanislava; JEDLIČKOVÁ, Alice. Intermediální poetika příběhu. Praha: Ústav pro českou literaturu AV ČR, 2011. Dostupné online. ISBN 978-80-85778-80-9. S. 228–257.
KOKEŠ, Radomír D. Fikce, (makro)světy a typologie seriality. In: FOŘT, Bohumil. Heterologika: poetika, lingvistika a fikční světy. Praha: Ústav pro českou literaturu AV ČR, 2012. Dostupné online. ISBN 978-80-85778-88-5. S. 149–174.
KOKEŠ, Radomír D. Světy na pokračování. Rozbor možností seriálového vyprávění. Praha: Akropolis, 2016. 236 s. ISBN 978-80-7470-146-7.  (Obsah a úvodní kapitoly dostupné on-line.)
KORDA, Jakub. České televizní krimi série a jejich žánrové souvislosti (1989–2009). Olomouc: Univerzita Palackého v Olomouci, 2012. 232 s. Dostupné online. ISBN 978-80-244-3424-7. 
KORDA, Jakub. Úvod do studia televize 1. Olomouc: Univerzita Palackého v Olomouci, 2014. 62 s. Dostupné v archivu pořízeném dne 2018-11-12. ISBN 978-80-244-4212-9.

Televizní společnost je rozsáhlý personálně-technický systém, umožňující výrobu a následnou distribuci audiovizuálního signálu z místa pořízení k divákovi a jeho reprodukci v reálném čase na zobrazovacím zařízení, nejčastěji na televizoru. Na provozu televize se podílejí jak technici, tak i tvůrčí pracovníci, kteří vytvářejí programovou strukturu, režírují jednotlivé pořady apod.[zdroj?]Televize je jako masmédium jedním z nejefektivnějších nástrojů šíření jak zpravodajských tak i obecných informací sloužících k vytváření politických názorů, rozvíjení znalostí či šíření kulturního povědomí.
Provoz televize je financován buď ze státního rozpočtu, z prodeje reklamního času, nebo z dobrovolných příspěvků.
Televize může svůj program veřejně šířit pouze tehdy, pokud ji k tomu opravňuje tzv.'vysílací licence – v ČR vydávaná Radou pro rozhlasové a televizní vysílání (RRTV). Právní okolnosti vydání vysílací licence a kontroly jejího dodržování jsou zakotveny v Zákoně o rozhlasovém a televizním vysílání (zákon č. 231/2001 Sb.). RRTV je povinna vysílání všech držitelů vysílacích licencí kontrolovat a je v případě porušení zákona oprávněna coby správní orgán udělovat za jeho porušení sankce. Držitelem licence nemusí být televizní společnost, která program fyzicky vyrábí, ale skutečný držitel licence si může kompletní výrobu zadat u tzv. servisní organizace. Právně odpovědný za obsah vysílání je v takovém případě stále držitel licence.
Vydání vysílací licence pro vzdušné pozemní (terestrické) šíření podléhá výběrovému řízení a je omezeno fyzikálním omezením počtu dostupných vysílacích kmitočtů. Z tohoto důvodu je počet vysílatelů konečný a počet celoplošných televizí (tedy televizí, jejichž vysílání je terestrickým šířením dostupné alespoň 70 procentům obyvatel ČR) je nyní z technologických důvodů stanoven v ČR na konečný počet 4 programů (ČT1, ČT2, Nova, Prima). Výrazná změna nastane postupně v letech 2008 až 2010 se změnou technologie terestrického šíření vysílaného signálu (technologie DVB-T) a přinese výrazně vyšší počet celoplošně vysílaných programů.
Vydání vysílací licence pro jiné druhy šíření (pomocí kabelových rozvodů, satelitního vysílání, internetové distribuce…) podléhá pouze administrativnímu schválení.
Žadatel o vydání licence k vysílání musí v žádosti uvést i obecný návrh programové skladby a je-li RRTV schválen, pak jej musí vysílatel dodržovat.
Platnost licence je vždy časově omezená, za její získání hradí žadatel (nemalý) správní poplatek a v případě opakovaného závažného porušení Zákona o rozhlasovém a televizním vysílání ji může Rada pro rozhlasové a televizní vysílání držiteli odebrat.
Série technických zařízení, která se v televizi podílí na pořízení, úpravě a distribuci audiovizuální informace (televizního signálu), se v odborné terminologii označuje termínem řetězec. Nejjednodušší řetězec obsahuje kameru a monitor vzájemně propojené kabelem. V takovém případě jde o přímou reprodukci pořízeného obrazu. Protože by televizní signál měl jako audiovizuální médium obsahovat i zvukovou informaci, je nutno nejjednodušší řetězec do jeho úplnosti obohatit o mikrofon a zvukový reprodukční systém, propojené opět kabelem.
Ve skutečnosti se s nejjednodušším řetězcem setkáváme absolutně ojediněle především u technických aplikací a profesionální televizní zpracování přenášeného signálu si vyžaduje rozsáhlé sofistikované doplňky tohoto řetězce. Zejména jde o specializované řetězce pro zpracování živého vysílání a řetězce pro vysílání ze záznamu. Propojení mezi místem pořízení a místem reprodukce signálu je též realizováno různými technicky vyspělými systémy (tzv. distribuční řetězec).
Na začátku každého televizního řetězce pro živé vysílání je kamera. Je-li signál zpracováván živě (tedy v reálném čase, v mezinárodní terminologii označováno jako Live – z angl. živý), není signál z kamery primárně ukládán na záznamové médium, ale je zpracováván on-line v obrazové režii. Tam jsou do něj například vkládány grafické informace (titulky, grafika apod.), nejčastěji však je obraz stříhán (přepínán) z více zdrojů, především z více kamer. Takový přenos se nazývá vícekamerový a v praxi se vyskytuje nejčastěji. Kromě signálů z kamer může režie do výsledného signálu stříhat i signál z předem připravených záznamů (takzvané příspěvky, znělky apod.). Současně s obrazovou režií pracuje i zvuková režie, která se stará o to, aby veškeré zvuky přidané do výsledného signálu odpovídaly co nejpřirozeněji tomu, co divák vidí v obraze. Vedle kameramanů jsou tedy na místě natáčení i zvukaři a vedle obrazového režiséra sedí (nejčastěji ve zvukově oddělené místnosti) i režisér zvuku. Oba tyto signály jsou samostatně předávány na odbavovací pracoviště (OP), kde jsou podle typu následného zpracování sloučeny případně obohaceny např. o vysílací logo televizní stanice a následně oddělením technické kontroly (TK) kontrolovány aby splňovaly technické normy a předávány distribučnímu řetězci. Logo – grafická značka, kterou je ze zákona označen (identifikován) název televizního programu, je do obrazu vkládáno vždy až těsně před předáním signálu distribučnímu řetězci. Pořady tak jsou zpracovávány a především archivovány bez tohoto označení. Především proto, že pak mohou být předmětem prodeje jiné televizní společnosti, nebo mohou být reprízovány po letech i přesto, že televizní program mezi tím změnil grafické provedení loga. (To se však netýká záznamů vysílání uchovávaných dle zákona, viz dále)
Specifickým řešením řetězce pro zajištění živého televizního vysílání je mobilní technika určená k pořízení a dopravě signálu z míst mimo studia televizní společnosti, např. z místa sportovního zápolení. Taková technika je souhrnně nazývána přenosovou technikou.
Patří k ní v první řadě přenosové vozy (někdy též OB-van z angl. OB=Outdoor Broadcasting), obsahující zabudovanou obrazovou režii, zvukovou režii a pracoviště technické kontroly. Takové rozsáhlé pracoviště je úsporně zabudováno v kamionech či upravených autobusech. Velké přenosové vozy disponují i takzvanými doprovodnými technickými vozy s veškerou potřebnou technikou (kamery, stativy, kabely), záložními zdroji el. energie (dieselagregáty) a se zázemím pro technický personál.
Nezbytným doplňkem řetězce přenosové techniky je zařízení zajišťující dopravu vyrobeného signálu na odbavovací pracoviště televizní společnosti, odkud je po přidání vysílacího loga televize signál přímo vysílán k divákům. Technologicky nejstarším a dosud užívaným principem je ENG (Electronic News Gathering) – dočasně zbudovaný přímý pozemní mikrovlnný spoj (tzv. „skok“) buď přímo na přijímací anténu na budově televize, nebo na přijímací anténu specializované firmy provozující transportní audiovizuální síť a dopravující signál až do budovy televize. Organizačně nejjednodušším avšak dražším principem je SNG (Satellite News Gathering) – operativní a dočasně zbudovaný mikrovlnný skok na satelitní transpondér (převaděč), ze kterého putuje signál zpět k Zemi do budovy televize. Tato technika je naprosto nezávislá na místě, odkud má být přenos uskutečněn a nevyžaduje žádnou složitou předchozí přípravu a proto je využívána nejčastěji pro potřeby aktuálního zpravodajství. Moderní a progresivní metodou využitelnou v místech s častým opakováním televizních přenosů (sportoviště, budova parlamentu…) je digitální přenos signálu zakódovaného do MPEG streamu pomocí datové sítě (VPN linka), technologicky blízké přenosu videa po internetu. Všechny tyto transportní přenosové technologie bývají instalovány do speciálně uzpůsobených vozidel (ENG vůz, SNG vůz, MPEG vůz).
Mezi další doplňkové technologie přenosové techniky je možno zařadit například specializované pracoviště pro tvorbu grafiky – typicky pro okamžité generování výsledkových listin, informací o stavu utkání, času apod. Jiným případem specializované techniky může být další přenosový vůz zpracovávající signály z bezdrátových kamer (tzv. on-board kamery), umístěných například v závodních vozidlech, v konstrukci hokejové branky, v helikoptéře nad závodní dráhou atd.
Speciálním případem přenosové techniky jsou vozy uzpůsobené pro operativní aktuální zpravodajství. Nejčastěji to bývají SNG vozy velikosti větší dodávky vybavené standardně jednou zpravodajskou kamerou, střižnou pro sestavení reportáže a základní obrazovou i zvukovou režií pro odbavení připraveného příspěvku a živý střih vstupu reportéra. SNG technologie je zabudována ve voze (vysílací zařízení) a satelitní parabolická anténa složená ve střešní nástavbě je schopna se samostatně hydraulicky vyklopit a plně automaticky nastavit pro přenos na vybraný telekomunikační satelit. Samozřejmým doplňkem je malý dieselagregát, technologie pro komunikaci s režií vysílání v budově televize, komunikační systém s technickým dispečinkem satelitní telekomunikační společnosti a přijímací zařízení pro kontrolní příjem vysílaného signálu (běžná TV anténa či Set-top box a TV přijímač).
Vysíláním ze záznamu se rozumí vysílání audiovizuálních materiálů, které nejsou pořízeny živě, tedy např. filmy, magazíny, reklamy apod. Jednotlivé pořady jsou uloženy buď na vysílacích kazetách, nebo jako datové soubory v odbavovacím počítači na odbavovacím pracovišti. Postupné startování a ukončování jednotlivých pořadů zajišťuje odbavovací počítač podle předem zadaného přesného seznamu (playlistu). Obrazová ani zvuková režie zde není potřeba, neboť všechny předem připravené pořady musí být nejen po obsahové, ale především také po technické stránce předem absolutně zkompletovány a zkontrolovány. Odbavovací pracoviště tedy provádí jen průběžnou obecnou technickou kontrolu.
Distribuci signálu k divákovi realizuje zpravidla specializovaná společnost, resp. hned několik takových firem zajišťujících paralelně i více druhů šíření. Divák tak může signál přijímat klasicky, tedy tzv. terestricky (pozemní vzdušné šíření) analogově, nebo poněkud modernější metodou terestricky digitálně (DVB-T). Televizní signál ale může divák sledovat i pomocí satelitního přijímače (analogového i digitálního), nebo pomocí televizních kabelových rozvodů (TKR) a to též analogově i digitálně. Mezi formy distribuce televizního signálu lze dnes již zařadit i různé formy datových přenosů pomocí internetu, nebo pomocí vyhrazených datových linek, souhrnně označované jako IPTV. Vyrobený audiovizuální signál předá televizní společnost jednotlivým firmám, které zajišťují popsané druhy distribuce. Divák, který chce některý ze zmíněných způsobů distribuce použít, si musí pořídit odpovídající přijímací zařízení. V některých případech platí za využití distribuční sítě (tedy za možnost příjmu) divák distribuční společnosti poplatky a v některých případech jejich část pak platí televizní společnosti. Ve většině případů (především u terestrického vysílání) však hradí náklady na distribuci naopak televizní společnost.
Provozovatel vysílání je dle zákona (§ 32 odst. 1 písm. l) zákona č. 231/2001 Sb.) povinen uchovávat po dobu 30 dnů od odvysílání záznamy všech odvysílaných pořadů v podobě, v jaké byly odvysílány (tj. včetně loga stanice). Zaslání záznamu vysílání si pak může vyžádat RRTV, například na základě podnětu k obsahové stránce pořadu nebo programu, které může kdokoli podat do 21 dnů od odvysílání. S tímto nařízením mívají problém typicky malé televizní stanice, jakými jsou obecní infokanály – vysílá-li stanice např. smyčku snímků PowerPointu, soubor s těmito snímky není dle rozhodnutí RRTV záznamem vysílání v odvysílané podobě.
Obsah vysílání konkrétní televizní společnosti je dán jednak jejím zaměřením na cílovou skupinu diváků a současně také obecnou programovou specifikací vydanou státním regulačním úřadem – tzv. vysílací licencí (viz výše).
Podle obecného obsahu programu vysílání lze televize rozdělit na plnoformátové a tematické. Příkladem tematických televizí jsou programy zpravodajské, hudební, dětské, sportovní, filmové apod. Plnoformátové televize se snaží přinášet program složený z částí všech těchto žánrů. Specifické postavení mají televize veřejnoprávní, které jsou z části nebo úplně financovány státem a provozovány s cílem zajistit mj. výrobu a šíření programů pro úzké cílové skupiny obyvatel, sledování komerčně méně zajímavých kulturních proudů apod. To vše s cílem zajistit vyváženost zpravodajských i kulturních informací bez nutné závislosti na komerčních zájmech provozovatele (držitele vysílací licence). Naopak televize soukromé slouží v demokratických zemích jako nezávislý kontrolní nástroj proti možnému státnímu ovlivňování zveřejňovaných informací v televizi veřejnoprávní.
Pracovníci oddělení tvorby programu se snaží sestavit v rámci finančních možností televizní společnosti co nejatraktivnější programovou náplň, aby k obrazovkám přilákali co nejvíce diváků. Hotové filmy či pořady však může stejně tak zakoupit i konkurenční televize a proto se televizní společnosti snaží v rámci svých možností vytvářet vlastní pořady, typicky originální pořady televizní zábavy nebo seriály. Tato tzv. vlastní tvorba má kromě originality i tu výhodu, že pokud je vyrobený pořad úspěšný, lze jej v některých konkrétních případech zpeněžit jako celek nebo jen jako námět prodejem dalším, např. zahraničním televizním společnostem.
Pro vlastní tvorbu je typický tzv. outsourcing, kdy televize vymyslí či autorsky zakoupí námět a zadá kompletní další tvorbu externí produkční společnosti. Za tímto účelem pak vznikají (typicky v opuštěných továrních halách) např. pro potřebu natáčení seriálů dočasná rozsáhlá televizní studia s mnoha výměnnými dekoracemi. Pro snímání a záznam se používá mobilní technika přenosových vozů. Takové studio lze v případě potřeby (započetí či nečekané ukončení výroby) okamžitě bez velkých nákladů jak vytvořit, tak i zrušit.
Výroba a vysílání televizního programu je tím nákladnější záležitostí, čím širší okruh diváků se televize snaží ke svému programu přitáhnout. Denní náklady na výrobu a vysílání komerčního plnoformátového terestricky šířeného vysílání se pohybují až kolem 10 miliónů korun. V této částce jsou zahrnuty nejen náklady na provoz budov, techniky a mzdy pracovníků, ale také licenční poplatky za vysílané převzaté pořady či filmy včetně jejich dabingu, náklady na výrobu vlastních pořadů a též velké poplatky za šíření signálu.
Velké televizní společnosti musí do svých rozpočtů započítat i nemalé výdaje za někdy až miliónové pokuty za porušení některého ustanovení zákona regulujícího vysílání (typicky překročení limitů reklamního času, zveřejnění nevhodných záběrů či sdělení způsobem a v čase schopným negativně ovlivnit vývoj mládeže, nevyváženost informací ve zpravodajství či publicistice omezující podmínky pro svobodné utváření názorů apod.).
Primárním a nejčastějším ziskem je pro televizní společnost prodej reklamního času. Jeho maximální hodinové i denní množství je omezeno zákonem a jeho cena odpovídá snaze vygenerovat denní zisk vyšší, než jsou denní náklady. Cena za vysílání (typicky 30 sec vysílacího reklamního času) se pohybuje podle konkrétní sledovanosti daného slotu (časového úseku) až ve stovkách tisíc korun. Vypočítává se zpětně podle skutečné sledovanosti a pohybuje se u komerční celoplošné stanice (TV NOVA, 2007) ca do 20 tis. Kč za jeden ratingový bod (viz níže), čili při běžném ratingu dobrého pořadu 10 % stojí jedno vysílání spotu 200 tisíc korun. Pro úplnost – excelentní rating špičkových pořadů dosahuje hodnot 25 %.
Některé televizní společnosti jsou ale placeny zcela či částečně z příspěvků. Ty mohou poskytovat sami diváci (typicky u televizních programů s náboženskou tematikou), nebo přímo stát (zcela typicky u veřejnoprávních programů).
Velmi specifickým, ale u menších televizních společností častým obchodním postupem, je zcela naopak nikoliv nákup ale prodej celých slotů nezávislým producentům. Takový externí dodavatel pak například vyplní časový blok 30 minut svým vlastním pořadem a k němu přičleněným reklamním sdělením (reklamní spoty, oznámení o sponzorovi pořadu apod.). Za odvysílání takového bloku zaplatí nezávislý producent televizi dohodnutou částku a je na něm, aby si opatřil potřebné peníze právě z prodeje přičleněné reklamy. Úkolem televize je pak odvysílání celého slotu v dohodnutém čase a reprízách.
Primárním zájmem zadavatelů reklamy je snaha znát co nejpřesněji počet diváků a jejich sociální a věkovou strukturu, kteří se v daný okamžik vysílání reklamy na televizní program dívali. Televizní společnosti deklarují tyto údaje jako údaje o tzv. sledovanosti. Současná metodika zjišťování těchto údajů dosáhla velmi přesných výsledků. K její realizaci slouží technická zařízení s názvem peoplemetr (čti: píplmetr). Tento systém je však natolik nákladný, že jej jsou schopny hradit pouze velké televizní společnosti. Ostatní televize využívají jednodušších a nesrovnatelně méně přesných postupů, spočívajících buď v přímém anketním průzkumu, nebo v rámcovém odhadu např. na základě ohlasů diváků apod.
Peoplemetrové měření realizované v ČR spočívá ve vytipování skupiny více než 4 tisíc jednotlivců starších 4 let v 1850 domácnostech, které za odměnu provozují u svých TV přijímačů technické zařízení, pomocí kterého speciálním dálkovým ovládáním přepínají sledované pořady (podobně jako běžným dálkovým ovládáním přímo na TV přijímači). Při přepínání se však musí jednoduše identifikovat, o jakého člena domácnosti jde, resp. který člen domácnosti je v danou chvíli u televizoru – pokud program sleduje více osob, musí se každý „přihlásit“. Vytipování osob slouží k tomu, aby bylo dosaženo optimálního rozvrstvení zkoumaných osob napříč především věkovými a sociálními vrstvami obyvatelstva, souměrného geografického rozmístění včetně rozdělení pohlaví. Zařízení pak s přesností na jednotky sekund zaznamenává, který program je aktuálně přepnut. Sebraná data průběžně odesílá pomocí technologie GSM k centrálnímu vyhodnocení. Uživatelé peoplemetrů musí zůstat v anonymitě, aby nemohlo dojít k jejich ovlivňování.
Získané sekundové údaje slouží k vypočtení minutové sledovanosti. Z ní se odvozuje průměrná sledovanost delších časových úseků, konkrétně celých pořadů. Základními vypočtenými daty jsou pak procentuálně vyjádřené údaje Rating (Television Rating – poměr počtu diváků dané sociodemografické skupiny, kteří televizní program sledovali, vůči počtu osob takové skupiny v ČR) a Share (Audience Share či Market Share – ukazuje kolik diváků dané cílové skupiny, kteří jsou v daný okamžik u televizorů, sledovalo daný pořad).
Analytická oddělení jednotlivých televizí pak ze získaných dat mohou s absolutní přesností zjistit, jaká skupina obyvatel v daný okamžik sledování programu opustila (např. nudná zpravodajská reportáž, nebo atraktivnější program na jiném programu). Komerční oddělení televizí s maximální přesností zjistí, kolik diváků bylo během reklamního bloku u televizoru a podle toho vypočítává (v podstatě zpětně) cenu za odvysílané reklamní spoty. Kompletní a velmi podrobná data jsou k dispozici vždy již následující den.
Předchůdcem peoplemetrových měření byla tzv. deníčková metoda, kdy si vytipovaní dobrovolníci zapisovali, které pořady sledovali. Toto měření je ve srovnání s peoplemetry velmi nepřesné.
Z důvodu věrohodnosti realizují zjišťování sledovanosti nezávislé firmy. Například peoplemetrová měření zajišťuje v ČR společnost Mediaresearch.
 Obrázky, zvuky či videa k tématu televizní stanice ve Wikimedia Commons Asociace televizních organizací (ATO)

Tělní tekutiny jsou tekuté látky, které se nachází v těle organismů. Většina tekutin koluje v těle organismu, některé tekutiny jsou vylučované z těla ven (odpadní). Následující seznam je sestaven s důrazem na tělní tekutiny člověka.
ŽlučV tomto článku byl použit překlad textu z článku Bodily fluid na anglické Wikipedii.
Tělo v původním významu zřejmě lidské nebo živočišné tělo, se používá v mnoha významech, často v protikladu ke slovu hlava nebo hlavička. Podobně je na tom i termín srdce. Tělo je také obecný technický termín, který obvykle označuje hlavní a nejpodstatnější součást technického zařízení, jinak též korpus.

Temalangeni Mbali Dlamini (* 16. července 1987 v Mbabane) je běžkyně ze Svazijska.
Zúčastnila se Letních olympijských her 2008 v Pekingu, kde startovala v atletice v běhu na 400 metrů. Vypadla v rozběhu časem 59,91 sekund. Zároveň byla vlajkonoškou Svazijska.
V tomto článku byl použit překlad textu z článku Temalangeni Dlamini na polské Wikipedii.
Téměř ohrožený (zkratka NT, z anglického Nearly Threatened) je označení pro stupeň ohrožení, který se přiřazuje taxonům, které mohou být v blízké budoucnosti ohroženy vyhynutím, ale stále ještě nesplňují podmínky pro zařazení do stupně ohrožený.
V roce 2008 bylo do této kategorie řazeno 3703 taxonů, z toho 2423 živočichů a 1050 rostlin.

Téměř ohrožený (zkratka NT, z anglického Nearly Threatened) je označení pro stupeň ohrožení, který se přiřazuje taxonům, které mohou být v blízké budoucnosti ohroženy vyhynutím, ale stále ještě nesplňují podmínky pro zařazení do stupně ohrožený.
V roce 2008 bylo do této kategorie řazeno 3703 taxonů, z toho 2423 živočichů a 1050 rostlin.

Téměř ohrožený (zkratka NT, z anglického Nearly Threatened) je označení pro stupeň ohrožení, který se přiřazuje taxonům, které mohou být v blízké budoucnosti ohroženy vyhynutím, ale stále ještě nesplňují podmínky pro zařazení do stupně ohrožený.
V roce 2008 bylo do této kategorie řazeno 3703 taxonů, z toho 2423 živočichů a 1050 rostlin.

9P/Tempel 1 je kometa patřící do Jupiterovy rodiny. Objevil ji 3. dubna 1867 francouzský astronom Ernst Wilhelm Leberecht Tempel. Tato krátkoperiodická kometa prošla dne 15. května téhož roku v minimální vzdálenost 0,568 AU od Země a 24. května perihelem své dráhy ve vzdálenosti 1,562 AU od Slunce. Naposledy při tomto přiblížení ke Slunci byla pozorována 27. srpna 1867. Pětiměsíční sledování však stačilo, aby byla dostatečně přesně zjištěna její dráha.
Díky dobré znalosti elementů dráhy mohla být pozorována i při dalších dvou přiblíženích ke Slunci v létech 1873 a 1879. V roce 1881 však kometa prolétla ve vzdálenosti 0,55 AU kolem planety Jupiter. Gravitační působení této planety prodloužilo dobu oběhu kolem Slunce z původních 5,68 roku na 6,50 roku, což způsobilo, že by mohla být nadále pozorována jen při každém druhém přiblížení do středu Sluneční soustavy. Kromě toho se zvětšila vzdálenost perihelu dráhy od Slunce z 1,8 AU na 2,1 AU, takže kometa by byla při všech dalších návratech méně jasná. Tyto nepříznivé okolnosti nakonec způsobily, že kometa byla na tři čtvrtiny století ztracena.
Teprve výpočty, které uskutečnil Brian Marsden v roce 1963 a které odhalily další dva blízké průlety kolem Jupiteru, umožnily kometu při jejím návratu v roce 1972 znovu objevit. Od té doby byla pozorována již při každém dalším návratu (1977, 1983, 1988, 2000 a 2005).
V roce 1999 byla vybrána za cíl americké kometární sondy Deep Impact, jejíž projektil (impaktor) úspěšně narazil do jádra komety 4. července 2005. Impakt do jádra o maximální délce asi 17 km způsobil explozi, která vyvrhla do okolního prostoru značné množství látky z nitra komety, která pak mohla být spektroskopicky zkoumána jak z mateřské části sondy, tak pozemními a družicovými observatořemi.
14. února 2011 bylo jádro komety, v rámci programu NASA New Exploration of Tempel 1 (NExT), znovu mapováno, tentokrát sondou Stardust. Jde o vůbec první opakovaný výzkum komety během několika let. Sonda Stardust pořídila 70 fotografií ze vzdálenosti 180 km. V té době byla kometa 336 milionů km od Země.
(anglicky) MILANI, G. A. Photometry of comet 9P/Tempel 1 during the 2004/2005 approach and the Deep Impact module impact
Tenemu a jeho ženský protějšek Tenemut jsou staroegyptští bohové, jeden ze čtyř párů Osmera z Chemenu. Jeho členové v tamním mytologicko-teologickém konceptu reprezentují stav preexistence světa, který předchází zrození stvořitelského boha (nejčastěji Atuma nebo Rea, případně Thovta nebo Amona). Tenemu a Tenemut, která, jak se zdá, je jen Tenemutovou ženskou obdobou, vyjadřují kvalitu neuspořádanosti přítomnou v kosmickém praoceánu.
V průběhu Střední říše byl pár ve skupině nahrazen Amonem a Amaunetou vyjadřujícími princip skrytosti, v Pozdní době se někdy na místě čtvrtého páru objevují Gerh a Gerhet chápaní jako vyjádření hloubky noci.
Heh a Hauhet představující beztvarost a bezmeznost nebytí, případně nekonečnost,

Tenis (angl. tennis < angl. tenes, tenetz < fr. tenez! = berte, držte! (imperativ pl. slova držet)), označovaný také jako bílý sport, je míčová hra pro 2 nebo 4 hráče. Varianta se 2 hráči se nazývá dvouhra, varianta se 4 hráči pak čtyřhra. Hraje se také smíšená čtyřhra, při které v každé dvojici hraje jedna žena a jeden muž.
Soupeři stojí proti sobě, na obdélníkovém hřišti (tenisovém dvorci) a pokoušejí se odrazit tenisový míček tenisovou raketou do pole tak, aby jej soupeř nemohl vrátit nebo aby se s míčkem trefil vedle tenisového dvorce (do autu).
Hra pochází ze středověké Francie, kde je doložena k roku 1275 pod názvem jeu de la chasse (hra na lov), protože napodobovala chytání ptáků do sítí. Provozovali ji zejména řeholníci pocházející z urozených rodin jako náhradu rytířských zábav. Míčem se trefovalo do branky, kterou hájila služebná strana (service side, proto se označuje podání slovem servis). Hrálo se na klášterních dvorech ( francouzsky cour), odtud označení tenisového hřiště jako dvorec nebo kurt. Od 14. století se sport provozoval u královského dvora a v 15. století jsou zmiňovány v Anglii první zápasy profesionálů, na jejichž výsledky se sázely značné částky. Z hazardní hry pochází také dosud používané bodování tenisu: za vyhraný míč se vyplácelo patnáct sou a cílem hry bylo získat jich šedesát, tedy kopu. Počítalo se tedy 15:0, 30:0, 45:0 a celá hra. Pokud měli oba hráči 45 bodů, chyběly jim k vítězství dva míče (francouzsky deux), tento stav se označoval jako shoda (deuce). Nula se v tenise označuje jako love (láska), podle pořekadla, že kdo nevyhrál žádné peníze, tomu zbývá ještě láska. Později upadl původ tohoto bodování v zapomnění a číslo 45 bylo nahrazeno jednodušším 40.
Původně se hrálo holou dlaní, od 16. století se začaly používat rakety (ze starofrancouzského racachier, vracet míč). Ze stejného slovního základu pochází také fríský národní sport keatsen. Hra bez raket se udržela pod názvem jeu de paume. V devatenáctém století se objevila zjednodušená lidová varianta zvaná lawn tennis (trávníkový tenis), v níž byly původní branky nahrazeny základními čarami a která se rozšířila do celého světa, kdežto pro původní hru se používal název royal tennis (královský tenis) a později real tennis (skutečný tenis).Roku 1592 byla v Paříži zaznamenána pravidla francouzské hry paume. Angličan Walter Clopton Wingfield se nechal těmito pravidly inspirovat, aby si roku 1875 nechal patentovat hru zvanou tenis. V červenci roku 1877 se ve Wimbledonu konalo první mistrovství. Další tři největší turnaje se konají v New Yorku (Flushing Meadows, od roku 1881), v australském Melbournu (1905) a v Paříži (Roland Garros, 1925). V olympijském programu byl tenis od roku 1896 do her v roce 1924. Poté byl vyřazen, aby se roku 1988 opět mezi olympijské sporty vrátil. Mezinárodní tenisová federace ILTF (od roku 1977 ITF) byla založena roku 1913.
Tenis patří k olympijským sportům. Z tenisu se vyvinulo několik podobných sportů hraných zejména pod střechou na speciálním kurtu např.: plážový tenis.
Hráč nesmí na soupeřovu stranu (nesmí ani tenisovou raketou přes síť na soupeřovu polovinu)
Při servisu tenista nesmí přešlápnout čáru a musí trefit křížem na první pole. Na podání má dva pokusy
Tenis je velmi elegantní míčová hra, kterou mohou hrát dva nebo čtyři hráči. Ke hře je zapotřebí tenisová raketa, míček, tenisový dvorec a tenisová síť. Hráči tenisu mohou být jakéhokoliv věku, výšky, váhy či pohlaví. Avšak na profesionální úrovni hrají muži a ženy zvlášť, výjimku však tvoří turnaje, kde proti sobě ve čtyřhře nastoupí muž i žena na každé straně. Této čtyřhře se říká "smíšená čtyřhra" nebo „mix“. Hlavním úkolem je co nejlépe vrátit míč na soupeřovu polovinu dvorce tak, aby ho soupeř vůbec nezahrál či nedoběhl, případně aby mu vrácení míče dělalo potíže. Ve srovnání s jinými sporty se tenis hraje se střední intenzitou. Zápas může trvat desítky minut, ale taky klidně několik hodin. Při tenisové hře se rozvíjí vůle, cílevědomost, rychlý odhad situace, spoléhání na svoji fyzickou připravenost, taktické myšlení, schopnost dlouhého soustředění a hlavně vnitřní klid.
hráč zahraje tzv. dvojdotek (při úderu se míčkem hráč úmyslně dvakrát dotkne rakety) nebo míč raketou nese
Získá-li hráč bod, je stav 15:0; získá-li druhý, je stav 30:0; získá-li třetí, je stav 40:0; získá-li čtvrtý bod, vyhrává game (hru). Pokud je stav 40:40, tzv. shoda, nejbližší bod se počítá jako výhoda pro toho hráče, který jej získal. Získá-li týž hráč následující bod, vyhrává hru. Když jej nezíská, je opět shoda.
Hráč, který získá nejméně 6 gamů (her) a zároveň vede alespoň o 2 gamy (hry) (např. 6:4 nebo 7:5), získává set (sadu). V roce 1965 James Van Alen vymyslel pro zrychlení hry následující pravidlo: Za stavu sety (sady) 6:6 se hraje jeden poslední game (hra) setu, tzv. tiebreak. V něm se zvláštním způsobem střídají podání a strany hřiště a vyhraje jej hráč, který v něm získá nejméně 7 bodů a zároveň vede alespoň o 2 body (např. 7:3 nebo 10:8). Vítěz tiebreaku získává sadu 7:6. Jen v závěrečné sadě zápasu určitých turnajů se pravidlo tiebreaku vynechává, popřípadě se tiebreak hraje až za shody vyšší než 6:6 (např. na Wimbledonu se od ročníku 2019 hraje v posledním setu tiebreak až za stavu 12:12, do té doby je možno vyhrát tento set a tím celý zápas vedením o dvě hry např. 10:8). Zatím dosud nejdelší tiebreak se odehrál na Wimbledonu, který si zahrál John Isner a Nicolas Mahut, který vyhrál John Isner (70:68). Zápas se hrál přes 3 dny.
Cílem hry je získat požadovaný počet setů (sad) dříve než soupeř. Zápas se hraje nejčastěji na 2 vítězné sety (sady). Organizátor soutěže však může rozhodnout jinak, v tom případě pak hráč potřebuje k vítězství získat 3 sety (sady), např. muži na grandslamových turnajích nebo v utkáních Davisova poháru.
V pravidlech tenisu jsou uvedeny další doplňkové metody počítání skóre. Např. hra bez výhod, krátké sety (do 4 her), tie-break nebo královský tie-break (do 10 bodů) místo rozhodující sady za nerozhodného stavu.
Vždy po prvním gamu každého setu, pak následně po každých dvou gamech a na konci setu. S každou takovou přestávkou souvisí změna stran hráčů.
Tenisový dvorec má obdélníkový tvar a rovný povrch. Tenisové hřiště je dlouhé 23,78 m a široké 8,23 m (pro čtyřhru je dvorec široký 10,97 m). Kurt je uprostřed rozdělen sítí zavěšenou ve výšce 0,914 m (měřeno uprostřed), na okraji kurtu má síť výšku 1,07 m. Při čtyřhře je pro hru využíváno postranní rozšíření kurtu.
Povrchy kurtu jsou různé, každý z nich umožňuje jinou rychlost a výšku odrazu míče a způsob pohybu hráčů a tím i mění styl hry. Čtyřmi nejběžnějšími typy povrchů jsou:
antuka – nejčastěji červená (k vidění např. na French Open), zelená (hlavně v USA), modrá (v roce 2012 na turnaji v Madridu)
tvrdý povrch – například beton, (Australian Open), beton potažený asfaltem (US Open),
Tenisová raketa musí být rovná a tvoří ji struny střídavě propletené nebo svázané a připojené k rámu rakety.
Celková délka rakety nesmí být větší než 73,66 cm.Rám rakety nesmí mít celkovou šířku větší než 31,75 cm.Plocha výpletu nesmí mít celkovou délku větší než 39,37 cm a celkovou šířku větší než 29,21 cm.
Míč musí mít vnější povrch všude stejný, sestávající z látkového potahu a žluté barvy. Má-li švy, musí být bez stehů.
Správný míč by měl mít odskok vyšší než 1,35 m a nižší než 1,47 m, pustí-li se volně na betonový podklad z výše 2,54 m.Mohou se objevit i barevné tréninkové míče.

Tennessee (anglická výslovnost  [tɛnɨˈsiː] IPA, oficiálně State of Tennessee) je stát nacházející se na východě Spojených států amerických, v oblasti východních jižních států v jižním regionu USA. Tennessee hraničí na severu s Kentucky a Virginií, na východě se Severní Karolínou, na jihu s Georgií, Alabamou a Mississippi a na západě s Arkansasem a Missouri.
Se svou rozlohou 109 247 km² je Tennessee 36. největším státem USA, v počtu obyvatel (6,7 milionů) je 16. nejlidnatějším státem a s hodnotou hustoty zalidnění 62 obyvatel na km² je na 20. místě. Hlavním městem je Nashville s 640 tisíci obyvateli. Největšími městy jsou Memphis s 660 tisíci obyvateli, dále Knoxville (180 tisíc obyv.), Chattanooga (170 tisíc obyv.), Clarksville (150 tisíc obyv.) a Murfreesboro (120 tisíc obyv.). Nejvyšším bodem státu je vrchol Clingmans Dome s nadmořskou výškou 2025 m v pohoří Great Smoky Mountains. Největšími toky jsou řeky Mississippi, tvořící hranici s Missouri a Arkansasem, Tennessee, Clinch, Holston a Cumberland.
První španělští průzkumníci dorazili do regionu ve druhé třetině 16. století. První britské osídlení v oblasti bylo založeno roku 1756 a území bylo součástí Severní Karolíny. V roce 1790 zde vzniklo Jihozápadní teritorium, které později převzalo jméno zdejšího čerokíjského města Tanasi. Tennessee se 1. června 1796 stalo 16. státem USA. Za americké občanské války bylo Tennessee v letech 1861–1865 součástí Konfederace, k Unii bylo opět připojeno roku 1866.
Na severu hraničí Tennessee se státy Kentucky a Virginií; na východě se Severní Karolínou; na jihu s Georgií, Alabamou a Mississippi; a na západě s Arkansasem a Missouri. Středem státu protéká řeka Tennessee.
Oblast Blue Ridge leží na nejvýchodnějším okraji Tennessee a ohraničují Severní Karolínu. Tento region je charakteristický vysokými horami, které zahrnují Great Smoky Mountains, Chilhowee Mountain,Unicoi Range, Iron Mountains range. Odhadovaná výška oblasti Blue Ridge je 5000 stop (asi 1500 m) nad úrovní moře. Clingman's Dome je umístěný v tomto regionu.
Stát Tennessee byl připojen k USA v roce 1796 jako 16. stát. Dne 8. června 1861 jako poslední stát vystoupil z USA a přidal se ke členům Konfederace, kterým šlo o zachování otroctví. Po americké občanské válce a porážce Konfederace přijalo Tennessee 22. února 1865 novou ústavu vylučující otroctví. Do Unie bylo znovupřijato 24. července 1866, coby první stát bývalé Konfederace. Mnoho migrantů se sem dostalo během hospodářské krize díky politice prezidenta Roosevelta s názvem "New Deal", kdy se zde stavělo mnoho přehradních nádrží a vodních děl, které přilákaly mnoho pracovníků. V moderní historii se stát stal centrem americké hudební kultury, ať už jde o rock'n'roll (Memphis) nebo country (Nashville). Zamířilo sem hodně umělců a entertainerů, kteří se proslavili po celém území USA.
další významná města: Knoxville (173 890), Chattanooga (155 554), Clarksville (103 455)
1,7 % Dvě nebo více rasObyvatelé hispánského nebo latinskoamerického původu, bez ohledu na rasu, tvořili 4,6 % populace.
HDP státu Tennessee činí 115,2 miliardy dolarů. Roční příjem na obyvatele je 30 413 dolarů (to je 2 534 dolarů měsíčně).
hlavní zemědělské produkty jsou : obilí, kukuřice, ovoce, zelenina, drůbež, vejce.
hlavní průmyslová odvětví jsou : zpracování potravin, strojírenství, elektrotechnický průmysl, kovovýroba.Světoznámým produktem je Tennessee whisky.
Snad žádné jiné město v USA se v oblasti hudby nemůže rovnat Nashville. Od 60. let je nejvýznamnějším střediskem country hudby. O tom svědčí nejen mnoho nahrávacích studií, ale také řada hudebních festivalů. Největší z nich je CMA Music Festival, který se koná v červnu, trvá čtyři dny a pro fanoušky country je to výborná možnost, jak se dostat na koncert svého oblíbeného interpreta a případně si k němu zajít pro podpis. V září se zde každoročně koná předávání cen zpěvákům country Country Music Association Awards, přenášené celostátní televizí. S hudbou se zde lze však počkat doslova na každém kroku, od velkého množství různých klubů až po amatérské hudebníky v ulicích města. Svůj domov tu měli ti nejvýznamnější hudebníci, nejen z oblasti country, kupř. legenda americké hudby Johnny Cash, Waylon Jennings, Willie Nelson, Dolly Parton, Shania Twain nebo i Jimi Hendrix nebo rocker Jack White.
Někdejší viceprezident Clintonovy administrativy Al Gore se sice v Tennessee nenarodil (přišel na svět ve Washingtonu, D.C., kde byl jeho otec kongresman), jeho jméno je však s tímto státem neodmyslitelně spojeno. Za Tennessee byl v roce 1976 zvolen do Kongresu a v roce 1992 si jej Bill Clinton vybral na funkci svého viceprezidenta – tento krok byl poměrně netradiční, nebylo zvykem, aby si prezident vybral viceprezidenta ze sousedního státu (Clinton je z Arkansasu), který je k tomu ještě mladší. V Memphisu se narodil známý americký herec, držitel několika významných ocenění Morgan Freeman, který v současné době žije ve státě Mississippi. Dalšími rodáky z Memphisu jsou kupř. Justin Timberlake, herečka Kathy Bates či zpěvačka Aretha Franklin. V Nashville se v roce 1992 narodila zpěvačka Miley Cyrus.

Teodora Řecká a Dánská (Řeckyː Θεοδώρα, * 9. června 1983, Londýn) také známá pod pseudonymem Teodora Řecká, je britská herečka a členka řecké královské rodiny.
Teodora se narodila 9. června 1983 v St Mary's Hospital v Londýně jako mladší dcera a čtvrté z pěti dětí sesazeného řeckého krále Konstantina II. a jeho manželky Anne-Marie Dánské.
Teodora chodila v letech 1994 až 2001 na dívčí internátní školu Woldingham School v Surrey. Po roce stráveném na St Philip's College v Austrálii nastoupila na Brownovu univerzitu pod jménem Theodora Greece (Teodora Řecká), kde 28. května 2006 obdržela Bachelor of Arts z divadla. Také navštěvovala Northeastern University v Bostonu. Následně absolvovala postgraduální studium na Central Saint Martins College of Art and Design.
V dubnu 2010 se Teodora odstěhovala do Los Angeles, aby se věnovala své herecké kariéře, v rolích se objevovala pod jménem Theodora Greece (Teodora Řecká). V televizi debutovala 5. prosince 2011 jako sekretářka Alison Montgomery v dlouhodobě běžící soap opeře The Bold and the Beautiful.
od 9. června 1983: Její královská Výsost princezna Teodora Řecká a DánskáTeodora byla také dámou 1. třídy řádu svaté Olgy a Žofie.
V tomto článku byl použit překlad textu z článku Princess Theodora of Greece and Denmark na anglické Wikipedii.

Teorie pravděpodobnosti (počet pravděpodobnosti) je matematická disciplína popisující zákonitosti týkající se jevů, které (přinejmenším z hlediska pozorovatele) mohou a nemusí nastat, resp. jejichž výsledná hodnota není předem jistá. Příkladem může být výsledek hodu kostkou ještě předtím, než hodíme, anebo venkovní teplota zítra v poledne.
Rozvoj t.p. probíhal od 17. století, zpočátku inspirován hlavně hazardními hrami. Za její počátek se považuje slavná výměna dopisů mezi matematiky Blaisem Pascalem a Pierrem Fermatem zahájená roku 1654. Šlo jim tehdy o otázku, jak spravedlivě rozdělit bank mezi hráče, jestliže série hazardních her musela být předčasně přerušena.
Tehdy rozvíjené teorii pravděpodobnosti dnes říkáme klasická pravděpodobnost či kombinatorická pravděpodobnost, protože pravděpodobnost jí zkoumaných jevů se řídila kombinatorickými zákonitostmi. Již v 19. století však byly známy modely různých rozdělení pravděpodobnosti, jako jsou například alternativní, binomické, Poissonovo (příklady diskrétních rozdělení), nebo normální (Gaussovo), exponenciální, rovnoměrné (jedná se o spojitá rozdělení).
V dnes převládající podobě byla teorie pravděpodobnosti axiomatizována a formalizována Andrejem Nikolajevičem Kolmogorovem, jenž roku 1933 publikoval práci Grundbegriffe der Wahrscheinlichkeitsrechnung (Základní pojmy počtu pravděpodobnosti), ve které se poprvé objevují Kolmogorovovy axiomy pravděpodobnosti založené na teorii míry. Kolmogorov pro svoji definici pravděpodobnosti použil abstraktní množinu 
   tvoří takzvaný pravděpodobnostní prostor. Z tohoto hlediska se teorie pravděpodobnosti jeví jako partie teorie míry, která se zabývá prostory jednotkové míry.
Alternativu představuje tzv. bayesovský přístup, který prosazoval např. Edwin Thompson Jaynes (1922–1998) v knize Probability Theory: The Logic of Science (Teorie pravděpodobnosti: Logika vědy). Z jeho hlediska je teorie pravděpodobnosti rozšířením klasické aristotelské logiky na případ výroků, jejichž pravdivostní hodnota leží kdesi mezi absolutní jistotou a absolutní nepravdou. Takto postavená teorie pravděpodobnosti se umísťuje do blízkosti fuzzy logiky a na rozdíl od „objektivistické“ kolmogorovovské teorie klade důraz na subjektivní stránku poznávacího procesu (pravděpodobnost jednoho jevu se v ní může lišit od člověka k člověku v závislosti na tom, kolik informací kdo má). Za jistých podmínek však kolmogorovské a bayesovské teorie splývají a vedou ke stejným závěrům.
Teorii pravděpodobnosti používáme v případech, kdy zkoumáme tzv. náhodné pokusy. Při náhodném pokusu není výsledek pokusu jednoznačně určen jeho počátečními podmínkami. To náhodné pokusy odlišuje od pokusů deterministických, jejichž výsledek je možno na základě určených počátečních podmínek jednoznačně určit.
Jsou-li tedy určeny počáteční podmínky pokusu, pak výsledek deterministického pokusu lze dopředu určit a při opakování pokusu (za stejných podmínek) bude výsledek deterministického pokusu stále stejný. Naproti tomu získáme při opakování náhodného pokusu různé výsledky (při stejných počátečních podmínkách), přičemž výsledek libovolného z těchto pokusů nelze předpovědět jednoznačně.
Náhodnost určitého pokusu je obvykle spojena s nedostatečnou znalostí počátečních podmínek daného pokusu. Kdybychom např. při hodu kostkou byli schopni přesně určit všechny počáteční podmínky (poloha a orientace kostky v prostoru, její rychlost apod.), bylo by možné předpovědět, které číslo na kostce padne. Vzhledem k tomu, že tyto údaje neznáme, používáme k určení předpovědí metod teorie pravděpodobnosti.
Výsledků teorie pravděpodobnosti využívá zejména matematická statistika, zejména v oblasti asymptotického chování náhodných výběrů. Časté jsou také aplikace náhodných procesů na finanční, fyzikální a jiné procesy sledované v čase.

Teorie je soubor tvrzení o předmětu výzkumu, která považujeme za pravdivá. Vyžaduje se, aby nebyl v rozporu s dosavadními zkušenostmi a výsledky experimentů a byl vnitřně konzistentní. Opakem teorie je praxe, empirie.
Pojem se používá jak v protikladu k pouhé zkušenosti, tak k hypotéze. Po zjištění faktů prostřednictvím zkušenosti a experimentu následuje jednotný, bezrozporný a — kde to lze — matematický popis faktů a rovněž jejich vysvětlení z nutných zákonů a příčin. Jestliže je však takové vysvětlení možné, ale není vyloučeno vysvětlení jiné, zůstává více či méně pravděpodobnou hypotézou. Teprve když je podán důkaz, že jedině dané vysvětlení odpovídá faktům, nabývá hodnosti teorie.
Taková definice vyjadřuje pozitivistické (novopozitivistické) pojetí vědy. Výsledky pozorování a experimentu jsou přitom nezávislé na teorii. Právě podobné výsledky slouží k potvrzení pravdivosti teorie (verifikaci).
Podle Karla Poppera však výsledek experimentu nikdy nemůže znamenat verifikaci nějaké teorie. Je možná pouze její falzifikace. Experiment je příležitost ke kritickému ověření teorie a její případné nahrazení teorií jinou spíše než k jejímu potvrzení.
Thomas S. Kuhn ukázal, že tvorba teorií podléhá historickému vývoji, a že ji určuje vládnoucí obraz světa, které Kuhn nazývá paradigma. Teorie vznikají uvnitř horizontu, který už není možné dále teoreticky určit.
P. K. Feyerabend ve svých pracích odmítá jakoukoliv racionální rekonstrukci vědy, včetně hledání pravidel přechodu od jedné teorie k druhé. Jediným projevem tvořivosti ve vědě je bujení teorií, které nepodléhají žádným racionálně postižitelným teoriím. Podle něj empirická data parazitují na teorii – jejich interpretace je přímo závislá na dané teorii. To znamená, že jednomu výroku o pozorování může odpovídat několik tvrzení o pozorování podle toho, kterou teorii (interpretaci) přijmeme. Empirický význam je tedy zcela určen interpretací, teorií, jejím jazykem. Se změnou teorie se pak mění i obsah pozorovatelného.
Slovo pochází z řeckého slova θεωρέω. Původně to byl θεωρός/theoros, tedy divák, který jako vyslanec pozoroval hry a festivaly s náboženskou tematikou a vedl duchovní a teoretický život. Bylo to božské poslání, o čemž svědčí i slovní příbuznost s θεός/theos/bůh.
Filozofická disciplína, jejímž předmětem je věda. Někdy bývá uveden i synonymní pojem vědosloví. Pojednává o pojmu vědy a klasifikaci vědních disciplín, především však o systému jejích principů poznání a základních vět (axiomatika), jejích metodách (teorie vytváření teorií a metodologie) a jejím jazyce. Jako teorie poznání vědy si teorie vědy vedle toho klade i otázku po možnostech, předpokladech a zásadních mezích vědy také vzhledem k jiným způsobům poznání. Teorií vědy se ve svých dílech zabývali i K. R. Popper, Thomas Kuhn či P. K. Feyerabend.
 Slovníkové heslo teorie ve WikislovníkuHendl Jan, Kvalitativní výzkum, ISBN 80-7367-040-2, ukázka online: Vědecká teorie
Teplo (Q - calorique - Kalorika) (dříve nebo v pozměněném smyslu tepelná energie) je termodynamická veličina vyjadřující míru změny vnitřní energie, jejíž podstatou není ani práce 
   (elementární práce je rovna obecné síle skalárně násobené obecným posunutím), ani tzv. chemická práce 
   (chemický potenciál krát změna množství látky). Teplo systém vyměňuje (tj. přijímá nebo odevzdává) s jiným systémem jiné teploty, se kterým je v tepelném styku (tedy rozhraní mezi nimi je diatermického charakteru, tj. nepředstavuje tepelnou izolaci); hovoříme o tepelné výměně.
Teplo popisuje procesy, v nichž se odehrává spousta chaotických „mikroprací“, tj. srážek jednotlivých částic, které přímo nemůžeme sledovat ani měřit. O práci mluvíme, když způsobenou změnu energie můžeme vyjádřit jako součin veličin: síla krát posunutí, např. tlak krát změna objemu, napětí krát přenesený náboj (náboj = proud krát doba) apod.
U tepla se změna energie jako součin jiných přímo měřitelných veličin vyjádřit nedá; pro systém v rovnováze jde o součin teplota krát přírůstek entropie.
Teplo je dějovou fyzikální veličinou popisující termodynamický děj (posloupnost stavů systému), nikoli veličinou stavovou, popisující stav jediný.
Šířením tepla bez konání práce se zabývá termokinetika, tepelnými ději obecně termodynamika.
Podle kinetické teorie se při tepelné výměně předává energie pohybu částic, z nichž se skládá jak systém teplo odevzdávající, tak systém teplo přijímající, a to neuspořádaně. Zejména u látek v kondenzovaném stavu je nutno uvažovat vedle kinetické energie částic i energii jejich vzájemných interakcí a vazeb. Tepelná výměna nemusí být spojena se změnou teploty, mění-li se fáze látky - hovoříme pak o latentním teple.
Tepelná výměna přímo nesouvisí s předáváním částic mezi systémy, změnou jejich chemické podstaty, ani změnami pohybového stavu systémů či "vnější" potenciální energie systémů. Změny tepla mohou být sice formálně ekvivalentní určité mechanické práci nebo kinetické energii částic (vibrační, translační, rotační), atp., nejsou však s nimi identické a fyzikálně se od nich fundamentálně liší. Tento rozdíl se zvláště názorně projevuje ve spektroskopii.
Definice tepla však nevylučuje tepelné děje při současném konání práce. V souladu s 1. termodynamickým zákonem je teplo (systémem přijaté) při tepelné výměně rovno změně (zvýšení) vnitřní energie systému zvýšené o (systémem vykonanou) práci (kurzívou je v předchozí větě vyznačeno, kdy se daná změna bere za kladnou).
Přeměnu mechanické práce na teplo a naopak vysvětluje kinetická teorie jako přeměnu kinetické energie uspořádaného pohybu na kinetickou energii neuspořádaného pohybu částic a naopak. Fyzikálně se fundamentální rozdíl mezi "neuspořádaným" a "uspořádaným" pohybem částic projevuje např. ve spektroskopii. Zatímco tepelnému pohybu odpovídá šum, charakterizovaný určitou (širokospektrální) distribuční funkcí, mechanickému pohybu (např. vibračnímu) odpovídají určité ostré spektrální čáry.
Podle překonané fluidové teorie tepla byla podstatou tepla substance - fluidum (zvané calor, calorique apod.) a teplo bylo množství tohoto fluida v látce. Tato představa
plně vyhovuje tam, kde neprobíhají chemické reakce a nevyměňuje se práce s okolím (např. v kalorimetrii).
Pro tepelné stroje vyhovuje jen kvalitativně, nikoli však kvantitativně: práce se podle ní koná tím, že tepelné fluidum přechází z místa s vyšší teplotou do místa s nižší teplotou, podobně jako voda v řece může konat práci tím, že přechází z vyšší polohy do nižší. Podle fluidové teorie však přitom fluida neubývá, zatímco měření ukazuje, že "fluida ubude" právě tolik, kolik práce se vykoná. Toto vyjadřuje
první zákon termodynamiky. S tímto vědomím je fluidová teorie cenná i dnes svou názorností. Názorně vystihuje zejména přenos tepla (kalorimetrická rovnice) a objasňuje přirozenou roli Laplaceovy rovnice a Poissonovy rovnice v těchto dějích, v analogii s teorií tekutin.
o teple i práci má smysl mluvit zejména v souvislosti se změnami těchto veličin, a zpravidla nikoli při popisu stavu. Přesný fyzikální smysl tedy nemají výroky typu "Po zahřátí je v tělese více tepla" (obvykle správněji lze říci, že "těleso má po zahřátí více vnitřní energie");
pojem práce (a tím i tepla) má přesný smysl jen pro systém v rovnováze (není-li v rovnováze, nemusí jít např. definovat všude stejný tlak, a tím ani práci 
  ).Matematicky i fyzikálně přesněji se jedná o otázku, zda teplo lze v dané situaci považovat za úplný diferenciál (totální), nebo jen tzv. parciální diferenciál. Parciální diferenciál tepla lze převést v diferenciál totální pomocí vynásobení určitým, tzv. integračním faktorem, toto tvrzení je součástí 2. principu termodynamiky. V případě tepla je tímto integračním faktorem reciproká teplota 
Je třeba rozlišovat dvě různé veličiny: teplo, které popisuje změnu energie tělesa provedenou jistým konkrétním způsobem (dějová veličina), a teplota, která popisuje stav tělesa (stavová veličina). Stavovou veličinou popisující tepelnou výměnu je entropie.
Znaménko hodnoty tepla označuje, zda jde o teplo přijaté nebo vydané. Dříve se brala kladně odebraná práce 
   (z "filosofie parních strojů"), takže zákon zachování energie pro uzavřený cyklus zněl 
  . Moderněji se bere kladně veškerá dodaná energie (což je jediná možnost např. v případech, kdy má přenos energie obojí charakter, třeba polarizovaným světlem) a zákon zachování zní 
   přijatého fyzikálně (skupenství) a chemicky homogenním systémem souvisí se vzrůstem teploty 
Měřením tepla se zabývá kalorimetrie. Základem kalorimetrických úvah je zákon zachování energie, jehož znění vyjadřuje tzv. kalorimetrická rovnice.
Teplo potřebné k ohřátí předmětu o jeden teplotní stupeň se nazývá tepelná kapacita C tohoto předmětu. Teplo potřebné k ohřátí jednoho kilogramu látky o jeden teplotní stupeň se nazývá měrná tepelná kapacita (měrné teplo) c této láky. Teplo potřebné k ohřátí jednoho molu látky o jeden teplotní stupeň se nazývá molární tepelná kapacita (molární teplo) této látky. Vždy je potřeba ještě upřesnit děj, při jakém se látka ohřívá (např. měrná tepelná kapacita plynu za stálého objemu cV či za stálého tlaku cp).
Šíření tepelné energie z jednoho místa na druhé může probíhat vedením, prouděním nebo zářením (sáláním).
Původně teplo popisovala v 17. století flogistonová teorie. V 18. století pak kalorická teorie tvrdící, že jde o jakousi tepelnou tekutinu. Ta byla v 19. století nahrazena mechanistickou teorií.

V obecném významu je to vlastnost předmětů a okolí, kterou je člověk schopen vnímat a přiřadit jí pocity studeného, teplého či horkého.
V přírodních a technických vědách a jejich aplikacích je to skalární intenzivní veličina, která je vzhledem ke svému pravděpodobnostnímu charakteru vhodná k popisu stavu ustálených makroskopických systémů.
Teplota je základní fyzikální veličinou soustavy SI s plným názvem termodynamická teplota, jednotkou kelvin (K) a vedlejší jednotkou stupeň Celsia (°C).
Nejnižší možnou teplotou je teplota absolutní nuly (0 K; −273,15 °C), ke které se lze libovolně přiblížit, avšak nelze jí dosáhnout.
Teplota je ústředním pojmem termiky a klíčovou veličinou pro popis tepelných jevů. Projevuje se i v mnoha dalších fyzikálních jevech a závisí na ní mnohé makroskopické mechanické, elektromagnetické i chemické vlastnosti látek. Její význam zasahuje do širokého spektra oborů lidské činnosti, je důležitým pojmem např. v průmyslových aplikacích, lékařství a ekologii.
Teplota jako pojem byla primárně zavedena pro podnět či příčinu určitého druhu smyslových pocitů a podráždění. Zde má původ i její mezinárodní název (latinské slovo „temperatura“ lze přeložit jako „příjemný pocit“). Již potřeba popsat lépe tyto pocity vedla ke snahám kvantifikaci a měření teploty.
Postupně bylo pozorováno, že zvýšení teploty působí změnu rozměrů, tvaru nebo skupenství předmětů. Tyto jevy tak umožňovaly pomocí viditelných projevů indikovat velikost teploty a začít ji měřit.
Nejprve se začalo používat měření teploty pomocí roztažnosti kapalin. První doklady jsou ze starověku. Hérón Alexandrijský popsal vzduchový termoskop, který je nejstarším doloženým přístrojem k indikaci tepelných stavů. Základ pro moderní a přesné měření později poskytly závislosti elektrických jevů na teplotě.
  , přičemž velké symboly se zpravidla používají pro termodynamickou (absolutní) teplotu
Jednotkou v soustavě SI (a zároveň základní jednotkou této soustavy) je 1 kelvin, značka K.1 kelvin je definován fixací číselné hodnoty Boltzmannovy konstanty, aby byla rovna 1,380 649×10−23, je-li vyjádřena jednotkou J K−1, rovnou kg m2 s−2 K−1, kde kilogram, metr a sekunda jsou definovány pomocí  
   (frekvence hyperjemného přechodu z neporušené základní hladiny v atomu césia 133Cs) a dvou fundamentálních konstant 
1 kelvin je 273,16. část termodynamické teploty trojného bodu vody.Dalšími používanými jednotkami jsou:stupeň Celsia; 1 °C = 1 K
Oba výše uvedené vztahy platí pro jednotky teplotního rozdílu; pro vyjádření teploty se však tyto jednotky používají v odlišných stupnicích s jinak nastaveným nulovým bodem.Z jednotek přirozených soustav lze uvést Planckovu teplotu:
   označují postupně rychlost světla ve vakuu, redukovanou Planckovu, Newtonovu gravitační a Boltzmannovu konstantu.
Z pozorování vyplynulo, že vnímání teplejšího a chladnějšího koresponduje se změnou objemu látek: se zvýšeným pocitem teplého se objem zvyšoval. Roztažnost se stala měřítkem teploty, průběh se však lišil podle použité teploměrné látky. Bylo však objeveno, že průběhy jsou (při konstantním tlaku) vzájemně lineární pro zředěné plyny – ty se tak staly nejvhodnější teploměrnou látkou pro přesná měření. Lineární závislost umožnila přesnou kvantifikaci teploty 
   jako fyzikální veličiny a vznik dobře definovaných teplotních stupnic, jako je Celsiova teplotní stupnice.
Navíc bylo zjištěno, že pro všechny dostatečně zředěné plyny je vždy směrnice závislosti objemu na Celsiově teplotě (při konstantním tlaku) stejná a rovná 1/(273,15 °C). Také rozpínavost plynů vykazovala stejné chování včetně číselné hodnoty směrnice závislosti tlaku plynu na teplotě (při konstantním objemu). To umožnilo s velkými výhodami zavést tzv. absolutní teplotu 
   se stupnicí počínající hodnotou 0 K (odpovídající nulovému objemu a tlaku zředěného plynu).
Absolutní teplota je přímo úměrná objemu ideálního plynu při konstantním tlaku, resp. tlaku ideálního plynu při konstantním objemu.
Kinetická teorie umožnila vyjádření tlaku pomocí pohybových vlastností jednotlivých částic (molekul) plynu. Ve spojení se stavovou rovnicí dala absolutní teplotě konkrétní interpretaci – absolutní teplotě je úměrná střední kinetická energie neuspořádaného posuvného pohybu molekuly jednoatomového (ideálního) plynu:
    {\displaystyle \left\langle {\frac {1}{2}}mv^{2}\right\rangle ={\frac {3}{2}}kT}
   je Boltzmannova konstanta (úhlovou závorkou značena střední hodnota),resp. vnitřní energie jednoatomového (ideálního) plynu:
   je molární plynová konstanta.Absolutní teplota je mírou vnitřní energie ideálního plynu.
Teplota nemusí být mírou velikosti pouze neuspořádaného posuvného pohybu molekul (u víceatomových molekul se projevují rotace, a také vibrace se stupni volnosti odpovídajícími potenciální energii); při nízkých teplotách, kdy začnou převládat kvantové vlastnosti, navíc ekvipartiční teorém přestává platit: některé stupně volnosti kvůli diskrétnosti energetických stavů tzv. „zamrzají“.Energie dodávaná soustavě se může předávat nejen pohybu částic, ale i přeměnit ve změnu jejich potenciální energie, a to nejen vůči vnějšímu působení, ale i vnitřním silám, nebo v nárůst („rozmrzání“) stupňů volnosti (v obou případech přírůstek vnitřní energie bez zvýšení teploty; druhý případ známý u skupenských přeměn); závislosti vnitřní energie a teploty se tak mohou velmi lišit: Zatímco pro jednoatomový plyn platí závislost vnitřní energie na první mocnině teploty, u energie elektronového plynu je to závislost na druhé mocnině teploty a u pevných látek při nízké teplotě a u fotonového plynu dokonce čtvrté mocnině teploty.Kinetická teorie také dokázala kvantifikovat lokální fluktuace v ustáleném systému a stanovit kvadratickou neurčitost teploty; pro jednoatomový plyn např. platí:
    {\displaystyle {\frac {\sqrt {\left\langle T^{2}\right\rangle -\left\langle T\right\rangle ^{2}}}{T}}={\sqrt {\frac {3}{2}}}{\frac {1}{\sqrt {N}}}}
  , tedy relativní kvadratická neurčitost klesá s druhou odmocninou počtu částic 
  .Teplota je pojem statistický, který je vhodný k popisu chování systémů s velkým počtem částic, pro který jsou lokální fluktuace zanedbatelné.
   (a dokazuje, že ji lze pro ustálené termodynamické systémy zavést) jako libovolnou monotónní funkci vnitřní energie homogenního ustáleného systému, která nezávisí na jiném vnitřním parametru systému a která má stejnou hodnotu ve všech jeho subsystémech (dle konvence se vybírá jako rostoucí funkce vnitřní energie). Zpřesňuje pojem měření teploty jako uvedení soustavy "měřený systém – teploměr", ve které je umožněna tepelná výměna, do tzv. termodynamické rovnováhy, pro kterou postuluje (tzv. nultý termodynamický zákon, zvaný dříve nultá hlavní věta termodynamická):
Dva systémy v tepelném kontaktu mají v případě termodynamické rovnováhy stejnou teplotu. Rovnost teploty je přitom vlastností tranzitivní: rovná-li se teplota prvního a druhého systému v tepelném kontaktu a rovná-li se teplota druhého a třetího systému v tepelném kontaktu, rovná se i teplota prvního a třetího systému; tyto systémy budou při uvedení do tepelného kontaktu také ve stavu termodynamické rovnováhy.Teplota je tedy stavová veličina charakterizující termodynamickou rovnováhu systému. Jinak řečeno, ze znalosti teplot dvou systémů můžeme usoudit, zda při uvedení do tepelného kontaktu budou ve stavu termodynamické rovnováhy, nebo zda a jakým směrem bude probíhat přenos tepla.
Z druhého zákona termodynamiky vyplývá (tzv. Carnotova věta), že účinnost všech vratných Carnotových cyklů pracujících mezi danými dvěma teplotami 
   je shodná (tedy nezávislá na jiných vnitřních či vnějších parametrech ani pracovní látce) – lze ji zapsat jako funkci pouze těchto teplot 
    {\displaystyle \eta ={\frac {|Q_{2}|-|Q_{1}|}{|Q_{2}|}}={\frac {F(\vartheta _{2})-F(\vartheta _{1})}{F(\vartheta _{2})}}}
   nazval Kelvin termodynamickou teplotou a namísto závislosti na obecné teplotě 
    {\displaystyle {\frac {|Q_{1}|}{|Q_{2}|}}={\frac {\Theta _{1}}{\Theta _{2}}}}
  .Poměr dvou termodynamických teplot je rovný poměru tepla odevzdaného chladiči a tepla přijatého od ohřívače při vratném Carnotově cyklu pracujícím mezi těmito dvěma teplotami. Pomocí dvou bodů lze takto definovat celou termodynamickou teplotní stupnici. Jeden z bodů – nulová termodynamická teplota – je dán implicitně jako teplota chladiče, při které má vratný Carnotův cyklus účinnost 100%; tato teplota je však podle třetího zákona termodynamiky nedosažitelná.
    {\displaystyle {\frac {|Q_{1}|}{\Theta _{1}}}={\frac {|Q_{2}|}{\Theta _{2}}}}
    {\displaystyle \oint \limits _{\circlearrowleft }{\frac {\mathrm {d} Q}{\Theta }}=0}
   , platný pro libovolný vratný děj.Z něho vyplývá alternativní formulace definice termodynamické teploty:
Termodynamická teplota je převrácenou hodnotou integračního faktoru, kterým je třeba vynásobit diferenciální přírůstek tepla přijatého termodynamickým systémem při vratném ději, abychom dostali totální diferenciál (diferenciál entropie, exaktní diferenciální rovnice).
V případě, že se nekoná práce (zobecněné souřadnice, tedy vnější extenzivní parametry 
   jednotlivých druhů částic systému, lze vztah přepsat jako definiční vztah teploty pomocí entropie a vnitřní energie:
    {\displaystyle {\frac {1}{\Theta }}=\left({\frac {\partial S}{\partial U}}\right)_{\left\{x_{i}^{\mathrm {ext} }\right\}{,}\,\left\{N_{i}\right\}}}
V termodynamice lze odvodit obecný vztah pro závislost termodynamické teploty na obecné teplotě:
    {\displaystyle \ln {\frac {\Theta }{\Theta _{0}}}=\int \limits _{\vartheta _{0}}^{\vartheta }{\frac {\left({\frac {\partial p}{\partial \vartheta }}\right)_{V}}{p+\left({\frac {\partial U}{\partial V}}\right)_{\vartheta }}}\mathrm {d} \vartheta }
   je vnitřní energie.Dosazením vlastností ideálního plynu vyjádřených pomocí absolutní teploty 
   (nebo spočtením účinnosti vratného Carnotova cyklu pro ideální plyn) se lze přesvědčit, že při koherentní volbě jednotky termodynamická teplota a absolutní teplota jsou si rovny (níže je proto používáno jen označení 
Je třeba poznamenat, že všechny definice požadují systém ve stavu termodynamické rovnováhy (u termodynamické teploty skryto ve „vratnosti“ děje), jinak nemá pojem teploty dobrý smysl.
   kterými lze realizovat daný makroskopický stav systému; tento počet je u běžných systémů prudce rostoucí funkcí energie. Z pravděpodobnostního rozboru myšleného rozdělení izolovaného systému v rovnovážném stavu s vnitřní energií 
    {\displaystyle \ln \Omega (U_{1}+U_{2})=\ln \Omega (U_{1})+\ln \Omega (U_{2})+{\text{konst.}}\,}
    {\displaystyle {\frac {\partial \ln \Omega (U_{1})}{\partial U_{1}}}={\frac {\partial \ln \Omega (U_{2})}{\partial U_{2}}}\,}
  .Boltzmann (r. 1896) zkoumal možné analogie statistických veličin s termodynamickými a z jediné možné korespondence odvodil:
    {\displaystyle T={\frac {1}{k}}\left({\frac {\partial \ln {\Omega }}{\partial U}}\right)^{-1}}
   je počet možných rozlišitelných mikrostavů (tzv. termodynamická pravděpodobnost) a 
   je Boltzmannova konstanta.Boltzmann také odvodil pro izolovaný systém (a proto vhodný pro soubory neinteragujících částic) tzv. Boltzmannův distribuční zákon pro relativní zastoupení mikrostavů s energií 
    {\displaystyle {\frac {N_{i}}{N}}={\frac {g_{i}\mathrm {e} ^{-{\frac {E_{i}}{kT}}}}{\sum _{i}g_{i}\mathrm {e} ^{-{\frac {E_{i}}{kT}}}}}}
  , ve kterém absolutní teplota vystupuje ve jmenovateli exponentu.Statistická definice teploty nebo Boltzmannův zákon umožňují rozšíření pojmu teploty i na systémy s konečným počtem energetických stavů příslušným danému stupni volnosti (tedy na kvantové systémy s diskrétním spektrem energie a konečnou dolní a horní mezí). V případě, že budou mít omezenu interakci s jinými stupni volnosti, se kterými je spojena „klasická“ teplota, lze jim připsat vlastní teplotu pomocí statistické definice nebo pomocí obsazenosti jeho energetických hladin. Příkladem může být např. teplota spinů částic ve vnějším magnetickém poli. Přitom tato teplota může dosáhnout nekonečné hodnoty (obsazenost hladin vyšší energie bude stejná jako hladin nižší energie) nebo ji dokonce přesáhnout do oblasti záporných absolutních teplot v případě systémů s inverzním obsazením hladin (díky podmínce omezené interakce s jinými stupni volnosti nedojde k rychlé relaxaci do rovnovážného stavu s kladnou teplotou).
Posloupnost stoupajících absolutních teplot tedy začíná „těsně nad“ nedosažitelnou absolutní nulou T = 0 K a (u některých systémů) může stoupat až k nekonečné hodnotě T = +
Existence záporných teplot je ale považována za mylnou, když je („ze školních učebnic“) nekonzistentně použita Boltzmannova definice (pro normální distribuce), místo Gibbsovy definice teploty a entropie. Užití záporných teplot (Boltzmannovy definice) by vedlo k účinnosti větší než 100% (Carnotova věta).
Relativisticky vhodné zavedení teploty a její transformační vztahy představují doposud pro fyziku nevyřešený problém, a to již v rámci speciální teorie relativity. Planck ve shodě s Einsteinem odvodil v r. 1908 transformační vztah:
   a index 0 značí klidovou souřadnou soustavu.Ott odvodil v r. 1963 právě „opačný“ transformační vztah
  .Navíc zjistil, že neexistuje univerzální spojitá transformace teploty, která by byla konzistentní pro záření černého tělesa.
Rozpory vznikají proto, že jsou použita odlišná zavedení teploty, která se v nerelativistickém případě rovnají, a různé kovariantní tvary termodynamických zákonů. Koncept pojmu teplota se v relativistickém případě rozpadá na několik měřitelných veličin. Experimentální průkaz je za současných schopností nemožný.[zdroj?]Pro změnu teploty zrychlením se uvažuje hypoteticky tzv. Unruhův jev.
Teplota se měří tak, že se uvede do vzájemného styku těleso, jehož teplotu chceme měřit, a srovnávací těleso. Po vytvoření tepelné rovnováhy je teplota tělesa rovna teplotě srovnávacího tělesa, které se obvykle nazývá teploměrem.
K určování teploty se využívá závislosti vhodně zvolených fyzikálních veličin na teplotě. To umožňuje převést měření teploty na měření jiné fyzikální veličiny.
Mezi teplotně závislé veličiny patří např. délkové rozměry a objem pevných a kapalných těles, tlak plynů (teplotní roztažnost a rozpínavost), elektrický odpor vodičů nebo polovodičů, elektromotorické napětí termoelektrických článků.
Pro měření vysokých teplot se využívá detekce radiometrických vlastností elektromagnetických vln, které tělesa o vysoké teplotě vyzařují. Teploměry založené na tomto principu se zpravidla nazývají pyrometry.
Vysoké teploty např. v keramických pecích lze přibližně měřit pomocí Segerových jehlánků.
nelze aplikovat princip „kolikrát se vejde jednotka do měřené veličiny“. Základní jednotka kelvin je přesto pomocí tohoto principu definována. Pro přesné měření teploty v metrologii a pro tvorbu teploměrných etalonů proto definice nestačí; je nutné mít praktickou realizaci celého rozsahu měřených teplot.
Stanovovat teplotu přímo podle definice termodynamické teploty je nepřesné. Neexistuje ani žádný vhodný fyzikální jev, kterého by bylo možno využít pro celý rozsah měřených teplot. Řešením je proto mezinárodní teplotní stupnice, založená na přesně definovaných a prakticky realizovatelných referenčních bodech teploty a na přesné metodice použité pro interpolaci mezi těmito referenčními body. Referenčními body mohou být teploty tuhnutí, teploty kondenzace (zjišťované ve výparnících - hypsometrech) nebo teploty trojných bodů vhodných látek. Interpolace se provádí pomocí etalonových odporových teploměrů a termoelektrických článků, u vysokých teplot pomocí spektrální hustoty zářivé energie nebo spektrální hustoty zářivosti černého tělesa.
V současnosti se používá Mezinárodní teplotní stupnice z roku 1990 (ITS-90), která je schopna obsáhnout rozsah teplot již od 0,65 K.
Následující tabulka uvádí definice historických i současných teplotních stupnic pomocí referenčních bodů teploty:
*    Původně definována pomocí Celsiovy stupnice (teplotní rozdíl 1 K ≡ 1 °C), poté naopak Celsiova teplota podle teploty termodynamické. Namísto dřívější horní referenční hodnoty 273,16 K = 0,01 °C pro teplotu trojného bodu vody je od 20. 5. 2019 definován 1 kelvin tak, aby Boltzmannova konstanta k měla danou hodnotu 1,380 649×10−23 J⋅K−1. 
**   Referenční body byly v původním návrhu obrácené (podobně jako u Delisleovy stupnice); dnes definována pomocí Kelvinovy stupnice (teplotní rozdíl 1 °C ≡ 1 K)
***  Teplota chladicí směsi ledu, vody a salmiaku nebo mořské soli (−17,8 °C) a „tělesná teplota zdravého člověka“ (36,5 °C)
Pomocí následující tabulky lze jednoduše přepočítat číselnou hodnotu teploty z jedné do druhé
Následující tabulka uvádí hodnoty vybraných zajímavých teplotních bodů v různých stupnicích.
Z veličinových vztahů, ve kterých vystupuje důležitým způsobem teplota, lze jako důležité vybrat:
    {\displaystyle \mathrm {d} U=\delta W+\delta Q+\sum _{i}\mu _{i}\mathrm {d} N_{i}\,}
    {\displaystyle \oint \limits _{\circlearrowleft }{\frac {\delta Q}{T}}\geqq 0}
    {\displaystyle \mathrm {d} U=T\mathrm {d} S-p\mathrm {d} V+\sum _{i}\mu _{i}\mathrm {d} N_{i}\,}
    {\displaystyle \mathrm {d} H=T\mathrm {d} S+V\mathrm {d} p+\sum _{i}\mu _{i}\mathrm {d} N_{i}\,}
    {\displaystyle \mathrm {d} F=-S\mathrm {d} T-p\mathrm {d} V+\sum _{i}\mu _{i}\mathrm {d} N_{i}\,}
    {\displaystyle \mathrm {d} G=-S\mathrm {d} T+V\mathrm {d} p+\sum _{i}\mu _{i}\mathrm {d} N_{i}\,}
  a z nich plynoucí vztahy včetně tzv. Maxwellových relacía některé další, např.: 
    {\displaystyle p+\left({\frac {\partial U}{\partial V}}\right)_{T}=T\left({\frac {\partial p}{\partial T}}\right)_{V}}
U systémů, ve kterých se nekoná práce a nemění se složení systému (např. neprobíhá fázový přechod), je změna teploty mírou tepla předávaného při tepelném kontaktu. Teplota je proto využívána v kalorimetrii. Vychází se přitom ze znalosti chování tepelných kapacit při změnách teploty.
Z ekvipartičního teorému lze pro různé druhy molekul (jednoatomové, dvouatomové, víceatomové lineární a víceatomové nelineární) odvodit v kinetické teorii hodnoty molární tepelné kapacity plynů, které jsou nezávislé na teplotě. Ve skutečnosti u víceatomových molekul dochází k jejich růstu, neboť při určité teplotě začínají "rozmrzat" nové stupně volnosti, které díky kvantové mechanice mají diskrétní úrovně energie až od určité minimální hladiny: nejprve se projeví dosažení minimálních úrovní rotačních stavů a přibližně o řád výše i stavů vibračních. Pro teploty vybuzení těchto stavů platí:
   jsou moment setrvačnosti molekuly, resp. úhlová frekvence jejích vlastních kmitů (spočtená pro klasický oscilátor).Kvantové jevy se projeví také u teplotní závislosti molární tepelné kapacity pevných látek. Kvantovou teorii tepelných kapacit pevných látek zpracoval Debye. Pro nízké teploty odvodil závislost molární tepelné kapacity na třetí mocnině teploty. Teprve pro teploty 
   začíná platit Dulongův-Petitův zákon rovnosti a konstantnosti molárních tepelných kapacit krystalických látek; 
   je tzv. Debyeova teplota, rovná podílu energie fononu elastických vln v krystalu a Boltzmannovy konstanty.
Teplota ustáleného stavu se řídí stavovou rovnicí reálného plynu (příkladem dobrého přiblížení je van der Waalsova rovnice), ze které lze odvodit změnu teploty při různých rovnovážných (kvazistatických) tepelných dějích. Rozdíly vzhledem k ideálnímu plynu se projevují nejvíce u nízkých tlaků a souvisejí se skupenskou přeměnou do kondenzované fáze.
Rozdíly oproti ideálnímu plynu se projevují i v dalších jevech. Nejznámější je Joulův-Thomsonův jev, při kterém se při adiabatické expanzi do vakua přes pórovitou přepážku mění teplota plynu. Pro každý plyn (a daný tlak) existuje tzv. inverzní teplota; expanduje-li přes přepážku plyn s teplotou nižší než inverzní, dále se ochlazuje, naopak plyn s vyšší teplotou se zahřívá.
   neznačí teplotu, ale čas.Teplota ovlivňuje koeficienty difuze a (dynamické) viskozity.
Pro difuzi v plynech lze odvodit, že koeficient difuze roste přímo úměrně druhé odmocnině teploty.
U difuze v kapalinách roste koeficient difuze s teplotou rychleji než u plynů.Dynamická viskozita plynů roste přímo úměrně druhé odmocnině teploty
   lze interpretovat jako aktivační energii k přesunutí molekuly kapaliny do sousední rovnovážné polohy.U Brownova pohybu v kapalinách o viskozitě 
Teplota je hybným potenciálem pro vedení tepla (obdoba elektrického potenciálu pro vedení el. proudu).
Při vedení tepla v ustáleném teplotním poli je tepelný výkon šířený přes elementární plochu 
   přímo úměrný záporně vzatému gradientu teploty, koeficientem úměrnosti je tepelná vodivost 
    {\displaystyle {\frac {\mathrm {d} Q}{\mathrm {d} t}}=-\lambda \mathrm {d} S\nabla T\,}
Fázový přechod je skokovou změnou nějaké vlastnosti (nebo její derivace) při změně nějaké proměnné, v tomto případě teploty.
Pro běžný jednosložkový systém se jedná o změny jeho skupenství, případně změny jeho krystalické struktury.
    {\displaystyle {\frac {\mathrm {d} p}{\mathrm {d} T}}={\frac {H}{T\Delta V}}\,}
   změna objemu.Ve fázovém diagramu existují dva druhy důležitých teplotních bodů, specifických pro danou látku. Jedná se o
kritickou teplotu, při níž se stírá rozdíl mezi kapalným a plynným skupenství a vzniká tím superfluidní fáze
teplotu trojného bodu (jednoho nebo více), tedy stavu, ve kterém jsou v rovnováze současně tři fáze.
U vícesložkových systémů má teplota vliv na mísení resp. oddělování složek, rozpustnost (spolu s koncentracemi těchto složek). Naopak platí, že koncentrace příměsí ovlivňuje charakteristické teploty - způsobuje např. změnu teploty skupenských přeměn. Pro dostatečně zředěné roztoky je tento vliv popsán Raoultovým zákonem. Podle něj se rozpuštěnou příměsí sníží teplota tuhnutí roztoku oproti teplotě tuhnutí čistého rozpouštědla úměrně molární koncentraci příměsi. Koeficient úměrnosti se nazývá kryoskopická konstanta. Naopak teplota varu roztoku se zvýší úměrně molární koncentraci příměsi, koeficient úměrnosti se nazývá ebulioskopická konstanta.
Zejména kryoskopický jev má široké uplatnění v analýze látek, ale i v technické praxi - známou aplikací je zimní solení vozovek.
Teplota ze své podstaty má vliv pouze na vlastnosti spojitých prostředí, uplatňuje se tedy v mechanice kontinua (a s ní úzce spojené akustice).
Zvýšení teploty vede ke zvýšení poměru kinetické energie částic látky a potenciální energie jejich vazeb. To může vyvolat:
překonání potenciálových bariér pro chemické reakce.Makroskopicky se tyto změny projeví jako:
zvýšení objemu pevných látek a kapalin, jakož i zvýšení objemu nebo tlaku plynů (teplotní roztažnost a rozpínavost)Pokud změny teplot budou probíhat v dostatečném odstupu od teplot fázových přechodů, lze změny objemu přiblížit u kondenzovaných látek lineární závislostí
   (indexem 0 značeny referenční hodnoty).(Přesně a v celém rozsahu teplot platí pouze pro ideální plyn.)změny reologických vlastností, tedy
změny tuhostí (snížení u kovů, zvýšení např. u kaučuku) resp. jejich převrácených hodnot - modulů pružnosti, případně změny jejich anizotropie spojené s krystalovou strukturou
změny mezí úměrnosti, pružnosti, kluzu a pevnosti u deformace v tahu a obdobné změny mezních bodů u ostatních druhů deformace
změny skupenství.Změny objemů a tuhostí pevných látek a kapalin se také projeví ve změně rychlosti šíření mechanických vln, včetně vln zvukových.
  -krát. Přitom u pevných látek odpovídá podélným vlnám modul pružnosti v tahu, příčným vlnám modul pružnosti ve smyku a podélným vlnám v kapalinách modul objemové pružnosti.
Polarizační a magnetizační vlastnosti dielektrik a magnetik lze vhodně popsat pomocí elektrické a magnetické susceptibility 
Pro velké množství dielektrik lze teplotní závislost elektrické susceptibility zapsat vztahem
    {\displaystyle \chi ^{(\mathrm {e} )}=\chi _{\mathrm {k} }^{(\mathrm {e} )}+{\frac {C}{T}}}
   jsou látkově specifické konstanty.Pro většinu diamagnetik a některá paramagnetika je magnetická susceptibilita nezávislá na teplotě, pro některá paramagnetika se řídí Curieovým zákonem 
  , tedy teplotní závislost magnetické susceptibility lze zapsat souhrnným vztahem
    {\displaystyle \chi ^{(\mathrm {m} )}=\chi _{\mathrm {k} }^{(\mathrm {m} )}+{\frac {C}{T}}}
   jsou látkově specifické konstanty.U elektricky a magneticky uspořádaných látek (feroelektrika, feromagnetika a antiferomagnetika) se při teplotě nižší než jistá mezní teplota (feroelektrická Curieova teplota, feromagnetická Curieova teplota resp. Néelova teplota pro antiferomagnetika) vyskytuje spontánní uspořádání a s ním spojená spontánní polarizace resp. magnetizace. Ta s teplotou klesá a nad mezní teplotou tyto látky přecházejí na paraelektrické a paramagnetické. Závislost na teplotě lze s výjimkou okolí mezní teploty popsat obdobnými vztahy pro elektrickou i magnetickou susceptibilitu. Pro teploty pod mezní teplotou je to tzv. Blochův zákon:
    {\displaystyle {\frac {\chi _{\mathrm {max} }^{(\mathrm {e} )}-\chi ^{(\mathrm {e} )}(T)}{\chi _{\mathrm {max} }^{(\mathrm {e} )}}}=C''T^{\frac {3}{2}}}
    {\displaystyle {\frac {\chi _{\mathrm {max} }^{(\mathrm {m} )}-\chi ^{(\mathrm {m} )}(T)}{\chi _{\mathrm {max} }^{(\mathrm {m} )}}}=C''T^{\frac {3}{2}}}
    {\displaystyle \chi _{\mathrm {max} }^{(\mathrm {e} )},\chi _{\mathrm {max} }^{(\mathrm {m} )}\,}
   susceptibility při maximálním uspořádání (při nulové absolutní teplotě);pro teploty nad mezní teplotou vztah (pro feromagnetika nazývaný Curieův-Weissův zákon):
   je parametr s rozměrem teploty, pro feroelektrika a feromagnetika blízký Curieově teplotě.V případě plazmatu se sice jedná o vodivé prostředí, nicméně je zde možné zavést dielektrickou konstantu jako obdobu permitivity pro šíření elektromagnetických vln (tzv. Langmuirovské kmity). Pro obdobu elektrické susceptibility pak platí pro vlny s úhlovou frekvencí 
    {\displaystyle \chi ^{(\mathrm {e} )}(\omega ,\kappa )=-{\frac {e^{2}n_{0}}{\varepsilon _{0}m_{\mathrm {e} }\omega ^{2}}}\left(1+{\frac {3kT\kappa ^{2}}{m_{\mathrm {e} }\omega ^{2}}}\right)}
   jsou elementární náboj, permitivita vakua, početní hustota a hmotnost elektronů.
Rezistivita vodičů je dána příspěvky třech mechanismů s různou závislostí na teplotě:
   způsobený rozptylem elektronů na příměsových atomech je teplotně přibližně nezávislý a závisí na koncentraci příměsových atomů,
   způsobený vzájemným působením elektronů na sebe.Poslední dva příspěvky jsou závislé na teplotě.
   (rovná podílu energie fononu elastických vln v krystalu a Boltzmannovy konstanty, zpravidla několik setin kelvinu) je významný příspěvek od kmitů mřížky:
    {\displaystyle \rho _{\mathrm {ph} }\propto {\frac {m_{\mathrm {e} }}{\hbar e^{2}}}\,{\frac {kT}{n_{0}}}\,}
   jsou Planckova konstanta, elementární náboj, hmotnost a početní hustota elektronů.Pro teploty podstatně nižší než Debyeova teplota 
   je nejvýznamnější příspěvek od rozptylu na příměsích, protože zbylé dva příspěvky s teplotou klesají:
    {\displaystyle \rho _{\mathrm {ph} }={\frac {m_{\mathrm {e} }}{\hbar e^{2}}}\,{\frac {kT}{n_{0}}}\,\left({\frac {T}{T_{\mathrm {D} }}}\right)^{4}\,}
    {\displaystyle \rho _{\mathrm {el} }={\frac {m_{\mathrm {e} }}{\hbar e^{2}}}\,{\frac {(kT^{2})}{n_{0}E_{\mathrm {F} }}}\,\xi \left({\frac {T}{T_{\mathrm {D} }}}\right)\,}
    {\displaystyle E_{\mathrm {F} },\xi \left({\frac {T}{T_{\mathrm {D} }}}\right)\,}
   jsou Fermiho energie elektronového plynu, resp. opravný faktor řádu nejvýše 1, zpravidla však mnohem menší.Pro rezistivitu polovodičů (při uvažování mechanismu vlastní vodivosti) lze z pásového modelu odvodit následující teplotní závislost:
   jsou energetická šířka zakázaného pásu resp. materiálová konstanta slabě závislá na teplotě.Závislost rezistivity 
   elektronového plazmatu je dána Drudeho vztahem s explicitně vyjádřenou střední volnou dráhou elektronu:
    {\displaystyle \rho \propto {\frac {e^{4}{\sqrt {m_{\mathrm {e} }}}}{(kT)^{\frac {3}{2}}\varepsilon _{0}}}}
   jsou permitivita vakua, elementární náboj a hmotnost elektronu.Pro vedení proudu ve vakuu (např. ve vakuových elektronkách) je nutné uvolnění nosičů elektrického náboje. Jedním z mechanismů je termická emise elektronů (termoelektronová emise). Ve statistické fyzice lze odvodit závislosti počtu elektronů ve vodivostním pásu schopných opustit katodu na teplotě. Z ní plyne pro hustotu nasyceného emisního proudu (tj. elektrický proud z jednotkové plochy) následující teplotní závislost (tzv. Richardsonův-Dushmanův vztah):
    {\displaystyle j_{s}={\frac {em_{\mathrm {e} }}{2\pi ^{2}\hbar ^{3}}}\,T^{2}\,\mathrm {e} ^{\frac {W}{kT}}}
   jsou výstupní práce elektronů z daného materiálu, resp. Planckova konstanta, elementární náboj a hmotnost elektronu.
Z termoelektrických a termomagnetických jevů mnohé přímo závisejí na rozdílu teplot nebo naopak teplotní rozdíl vytvářejí:
Seebeckův termoelektrický jev (1821): Mezi koncovými průřezy kovového vodiče, je-li mezi nimi udržován teplotní rozdíl 
   je tzv. termoelektrický koeficient.Thomsonův termoelektrický jev (1851): Prochází-li homogenním vodičem, ve kterém není ve všech místech stejná teplota, elektrický proud hustoty 
    {\displaystyle {\frac {\partial ^{2}Q}{\partial t\,\partial V}}=-\xi \,\mathbf {i} \cdot \nabla T\,}
   je tzv. Thomsonův koeficient.Ettingshausenův termomagnetický jev (1886): Při vedení proudu v magnetickém poli kolmo ke směru vektoru magnetické indukce vzniká vedle příčného elektrického napětí (Hallův jev) také příčný teplotní rozdíl úměrný proudové hustotě a magnetické indukci.
Righiův-Leducův termomagnetický jev (1887): Při vedení tepla v magnetickém poli kolmo ke směru vektoru magnetické indukce vzniká vedle příčného elektrického napětí (Nernstův jev) také příčný teplotní rozdíl úměrný proudové hustotě a hustotě tepelného toku.
Spinový Seebeckův termomagnetický jev (2008): Mezi koncovými průřezy zmagnetované kovové tyče, je-li mezi nimi udržován teplotní rozdíl 
  , vzniká (uspořádáním elektronových spinů) přídavný magnetický indukční tok (přesněji magnetomotorické napětí).
Tepelným pohybem nosičů náboje vznikají v elektrických obvodech fluktuace elektrického proudu. Střední hodnota těchto odchylek je sice nulová, střední hodnota jejich kvadrátů již nulová není a závisí na teplotě. Fluktuace se zpravidla popisují tzv. korelační funkcí, tedy středovanou hodnotou součinu proudu ve dvou časových okamžicích 
  . Ta je přímo úměrná teplotě a exponenciálně klesá s časem mezi těmito okamžiky. Vzhledem k časové proměnlivosti fluktuací (které se tak chovají jako přídavné střídavé proudy) je vhodné provést spektrální rozklad těchto fluktuací:
    {\displaystyle \left\langle I(t_{0}=0)\cdot I(t)\right\rangle =\int \limits _{-\infty }^{\infty }\langle I^{2}\rangle _{\omega }\mathrm {e} ^{\mathrm {i} \omega t}\,}
    {\displaystyle \langle I^{2}\rangle _{\omega }={\frac {kT}{\pi }}\,{\frac {R}{{\big |}Z{\big |}^{2}}}\,}
   je (komplexní) impedance obvodu.Z tohoto vztahu vyplývá, že pro obvody s malým odporem mohou být fluktuace významné pro rezonanční frekvence, pro které je reaktance nulová.
S teplotou se mění některé optické vlastnosti prostředí. Tyto změny jsou zpravidla dány změnami elektromagnetických vlastností prostředí. Např. optická hustota prostředí je zejména závislá na výše uvedených změnách elektrické permitivity (závislost na magnetické permeabilitě je vzhledem k ní u běžných optických prostředí zanedbatelná). Konkrétní tvar závislosti na teplotě vyplývá z toho, že fázová rychlost světla v prostředí je úměrná převrácené hodnotě druhé odmocniny elektrické permitivity.
Teorie vysvětluje čárové optické spektrum pomocí kvantových energetických přechodů v elektronových obalech atomů. Přirozená šířka spektrální čáry (tj. rozdíl úhlových frekvencí, pro které je spektrální hustota zářivého výkonu poloviční oproti maximální spektrální hustotě zářivého výkonu dané spektrální čáry o úhlové frekvenci 
  ) je rovna součiniteli tlumení emitujícího oscilátoru. Reálná emise záření je však ovlivněna neuspořádaným tepelným pohybem částic látky. Protože úhlové frekvence se mění při pohybu zdroje vlnění vůči pozorovateli podle tzv. Dopplerova jevu, celkové záření látky pocházející od mnoha částic bude mít danou spektrální čáru rozšířenu (tzv. Dopplerovské rozšíření spektrální čáry) o:
    {\displaystyle \Delta \omega =2\omega _{0}{\sqrt {2\ln 2{\frac {kT}{m_{\mathrm {a} }c^{2}}}}}\,}
   je hmotnost emitujícího atomu.Zahřátá hmotná prostředí se projevují sáláním, tedy vydáváním elektromagnetického záření, aniž by bylo iniciováno jiným dopadajícím zářením nebo vnějšími změnami elektromagnetického pole. V uzavřené dutině uvnitř zahřátého prostředí se ustálí termodynamická rovnováha zahřátých stěn a tohoto záření, tak zvaného záření absolutně černého tělesa. Kirchhoff v r. 1862 odvodil, že spektrální hustota zářivého výkonu závisí jen na teplotě a nezávisí na vlastnostech a druhu látkového prostředí (tzv. 1. Kirchhoffův zákon tepelného vyzařování).
Planck v r. 1900 podal teoretické zdůvodnění tvaru spektra tohoto záření, včetně jeho závislosti na teplotě. To je dáno např. pro spektrální hustotu energie následujícím vztahem (Planckův vyzařovací zákon):
    {\displaystyle w(\omega )\,\mathrm {d} \omega ={\frac {\hbar }{\pi ^{2}c^{2}}}{\frac {\omega ^{3}}{e^{\frac {\hbar \omega }{kT}}-1}}\ \mathrm {d} \omega ,}
   označují rychlost světla ve vakuu, Planckovu, resp. Boltzmannovu konstantu, 
   je celková objemová hustota tepelného záření v dutině.Na základě vyzařovacího zákona je možno rozšířit pojem teploty i na objekty, které nesplňují podmínky klasického termodynamického rovnovážného systému:
    {\displaystyle \sigma ={\frac {\pi ^{2}}{60}}{\frac {k^{4}}{c^{2}\hbar ^{3}}}\,}
   = 5,670 400(40)·10−8.Tzv. efektivní teplota povrchu tělesa je definována jako teplota, pro kterou výkon vyzařovaný jednotkovou plochou absolutně černého tělesa je roven výkonu vyzařovanému jednotkovou plochou povrchu daného tělesa. Toto rozšíření pojmu teplota lze aplikovat i v případech, kdy pro daný povrch lokálně neplatí podmínka rovnovážného stavu, ale povrch je vzhledem ke své velikosti dostatečně daleko. Efektivní teplota je proto používána např. v astronomii pro charakteristiku povrchů hvězd.
Pro maximum Planckovy rozdělovací funkce přepsané do tvaru rozdělení podle vlnové délky lze odvodit tzv. Wienův posunovací zákon:
    {\displaystyle \lambda _{\mathrm {max} }T={\frac {2\pi }{\mathrm {x} }}{\frac {\hbar c}{k}}\,}
    {\displaystyle \mathrm {x} \mathrm {e} ^{\mathrm {x} }=5(\mathrm {e} ^{\mathrm {x} }-1)\,}
   = 4,965 114 231…Hmotnému prostředí, které vydává záření podobného spektra jako absolutně černé těleso, můžeme přiřadit radiační teplotu odpovídající maximu tohoto spektra podle Wienova posunovacího zákona. Toto rozšíření pojmu teplota lze aplikovat i v případech, kdy hustota částic prostředí je tak nízká, že nejsou splněny podmínky vnitřní rovnováhy systému.
Analogie se zářením absolutně černého tělesa se využívá i ve fotometrii a optice barev, tj. pro viditelnou část spektra. Zde se pro popis vlastností světelných zářičů definuje:
   je absolutní teplota černého tělesa, při které by byl jeho jas (při stejné vlnové délce) stejný, jako spektrální jas daného zářiče. Platí:
    {\displaystyle {\frac {1}{\Theta }}-{\frac {1}{\Theta _{\mathrm {black} }}}={\frac {\lambda k}{hc}}\,\ln \alpha _{\lambda }\,}
   daného zářiče je absolutní teplota černého tělesa, při které by vysílalo světlo, které vzbuzuje v normálním lidském oku stejný barevný vjem jako daný zářič.
Některé fyzikální jevy, které mají kvantovou podstatu, se projevují pouze v oblasti teplot blízkých absolutní nule. Přitom se může jednat o jevy s makroskopickými projevy.
Důležitou skupinou těchto jevů jsou jevy založené na kolektivním kvantovém chování, při kterém se částice látky (fermiony) sdružují do tzv. Cooperových párů - bosonů. Projeví se to odlišnými makroskopickými charakteristikami látek. Mezi tyto jevy patří
Niels Bohr zavedl pro některé jaderné reakce model složeného jádra (vzniklého záchytem částice jádrem a „rozpuštěním“ její energie mezi nukleony jádra), ze kterého přebytek energie odnášejí „vypařující se“ částice. Jejich spektrum lze dobře popsat Maxwellovým spektrem pro tok molekul z povrchu teplé kapaliny (toto platí pro neutrony; pro protony je narušeno elektromagnetickým působením), proto se nazývá „evaporačním spektrem“. K jeho stanovení je potřeba znát jadernou teplotu (teplotu atomového jádra), kterou lze zavést pomocí statistické definice teploty.
Termodynamická koncepce popisu jaderných spekter excitovaných jader byla poprvé použita v r. 1936-37 současně několika fyziky. V prvním přiblížení z ní vyplývá, že střední energie na 1 excitovaný nukleon je přímo úměrná jaderné teplotě, resp. energie excitovaného jádra je úměrná kvadrátu jaderné teploty; pro jádra s nukleonovým číslem A≈100 je pro excitační energii 
Zejména pro radioaktivní přeměny s emisí záření γ (ale i pro některé jaderné reakce) je teplota prostředí důležitá pro Dopplerovské rozšíření rezonanční křivky spektra záření γ (resp. účinného průřezu jaderné reakce), podobně jako v optice. Díky němu je možná částečná rezonanční absorpce tohoto záření, neboť u některých jader vyrovnává energetický rozdíl mezi energií pro emisi a absorpci (způsobený zpětným rázem jádra plynoucím ze zákona zachování hybnosti).
Teplota je důležitou veličinou také v aplikované jaderné fyzice, např. ve fyzice jaderných reaktorů. Důsledkem štěpných jaderných reakcí je vývin tepla, který ovlivňuje teplotní pole v jaderném reaktoru. Teplota naopak ovlivňuje hustoty materiálů v aktivní zóně reaktoru i jejich jaderné vlastnosti. Neutronová bilance štěpné reakce je tedy závislá na teplotě. Přitom je důležitá teplota paliva (ovlivňuje hustotu a tedy pravděpodobnost interakcí a způsobuje Dopplerovské rozšíření rezonančních úrovní) i teplota moderátoru (ovlivňuje zpomalovací a difuzní charakteristiky prostředí a tím i spektrum neutronů potřebných pro štěpení, na němž závisí účinný průřez štěpné reakce).
  , charakterizující násobící schopnost štěpné jaderné reakce. Její vliv na teplotě se popisuje pomocí teplotních koeficientů reaktivity, definovaných jako derivace reaktivity podle teploty dané složky aktivní zóny reaktoru 
  . Pro dynamickou stabilitu reaktoru je zjednodušeně řečeno nutné navrhnout aktivní zónu se zápornými teplotními koeficienty reaktivity, neboť pak nemůže dojít k nekontrolovatelnému nárůstu štěpných reakcí (zpětná vazba zajistí při rostoucí teplotě od vyvíjeného tepla zpomalení reakce).
Astrofyzika běžně pracuje s teplotou vesmírných těles, mezihvězdného plynu, plazmatu, reliktního záření apod. Na teplotě např. závisí spektrální třídy hvězd.
Zajímavá je závislost teploty na energii, která z tohoto vztahu vyplývá - teplota je nepřímo úměrná energii, tedy teplota černé díry s rostoucí energií klesá.
Tento přehled uvádí pouze výběr oblastí, jevů a aplikací, pro které je teplota jako pojem nebo jako veličina důležitá, se stručnou charakteristikou, jak se v nich teplota uplatňuje. Slouží spíše jako rozcestník ke speciálním stránkám.
Zvyšování teploty se projeví uvolňováním částic v kondenzovaných látkách a zvyšováním jejich kinetické energie ve vzájemných srážkách. Z tohoto důvodu se zvyšuje schopnost překonání potenciálových bariér chemických vazeb - teplota má rozhodující vliv na chemické reakce a jejich rychlost. Jako příklad lze uvést následující závislosti:
    {\displaystyle {\frac {\mathrm {d} \ln K}{\mathrm {d} T^{-1}}}={\frac {-\Delta H}{R}}\,}
Rozdíly teploty mezi zemským jádrem a povrchem planety jsou příčinou vzniku konvexních proudů v plasticko-tekutých vrstvách Země, v jejichž důsledku pak dochází k pohybům i v zemské kůře a souvisejícím geologickým jevům.
Procesy v zemské atmosféře jsou z velké části založeny na teplotních rozdílech (způsobené zahříváním povrchu planety Sluncem) a jimi vyvolanému proudění vzduchu. To je dále příčinou mořských proudů.
Protože podnebí a počasí jsou důležitými faktory pro mnoho oblastí lidské činnosti, věnuje se pozornost jejich pravidelnému sledování. Na něm je založena i předpověď počasí.
Teplota vzduchu se měří ve výšce 2 metry nad zemským povrchem ve stínu (v meteorologické budce). Zpravidla se udává
průměrná denní teplota (jedná se o aritmetický průměr z teploty vzduchu naměřené v 7 hodin, teploty ve 14 hodin a dvojnásobně započtené teploty v 21 hodin, vše místního středního slunečního času).Vedle toho se také sleduje
přízemní minimální teplota (minimum naměřené za noc ve výšce 5 cm nad zemským povrchem),
rosný bod (teplota, při které dosáhl vzduch maximální možné vlhkosti) v různých výškách.K základním klimatickým údajům patří roční průběhy maximální a minimální teploty vzduchu a maximální a minimální povrchové teploty moří a oceánů.
Biochemické procesy mohou probíhat pouze v omezeném rozsahu teplot. Teplota je proto důležitým faktorem podmínek pro život. Proto je také teplota zemského povrchu, přízemní atmosféry a vodstva klíčovým faktorem pro ekologii.
Proto se u některých živých organismů vyvinula schopnost vnímání vnitřní nebo okolní teploty (termorecepce) a u některých živočichů schopnost aktivní regulace vnitřní teploty (teplokrevnost).
Teplota je indikátorem fyziologických procesů v organismech, proto se její měření používá v lékařské diagnostice.
Vysoká či nízká teplota nebo změny teploty se používají také v různých léčebných, rehabilitačních a kosmetických terapiích (studené zábaly, pocení, laserové vypalování, zahřívání infralampou, teplotní léčba prostaty, vymrazování bradavic, studené a teplé koupele, horký parafín apod.) nebo přípravě lékařských nástrojů (sterilizace).
Petrochemie, chemický průmysl - teplota je důležitým faktorem v chemických technologiích, jako jsou např.:
Keramický průmysl, průmysl stavebních hmot - využití vysoké teploty k vypalování stavebních hmot (cement, cihly, tvárnice) a keramiky
Dopravní a energetický průmysl - na teplotním rozdílu závisí účinnost tepelných strojů (parní a spalovací motory, parní a plynové turbíny, tepelná čerpadla)
Požární ochrana - teplota jedním ze základních faktorů podmínek hoření; zavádí se nové pojmy:
Zvýšenou teplotou se mění u mnohých potravinářských surovin mechanické, chemické, aromatické a chuťové vlastnosti. Proto se v potravinářství a gastronomii používá při přípravě a úpravě jídel mnoho postupů založených na zahřívání (vaření, pečení, smažení, pražení).
Vysokou teplotou nebo naopak chladem či zmrazením lze zvýšit dobu uchovatelnosti potravin (konzervace potravin).
Teplota je důležitá pro rozvinutí řádných chuťových a aromatických vjemů při konzumaci jídel a nápojů. Proto se v gastronomii dbá na správnou teplotu jídel a nápojů při jejich podávání.
Z faktorů závislých na teplotě se v uměleckých oborech významně projevuje závislost rychlosti šíření zvukových vln a teplotní roztažnost látek. Proto se se změnou teploty mění i rezonanční vlastnosti (frekvence - tedy objektivní výška tónu) strun, ozvučných desek i vzduchových sloupců - změna teploty si vyžádá nové naladění většiny hudebních nástrojů.
Fyzikální veličiny zpravidla nebývají inspirací pro umělce; týká se to i teploty. Přesto se v názvech uměleckých děl najde několik výjimek (v závorce naznačeno "zdůvodnění" názvu):
Celsius 41.11: The Temperature at Which the Brain... Begins to Die (2004) (tělesná teplota, při které mozek začíná umírat)Divadelní hry:
Vedle stejnojmenných adaptací Bradburyho románu lze v této oblasti uvést i postřeh Járy Cimrmana z úvodního semináře hry Posel z Liptákova: "Teplé pivo je lepší než studená Němka".
Svobod E., Bakule R.: Molekulová fyzika, 1. vydání, Academia, Praha 1992, ISBN 80-200-0025-9
Feynman R. P., Leighton R. B., Sands M.: Feynmanovy přednášky z fyziky - díl 1/3, 1. české vydání, Fragment, 2000, ISBN 80-7200-405-0.
Feynman, R. P., Leighton, R. B., Sands, M.: Feynmanovy přednášky z fyziky - díl 2/3, 1. české vydání, Fragment, 2006, ISBN 80-7200-420-4.
OBDRŽÁLEK, Jan. Úvod do termodynamiky, statistické fyziky a molekulové fyziky. Praha: MatFyzPress, Nakladatelství MFF UK, 2015. ISBN 978-80-7378-287-0. (čes.) 
OBDRŽÁLEK, Jan. Řešené příklady z termodynamiky, statistické fyziky a molekulové fyziky. Praha: MatFyzPress, Nakladatelství MFF UK, 2015. ISBN 978-80-7378-300-6. (čes.) 
Reif F.: Statistical Physics. Berkley Physics Course, Vol. 5. McGraw-Hill, New York 1967
Maršák Z.: Termodynamika a statistická fyzika, 1. vydání. Ediční středisko ČVUT, Praha 1981
Bazarov I. P., Gevorkjan E. V., Nikolajev P. N.: Termodinamika i statističeskaja fizika. *Izdatelstvo Moskovskogo universiteta, Moskva 1986
Landau L. D., Lifšic E. M.: Teoretičeskaja fizika, tom V. - Statističeskaja fizika. Nauka, Moskva 1976
Odehnal M.: Supravodivost a jiné kvantové jevy, 1. vydání. Academia, Praha 1992, ISBN 80-200-0225-1
Sedlák B., Štoll I.: Elektřina a magnetismus, 1. vydání, Academia, Praha 1993, ISBN 80-200-0172-7
Achiezer A. I., Achiezer I. A.: Elektromagnetizm i elektromagnitnyje volny. Vysšaja škola, Moskva 1985
Šindelář V., Smrž L., Beťák Z.: Nová soustava jednotek, 3. vydání, SPN, Praha 1981
ISO 80000-5:2009, Quantities and units - Part 9: Physical chemistry and molecular physics
ČSN EN ISO 80000-9:2011, Veličiny a jednotky - Část 9: Fyzikální chemie a molekulová fyzika
Kreidl Marcel: Měření teploty - senzory a měřicí obvody - 1.díl edice senzory neelektrických veličin, BEN - technická literatura, 2005, ISBN 80-7300-145-4
Lysenko Vladimír: Detektory pro bezdotykové měření teplot - 2.díl edice senzory neelektrických veličin, BEN - technická literatura, 2006, ISBN 80-7300-180-2
