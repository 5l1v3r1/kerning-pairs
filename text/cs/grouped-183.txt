
Sami Vänskä (* 26. září 1976) je bývalý baskytarista finské metalové skupiny Nightwish. V kapele působil od roku 1998 do roku 2002. Jeho hudební kariéra začala s finskou skupinou Nattvindens Gråt, se kterou vytvořil dvě alba. S Nightwish se, mimo jiné, účastnil i vystoupení ve finále soutěže Eurovize roku 2000, kdy skupina odehrála skladbu Sleepwalker. Po opuštění Nightwish začal hrál s bluesovou skupinou Root Remedy, i tuto skupinu ale nakonec roku 2008 opustil. Po opuštění této kapely již znovu žádný projekt nezačal.
Samia je ženské křestní jméno. Jehož původ je v arabštině znamenající důležitá, nádherná, nejvyšší nebo ta, která umí naslouchat. Další formou jména je Samiya nebo Samya.

Samorostlík klasnatý (Actaea spicata) je druh planě rostoucí byliny z čeledě pryskyřníkovitých. Je jediným druhem rodu samorostlík rostoucí v České republice.
Rostlina je rozšířena téměř po celé Evropě, v teplejších oblastech roste pouze ve vyšších polohách. V České republice se vyskytuje roztroušeně, obvykle ho lze nalézt v  květnatých bučinách svazu Fagion v mezofytiku a oreofytiku. Roste nejčastěji v bučinách, na kamenitých stráních, lesních pasekách i podél lesních cest. Nevadí mu zastínění, vyžaduje vlhko. Nejlépe mu vyhovují hluboké půdy s vápencovým nebo opukovým podložím.
Mimo Evropu se vyskytuje ještě i na Kavkaze, v západní Asii, v severní části indického subkontinentu a v Severní Americe.
Je to vytrvalá, 30 až 70 cm vysoká bylina s přímou, nevětvenou lodyhou vyrůstající z dlouhého, červenohnědého oddenku. Střídavě vyrůstající, sytě zelené řapíkaté listy s čepelí trojúhelníkového tvaru, jsou trojčetné a 2 až 3krát zpeřené. Jejich lístky jsou podlouhle vejčité, zašpičatělé, nepravidelně pilovité, koncový lístek bývá 3klanný.
Květy široké cca 1 cm jsou uspořádány v jednom, jen výjimečně ve 2 hustých, stopkatých hroznech. Mají kalich se 4 malými, 4 až 5 mm dlouhými, brzy opadávajícími zelenavými až žlutavými vejčitými plátky, na vrcholu někdy nafialovělými. Koruna je vytvořena obvykle 4 krémovými až nažloutlými široce rozestoupenými plátky s dlouhým nehtem. Z květu vystupuje 12 až 15 tyčinek s prašníky otevírajícími se na vnitřní straně. Gyneceum je složeno s jednoho plodolistu, blizna je přisedlá. Pro zamezení samoopylení dozrává blizna dříve, než se otevřou prašníky. Květ neprodukuje nektar, opylující hmyz si odnáší pyl. Kvete od května do července.
Plodem je mnohosemenná vejcovitá bobule v průměru 12 až 15 mm, která zraním změní barvu ze zelené na leskle černou. Tato bobule je pozoruhodná tím, že je jednou z mála bobulí vzniklých z apokarpního gynecea a dále je vůbec jediná v čeledi pryskyřníkovitých.
Rostlina je celá mírně jedovatá, její bobule obzvláště. V lidovém lékařství se kořene používá k vyvolání zvracení, proti epilepsii a zevně při bolestech zubů. V současnosti se léčivých látek z kořenů používá v homeopatických lécích proti revmatismu. Celá rostlina samorostlíku klasnatého obsahuje alkaloid protoanemonin, který při nevědomém požití může způsobit těžkou gastroenteritidu. Protože rostlina včetně plodů je nechutně hořká, nejsou ale případy těchto otrav zaznamenány.Samorostlík bývá někdy pěstován v parcích a zahradách jako okrasná rostlina.

Samotáři je česká filmová komedie Davida Ondříčka podle scénáře Petra Zelenky z roku 2000. Herec Jiří Macháček za něj v roce 2001 získal Českého lva za nejlepší mužský herecký výkon ve vedlejší roli; film byl nominován v devíti dalších kategoriích, včetně nejlepšího filmu a nejlepší režie. V českém filmu si zde poprvé zahráli do té doby jen velmi málo známí herci, např. Ivan Trojan, Jiří Macháček nebo Saša Rašilov mladší.

Samovar je ruské tradiční zařízení pro vaření vody s vnitřním topidlem, určené k přípravě čaje. Zpočátku se voda ohřívala trubkou naplněnou dřevěným uhlím. Později se objevily další druhy samovarů, vytápěné petrolejem nebo elektricky.
Přístroje tohoto typu byly dlouho známy v Číně, ale nepoužívaly se k přípravě čaje. První samovary na ruském území se začaly vyrábět v polovině 18. století v hutích na Urale. Záhy se však stalo hlavním místem produkce a vývoje samovarů západoruské město Tula, odkud také pochází nejstarší věrohodné písemné zprávy o jejich výrobě.
Roku 1778 na ulici Štykovaja, v tulské čtvrti Zářečí, vyrobili samovar bratři Ivan a Nazar Lisicynovi v malé dílně. Jejich podnik byl prvním samovarovým závodem ve městě. Zakladatelem podniku byl jejich otec, původně puškař a mědikovec Fedor Lisicyn. Už v roce 1803 v závodě pracovali čtyři tulští měšťané, sedm puškařů, dva vozkové a 13 Rolníků – dohromady 26 zaměstnanců. To už byla továrna s kapitálem 3000 rublů a výnosem 1500 rublů. Továrna v roce 1823 přešla na Nazarova syna Nikitu Lisicyna. Samovary Lisicynových se vyznačovaly nápaditými tvary a výzdobou. Běžné byly tepané a gravírované ozdoby na podstavci samovaru, vejcovitý tvar nádrže, kohouty ve tvaru delfína, ozdobná držadla. Výroba samovarů se ukázala jako velmi výnosná. Řemeslníci se rychle změnili na továrníky a dílny na továrny, takže k roku 1808 fungovalo v Tule již osm výrobců samovarů. V roce 1812 vznikla továrna Vasilije Lomova, v roce 1813 Andreje Kuraševa. Vasilij Lomov společně s bratrem Ivanem produkovali samovary vysoké kvality, asi 1000–1200 kusů ročně a stali se široce známými. Samovary se tehdy prodávaly na váhu a stály: z mosazi 64 rublů za pud (16,3 kg), z mědi 90 rublů za pud. V roce 1850 jenom v samotné Tule bylo 28 továren na samovary, které produkovaly okolo 120 tisíc samovarů ročně a k tomu velké množství dalších výrobků z mědi. Například továrna J. V. Ljalina zhotovila za rok více než 10 tisíc kusů samovarů.
Na přelomu 19. a 20. století se objevují nové typy samovarů, jako např. petrolejový, samovar Paričko, měděné samovary z továrny Černikovových s bočním ohřevem. Petrolejové samovary se prosadily především tam, kde byl snadno dostupný a levný petrolej, zvláště na Kavkaze. Petrolejové samovary se také ve velkých počtech exportovaly.
V roce 1908 závod Bratři Šachdatové a spol. poprvé vyrobil samovar s odnímatelnou nádobou na vodu - tzv. samovar Paričko (nazváno dle vynálezce, ing. A. J. Parička). Tyto samovary byly bezpečné z požárního hlediska, nemohly se zničit jako obyčejné samovary, když v nich nebyla voda. Díky vybavení dmychadlem a možnosti regulace tahu plamene v nich voda zůstávala dlouho horká. Také čištění bylo pohodlné. Jako palivo bylo možné použít dřevěné uhlí, líh i jiná paliva.
Revoluce roku 1917 přinesla řadu změn. V roce 1918 byly podniky na výrobu samovarů znárodněny. Roku 1919 vzniká v Tule státní sdružení továren na výrobu samovarů. Roku 1922 se výroba samovarů soustředila v Prvním státním mědizpracujícím závodě ve městě Kolčugino. V současnosti funguje pod názvem Kolčug-Micar a.s.
Bez ohledu na pestrost tvarů jsou samovary koncipovány shodně. Každý samovar je složen z dále popsaných dílů (viz též obrázek - schema):
Dutina - topeniště, umístěno uvnitř mísy, sem se vkládá palivo, zde je případně hořák na kapalná paliva. Vnější stěna topeniště funguje jako tepelný výměník – předává teplo vodě
Držadla - jsou zhotovena z tepelně izolačního materiálu, připevněna na mísu a umožňují přenášet celý samovar i v chodu, za horka
Nosič konvice - obruba na pokličce, do které se vkládá konvička se zavářkou - čajovým koncentrátemObvyklými materiály pro výrobu samovarů jsou:
Samovar neslouží přímo k přípravě čaje, ale k vaření vody pro přípravu čaje. Do mísy se nalije voda, která se přivede do varu. V malé konvičce se vroucí vodou spaří listový čaj. Ten se nechá vyluhovat až do vzniku silného extraktu - zavářky. Během vyluhování a i následně během přípravy čaje do šálků je konvička uložena v nosiči úplně nahoře na samovaru. Tak je zaručeno uchování zavářky v teple. Pokud se rozhodneme čaj konzumovat, odlijeme si do svého šálku z konvičky potřebné množství extraktu a dolijeme horkou vodou z kohoutu na nádrži samovaru. Čajové lístky zůstanou v konvičce. Množstvím čajového koncentrátu řídíme sílu čaje.

Samson Raphael Hirsch (20. června 1808 – 31. prosince 1888) byl německý rabín, krátce působil i na Moravě. Proslul jako duchovní otec myšlenky tora im derech eretz v soudobém ortodoxním judaismu. Jeho filosofie spolu s myšlenkami Azriela Hildesheimera, někdy označovaná také jako neo-ortodoxie, měla značný vliv na vývoj ortodoxního judaismu. Hirsch byl rabínem v Oldenbursku a v Emdenu, poté byl jmenován vrchním rabínem Moravy a od r. 1851 až do své smrti vedl odštěpenou ortodoxní obec ve Frankfurtu nad Mohanem. Napsal řadu významných knih, a po několik let vydával měsíčník Jeschurun, v němž se snažil načrtnout filosofii judaismu. Byl vehementním odpůrcem reformního judaismu a stejně tak oponoval i raným formám konzervativního judaismu.
Hirsch se narodil v Hamburku. Jeho otec byl obchodník, věnoval však hodně času studiu Tóry; jeho dědeček, Mendel Frankfurter, založil Talmud Tora v Hamburku a byl neplaceným pomocníkem rabína sousedící kongregace v Altoně; jeho prastrýc, Löb Frankfurter, napsal několik hebrejských děl, včetně komentáře k Tóře pod názvem Ha-rechasim le-bik'ah. Hirsch studoval u Isaaca Bernayse a toto biblické a talmudické vzdělání v kombinaci s osobním vlivem jeho učitele způsobilo, že opustil dráhu obchodníka, kterou mu vybrali rodiče, a rozhodl se pro poslání rabína. V souladu s tímto plánem pokračoval ve studiu Talmudu v letech 1823–1829 v Mannheimu pod vedením rabi Jacoba Ettlingera. Poté přešel na universitu v Bonnu, kde studoval ve stejné době, jako jeho pozdější odpůrce, Abraham Geiger.
V r. 1830 byl Hirsch zvolen vrchním zemským rabínem (Landesrabbiner) Oldenburska. V tomto období napsal svých Devatenáct dopisů o židovství (Neunzehn Briefe über Judenthum), které byly vydány pod pseudonymem „Ben Usiel“ (popř. „Uziel“), v Altoně v r. 1836. Toto dílo zanechalo hluboký dojem v německých židovských kruzích, protože představovalo něco nového — brilantní intelektuální presentaci ortodoxního židovství v klasické němčině a smělou a nekompromisní obhajobu všech jeho institucí a pravidel.V r. 1838 Hirsch vydal další knihu, nezbytného souputníka Dopisů, pod názvem Horeb, oder Versuche über Jissroel's Pflichten in der Zerstreuung. Jedná se o učebnici judaismu určenou pro vzdělanou židovskou mládež. Ve skutečnosti napsal Horeb jako první, ale jeho vydavatelé pochybovali, že by se v době, kdy do módy přicházela reforma, mohlo na tehdejším trhu uplatnit dílo obhajující tradiční judaismus.V roce 1839 vydal polemiku s reformním judaismem pod názvem Erste Mittheilungen aus Naphtali's Briefwechsel a v r. 1844 vydal další polemiku pod názvem Zweite Mittheilungen aus einem Briefwechsel über die Neueste Jüdische Literatur.
Hirsch zůstal v Oldenburgu do r. 1841, kdy byl zvolen vrchním rabínem hanoverských okresů Aurich a Osnabrück, se sídlem v Emdenu. Během tohoto pětiletého působení byl téměř zcela pohlcen prací pro obec a neměl mnoho času na psaní. Založil ovšem gymnázium se studijním programem odrážejícím jak judaismus tak sekulární vědy, které jako první implementovalo jeho heslo tora im derech erec.V r. 1843 se Hirsch ucházel o místo vrchního rabína britského impéria. Ze 13 kandidátů, většinou původem z Německa, se dostal do užšího výběru čtyř: Nathan Marcus Adler, Hirsch Hirschfeld, Benjamin Hirsch Auerbach a Hirsch. V hlasování, které proběhlo 1. prosince 1844 místo nakonec získal Adler. Hlasovalo 135 obcí, z nichž každá měla jeden hlas; Adler získal 121 hlasů, Hirschfeld 12, a Hirsch 2.
Roku 1844 mikulovská židovská komunita zvolila Hirsche jednohlasně za svého rabína. Očekávali od něj, že jakožto rabín s akademickým vzděláním a tvůrce moderního ortodoxního judaismu dokáže překlenout rozpory mezi tradicionalistickými i proreformními židy a že bude důstojným reprezentantem moravského židovstva. Odpůrci této volby ovšem zdůrazňovali jeho zahraniční původ, a Moravskoslezské gubernium dokonce odmítlo dát Hirschovi jakožto cizinci potřebný dispens k výkonu této funkce. Dispens Hirsch získal až roku 1846 od dvorské kanceláře, která jej rovněž potvrdila mikulovským rabínem.Úřad mikulovského rabína byl tradičně spjat s funkcí moravského zemského rabína, do této funkce ovšem musel být zvolen šesti předními moravskými rabíny. Volby proběhly 30. prosince 1846 v Brně a dle očekávání byl Hirsch opět jednohlasně zvolen. V lednu 1847 tuto volbu potvrdila dvorská kancelář, v červnu Hirsch přijel se svou rodinou na Moravu, kde jej čekalo slavnostní přivítání a 30. června 1847 uvedení do funkce zemského rabína.Hirsch však naděje moravských židovských komunit záhy zklamal. Hirschovy kompetence nebyly zcela jasně vymezeny, a tak často jednal na základě svých zkušeností získaných v předchozím působišti v německých zemích. Poměry na Moravě se ovšem značně lišily, zdejší komunity byly zvyklé disponovat velkou autonomií, a tak s dosti velkou nevolí přivítaly Hirschovy inspekce židovských komunit nebo jeho cirkuláře, jimiž se například snažil regulovat pravidla v moravských synagogách. Obzvláště závažné byly spory s prostějovskou židovskou komunitou a jejím rabínem a Hirschovým dlouholetým ideovým protivníkem Hirschem Fasselem.
Dočasné uklidnění přišlo díky revoluci v letech 1848–1849, při níž Hirsch zaměřil svou aktivitu spíše k dosažení občanské a politické rovnosti židů, než na autokratické zasahování do vnitřních záležitostí židovských komunit. Hirsch již po několika dnech po vypuknutí revoluce v březnu 1848 vyzval křesťany, aby „ukázali svůj smysl pro spravedlnost“ a zrovnoprávnili židy, a židy nabádal ke klidu a trpělivosti, aby si svým jednáním křesťany neznepřátelili. Přesto se v dubnu 1848 objevily na několika místech Rakouského císařství protižidovské násilnosti. Dubnová ústava přiznala náboženskou svobodu jen „uznaným křesťanským konfesím“ a židům přiznala jen volební právo, což podnítilo další Hirschovu aktivitu. Svolal zástupce moravských židovských komunit, kteří utvořili Výbor pro moravské židovstvo, jež ve své petici moravskému zemskému sněmu vyjádřilo nesouhlas s novou ústavou.Díky přiznání volebního práva židům mohl ovšem samotný Hirsch vstoupit do politiky. Od roku 1848 do roku 1849 zasedal jako poslanec Moravského zemského sněmu. Nastoupil sem po zemských volbách v květnu 1848 za kurii městskou, obvod Mikulov. Uvádí se jako zemský rabín. Práva moravských židů ovšem neprosazoval ve sněmovním plénu, nýbrž zákulisním jednáním zejména s moravskoslezským viceprezidentem Leopoldem Lažanským a také díky zprostředkování vídeňského rabína Isaaka Mannheimera. Dosáhl nakonec 10. října 1848 zrušení daně uvalené speciálně na židy. Hirsch nestál o to stát se mluvčím židů z celého císařství. Přesunutí císařského dvora i ústavodárného sněmu na Moravu a zejména povzbuzování Mannheimerem však Hirsche podnítilo k vydání memoranda, v němž na poslance sněmu apeloval, aby byli v otázce rovných práv a svobod občanů důslední a přiznali tato práva zcela všem, tedy i židům.K hlasování o této otázce ovšem nakonec nedošlo, neboť mladý císař František Josef I. sněm rozpustil a vydal březnovou ústavu, která deklarovala rovná občanská a politická práva všem občanům bez ohledu na náboženské vyznání. Hirsch díky své aktivitě během revoluce dokázal dočasně překlenout rozpory mezi moravskými židy, a jako přední osobnost Hirsche vnímala dokonce i nežidovská veřejnost.
Po vydání březnové ústavy se Hirsch opět soustředil na záležitosti moravských židovských komunit. Během roku 1849 svolal zástupce těchto komunit a prosadil vytvoření centralisticko-hierarchické uspořádání moravských komunit. Na vrcholu této hierarchie by stála tzv. zemská synagogální rada, jejíž členy by byl zemský rabín a jeho sekretář, zástupce zamýšleného moravského rabínského semináře a dva volení poradci. Proti této snaze se ovšem znovu postavil zejména Hirsch Fassel, podle něhož by tento nový systém zcela zničil veškerou autonomii moravských židovských obcí. Moravské gubernium nakonec snahu zemského rabína překazila vydáním vlastního opatření roku 1850, jež zachovávalo značně decentralistické uspořádání obcí.Roku 1851 získal Hirsch pozvání od frankfurtské ortodoxní židovské obce pozvání, aby se stal jejich rabínem. Tato obec Hirschovi nabízela návrat do jemu známého německého prostředí, návrat do boje za ortodoxii proti reformistům (tento boj byl na Moravě vedlejším zdrojem pnutí mezí ním a židovskými obcemi) nebo dobré finanční zázemí. Hirsch frustrovaný z toho, že nedokázal systém židovských obcí na Moravě přetvořit podle svých představ, nabídku přijal a 12. srpna 1851 Moravu opustil. Tento krok znamenal značné oslabení instituce moravského zemského rabína. Jeho nástupce byl pouze „provizorní zemský rabín“ boskovický rabín Abraham Placzek, který zůstal v Boskovicích, takže Mikulov po několika staletích přestal být sídlem moravského zemského rabinátu.
V r. 1851 přijal nabídku na místo rabína odštěpené ortodoxní skupiny ve Frankfurtu nad Mohanem, části židovské obce, jejíž většina se jinak přiklonila ke klasickému reformnímu judaismu. Tato skupina, známá jako Israelitská náboženská společnost („Israelitische Religions-Gesellschaft“, IRG), se pod jeho správou rozrostla na velkou kongregaci čítající kolem 500 rodin. Hirsch zůstal rabínem této obce po celý zbytek svého života.Hirsch zorganizoval reálnou školu a obecní školu („Bürgerschule“), které poskytovaly úplné židovské vzdělání doplněné o ty aspekty sekulárního vzdělání, které Tóra shledává správnými (tora im derech eretz). Založil a vydával také měsíčník Jeschurun (1855–1870; znovu pak od 1882 et seq); většina obsahu Jeschurunu pocházela z jeho vlastního pera.V r. 1876 Edward Lasker (židovský poslanec v pruském zemském sněmu) předložil návrh zákona o vystoupení (Austrittsgesetz), který by umožnil židům vystoupit z židovské obce aniž by přišli o svůj náboženský status. Zákon byl schválen 28. července 1876. Navzdory novému zákonu se rozvinula debata, zda je „Austritt“ (vystoupení) halachickou povinností. Hirsch zastával názor, že taková povinnost je, přesto že to vyžadovalo vystoupit před soudem a veřejně se distancovat od reformně smýšlející hlavní obce („Grossgemeinde“). Jeho současník, Isaac Dov Bamberger, rabín ve Würzburgu, oponoval, že dokud Grossgemeinde poskytuje dostačující zázemí ortodoxní části, vystoupení není nutné. Tato roztržka způsobilo přetrvávající ránu a mnoho nevraživosti a jeho dozvuky přetrvávaly až do zničení frankfurtské obce nacisty.
V posledních letech svého života soustředil Hirsch své úsilí na založení asociace nezávislých židovských komunit pod názvem Volné sdružení pro zájmy ortodoxního judaismu (“Freie Vereinigung für die Interessen des Orthodoxen Judentums“). Během 30 let následujících po jeho smrti tato organizace sloužila jako vzor pro utváření mezinárodního ortodoxního hnutí Agudat Jisrael. Hirsch byl bezpochyby oponentem politického sionismu, navzdory velké lásce k zemi Izrael, která čiší z jeho díla.Soudě podle zpráv od jeho příbuzných se zdá, že se Hirsch nakazil malárií během svého působení v Emdenu a tato nemoc ho s přestávkami sužovala po zbytek jeho života.Hirsch zemřel v r. 1888 ve Frankfurtu nad Mohanem a je tam i pohřben.
Pamflet Jüdische Anmerkungen zu den Bemerkungen eines Protestanten (anon.), Emden, 1841 (odpověď na provokativní anonymní protestantský pamflet);
Pamflet: Die Religion im Bunde mit dem Fortschritt (anon.), Frankfurt am Main, 1854 (odpověď na provokace ze strany reformistické „hlavní obce“);
Uebersetzung und Erklärung des Pentateuchs, 5 svazků 1867–1878 (Hirschův novátorský a vlivný komentář k Tóře);
Uebersetzung und Erklärung der Psalmen, 1882 (Hirschův komentář ke knize žalmů);
Ueber die Beziehungen des Talmuds zum Judenthum, 1884 (obrana talmudické literatury proti antisemitským slanders v Rusku)Hirschův překlad siduru zůstal v rukopise a byl vydán posmrtně, stejně jako jeho sebrané spisy (Gesammelte Schriften nebo Nachalath Zwi), jejichž publikace započala v r. 1902.Většinu Hirschova díla přeložili jeho následovníci do angličtiny a hebrejštiny: v padesátých létech Horeb, přeložil Dayan Isidore Grunfeld z Londýna, v šedesátých letech komentář k Tóře, přeložil Hirschův vnuk Isaac Levi, rovněž z Londýna. Větší část jeho Sebraných spisů, vydaných původně v němčině pod názvem Nachalath Zwi, byla přeložena v osmdesátých a devadesátých letech na památku Hirschova vnuka Josepha Breuera.
Hirsch žil v ponapoleonské době, v epoše, kdy Židé získávali občanská práva ve značném počtu evropských zemí, což vedlo k asimilaci a volání po reformě. Značná část jeho díla se zaměřuje na možnosti, které taková doba dává ortodoxnímu judaismu, kdy náboženská svoboda znamená rovněž svobodu praktikovat Tóry bez pronásledování a výsměchu.Zásada „vystoupení“, nezávislé ortodoxie, přirozeně vyplývá z jeho názoru na úlohu judaismu v jeho době: má-li judaismus z občanských svobod získat, musí být schopen se vyvíjet nezávisle – bez toho, aby musel implicitně či explicitně legitimizovat snahy o reformaci.Jeho další oblastí zájmu je symbolika mnoha příkazů a pasáží Tóry. Jeho Horeb (1837) se do značné míry zaměřuje právě na možné významy a symboly náboženských předpisů. Tato tendence pokračuje v jeho komentáři k Tóře a v jeho článcích v časopise Jeschurun (Sebrané spisy, sv. III, jsou uspořádaným vydáním těchto článků).Hirschovým bádáním na poli etymologické analýzy hebrejštiny se teprve nedávno znovu dostalo pozornosti. Většina jeho práce na tomto poli je obsažena v komentáři k Tóře, kde analyzuje a srovnává šorašim (třípísmenné základní formy) velkého množství hebrejských slov a rozvíjí hebrejskou etymologii. Ačkoli toto snažení bylo, jak sám říkal, „naprosto nevědecké“, jeho výsledkem je nedávné vydání „etymologického slovníku hebrejského jazyka".Ačkoli Hirsch sám nezmiňuje, kterými prameny (vedle tradičních židovských pramenů) se nechal ovlivnit, jeho pozdější kritikové identifikovali v jeho díle myšlenky z knihy Kuzari (Jehuda Halevi) a z Maharala. Většina idejí, které prezentuje, jsou však jeho původní.Ve vydání Hirschových Devatenácti dopisů z r. 1995 se komentátor, rabi Joseph Elias, usilovně snaží identifikovat Hirschovy zdroje z rabínské literatury, paralely z jeho vlastního díla a z díla dalších posttalmudických židovských myslitelů. Elias také vyvrací některé interpretace Hirschovy filozofie, jako tezi, že mnoho z jeho úvah má kořeny v Kantově světské filozofii.Přestože sionistické hnutí za doby Hirschova života ještě nebylo založeno, z jeho odpovědí rabi Zvi Hirsch Kalischerovi jasně vyplývá, že nesouhlasil s přehnaným zdůrazňováním usídlování se v zemi Israel. V pozdějších dílech dává jasný vzkaz, že židovská suverenita je závislá pouze na boží prozřetelnosti.
V tomto článku byl použit překlad textu z článku Samson Raphael Hirsch na anglické Wikipedii.
KLUGMAN, Eliyahu Meir. Rabbi Samson Raphael Hirsch: Architect of Judaism for the Modern World. Brooklyn, NY: Artscroll, 1996. (Mesorah). ISBN 0-89906-632-1. 
MAYER, Daniel. Vnitřně přetvořit – reformovat Žida, ale ne judaismus. K 120. výročí úmrtí rabína Samsona Raphaela Hirsche. Maskil [online]. Leden 2009 [cit. 2011-1-22]. Roč. 8, čís. 4, s. 2-3. Dostupné online. 
MILLER, Michael Laurence. Rabbis and Revolution : A Study in Nineteenth-Century Moravian Jewry. New York: Columbia University, 2004. (anglicky)
San Bruno je město v okresu San Mateo County ve státě Kalifornie ve Spojených státech amerických. K roku 2010 zde žilo 41 114 obyvatel. S celkovou rozlohou 14,188 km² byla hustota zalidnění 2 900 obyvatel na km².
Narodil se zde hudebník Ron „Pigpen“ McKernan. Sídlí zde také společnost YouTube (vlastněná Googlem)

San José je jedno z nejčetnějších zeměpisných jmen. Je to pojmenování svatého Josefa ve španělštině. 
San José (Kalifornie) – město v Kalifornii v USADalší města, oblasti a území s tímto názvem, jsou například:
San José (departement) – jeden z uruguayských departementůpříjmeníMikel San José – španělský fotbalista
San Salvador je hlavní město Salvadoru. Nachází se v centrální části státu, ve stejnojmenném departementu San Salvador. V roce 2007 žilo ve městě 316 090 obyvatel. San Salvador je centrem metropolitní oblasti, do které spadá dalších 13 obcí (např. Soyapango, Mejicanos, Apopa) a ve které žije 1 566 629 obyvatel.

Šan-si (čínsky: 山西; pinyin: Shānxī) je provincie na severu Čínské lidové republiky.
Provincie Šan-si hraničí s autonomní oblastí Vnitřní Mongolsko na severu a provinciemi Che-pej na východě, Che-nan na jihu a Šen-si na západě.
Průmyslová provincie má hustou síť dálnic i železnic, včetně tratí pro přepravu uhlí. Osobní železniční spojení vedou do všech větších měst v provincii, v jejím sousedství i na východním pobřeží. Blízko hlavního města je mezinárodní letiště Tchaj-jüan Wusu Airport (IATA: TYN) s pravidelnými linkami do 28 čínských měst a s mezinárodními spoji do Hongkongu, Šanghaje, Singapuru, do Japonska a do Ruska.
Šan-si nepatří mezi nejbohatší provincie a HDP je pod průměrem ČLR. Je však největším producentem uhlí (300 milionů tun ročně) a bauxitu v ČLR, uhlí se vyváží do Japonska i do Evropy. V uhelných dolech umíraly tisíce dělníků ročně a v roce 2007 vypukl skandál, když se ukázalo, že v dolech pracují otroci a děti. V okolí hlavního města Tchaj-jüan je velká oblast strojírenského a Hi-Tech průmyslu, energetiky, metalurgie, chemického, vojenského a těžkého průmyslu, v blízkosti je jedno ze tří čínských kosmických středisek s hlavním skladištěm mezikontinentálních jaderných raket. 
Významnou složku hospodářství tvoří zemědělství, hlavní plodiny jsou pšenice, kukuřice, zelenina a brambory. Zemědělství však trpí dlouhodobým nedostatkem vody.

Sáňčí (Sánčí) je malá vesnice, která leží 46 km na východě od Bhópálu v centrální indické provincii Madhjapradéš. Madhjapradéš najdeme v severní oblasti Indie, avšak dnešní buddhistické památky nemají co společného s Buddhou. Je tedy známá především díky svým buddhistickým památkám, které zde byly stavěny mezi 3. stoletím př. n. l. až 12. stoletím. Jedná se o to památky o kterých mnohdy nejsou ani zmínky ve starých spisech. Tyčí se zde jedny z nejzachovalejších buddhistických památek – jsou to mistrně zdobené Stúpy (kopulovité mohyly, kláštery a chrámy). Osudným se jim málem stalo až znovuobjevení v 19. století. Dnes je to velmi uznávaná oblast, která přitahuje jak mnoho turistů tak vědeckých znalců.
Nevýznamnější památkou Sáňčí je na kopci tyčící se Velká stúpa, která je považována za nejstarší sakrální stavbu v Indii. Měří v průměru téměř sedmatřicet metrů a její plášť bez stříšky a hrotu se zvedá do výšky sedmnáct metrů. Byla postavena asi ve 2. století př. n. l. zvětšením původní stúpy, kterou zde nechal ve 3. stol. př. n. l. vystavět buddhistický vládce Ašóka. Korunuje ji čhattra (deštník), který symbolizuje tři klenoty buddhismu – Buddhu, dharmu a sanghu (mnišskou komunitu). K prosté kupoli přibyl ochoz s balustrádou a v prvním století 4 tórany (mistrovsky vyřezávané brány). Jsou vysoké asi 10 metrů a míří do všech světových stran. Umisťují stúpu symbolicky na křižovatku, pravděpodobně aby evokovaly otevřenost a univerzalitu dharmy. Trojité podélné trámy i svislé sloupy z pískovce zobrazují velké množství lidských i zvířecích postav, které jsou propracovány do detailů. Zobrazují scény z Buddhova života, vyprávění o jeho minulých zrozeních, démonech a vyobrazují i bitevní scény. K nejvýznamnějším reliéfům patří ten, na kterém je Buddha lhostejný ke svodům démona Máry, a také příběh z džátak, vyprávějící o princi Makakapim, který zachránil 80 000 opic tím, že svým tělem překlenul řeku Gangu a vytvořil tak most, po kterém opice unikly nepřátelům. Na Ašókových basreliéfech je Buddha znázorněn jako strom. Vedle torany je umístěn Ašókův kamenný sloup, který směřuje k jihu. Nápis na obelisku je vyryt v písmu kharóšthí. Stojí na podestě, kolem níž poutníci krouží ve směru hodinových ručiček, což je akt, jež značí, že to, co je obcházeno, symbolizuje to, co ideálně stojí v centru lidského života. Na podestě stojí černé sochy meditujících buddhů.
Stúpa 2 leží asi 320 metrů na stejném kopci od Velké stúpy. Byla vystavěna přibližně ve 2. století př. n. l., což naznačuje, že je nejstarší ze tří Stúp z období Sunga. Nejzajímavější položkou ve Stúpě 2 je kolekce basreliéfů, jako jsou medailony. Jsou zde zdobné motivy jako lotosové květy, jiná vegetace a různé motivy zvířat. Jedním ze zvířat, která jsou zobrazena na basreliéfech ve tvaru medailonů na balustrádě je slon. Poutníci zde podstupovali ochůzky ve směru libovolných ručiček zvanou "pradakši napatha".
Stúpa 3, leží asi 60 metrů severně od Velké stúpy, byla postavena v 1. století. Jako by napodobovala Velkou Stúpu v malém měřítku, její tvorba byla skoro stejná jako v případě Velké stúpy za starých časů, kromě toho, že jeho Chhatra má jedinou vrstvu, na rozdíl od tří posledních. V malé komoře v této relikvii Stúpy byly nalezeny dva steatity (skříňky na popel), na kterých bylo napsáno prvních deset učedníků Buddhy. Byly tam nalezeny také úlomky kostí, krystaly, ametysty, perly. Byly přeneseni do Británie ale nějaký čas poté se vrátily zpátky do Indie, kde jsou nyní uloženy v novém chrámů vystavěném na kopci vedle stúp.
Největší zásluhu na vzniknutí toho poutního místa mu dal právě indický císař Ašóka kolem 3.století př.n.l.. Vybudoval ho na počest sňatku se svou ženou. Císař Ašóka dal také poprvé vyhlásit buddhismus za státní náboženství. Dal vystavět první stúpy a vztyčit leštěné pískovcové sloupy. Později v následujících dvou stoletích ještě přibylo velké množství stúp, chrámů i klášterů.
Stavělo se až do dvanáctého století, ale později byly stavby zapomenuty v džungli jako spoustu ostatních.
Po objevení památek generálem Taylorem bylo opět Sáňčí velkou senzací a přitahovalo mnoho vědců, archeologů, ale v neposlední řade také lovce pokladů. Sáňčí bylo rozkradeno a poničeno.
Na celém pahorku nad Sáňčí jsou postaveny desítky dalších malých stúp, ruiny klášterů, chrámů a pilířů: například chrám a klášter číslo 45 ze 7.-8. století n. l. nebo chrám číslo 17, který má již prvky klasického hinduistického stavebního stylu.
Sloup je z čunarského pískovce a císař Ašóka jich nechal postavil po celé Indii několik desítek. Nápisy na nich – Ašókovy edikty šířily mírumilovné myšlenky, ale poničený text na tomto sloupu má spíše vyhrožovat než šířit mírumilovnost. Mnichy tak varuje před hříchy a hrozí jim trestem vyhoštění. Tento sloup je považován za dobře zachovaný, ačkoliv před znovuobjevením památek v 19. stol došlo k jejich velkému poničení.
Přibližně okolo 2. století př. n. l. byla Velká Stúpa zdemolována s nástupem císaře jménem Pušjamitra Šunga. Zničili původní stúpu a jeho syn Agnimitra jí přestavěl. Později byla Velká Stúpa rozšířena kamennými deskami na téměř dvojnásobek své původní velikosti. Kopule (kumbha) byla na vrcholu zarovnaná a korunovaná třemi překrývajícími slunečníky uvnitř čtvercového zábradlí (védiká).
Dekorace vyřezávané do severní vstupní brány stúpy byly zhotoveny za Satavahanovo vlády. Zachycovaly každodenní život Buddhy a tak měli divákům usnadnit aby pochopili buddhistické vyznání, jak je důležité pro jejich životy. V Sánčí většina stúp byla vystavěna s peněžní pomocí obyvatel. nebylo tam žádné přímé přímé královské sponzorství. Ti co přispěli na zhotovení výzdoby často volili scény že života Buddhy a později měli svá jména i napsaná na zhotoveném díle.Buddha nebyl nikdy líčen jako lidská postava. Namísto toho se umělci rozhodli že jej budou zastupovat určité atributy, jako je kůň,jeho stopy nebo baldachýn pod Bodhi stromem v okamžiku jeho osvícení. Lidské tělo bylo totiž považováno za příliš svazující pro Buddhu.
Můžeme zde také nalézt kláštery a chrámy, které spadají do rozlišných období vyznávání buddhistické víry. Chrám č. 18 je ze 7. stol. a můžeme na něm pozorovat jeho nezaměnitelný řecký vzhled a je to také důkaz o tom, že zde zanechal svůj odkaz i Alexandr Veliký. Chrám č. 17 je pravděpodobně jedním z prvních buddhistických chrámů. Skládá se ze čtvercové svatyně s plochou střechou, sloupovím a 4 pilíři. Interiér a tři strany exteriéru jsou hladké a nezdobené, ale přední sloupy jsou elegantně vyřezávané, což chrámu dodává "klasický" vzhled. Splývání asketického buddhismu a melodramatickými až teatrálními hinduistickými kulty se odráží v chrámech č. 45 a 47 na jižní straně kopce. Na vysokých reliéfech je Buddha obklopen božstvy řek Gangy a Jamuny, smyslnými tanečnicemi a dokonce i erotickými scénami, otvírajícími novou spirituální a uměleckou sféru, která dosáhla dokonalosti v podobě chrámů v Khadžuráhu. Další buddhistické a i brzy hinduistické struktury byla přidány do 12. století. S úpadkem buddhismu v Indii, památky v Sánčí vyšly z užívání a dostaly se do havarijního stavu.
V roce 1818 britský důstojník generál Taylor, byl první známý historik, který znovuobjevil Sáňčí. Hodně amatérských archeologů a lovců pokladů zpustošilo toto místo, až od roku 1881 bylo zahájeno restaurování. V letech 1912 a 1919 struktury byly obnoveny a jejich současný stav byl pod dohledem Sir Johna Marshalla.
Dnes tyto památky (asi tři stůpy, několik chrámů atd.) jsou uvedeny mezi světové dědictví UNESCO od roku 1989.
Indie sever – turistický průvodce – Dillí, Rádžasthán, Uttarpradéš, Uttarančal, Madhjapradéš, Himáčalpradéš, Ladákh, Harijána (David Abram, Nick Edwards, Mike Ford, Devdan Sen), rok vydání 2002
Světové poklady UNESCO : starověké civilizace / [autoři textu Marco Cattaneo, Jasmina Trifoni], rok vydání 2006

Sándor Petőfi [ˈʃaːndor ˈpɛtøːfi] IPA (1. ledna 1823 – 31. července 1849), byl maďarský revoluční, lyrický básník, představitel revolučního romantismu. Psal poezii milostnou, revoluční, reflexivní, je autorem několika eposů.
Petőfiho původem se podrobně zabýval József Kiss (1923–1992) v knize Petőfi adattár (1992). Výsledky studií Lajose Jakuše dokládají slovenský původ větví obou rodičů do roku 1685. Poslední známé místo předků otce jsou Vaďovce v Nitranské župě. Předkové matky byly z Necpal v Turci. Obě větve byly evangelické. Jméno Petrovič je původem zřejmě srbské nebo chorvatské, z čehož se usuzuje, že předkové otce byli Srbové, kteří přišli na Slovensko možná v 16. století, možná už ve středověku. Otec se jmenoval Štefan Petrovič (István Petrovics), byl řeznickým mistrem a maďarštinu ovládal jen částečně, matka se jmenovala Marie Hrůzová a komunikovala pravděpodobně česky.
Petőfi byl žákem slovenského národovce Štefana Koreňa, ve slovenském evangelickém chrámu v Pešti ho jako 10letého konfirmoval Ján Kollár. Mateřským jazykem mu byla slovenština. Když byl student, vysmívali se mu pro jeho maďarštinu ovlivněnou slovenštinou. Časem se však začal považovat za Maďara. Maďarizovanou verzi svého jména používal od svých 20 let, čili posledních 6 let svého života. Právě jeho slovenský původ mohl být důvodem pro jeho hungarofilskou horlivost.
Když měl Alexander dva roky, jeho rodina se přestěhovala do čistě maďarského města Kiskunfélegyháza, které později Petőfi vydával za své rodné město. Jeho otec se pokusil synovi zajistit nejlepší školy. Navštěvoval několik škol, v letech 1833–1834 piaristické gymnázium v ​​Pešti, 1835–1838 slovenské evangelické gymnázium v ​​Aszóde, 1838–39 lyceum v Banské Štiavnici (kde byl spolužákem Andreje Sládkoviče). Z lycea v Banské Štiavnici utekl, aby se mohl věnovat divadlu (podle některých názorů byly důvodem jeho ukončení studia finanční problémy rodičů). Potom Alexander střídal různá zaměstnání na více místech: v Pešti byl pomocníkem v divadle, v Ostffyasszonyfě učitelem a v Soproni vojákem (1839). V letech 1841–1842 studoval na kolegiu v Pápě, kde se setkal se svým pozdějším přítelem Mórem Jókaiem. O rok později, v roce 1842, v časopise Atheneum poprvé otiskly jeho verše, a to pod názvem A borozó. Byly podepsány jménem Sándor Petrovics. 
Vedle poezie ho zajímalo divadlo, v roce 1842 se přidal k jedné kočující divadelní společnosti. V roce 1844 putoval z Debrecínu do Budapešti, aby našel vydavatele svých veršů. V roce 1843 se živil jako písař na bratislavském sněmu, současně vypomáhal v divadle. První básnickou sbírku vydal v roce 1844 pod názvem Versek, v témže roce byl pomocným redaktorem časopisu Pesti Divatlap, a to na přímluvu básníka Mihály Vörösmartyho. Ve svých populárních básních často využíval rytmus lidových písní. Nejdelší práci napsal v roce 1845, byla to epická báseň pod názvem János vitéz. V letech 1845–1846 prožíval uměleckou i lidskou krizi, v jeho díle se projevil pesimismus.
V 1846 se v Sedmihradsku seznámil s Julií Szendreyovou. V následujícím roce, přes zákaz jejího otce, se s ní oženil a svatební cestu strávili na zámku Petőfiho jediného aristokratického přítele, básníka Sándora Telekiho.
Pak redigoval časopis Életképek, společně s přítelem Jókaiem. V roce 1848 neúspěšně kandidoval do uherského sněmu. V březnu 1848 se jako jeden z vůdců skupiny nazvané Březnová mládež spolupodílel na vypuknutí revoluce. Jeho Píseň národa byla manifestační básní této revoluce. Kromě toho spolupracoval na přípravě dvanácti požadavků Maďarů vůči Rakouskému císařství. S řadou vůdců povstání se však dostal brzy do sporu. Neschvaloval kompromisy politiků a otevřeně mnohé kritizoval. Když zasáhlo Rusko proti revoluci vojensky, Petőfi se přihlásil do oddílů maďarské armády, již vedl Józef Bem. Sloužil zde především jako válečný zpravodaj.
Naposledy byl spatřen 31. července 1849 u Segešváru. Okolnosti jeho smrti nejsou známy a do dnešního dne se o nich vedou četné spory. Podle tradičního maďarského názoru Petőfi padl v segešvárském oddílu. Podle jiných ho jako válečného zajatce odvlekli do Ruska, kde ještě dlouhou dobu (do roku 1856) žil na Sibiři, kde ho později popravili nebo zemřel přirozenou smrtí.
Seznam děl v Souborném katalogu ČR, jejichž autorem nebo tématem je Sándor Petőfi

Santiago de Chile je hlavní město státu Chile. Leží ve střední části země na úpatí And 90 km od pobřeží Tichého oceánu. I s aglomerací má přes 5 milionů obyvatel (32 % veškerého obyvatelstva Chile).
Santiago je nejstarší město Chile, které je evropského původu. Dne 12. února 1541 jej založil španělský conquistador Pedro de Valdivia. Zpočátku pevnost, vybudovaná na místě města, bránila obsazená a dobytá území, později se stala sídlem guvernéra a střediskem kultury a vzdělání pro zdejší oblast. V 17. a 18. století město poničilo několik zemětřesení, navíc město napadaly nájezdy Araukánců, indiánských kmenů, které zde před kolonizací žily. V roce 1778 se město stalo metropolí, v roce 1810 se stalo hlavním centrem bojů za nezávislost Chile. O deset let později do města vstoupila armáda vedená Bernardem O'Higginsem a José de San Martínem. Díky tomu Santiago povýšilo téhož roku na hlavní město Republiky Chile.
V Santiagu je velkým problémem odlišit staré město od nových čtvrtí. Jedním z nejzajímavějších míst je návrší Santa Lucía. Na úpatí tohoto opevněného kopce stojí Neptunova fontána a galerie indiánského umění. Pamětní desku zde má i Charles Darwin a mozaiku chilská básnířka Gabriela Mistralová, která v roce 1951 získala Nobelovu cenu za literaturu.
Čtvrť Bellavista je typická svými romantickými zákoutími a klidnými uličkami. Zde chilský básník Pablo Neruda (nositel Nobelovy ceny za literaturu za rok 1971) postavil své milované ženě dům, ve kterém dnes sídlí jeho muzeum.
Z koloniálních dob se mnoho staveb nezachovalo – velká část z nich byla zničena při četných zemětřeseních.
Santiago de Chile leží na 33 ° jižní šířky. V zimě (od června do srpna) je zde chladné a deštivé počasí – teploty v noci bývají kolem 3 °C, výjimkou nejsou ani několikastupňové mrazy. Díky inverzím bývá kvalita vzduchu často horší.Léta jsou zde suchá, v lednu a únoru obvykle téměř neprší. Teploty stoupají až ke 35 ᵒC.Roční úhrn srážek činí 312 mm.
Město má integrovaný systém veřejné dopravy s názvem "Transantiago" tvořený převážně autobusy. Ten je propojen s místním metrem, největší městskou železniční sítí v Jižní Americe.[zdroj?]Letiště Santiago de Chile je největší v zemi a má připojení hlavně s jinými americkými zeměmi, dále s lokalitami v Evropě a Oceánii.
Santiago je tvořeno 36 samosprávnými obcemi (comuna), které ne vždy odpovídají jednotlivým čtvrtím. 4 z těchto obcí, které byly připojeny později, leží za hranicemi provincie Santiago. To platí i pro dnes nejlidnatější část města, Puente Alto, které má přes půl milionu obyvatel.
Mezi jednotlivými obcemi Santiaga panuje velmi vysoká sociální nerovnost. Pod horami na severozápadě se nacházejí zejména rezidenční čtvrtě politické a ekonomické elity. Chudé čtvrtě leží zejména v rovinách na jihovýchodě, ale i v ostatních částech města.

Poloostrov Šan-tung (čínsky 山东半岛 – Šan-tung Pan-tao) zvaný též poloostrov Ťia-tung (胶东半岛) je poloostrov na východním pobřeží Asie. Patří k Čínské lidové republice, kde celý spadá do stejnojmenné provincie Šan-tung.
Mluví se zde místním nářečím mandarínštiny zvaným Ťiao-Liao, které se používá také na poloostrově Liao-tung ležícím na sever přes Po-chajský záliv.
Mezi lety 1898 a 1918 byl poloostrov součásti německé koncese Kiautschou, posléze byl okupován Japonskem, v roce 1922 vrácen Číně, ale Japonci ho znovu okupovali v letech 1937-1945 během druhé čínsko-japonské války.

Sára Aaronsohnová (hebrejsky: שרה אהרנסון‎‎, Sara Aharonson; 6. ledna 1890 Zichron Ja'akov – 9. října 1917 Zichron Ja'akov) byla jedním z vůdců židovské špionážní sítě Nili, založené v roce 1915 v Palestině za účelem podpory Spojeného království v boji proti Osmanské říši během první světové války. Skupina, zformovaná kolem jejího bratra a vědce Aarona Aaronsohna, dokázala shromáždit rozsáhlé množství zpravodajských informací o rozmístění tureckých vojsk, politické a ekonomické situaci v zemi a mnohé další. Od června 1916, v době bratrovy nepřítomnosti, koordinovala a zprostředkovaně řídila veškeré aktivity skupiny v palestinské a libanonské oblasti. Od členů skupiny shromažďovala získané informace, které dále analyzovala a po zakódování posílala na britské velitelství v Káhiře.
V průběhu září 1917 došlo ke dvěma incidentům, které vedly k odhalení skupiny a zatčení většiny jejich členů 2. října. Ti byli následně mučeni, aby vyzradili své spolupracovníky. Aaronsohnová vzala všechnu vinu na sebe a odmítala cokoliv prozradit. Po třech dnech krutého mučení, kdy měla být převezena k dalšímu výslechu do Nazaretu, se z obavy, že by již nemusela další mučení vydržet, rozhodla ukončit svůj život. Dne 5. října se pod záminkou převlečení zkrvaveného oblečení nechala stráží odvést do domu své rodiny. Zatímco vojáci čekali před domem, napsala dopis na rozloučenou a ukrytým revolverem se pokusila o sebevraždu. Smrt nebyla okamžitá a zraněním podlehla v bolestech o čtyři dny později, 9. října 1917.
Informace, které se Nili po navázání spolupráce podařilo Britům předat, zásadně přispěly k britskému vojenskému vítězství nad Osmanskou říší v Palestině. Přestože se od roku 1935 u jejího hrobu v Zichron Ja'akovu každoročně konají vzpomínkové akce, plnohodnotného uznání se jí, ostatním členům Nili a skupině jako takové dostalo až o desítky let později, po šestidenní válce v roce 1967. Kolem Aaronsohnové vznikl až určitý kult a vysloužila si označení židovská Johanka z Arku a hrdinka Nili.
Narodila se v zemědělské osadě Zichron Ja'akov v palestinské části Osmanské říše do poměrně bohaté početné rodiny jedněch z prvních sionistických průkopníků. Její rodiče Efrajim Fischel Aaronsohn a Malka rozená Glacano do Palestiny přesídlili v roce 1882 z Bacău v Rumunském knížectví v rámci první aliji a patřili mezi zakladatele Zichron Ja'akovu, kde se řadili k nejprominentnějším rodinám. Pocházela z šesti sourozenců: měla čtyři starší bratry (Aarona, Alexe, Cviho a Šmu'ela) a mladší sestru Rivku. S výjimkou Aarona (1876–1919), který se narodil v Bacău, přišli všichni na svět v Zichron Ja'akovu.
Podobně jako ostatním dívkám v té době a lokalitě se jí dostalo pouze základního vzdělání v místní škole, kterou dokončila ve dvanácti letech. Poté se vzdělávala svépomocí. Zajímala se zejména o židovské dějiny, Bibli, literaturu, studovala jazyky a od bratra Aarona se učila botanice a agronomii. Plynně hovořila hebrejsky, jidiš, turecky, francouzsky, ovládala angličtinu a od dětství uměla arabsky. Bratr Alex (1888–1948) ji naučil střílet a jezdit na koni, ale jinak pomáhala matce s domácností. Vzorem a inspirací pro ni byl nejstarší z bratrů – již zmíněný o čtrnáct let starší Aaron; vědec, který jí byl mentorem a jemuž pomáhala při meteorologických měřeních. Aaronu Aaronsohnovi se díky jeho objevu divoké pšenice dostalo celosvětového věhlasu a uznání ve vědeckém světě. To napomohlo k získání finanční podpory ze Spojených států amerických, která mu umožnila založit židovskou zemědělskou experimentální stanici v Atlitu, vzdáleném asi 20 kilometrů na sever od Zichron Ja'akovu, v níž zkoumal původní zemědělské techniky používané v tomto regionu. Chtěl, aby jeho sestry viděly svět, a tak je poslal na cestu po Švýcarsku, Německu a Itálii. Obě mu později v atlitské stanici pomáhaly.Během jednoho purimového bálu se Sára seznámila s Aaronovým asistentem Avšalomem Feinbergem (1889–1917), který se o ni následně začal zajímat. Podle autorek Idy Cowenové a Irene Guntherové spolu zamilovaný pár trávil mnoho času a občas je doprovázela Sářina sestra Rivka (1892–1981). Feinberg psal Sáře básně, milostné dopisy a jezdili spolu na projížďky na koních. Následující léto ji požádal o ruku, ale ona mu nedokázala odpovědět, ač jej milovala. Stejná situace se opakovala i v následujících měsících. Sára nad jeho nabídkami k sňatku váhala, až se začala vyhýbat situacím, kdy spolu byli o samotě, a Feinberg o ni začal ztrácet zájem. V té době, na jaře 1912, po krátké nemoci zemřela její matka Malka, a ona se tak sama musela starat o celou domácnost. Když za ní Feinberg přijel kvůli vyjížďce na koních, poslala místo sebe raději Rivku. S tou postupně začal trávit čím dál tím víc času, až se z nich stal pár (některé zdroje uvádí, že se zasnoubili, jiné tvrdí, že k tomu nikdy nedošlo). Izraelský historik Šmue'l Kac naproti tomu partnerský vztah mezi Sárou Aaronsohnovou a Feinbergem ve své podrobné publikaci o Nili vůbec nezmiňuje a letmo vzpomíná pouze jeho vztah s Rivkou.
Na jaře 1913 její bratr Alex založil skupinu Gideonim, tvořenou mladými muži ze Zichron Ja'akovu, kteří měli za úkol bránit město a místní obyvatele před arabskými útoky. Ona sama přitom o několik měsíců dříve podnikla v reakci na arabské výpady impulsivní akci. Oděna v arabskou abáji (druh svrchního oděvu zakrývající tělo a vlasy) vyrazila v noci na koni se zaměstnancem bratrovy atlitské stanice do karmelského pohoří, kde vyhledala karavanu velbloudů, z níž ukradla a následně v nedalekém lese ukryla šest zvířat. Druhý den ráno, již s rozpuštěnými vlasy, přivedla šestici velbloudů jejich beduínskému majiteli, kterému řekla: „Vedu vám zpět vaše velbloudy. Včera večer jsem je ukradla, abych vám dala za vyučenou. My Židé s vámi chceme žít v míru, ale pokud budeme muset, umíme i loupit a plenit. Nezapomeňte na to, až budete příště uvažovat o nájezdech na naše osady.“ Přirozeně se proto chtěla zapojit do aktivit Gideonim, ale bratři jí to nedovolili, čímž se jí dotkli.Podle staré židovské tradice nebylo v ortodoxní rodině možné, aby se mladší dcera vdala dříve než její starší sestra. Sára nechtěla stát své sestře ve štěstí, a tak se, přestože stále chovala city k Feinbergovi, 31. března 1914 provdala za úspěšného židovského obchodníka z Istanbulu Chajima Abrahama (1879–1954), který byl jako vhodný nápadník představen jejímu otci. O okolnostech jejich sňatku se toho moc neví. O deset let starší Abraham, zapálený sionista, patřil mezi známé jejího bratra Aarona. Izraelský historik Šmu'el Kac uvádí, že jejich sňatek mohl být od začátku domluven pouze jako způsob, jak umožnit Feinbergův sňatek s Rivkou. Po něm se mohli Sára s Abrahamem rozvést (případně spolu setrvat). Následně však vypukla první světová válka, která mohla původní plány narušit. Svatba proběhla u atlitské stanice a novomanželé po oslavách odpluli z Haify do Istanbulu. Svého manžela nemilovala a odchod do Istanbulu znamenal zásadní zlom v jejím životě. Teprve tehdy, když Sára s manželem odešla, si Feinberg uvědomil, že si neměl vybrat Rivku, neboť stále choval city k její starší sestře. Nakonec k svatbě mezi nimi nikdy nedošlo.
V době vypuknutí první světové války již žila několik měsíců v Istanbulu, konkrétně ve čtvrti Galata. V manželství ale nebyla šťastná a cítila se opuštěná. Manželovy obchody jej odváděly na cesty po celém světě, v důsledku čehož trávil spoustu času mimo domov. Její tehdejší rozpoložení přibližuje dopis ze srpna 1915 adresovaný Feinbergově sestře Cile (1894–1988), v němž mimo jiné napsala: „Můj život je monotónní a jsem od všeho odříznutá. Nikoho nenavštěvuji, nic mě netěší a ke všemu jsem lhostejná. Těším se na ten šťastný den, kdy se vrátím domů. (…) Můj [stávající] život, daleko od rodiny, se stává nesnesitelným. (…) Nemohu už dále psát, tečou mi slzy a srdce mi puká…“. Nedlouho po odeslání tohoto dopisu zahájila přípravy na cestu. Postupně ji navíc přestaly chodit dopisy od sourozenců a Feinberga, a tak se nakonec 25. listopadu 1915 vypravila zpět do Zichron Ja'akovu. Cestou, která jí trvala zhruba měsíc, byla svědkem genocidy Arménů. Spatřila vylidněné vesnice, mrtvé ležící podél cest, hladovějící lidi žebrající o chléb a celé rodiny, které vojáci s biči odváděli do pouště. Tento zážitek jí hluboce pohnul a říkala si: „Proč jdou všichni ti lidé jako ovce na porážku? Proč se nebrání? Nebylo by lepší zabít nějaké [turecké] bestie a zemřít se ctí? Co když něco takového potká naše lidi v Palestině?“
Když dorazila domů do Zichron Ja'akovu, zjistila, že její bratr Aaron s Feinbergem založili na jaře 1915 špionážní síť, která pro britské válečné účely shromažďuje zpravodajské informace. Osmanská říše se totiž v probíhajícím světovém konfliktu postavila na stranu Centrálních mocností a vyhlásila válku státům Dohody (tedy i Spojenému království). S postupem konfliktu však bylo čím dál tím jasnější, že Britové netuší, co se v Osmanské říši děje. Založení špionážní sítě napomohla invaze sarančí pustinných (Schistocerca gregaria), která decimovala osmanské zemědělství. Aaron Aaronsohn byl coby přední agronom pověřen Džamalem Pašou, jedním z vládců Osmanské říše a velitelem Čtvrté armády, bojem s tímto hmyzem. Díky tomu se jednak dostal do úzkého kontaktu s nejvyššími vojenskými a civilními představiteli Palestiny, Libanonu a Sýrie, ale mohl tak i strategicky rozmisťovat členy skupiny po celé Palestině pod záminkou boje se sarančaty. Britskou zpravodajskou službu v Egyptě se v srpnu 1915 za účelem sjednání spolupráce nejprve neúspěšně pokusil oslovil jejich bratr Alex. Stejného úkolu se později téhož měsíce, tentokrát již úspěšně, zhostil Feinberg. S jejich skupinou měli Britové komunikovat pomocí lodi, která by proplouvala kolem Atlitu. Aaron Aaronsohn byl mezitím prostřednictvím špionážní sítě schopen shromáždit rozsáhlé množství informací o rozmístění tureckých vojenských útvarů, ekonomické a politické situaci v zemi a mnohé další. Nedlouho po Feinbergově návratu se měla s atlitskou skupinou poprvé spojit britská loď, ale pracně navázaný kontakt byl ztracen. Jak se později ukázalo, došlo k tomu kvůli arabským špionům, kteří se rozhodli židovské skupině zatajit informaci o změně způsobu britské signalizace. Aaronsohn s Feinbergem začínali být zoufalí. Nevěděli, co se stalo, jaké jsou britské plány a jaký bude osud Palestiny. Feinberg se nakonec rozhodl znovu vypravit do Egypta, tentokrát ale přes Sinajskou poušť. Pouhé dva dny poté, co se vydal na cestu, dorazila do Zichron Ja'akovu Sára. Zhruba týden nato se Aaronsohnovi dozvěděli, že Feinberga zatkla turecká vojenská hlídka jen několik kilometrů od tzv. země nikoho podél Suezského průplavu a že čeká na popravu ve vězení v Beerševě coby špion. Pomocí úplatků se Aaronsohnovi podařilo získat čas pro další jednání. To posléze vedlo k nepřímé intervenci Džamala Paši, díky níž byl Feinberg po třech týdnech věznění propuštěn.
Ke svému překvapení se Feinberg po návratu do Zichron Ja'akovu shledal se Sárou. Její líčení osudu Arménů ještě více umocnilo jeho touhu ukončit tureckou vládu a pomoc Britům. Sářin manžel Abraham v dopise žádal, aby se k němu vrátila, ale jeho prosba zůstala nevyslyšena. Aaron Aaronsohn mu odpověděl, že jeho sestru smí navštívit, ale ať zapomene na to, že by se k němu do Istanbulu vrátila. Počátkem roku 1916 se zapojila do činnosti skupiny. Návrat domů do blízkosti její rodiny jí svědčil. Jak si ve svých pamětech poznamenala Rachel Janajit (pozdější izraelská první dáma), tak díky tomu vypadala šťastná a její modré oči jen zářily.V rámci dalšího pokusu o navázání kontaktu se měl Feinberg za Brity do Egypta dostat přes Evropu. Na poslední chvíli však byl Aaronsohnem odvolán zpátky do Zichron Ja'akovu, neboť se díky britské iniciativě opětovně podařilo navázat kontakt a za tři týdny měla připlout loď. K tomu ale nakonec nedošlo. Až později vyšlo najevo, že byla po cestě torpédována. Osmanskou říši čím dál tím víc decimovala invaze sarančat, jejichž postup se nedařilo zastavit, a hrozil hladomor. V červnu 1916 se Aaronsohn rozhodl kontaktovat Brity sám, a zajistit tak mimo jiné potřebné zásoby jídla. Díky falešné zámince odcestoval do Evropy a vedení skupiny v Palestině mezitím převzali Avšalom Feinberg a Sára Aaronsohnová, kteří pracovali bok po boku. Vzájemně se milovali a po krátké době tvořili opět pár. Měsíce však ubíhaly, zásoby se tenčily, v Atlitu se potýkali s akutním nedostatkem finančních prostředků a o Aaronsohnovi nebylo již pět měsíců žádných zpráv. Ve skutečnosti se mu však podařilo dostat do Londýna, kde absolvoval řadu důležitých schůzek, a následně v prosinci 1916 do Káhiry. Zde se nicméně ze začátku setkal s pohrdáním a podezíráním. Až posléze vyšlo najevo, že celou dobu jednal s lidmi, kteří o ničem nerozhodovali. Britští velitelé hned nato nařídili obnovit kontakt s Atlitem. Tohoto úkolu se zhostila loď Goeland, která z Egypta vyplula 24. prosince 1916 s Aaronsohnem na palubě. Moře u Atlitu ale bylo rozbouřené a ani následující noc se nešlo dostat na břeh. Feinbergovi, který nevěděl o Aaronsohnových úspěších v Egyptě, tou dobou ale již docházela trpělivost, a s ohledem na zodpovědnost, kterou cítil vůči všem v jejich skupině, se rozhodl sám kontaktovat Brity a na cestě do Egypta překročit Sinajskou poušť. Sára s jeho plánem nesouhlasila a marně se mu jej snažila rozmluvit. Společně s ním 4. ledna 1917, pouhých devět dní poté, co se Aaronsohn na palubě lodi Goeland neúspěšně pokusil znovunavázat kontakt, na cestu vyrazil také Josef Lišanski (1890–1917), patřící mezi přední členy skupiny. Plán byl takový, že Sinaj překročí v přestrojení za beduíny. U vesnice Šajch Zuvajd, mezi Rafou a El-Aríšem, dvojici a jejich průvodce přepadla 20. ledna beduínská skupina a došlo k přestřelce, během níž byl Feinberg zastřelen a Lišanski těžce zraněn. Okolnosti této události se v jednotlivých zdrojích různí. Podle jednoho z nich Feinberg těsně před smrtí adresoval svá poslední slova Sáře, když Lišanskému sdělil: „Řekni jí, že to bude muset dělat sama. Řekni jí, že to nesmí vzdát.“ Raněného Lišanského našla britská vojenská hlídka, která jej převezla do Port Saidu, kde vše sdělil Aaronsohnovi.
Nedlouho po Feinbergově smrti se Britům podařilo obnovit kontakt s Atlitem. Tehdy rovněž vznikl název skupiny. Britové po Aaronsohnovi chtěli heslo, kterým by se jeho lidé identifikovali. Jeden ze členů skupiny otevřel na náhodné stránce Bibli, a to zrovna na patnácté kapitole 1. knihy Samuelovy. V té jej zaujala část dvacátého devátého verše נצח ישראל לא ישקר‎‎ (necach Jisra'el lo ješaker, v ekumenickém překladu „věčný Bůh Izraele neklame“), z něhož vytvořil akronym Nili (ניל"י‎‎). Sára Aaronsohnová se zprávu o Feinbergově smrti dozvěděla počátkem března od Lišanského, který připlul z Egypta na britské lodi Monegan. Hluboce ji zasáhla a změnila; „od té chvíle přestala být veselou, citlivou, rozumnou mladou ženou, jak ji všichni znali. Byla jako ze železa a neexistovalo lidské síly, která by ji odvedla od jejího úkolu.“ Potýkat se přitom musela s rostoucí animozitou ze strany palestinského židovského obyvatelstva, která pramenila především z obav z případné turecké reakce, jež by na Židy bezesporu dopadla v případě odhalení skupiny. V živé paměti totiž lidé měli genocidu Arménů a Nili vyčítali, že svou činností, která nebyla koordinovaná s židovskými představiteli, ohrožuje celé židovské osídlení Palestiny. V jednom z dopisů bratrovi v reakci na Feinbergovu smrt mimo jiné napsala:
Od konce roku 1916 Sára Aaronsohnová koordinovala a zprostředkovaně řídila veškeré aktivity skupiny v palestinské a libanonské oblasti. Měla na starosti její jádro, čítající čtyřicet agentů, i širší okruh příznivců. Od nich shromažďovala získané informace, které dále analyzovala a po zakódování posílala na britské velitelství v Káhiře. Dále byla odpovědná za financování chodu skupiny i předávání finanční podpory a zlata ze zahraničí strádajícímu palestinskému židovskému obyvatelstvu. Mimo to byla v kontaktu s tureckými úřady (které neměly o jejích aktivitách ponětí) i představiteli židovské komunity.Aaronsohn mezitím setrval v Egyptě, kde se v britském generálním štábu zásadním způsobem podílel na přípravě britské vojenské ofenzivy v Palestině. Mezi únorem a říjnem 1917 k břehům Atlitu v noci připlouvala loď Monegan, aby od skupiny přebírala shromážděné informace a předávala jí dopisy, noviny, instrukce, peníze a zlato. Finanční prostředky a zlato sloužily z malé části pro pokrytí výdajů Nili, většina však byla využita na zlepšení situace strádající a mnohdy hladovějící palestinské židovské populace, a od skupiny je přebíral Me'ir Dizengoff, předseda distribučního výboru, který přerozděloval získanou pomoc, a pozdější první starosta Tel Avivu. Nili, coby zpravodajská síť, neměla klasickou vojenskou strukturu či posloupnost velení. Výjimku tvořili tři lidé v popředí. Aaronsohn z Egypta své sestře Sáře posílal instrukce, rady a požadavky a ty byly následně skrze Lišanského zadávány agentům v terénu. Jádro skupiny v této době tvořilo asi třicet lidí, jež se práci pro Nili věnovali na plný úvazek, a řada dalších lidí, kteří pracovali jen občasně. Dne 19. dubna 1917 připlula Sára Aaronsohnová na bratrovo pozvání do Káhiry, kde jej osobně zpravila o nejnovějším dění v Palestině, zejména o chystaném vyhnání Židů z Jaffy, nařízeném Džamalem Pašou. Původně se měla zdržet jen několik dnů, ale v důsledku špatného počasí a rozbouřeného moře zůstala déle. S bratrem strávila dlouhé hodiny rozmlouváním, při němž se ji snažil neúspěšně přesvědčit, aby zůstala v Egyptě. Do svého deníku si posléze poznamenal slova hlubokého uznání pro svou sestru. Toho se jí rovněž dostalo ze strany britských důstojníků. Sára Aaronsohnová se nakonec do Atlitu vrátila 13. června 1917.
Komunikace skrze loď Monegan byla, s ohledem na nevyzpytatelnost počasí (při rozbouřeném moři nešlo přistát), nutnost synchronizace s měsíčními fázemi (novoluní umožňovalo na rozdíl od úplňku nepozorované přistání) a urgentnost některých informací, doplněna o využívání poštovních holubů. Ti však ne vždy nalezli cestu do britského vojenského tábora na Sinaji, kam měli doletět. Dne 3. září 1917 jeden z holubů usedl v holubníku policejního velitele v Caesareji, asi dvacet kilometrů jižně od Atlitu, díky čemuž se Turci zmocnili šifrované zprávy, již nesl. V první polovině téhož měsíce zároveň jeden z členů Nili vyzradil informace o skupině a jejích aktivitách. Byl jím Feinbergův bratranec Na'aman Belkind (1889–1917), který nevěřil vysvětlením jeho zmizení, jichž se mu od členů skupiny dostalo, a vydal se o něm zjistit více informací do Egypta. Na Sinaji jej však zadrželi beduíni, kteří ho předali Turkům. Ti na něj nastražili lest a Belkind, omámen vínem s hašišem, vyzradil vše. Turci poté zahájili rozsáhlé pátrání s cílem dopadnout skupinu špionů. Koncem září k Atlitu připluly dvě lodě, které měly evakuovat až šedesát osob. K rozsáhlé evakuaci však nedošlo a tu noc odpluly pouze dvě osoby. Aaronsohnová ve vysvětlujícím dopisu napsala: „Situace se stále zhoršuje. Přesto nemůžeme v tuto chvíli uprchnout, protože náhlý útěk by ohrozil celou komunitu, zejména lidi nám blízké“. Pravděpodobným důvodem byl Lišanského zdravotní stav, neboť v tu dobu měl vysokou horečku a nemohl by být evakuován. Aaronsohnová nakonec souhlasila s evakuací o dva dny později, ale ta již kvůli blížícímu se úplňku proběhnout nemohla. Další příležitost měla nastat až 12. října s příchodem novoluní.Večer 2. října, v druhý den svátku Sukot, turečtí vojáci obklíčili Zichron Ja'akov a zatkli Sáru Aaronsohnovou a postupně i zbývající členy Nili v Palestině, jimž se nepodařilo utéct či ukrýt. To se zdařilo Lišanskému, který posléze našel dočasné útočiště v řadách židovské organizace ha-Šomer. Zajaté členy skupiny Turci mučili, aby vyzradili své spolupracovníky a místo jejich úkrytu, přičemž nejvíce se zajímali o Lišanského. Aaronsohnová však vzala všechnu vinu na sebe a nic neprozradila, a to ani když mučili ji a když musela přihlížet, jak stejný osud zakouší její otec. Při výsleších ji bičovali, drtili prsty, štípali kleštěmi a přikládali rozpálená vařená vajíčka do podpaží a kolenních jamek. Někdy ji mučili tak dlouho, až upadla do bezvědomí. Při jednom z nich jim řekla:
Po třech dnech krutého mučení se dozvěděla, že má být převezena do nechvalně proslulého vězení v Nazaretu. Z obavy, že by již nemusela další mučení vydržet, se rozhodla ukončit svůj život. Téhož dne, 5. října 1917, se, pod záminkou převlečení zkrvaveného oblečení, proto nechala stráží odvést do domu své rodiny. Zatímco turečtí vojáci čekali přede dveřmi, pustila sprchu, aby vyvolala dojem, že se koupe. Mezitím v rychlosti napsala dopis na rozloučenou. V něm popsala, jak má být vyplacena odměna zaměstnancům stanice v Atlitu, jména tří rodin, o nichž se domnívala, že zradily Nili, a pokračovala následovně:
Na konci dopisu vzpomenula Josefa Lišanského, přičemž poznamenala, ať se raději zabije, než aby se vzdal. Její poslední slova byla: „Přicházejí, už nemohu psát.“ Dopis následně vyhodila z okna, vzala revolver, který předtím vyjmula ze skrýše v rámu dveří v obývacím pokoji, a v koupelně se s ním pokusila spáchat sebevraždu. Střelila se do úst a upadla do bezvědomí. Vojáci následně vtrhli do domu, a když ji spatřili v tratolišti krve, přivolali lékaře. Tomu se Aaronsohnovou podařilo přivést k vědomí a odnesl ji do postele, kde zjistil, že má všechny končetiny ochrnuté, pravděpodobně v důsledku poškození páteře od kulky. Od první chvíle, kdy nabyla vědomí, jej opakovaně prosila, aby ji zabil, a ukončil tak její trápení. Následující den ji prohlédl turecký armádní chirurg z Nazaretu, který nechal poslat pro dvě zdravotní sestry z německé nemocnice v Haifě, aby se o Aaronsohnovou staraly. Pomáhalo také sedm žen ze Zichron Ja'akovu. Aaronsohnová byla zcela při vědomí, ale měla bolesti a teplotu. Tři dny po pokusu o sebevraždu, 8. října, se její stav začal zhoršovat. Další den v ranních hodinách žádala, aby se mohla rozloučit s otcem, a řekla sbohem přátelům, kteří za ní přišli. Zároveň prosila o propuštění otce z vězení. Zemřela 9. října 1917 v 8.30 místního času, čtyři dny poté, co se střelila.
Ještě téhož dne bylo její tělo v pohřebním procesí odneseno na místní židovský hřbitov. Turecký vojenský velitel pro tento případ zmírnil zákaz vycházení. Když procesí dorazilo na hřbitov, kde měla být pohřbena vedle své matky Malky, hrob ještě nebyl vykopán, a tak přítomní v tichosti čekali dvě hodiny, než se jej v kamenité půdě podařilo vykopat. Podle některých zdrojů nastal problém, jelikož dle židovské tradice nelze pohřbít sebevraha na židovském hřbitově. S ohledem na okolností její smrti však došlo ke kompromisu, a její hrob tak od ostatních symbolicky odděluje nízký železný plůtek.
Členové ha-Šomer, kteří Lišanského skrývali, jej nakonec zradili a střelili do zad. K jeho štěstí však zranění nebylo vážné, a když střelci odešli (domluvit převzetí výkupného, vypsaného na jeho hlavu), domnívajíce se, že je mrtvý, podařilo se mu utéct a nějakou dobu se skrýval u známých v Petach Tikvě. Nakonec byl zajat, když se v přestrojení za beduína pokoušel ukrást velblouda, a předán tureckým úřadům. Ty jej převezly do Damašku, kde byl 16. prosince 1917 společně s Na'amanem Belkindem popraven den předtím, než Britové dobyli Jeruzalém. Ostatní věznění členové Nili byli nakonec buď propuštěni, či osvobozeni po britské invazi.Díky klíčovým zpravodajským informacím od Nili provedla britská armáda pod vedením generála Edmunda Allenbyho překvapující útok na Beerševu a posléze dobyla Jeruzalém i celou Palestinu.Bratr Aaron Aaronsohn po skončení války spolupracoval s Chajimem Weizmannem, z něhož se v roce 1948 stal první izraelský prezident. V rámci svých povinností se měl Aaronsohn v roce 1919 zúčastnit Pařížské mírové konference, avšak jeho letadlo se na cestě z Londýna zřítilo nad Lamanšským průlivem a on při neštěstí zahynul. Sestra Rivka se po válce vrátila ze Spojených států amerických, kam uprchla před válkou s bratrem Alexem, do Zichron Ja'akovu, kde v domě své rodiny pomohla vybudovat muzeum Nili (více informací v sekci Památka). V roce 1967 se po padesáti letech od Feinbergovy smrti podařilo nalézt jeho ostatky. Přispěla k tomu šestidenní válka, v níž Izrael mimo jiné dobyl Sinajský poloostrov. To umožnilo objevení místa, známého jako „hrob Žida“. Šlo o osiřele rostoucí datlovník, který vyrostl z datlí, jež měl Feinberg v kapse, když se vydal na cestu do Egypta (podle některých zdrojů dostal datle od Sáry Aaronsohnové). Po pozitivní identifikaci ostatků byl při slavnostním pohřbu pochován na národním hřbitově na Herzlově hoře v Jeruzalémě. Teprve tímto okamžikem si étos Nili podle deníku Jedi'ot achronot získal obdiv celého národa. V roce 1978 byly na Herzlovu horu ze hřbitova v Rišon le-Cijonu přeneseny i Lišanského ostatky.
Od roku 1935 se u hrobu Sáry Aaronsohnové v Zichron Ja'akovu každoročně konají vzpomínkové akce. Postupně kolem ní vznikl až určitý kult a vysloužila si označení židovská Johanka z Arku a hrdinka Nili. Dochované dopisy mezi ní, jejími sourozenci, Feinbergem a dalšími členy Nili, umožňují náhled do její nezávislé mysli, mimo jiné odmítající společností předepsané postavení ženy. Po šestidenní válce v roce 1967 byla Aaronsohnová, společně s Nili a jejími dalšími členy, zařazena do státem podporovaného kultu hrdinství a dostala se do školních osnov.V roce 1956 byl dům Aaronsohnových v Zichron Ja'akovu přeměněn na muzeum Nili, známé též jako Bejt Aharonson (בית אהרונסון‎‎). Zachycuje zdejší způsob života rodiny Aaronsohnových, ale rovněž představuje historické dokumenty, činnost a aktivity jak celé skupiny, tak jejích jednotlivých členů. V roce 1998 prošlo muzeum renovací. Jméno Sáry Aaronsohnové nesou na její počest ulice v řadě izraelských měst, a to například v Ašdodu, Aškelonu, Ramat Ganu, Petach Tikvě a Ra'ananě. V únoru 1991 byla k uctění její památky vydána poštovní známka o nominální hodnotě 1,3 šekelů, a to v sérii s básnířkami Rachel Bluwsteinovou a Leou Goldbergovou. V roce 1981 došlo k zavedení vojenské stuhy Nili, která je udílena osobám, jež byly členy skupiny v letech 1915 až 1917.Existuje mýtus o milostném vztahu mezi Sárou Aaronsohnovou a Thomasem Edwardem Lawrencem, který je též známý jako Lawrence z Arábie. Údajně byla onou tajemnou S. A., jíž Lawrence věnoval svou knihu Sedm sloupů moudrosti. Přestože Lawrence později spolupracoval s Aaronem Aaronsohnem, neexistuje žádný důkaz, že by se kdy s jeho sestrou setkal.
AARONSOHN, Alexander. With the Turks in Palestine. Boston: Houghton Mifflin, 1916. 84 s. (anglicky) 
COWEN, Ida; GUNTHER, Irene. A Spy For Freedom: The Story of Sarah Aaronsohn. New York: Lodestar Books, 1984. 158 s. ISBN 0-525-67150-1. (anglicky) 
ENGLE, Anita. The Nili Spies. London: The Hogarth Press, 1959. 245 s. (anglicky) 
FEINBERG, Avshalom; AHARON, Amir. אבשלום:‏ ‏כתבים ומכתבים [Avšalom: ktuvim u-michtavim]. Haifa: Šichmona, 1971. (hebrejsky) 
FLORENCE, Ronald. Lawrence and Aaronsohn: T. E. Lawrence, Aaron Aaronsohn, and the Seeds of the Arab-Israeli Conflict. New York: Penguin, 2007. 544 s. Dostupné online. ISBN 978-1-1012-0243-2. (anglicky) 
GOLDSTONE, Patricia. Aaronsohn's Maps: The Man Who Might Have Created Peace in the Modern Middle East. Berkeley: Counterpoint Press, 2015. 344 s. Dostupné online. ISBN 978-1-61902-643-8. (anglicky) 
KATZ, Shmuel. The Aaronsohn Saga. Jerusalem: Gefen, 2007. 362 s. ISBN 978-965-229-416-6. (anglicky) 
KATZ, Yossi. A Voice Called: Stories of Jewish Heroism. Jerusalem: Gefen, 2010. 234 s. Dostupné online. ISBN 978-9652294807. Kapitola Sarah Aaronsohn and the Nili Spies, s. 35-41. (anglicky) 
MACMEL-ATIR, Nava. אות מאבשלום [Ot me-Avšalom]. Tel Aviv: Yediot Books, 2009. 530 s. ISBN 978-965-482-889-5. (hebrejsky) 
OMER, Devorah. שרה, גיבורת ניל"י [Sara, giborat Nili]. Jerusalem: Sreberk, 1967. 202 s. (hebrejsky) 
OMER, Devorah. The Gideonites: The Story of the Nili Spies in the Middle East. New York: Funk & Wagnalls, 1968. 256 s. (anglicky)
 אהרנסון, שרה [online]. Ministerstvo obrany Státu Izrael [cit. 2014-09-13]. Dostupné online. (hebrejsky) 
GREEN, David B. 1890: WWI Spy Who Would Choose British Overlords Over Turkish Is Born [online]. Haarec, 2016-01-05 [cit. 2016-04-17]. Dostupné online. (anglicky)
Sarah Michelle Gellar, provdaná jako Sarah Michelle Prinze (* 14. dubna 1977 New York, USA) je americká herečka, která se proslavila především svou rolí v televizním seriálu Buffy, přemožitelka upírů. Mezi její nejznámější filmy patří Tajemství loňského léta (1997), Velmi nebezpečné známosti (1999), Scooby-Doo (2002), Scooby-Doo 2: Nespoutané příšery (2004).
Narodila se v New Yorku židovským americkým rodičům Arthurovi a Rosellen. Po rozvodu rodičů v roce 1984 byla vychovávána jen matkou. Odmítá přiznat jakoukoliv spojitost se svým otcem a říká: „To, že daruješ sperma, z tebe ještě nedělá otce“. Její otec Arthur zemřel 9. října 2001 na rakovinu. Při slavném vystoupení 20. června 2002 ji Howard Stern vyzpovídal na téma jejího náboženství i jejího vztahu k otci, což způsobilo její rozzlobenou a obrannou reakci.
Při natáčení filmu Tajemství loňského léta se seznámila se svým budoucím manželem Freddiem Prinzem Jr., ale chodit spolu začali až o tři roky později. V dubnu 2001 se zasnoubili a 1. září 2002 se vzali. V roce 2007 při pátém výročí svatby si změnila jméno na Sarah Michelle Prinze. Dne 19. září 2009 se manželům narodila dcera Charlotte Grace Prinze a v září 2012 se jim narodil také syn Rocky James Prinze. 
Již od dětství se přátelí s Mellissou Joan Hartovou, která se proslavila seriálem Sabrina – mladá čarodějnice.
Svoji hereckou kariéru zahájila již ve čtyřech letech. Zahrála si v televizním filmu An Invasion of Privacy 1983. V následujících letech se objevila v několika menších rolích. Zlom nastal v roce 1993, kdy získala roli Kendall Hartové v televizním seriálu All my children, kde působila dva a půl roku. Za roli získala Cenu Emmy.
V roce 1996 obdržela hlavní úlohu v seriálu Buffy, přemožitelka upírů (anglicky Buffy the Vampire Slayer) režírovaném Jossem Whedonem. Ztvárnila zde dívku zatíženou odpovědností bojovat proti množství mystických nepřátel, zejména upírů. Původně se natočilo 13 dílů, ale protože měl seriál u diváků velký ohlas, natočilo se nakonec 7 řad se 144 díly. Díky bojovým scénám v seriálu se naučila Tae Kwon Do a Kickbox. Tento seriál odstartoval její další kariéru.
V roce 1997 získala vedlejší role v thrilleru Tajemství loňského léta a v hororu Vřískot 2 po boku Davida Arquetta, Courteney Cox a Neve Campbellové. O dva roky později si zahrála v romantické komedii Neodolatelná a v romantickém dramatu Velmi nebezpečné známosti, kde se objevila po boku Ryana Phillippa, Reese Witherspoonové a Selmy Blairové.
Se svým manželem Freddiem si také zahrála v rodinných komediích Scooby-Doo (2002) a Scooby-Doo 2: Nespoutané příšery (2004). Poté se objevila v hororu Nenávist (2004), v jeho pokračování Nenávist 2 (2006), thrilleru Noční můra (2006), dramatu Apokalypsa (2006) a romantické komedii Holka z předměstí (2007) po boku Aleca Baldwina. V roce 2009 natočila filmy Possession a Veronica Decides to Die. V roce 2011 ztvárnila roli dvojčat Siobhan a Bridget v seriálu Nebezpečná identita, který se vysílal na americké stanici CW. Tento seriál se pouze dočkal jedné řady. Avšak na začátku roku 2013 projevila zájem o hraní v sitcomu. Nakonec dostala roli v sitcomu stanice CBS The Crazy Ones, kde hraje dceru Robina Williamse.
Seznam děl v Souborném katalogu ČR, jejichž autorem nebo tématem je Sarah Michelle Gellar

Sarajevo (srbskou cyrilicí Сарајево) je hlavní město Bosny a Hercegoviny. Současně je i střediskem autonomní entity Federace Bosny a Hercegoviny (FBaH) a jedné z jejích samosprávných jednotek, Kantonu Sarajevo. Od historické části Sarajeva bylo v polovině 90. letech 20. století odděleno Východní Sarajevo (Istočno Sarajevo, do roku 2006 Srpsko Sarajevo), ležící v Republice srbské.
Sarajevo je přirozeným politickým, ekonomickým, kulturním a dopravním centrem státu. Se svými 275 524 obyvateli (2013) na ploše 141,5 km² (s předměstskými obcemi přes 395 000) je největším a nejhustěji osídleným městem v zemi. Sídlí v něm Předsednictvo Bosny a Hercegoviny, dvoukomorový Parlament Bosny a Hercegoviny, Rada ministrů Bosny a Hercegoviny, Ústavní soud Bosny a Hercegoviny, Centrální banka Bosny a Hercegoviny, nejvyšší orgány Federace Bosny a Hercegoviny a Kantonu Sarajevo.
Ve středověku byl prostor dnešního Sarajeva tvořen shlukem vesnic (se společným tržištěm) a pevností Hodidjed, která se nacházela v oblasti, jejíž název pochází pravděpodobně ze spojení slov „vrh“ (kopec, hora) a „Bosna“ (řeka, která v západní části údolí pramení). Již roku 1239 zde vznikla katedrála zasvěcená sv. Petrovi. Název Vrhbosna dodnes používá zdejší katolická diecéze.
Od roku 1263 tu existovala i citadela, zničena byla však při okupaci osmanskými vojsky v 15. století.
Osmané získali město roku 1435, kdy turecký paša obsadil hrad Hodidjed na jeho území. Postupně se začíná projevovat kulturní a společenský vliv Istanbulu a šíří se islám. V 60. letech 15. století vzniká z podnětu správce města Isak-bega Ishakoviće kryté tržiště (bezistan), vodovod, a v neposlední řadě jsou také vybudovány i objekty muslimské vakufské nadace a od roku 1477 jsou přístupné i veřejnosti. Vzniká tedy základ současného města. Začátkem 16. století, konkrétně od roku 1507, se používá – a je i doložený – současný název Sarajevo. Vyvinul se z tureckých jmen jako Saraj-ovasi, Bosna-saraj a Sarajbosna, přičemž slovo saraj znamená palác. Pozdější slovanská zkomolenina tohoto názvu vytvořila dnešní podobu Sarajevo. V první polovině 16. století se správcem města stal Gazi Husrev-beg, jenž nechal postavit mešitu, medresu (muslimskou střední školu) a za jeho vlády dosáhlo město hranice 50 000 obyvatel. V té době bylo Sarajevo nejlidnatějším sídlem provincie, roku 1580 povýšené ze sandžaku na ejálet, nicméně jako administrativní centrum sloužila Banja Luka (někdy před 1554–1639) a nato Travnik (1699–1850).
Roku 1697 však rozvoj rychle ustal, když město vyplenila rakouská vojska pod vedením Evžena Savojského. Přestože Sarajevo bylo obnoveno, již nikdy nedosáhlo takové prosperity jako dříve, navíc znovu ztratilo statut centra ejáletu.Osmané vládnoucí městu si však uvědomovali blízkost nedalekého Rakouska a Uher, proto nechali v roce 1729 vybudovat městské opevnění (dnes čtvrť Vratnik) a na kopci nad městem pevnost (Bijela tabija). V jejich vládě se však v 19. století pomalu začaly objevovat první trhliny a náznaky úpadku; v roce 1827 se vzbouřili janičáři, později se objevovaly i další vzpoury pod vedením Huseina-kapetana Gradaščeviće (1831), který požadoval pro Bosnu autonomii. Roku 1842 tu vznikla i první pošta a mezi lety 1850 a 1878 zde sídlil též osmanský místodržící.
Dne 13. července 1878 bylo na Berlínském kongresu rozhodnuto, že Bosna a Hercegovina bude obsazena Rakousko-Uherskem. Tak se také i stalo; 19. srpna téhož roku do města vstoupily rakouské jednotky. Bosna se stala protektorátem císařství a Sarajevo její metropolí. Obyvatelstvo Sarajeva vnímalo novou nadvládu s velkou nelibostí; především díky tomu, že Rakousko bylo dlouhodobým nepřítelem Osmanské říše, vnímané navíc jako centrum katolického vlivu.Po obsazení Rakousko-Uherskem se Sarajevo začalo výrazně architektonicky měnit, a to z města orientálního v město evropského stylu. Největší zásluhu na této přeměně měl architekt českého původu Karel Pařík, který v letech 1884–1939 vyprojektoval většinu městotvorných staveb v Sarajevu – Sarajevskou knihovnu (původně radnici, známou pod názvem Vijećnica), Zemské muzeum, Katedrálu srdce Ježíšova (spolu s Josipem Vancašem), věznici, Aškenázskou synagogu, Šeriatskou školu a desítky dalších staveb. Na vzhledu moderního Sarajeva se na přelomu 19. a 20. století výrazně podepsalo i několik dalších českých architektů – např. František Blažek, Karel Pánek, Marian Pařík (syn Karla Paříka), Alexander Wittek, Jan Kotěra, Bedřich Hacar, Josef Pospíšil a další. Za rakousko-uherského protektorátu nastal oproti předchozí stagnaci rychlý rozvoj – vznikly továrny, školy, železnice a byla zavedena tramvajová doprava. Začalo se psát latinkou namísto arabicí (bosenskou variantou arabského písma) a cyrilice. V roce 1882 získalo město železniční spojení. Růst města byl natolik dramatický, že v roce 1904 fungovalo v Sarajevu celkem 9 cihelen.Počet obyvatel začal pozvolna růst. Zatímco v roce 1879 mělo Sarajevo 21 337 obyvatel, roku 1895 to bylo již 38 083 a v roce 1910 51 919 lidí. Tento nárůst však do značné míry odrážel narůstající počet přistěhovalců z Rakousko-Uherska, kteří do Bosny přišli ve snaze zemi zmodernizovat a dále rozvíjet. Zatímco v roce 1879 bylo město většinově muslimské, roku 1910 byl podíl muslimského a katolického obyvatelstva 1:1.
Město navštívil roku 1910 i císař František Josef I. V témže roce také zasedal i první bosenský parlament – Sabor. Čtyři roky nato tu došlo k atentátu na Františka Ferdinanda d'Este, historické události mezinárodního významu. 28. června 1914 byl na konci Latinského mostu u budovy radnice a parlamentu postřelen následník rakousko-Uherského trůnu, který týž den zraněním podlehl. Útočníkem byl srbský nacionalista Gavrilo Princip. Událost dala podnět k první světové válce, ve městě začaly první okupační správou řízené násilnosti mezi tamějšími Srby, Bosňáky a Chorvaty.
Po skončení války, která zde byla obzvláště brutální, a po vyhlášení Království Srbů, Chorvatů a Slovinců se situace uklidnila. Od roku 1929 se stalo Sarajevo i centrem tzv. Drinské bánoviny, jedné z devíti administrativních jednotek v rámci královské Jugoslávie, jež nerespektovaly historické a národnostní hranice. V této době zde žilo mezi 60 a 70 tisíci obyvatel.
Radikální změnu politického uspořádání přinesla až druhá světová válka. Království Jugoslávie se rozpadlo během invaze Německa a Itálie, na území Chorvatska a Bosny a Hercegoviny vznikl fašistický Nezávislý stát Chorvatsko. Za vlády tzv.Ustašovců docházelo k systematickému vyvražďování hlavně Srbů a Židů. Právě Židé, ale též Romové a další označovaní jako podlidé, byli odváženi do koncentračních táborů. Chorvatští fašisté se snažili muslimské Bosňáky zahrnout do svého národního korpusu, aby tak dosáhli navýšení počtu obyvatel svého vlastního národa, zároveň se formou provokací snažili vyostřit jejich vztahy s bosenskými Srby.Během druhé světové války procházela Sarajevem hranice sfér vlivu Německa a Itálie v Nezávislém státu Chorvatsko.
Sarajevo bylo osvobozeno komunistickým odbojem 5. dubna 1945.Po osvobození města jugoslávskými partyzány a ustanovení Jugoslávie v čele s Josipem Brozem Titem jako socialistického federativního státu se stalo Sarajevo opět centrem Bosny a Hercegoviny. Krátce po válce mělo 108 000 obyvatel. Kromě příchodů lidí, kteří museli město kvůli válce opustit přitahovalo Sarajevo další obyvatelstvo především díky překotné industrializaci Bosny a Hercegoviny, se kterou počítal první pětiletý plán a výstavba nových továren. Za pomocí československých odborníků byl vypracován nový urbanistický plán metropole republiky.V pozici metropole jedné z méně rozvinutých republik Jugoslávie bylo Sarajevo dotováno federálními zdroji, počet obyvatel i zastavěná plocha rostly. Vystavěna byla panelová sídliště, továrny, muzea a školy. Roku 1961 bylo Sarajevo domovem pro 142 423 obyvatel, o dvacet let později zde žilo již 448 500 lidí. Z provinčního města se opět stalo jedno z významných sídel na Balkáně.
Hlavní událostí, která udávala tón v Sarajevu přelomu 70. a první poloviny 80. let, byly XIV. Zimní olympijské hry zahájené 15. února 1984. Díky nim bylo do Sarajeva a jeho okolí investováno nemalé množství finančních prostředků. Především byly dokončeny dlouhodobě rozestavěné projekty a zmodernizována infrastruktura.Na přelomu 80. a 90. let tu žilo již podle sčítání lidu 429 672 obyvatel. Existovaly i plány na výstavbu podzemní dráhy. Avšak od poloviny 80. let byla Jugoslávie spíše ve stagnaci. Jako hlavní centrum průmyslové výroby republiky bylo Sarajevo postiženo ekonomickou krizí značně. Jen v létě roku 1990 došlo masové stávce, kdy se do Sarajeva sjeli dělníci z několika dalších měst.
Následkem vnitřních i vnějších vlivů došlo k vyhlášení nezávislosti Bosny a Hercegoviny 3. března 1992 a vytvoření nezávislého státu po vzoru Chorvatska. Bělehrad referendum o nezávislosti neuznal a odvolal se na ústavu, podle níž musí být území socialistické republiky v případě ohrožení bráněno silou (toto stanovisko získalo rychle podporu ze strany bosenských Srbů). Již probíhající válka v Chorvatsku se tak přenesla i na území BaH a později i do Sarajeva. Okamžitě po vyhlášení nezávislosti vznikaly první paravojenské jednotky. Situaci vyostřovaly především události ve východní Bosně, kde docházelo k prvním případům násilí. Poté, co padly první výstřely v Bijeljině, začaly tisíce obyvatel největšího města Bosny a Hercegoviny protestovat proti válce. Jejich shromáždění bylo ukončeno až odstřelováním srbské polovojenské jednotky z hotelu Holiday Inn.; k zastavení násilí vyzval i Alija Izetbegović, tehdejší prezident země. Ten také vyhlásil v zemi výjimečný stav.
Tyto výzvy však nakonec byly plané; srbští představitelé odmítli uznat nezávislý stát v jakékoliv jeho podobě a spíše se snažili zemi rozdělit s Chorvaty. Město následně od května 1992 začala bombardovat a později obléhat, již nyní výhradně srbská, Jugoslávská lidová armáda (JNA), a to po celé tři roky války. Zničeno bylo mnoho významných památek, celé město bylo silně poškozeno. Dodávky elektřiny, vody, tepla a lékařské péče ustaly a místní obyvatelé se ocitli v nesnesitelných podmínkách. Dařilo se černému trhu a kvetl prodej předražovaných potravin. Jediný koridor, díky němuž bylo město přístupné, vedl přes letiště; tudy také přinášely pomoc konvoje OSN. Do pomoci se zapojila také Nadace Lidových novin, které se podařilo dopravit tři letecké zásilky léků pro sarajevské nemocnice. Civilisté pod letištěm vybudovali cca 800 m dlouhý tunel, kterým se pokoušeli zajistit si základní potřeby; v současné době slouží část tunelu jako muzeum. Válka si podle odhadů vyžádala v Sarajevu 12 000 mrtvých a 50 000 zraněných. Dnes tuto dobu připomínají relativně nové hřbitovy, jak křesťanské, tak muslimské. Válku ukončila až mírová smlouva z amerického Daytonu podepsaná 19. prosince 1995 v Paříži.
Podle smlouvy také bylo stanoveno budoucí uspořádání země. Obě znepřátelené strany – tedy Srbové na straně jedné a Chorvaté spolu s Bosňáky na straně druhé – dostali území země rozdělené půl na půl, hlavní město však s výjimkou několika menších předměstí na východě připadlo Federaci Bosny a Hercegoviny – nově ustanovené entitě, které spravuje tu oblast BaH, kde žijí převážně Bosňáci a Chorvaté.
Ze strachu před možnou odplatou a za masivní propagandy bosenskosrbského vedení se z města vystěhovaly další tisíce Srbů, kteří dnes žijí ve východní Bosně. Počet srbských obyvatel se snížil ze 157 193 osob na cca 18 000 lidí. Do Sarajeva naopak začali přicházet uprchlíci (především Bosňáci), z východní Bosny, kteří dosud pobývali v dalších velkých městech – Tuzle a Zenici.
Město neúspěšně kandidovalo na konání Zimních olympijských her v roce 2010 a roce 2014, avšak tu kandidaturu stáhlo.
Sarajevo se rozkládá jihovýchodním směrem od pomyslného středu Bosny a Hercegoviny, v relativně rozsáhlém, směrem k západu rozšiřujícím se, údolí řeky Miljacky a částečně zasahuje i do velkého údolí řeky Bosny. Její vyvěračka (Vrelo Bosne) patří k významným přírodním památkám okolí města. Úpatí údolí Miljacky je velmi strmé, což lze vidět na místní zástavbě a uličkách s velmi prudkým klesáním se serpentinami. Okolní krajina je velmi hornatá; nejvyšším vrcholem je Treskavica s 2 088 m n. m.
Sarajevo má mírné podnebí, nachází se nedaleko rozhraní mírného kontinentálního a teplého středomořského podnebí. Roční průměr teplot zde činí 10 °C, léta jsou mírná (průměr 18,1 °C), zimy studené (0,3 °C). Nejteplejším měsícem v roce je červenec, nejchladnějším pak leden. Nejvyšší zaznamenaná teplota v Sarajevu byla 40° C 19. srpna 1946, nejníže pak rtuť teploměru klesla 24. ledna 1942 na –26,4 °C.
Průměrný úhrn srážek za rok tu dosahuje 932 mm; nejdeštivějším měsícem je říjen a nejsušším březen.
V roce 2002 dosáhl počet obyvatel Sarajeva 292 399, což je oproti 429 672 v roce 1991 značný pokles. Podílely se na něm především události spojené s válkou z let 1992–1995, kdy město opustilo přes 100 000 jeho původních obyvatel.
Válečný konflikt pozměnil také etnické složení sarajevské populace. V roce 1991 ve městě (v dnešních městských obvodech Stari Grad, Centar, Novi Grad, Novo Sarajevo) žilo 361 735 obyvatel, z toho 182 503 (50,5 %) Muslimů/Bosňáků, 92 271 (25,5 %) Srbů, 24 241 (6,7 %) Chorvatů a 47 083 (13,0 %) Jugoslávců. V širších hranicích (10 městských obvodů) pak mělo Sarajevo 527 049 obyvatel, z toho 259 470 (49,2 %) Muslimů/Bosňáků, 157 143 (29,8 %) Srbů, 34 873 (6,6 %) Chorvatů a 56 470 (10,7 %) Jugoslávců.Ještě před vypuknutím bojů v květnu 1992 z města odešla značná část obyvatelstva. Město bylo rozděleno mezi Federací Bosny a Hercegoviny a Republiku srbskou, přičemž většina plochy i obyvatelstva zůstalo v prvně uvedené entitě.
V roce 2002 žilo ve čtyřech městských obvodech 230 130 (77,4 %) Bosňáků, 35 606 (12,0 %) Srbů a 22 380 (7,5 %) Chorvatů. V současné době tvoří 52 % obyvatel tu část Sarajevanů, kteří se ve městě usídlili během svého života. Přistěhovalectví ze zbytku země do metropole stále pokračuje a tak není vyloučeno, že město by mohlo v polovině 21. století překročit metu jednoho milionu obyvatel.
Sarajevo je centrem jak bosenského islámu, tak i římskokatolické a pravoslavné křesťanské církve; zastoupeni jsou rovněž i Židé.
Na rozdíl od ostatních měst je tak Sarajevo nábožensky velmi heterogenní; nachází se tu kostely, synagogy i mešity (celkem 86). V 80. letech byl poměr mezi věřícími relativně vyrovnaný; Sarajevo bylo velmi multikulturním městem – přezdívalo se mu evropský Jeruzalém. Po válce však začal, vzhledem k národnostnímu složení obyvatelstva podle poválečných vnitrostátních hranic, získávat převahu islám (roku 1997 tvořili již 87 % všech Sarajevanů Bosňáci). Právě to bývá kritizováno převážně srbskými kruhy.
Město se dělí administrativně na 4 občiny (Centar, Novi Grad, Novo Sarajevo a Stari Grad). Spolu s dalšími opčinami Ilidža a Vogošća tvoří zmíněné čtyři tzv. Větší Sarajevo. Před válkou bylo Sarajevo mnohem rozsáhlejší; východní části však připadly Republice srbské a byly reorganizovány jako Srpsko Sarajevo (dnes Istočno Sarajevo, Východní Sarajevo); největší takovou bývalou částí města je například Pale.
Sarajevo patří vzhledem ke svému významu a centralistickému charakteru Bosny a Hercegoviny k hospodářsky nejsilnějším oblastem v zemi. Jeho ekonomická prosperita stojí jak na průmyslu, tak i na službách a v neposlední řadě i na turistice. Sídlí zde bosenská centrální banka a sarajevská burza. Ve městě má své závody mnoho zahraničních společností, jako například Harris Communications, Brown&Root, Škoda Auto, či Coca-Cola. V poslední době se zde staví velká obchodní centra Bosmal City Centar, jehož vlastníkem je bosensko-malajsijská společnost, Mercator, Merkur aj.
Ekonomický vzestup města začal již v 80. letech; zatímco pro celou SFRJ to bylo období jisté stagnace, bosenská metropole zažívala růst díky přípravě na zimní olympijské hry. To ji přivedlo k zájmu mnohých investorů, jež sem přesunuli následně některé své výrobní a obchodní kapacity.
Velkým šokem se ale stala válka, během níž Srbové, jenž město obléhali, útočili na významné průmyslové závody; ustala tehdy i jakákoliv hospodářská činnost. Po ukončení bojů, podepsání míru, začíná poválečná obnova města. Situaci zhoršilo vystěhování Srbů a příliv Bosňáků z jiných částí země. Nyní je většina práceschopných obyvatel zaměstnána v průmyslu (19,4 %), následuje obchod a služby (12,9 %), pak doprava (9,9 %) a školství (8,7 %). Nejvíce pracovních míst je koncentrováno v městských obvodech Centar a Novo Sarajevo.
Jako centrum celé země je Sarajevo rovněž i střediskem veškerých telekomunikačních služeb a masmédií, které jsou provozovány na celostátní úrovni. Sídlí tu státní televize (kanál BHRT), dále pak televize Federace Bosny a Hercegoviny (též součást té státní) s názvem FTV (RTV FBiH). Vysílá rovněž i kantonální stanice, v neposlední řadě pak i mnoho komerčních kanálů, jako například NTV Hayat, TV Pink nebo TV OBN.
V Sarajevu též mají své sídlo také celostátní deníky Oslobođenje a Dnevni Avaz. Oba dva sídlí v jednom velkém komplexu ve čtvrti Novo Sarajevo, který je mediálním centrem Sarajeva. Mezi další tituly, které však nejsou tak významné, patří například Slobodna Bosna, Jutarnje novine či chorvatskojazyčný Hrvatska riječ.
Sarajevo je dopravním uzlem země. Je podlouhlého východo-západního tvaru, což v městské i meziměstské dopravě klade nároky právě na spojení mezi těmito dvěma stranami. Nachází se tu hlavní železniční nádraží i mezinárodní letiště; místním obyvatelům slouží tři druhy veřejné dopravy.
Velká část silničních dopravních tepen je tedy vedena mezi východem a západem; na západě vycházejí k Dálnici A1, vedoucí údolím řeky Bosny na sever republiky. Severo-jižní spoje jsou také značně dopravně vytíženy. Mezi ulice s největší mírou dopravního ruchu patří Titova ulica a třída Zmaj od Bosne. Naopak nejmenší vytížení a nejhorší dopravní podmínky jsou na svazích okolo města, kde se nachází převážně vilová zástavba.
Mezi tři již uvedené druhy dopravy patří tramvaje (tramvajová síť spojuje právě staré město na východě se sídlišti na západě města a má páteřní charakter), doplňované trolejbusy a autobusy, které obsluhují například strmé svahy údolí řeky Milajcky. Ve městě jezdí československé a české tramvaje a trolejbusy.Sarajevské mezinárodní letiště (IATA:SJJ, do rozpadu Jugoslávie zvané Butmir, známé z časů občanské války, kdy se stalo jediným koridorem k obléhanému městu využívaným jednotkami OSN, se nachází na jihozápadě metropole nedaleko řeky Bosny. Letiště je z celostátního (ne však z celoevropského) hlediska velmi významné; dopravu sem zajišťuje mnoho dopravců, jako například B&H Airlines, Austrian Airlines, Alitalia, Aero Flight, Lufthansa, Jat Airways (srbské aerolinie), Croatia Airlines a mnozí další. V roce 2004 bylo na letišti odbaveno 397 000 cestujících, což je velký rozdíl od roku 1996, kdy to bylo pouhých 25 000.
Kulturní život ve městě vychází z tradic zdejších obyvatel; pevně je spjat s náboženským, který je de facto symbolem všech tří majoritních národů Bosny a Hercegoviny. Protože v hlavním městě převažují muslimští Bosňáci, má islám a jeho tradice nezastupitelný vliv na život ve městě. Přesto je však neporovnatelně nižší než v jiných zemích, kde většinu obyvatel tvoří právě muslimové; lze tedy Sarajevo označit jako relativně multikulturní město.
V oblasti kulturní vybavenosti hlavní město disponuje všemi institucemi, které jsou pro sídlo s několika sty tisíci obyvateli nezbytné. Sarajevanům slouží několik muzeí (včetně Zemského, Zemaljski muzej, a městského muzea, Muzej Sarajeva), škol i náboženských objektů, často starých i několik set let. V neposlední řadě tu sídlí také spousta divadel, ze kterých je nejvýznamnější Národní (Narodno pozorište), stojící již od roku 1921. Počínaje rokem 1949 má město i svoji operu, která zahájila svoji činnost Prodanou nevěstou od Bedřicha Smetany.
Během každého roku se konají různé festivaly, jako například Baščaršijske noći (Baščaršijské noci; hudební, taneční a jiná kulturní představení), Sarajevska zima (převážně výstavy) či Sarajevský jazzový festival. Od roku 1995 se koná každoročně také i festival filmový. Za dob Jugoslávie bylo hlavní město Bosny a Hercegoviny známé také jako centrum pop rocku; některé dnes úspěšné místní skupiny pocházejí právě ze Sarajeva.
Vzhledem k dlouhé historii zahrnující mnoho období, kdy se střídaly různé kultury i náboženství, je hlavní město Bosny a Hercegoviny relativně bohaté na množství různých památek, jak křesťanských, tak i muslimských, či židovských.
Na území Sarajeva se nacházely různé muslimské sakrální stavby, mezi které lze zařadit například mešitu Mehmed-bega Minetoviće (stála v letech 1463–1464), prvního bosenského sandžakbega, mešitu Bali-bega Malkočeviće (1475–1476) na Bistriku, dále sem také patří mešita Ajas-bega, Jahja-pašova mešita, mešita Sarače-Ismaila a mnoho dalších. Ani jedna z nich se však nedochovala do dnešních dnů. Totéž i platí o křesťanských stavbách; původní předosmanské stavby bosenské církve byly buď přebudovány, či zničeny za vlády Osmanů.
Sarajevo má také ale i pamětihodnosti z 19. století, resp. jeho konce, který byl ve znamení Rakousko-Uherské vlády, a též i ze století dvacátého, z časů Království SHS a Jugoslávie. Mezi tyto budovy lze zařadit především stavby architekta Karla Paříka – knihovnu, Katedrálu srdce Ježíšova, tedy katedrálu Vrhbosenské arcidiecéze, Zemské muzeum a Aškenazskou synagogu (Sarajevo). Mezi významné stavby tohoto období patří také Národní divadlo.
Sarajevo má ve školství dlouhou tradici; první univerzita tu vznikla roku 1531, založil ji Gazi Husrev-beg, druhý správce Bosny za Osmanské nadvlády. Jmenovala se hanikah a jednalo se o súfijskou školu. O šest let později zde přibyly i další obory. Vyučovalo se zde islámské právo (šarí‘a, fikh), teologie, filozofie, existovala také i univerzitní knihovna. Do 19. století se jednalo o nejvýznamnější školu v celé Bosně a Hercegovině; spolupracovala s tehdejší istanbulskou medresou.
První zcela sekulární škola (Univerzita v Sarajevu) byla otevřena až roku 1949; ostatně již během 40. let postupně vzniklo několik fakult. V druhé polovině 20. století se pak univerzita dále rozvíjí a pomáhá vytvářet nové školy podobného typu v Banja Luce, Mostaru a Tuzle. 70. a 80. léta jsou pak ve znamení oddělování některých fakult od univerzity. Přibývají studijní obory (nové technické obory a umělecké akademie); vzhledem ke stagnaci na konci 80. let se však situace ve školství celkově zhoršuje.
Univerzita v Sarajevu obnovila činnost první rok po válce, roku 1996. V dnešní době spolupracuje s dalšími vysokými školami v Evropě, v USA a v arabském světě. Na počátku 21. století Sarajevanům slouží kromě vysokého školství též kolem čtyřiceti základních a třiceti středních škol.
Sarajevo na sebe upoutalo pozornost roku 1984 pořádáním zimních olympijských her. Ty se poprvé konaly nejen v Jugoslávii, ale také i socialistické zemi. Celá země se snažila o nejlepší prezentaci, paradoxně v situaci hospodářské krize 80. let a znepokojující problémy v některých jejích částech. Investovalo se do mnohých sportovních zařízení a areálů v oblasti, která původně patřičné zázemí neměla a kde nebyla rozvinuta sportovní tradice. Ve městě se nachází ještě dnes mnoho komplexů pro zimní aktivity, které byla během olympiády využívána a byly ušetřeny válečných událostí (například stadion Koševo).
Velmi populární je zde fotbal; ve městě sídlí dva prvoligoví rivalové (FK Željezničar (od 1921) a FK Sarajevo (od 1946), další kluby se účastní nižších soutěží. V dalších sportech, například basketbalu, je úspěšný tým KK Bosna, který se proslavil hlavně vítězstvím v evropském poháru v roce 1979.
ČANKOVIČ, Miodrag. Sarajevo u socijalističkoj Jugoslaviji. Sarajevo: Istorij, 1988. 
JANČAR, Drago. Krátká zpráva z dlouho obléhaného města. Sarajevo, 1994. Olomouc: Votobia, 1997. 90 s. ISBN 80-7198-276-8. 
KARAHASAN, Dževad. Loučení se Sarajevem. Praha: Mladá Fronta, 1995. 118 s. ISBN 80-204-0548-8. 
NICHOLSON, Michael. Tisíc mil z mrtvé země. Praha: Columbus, 1995. ISBN 80-901727-9-2. 
SALIHAČ-GORSKY, Mirsad. Bosna a Hercegovina. Vřesina: SKY, 2004. ISBN 80-86774-03-1. 
LUKAVEC, Jan. Turka přál jsem si už dávno spatřit: Sarajevo, nejlahodnější město měst. In Od českého Tokia k exotické Praze. Praha: Malvern, 2013. 317 s. ISBN 978-80-87580-61-5.
ČAMOVÁ, Sabina. Osobité kouzlo Sarajeva [online]. iDNES.cz, 2001-9-20 [cit. 2009-03-12]. Dostupné online.
Sardinie (italsky Sardegna, sardinsky Sardigna, Sardinna nebo Sardinnia) je autonomní oblast na stejnojmenném ostrově na jihozápadě Itálie ve Středozemním moři. Nachází se mezi Apeninským poloostrovem, Španělskem, Korsikou a Tuniskem. Region má rozlohu 24 100 km², přes 1,6 miliónu obyvatel a dělí se na 4 provincií a metropolitní město Cagliari. V regionu se mluví kromě italštiny také sardinštinou a ve městě Alghero katalánštinou.
Ostrov je značně hornatý s členitým pobřežím. Nejvyšším vrcholem je Punta La Marmora (1 834 m) v masivu Gennargent. Oblast zahrnuje hlavní ostrov Sardinie a okolní ostrovy, mimo jiné např. Sant'Antioco, San Pietro, Asinara, La Maddalena a Caprera.
O Sardinii pojednává česko-italský celovečerní film Mír s tuleni, obsahující mimořádně zajímavé archivní i nově pořízené záběry Sardinie ze vzduchu, pevniny i z moře. Film vznikl ve spolupráci se sardskými obyvateli městečka Cala Gonone a byl po celé Sardinii promítán také v kinech.
Turisté navštěvují horo-skalnatá oblast Aggius (5 km SZ od Tempia) se stometrovými oblými monolity. Hodnotné možnosti tu mají horolezci. Na severním pobřeží u Capo Testa se nalézá pás 60–90 m vysokých, oblých balvanových kup, přístupných z moře i pobřeží. Lezecké stěny se zvedají z moře a pláží v Golfo di Orosei u Cala Gonone a jižněji u Cala Fuili a Cala Luna. Efektní červené skalní stěny vystupující přímo z vody u Arbatax (poblíž Tortoli) se pro svou zvětralost využívají méně. Na Sardinii se nachází neznámé prehistorické stavby - nuraghy z let 1500–300 př. n. l. V provincii Oristano je archeologické naleziště starobylého města Tharros. Přístup je nejčastější lodí z Itálie anebo Korsiky přes Bonifácký průliv.
Sardegna Cultura (od archeologie, architektury, divadla, jazyka a literatury až po umění)

Šaría (sharīʿah, arab. شريعة, IPA: [ʃaˈriːʕa]) je systém islámského náboženského práva odvozený z náboženských zásad islámu, zejména z Koránu a hadísů. Arabské slovo "šaría" doslovně znamená "cesta". Šaría není jako sekulární právní systém, protože zároveň dává věřícímu návod, jak žít v soukromém životě podle islámu. Zabývá se vztahem člověka k Alláhovi a vztahem člověka k člověku, a až sekundárně [zdroj?] začaly na základě potřeby chalífátu vznikat právní odvětví regulující vztah člověka a společnosti, jako je například trestní právo.
Šaría se tedy tradičně zabývá běžnými záležitostmi života včetně politiky, ekonomie, bankovnictví, obchodu, smluv, rodiny, sexuality, hygieny a sociálních věcí.
Šaría je založená na výkladu islámských náboženských textů, které představují soubor pravidel Boha (arab. Alláha), ze své podstaty neměnný. Konkrétní aplikace práva na jejich základě ale může být různá; zabývá se jí islámská právní věda (fiqh).
Probíhají diskuse o tom, zda je šaría kompatibilní se sekulární formou vlády, lidskými právy, svobodou myšlení a právy žen. Snahy o zavedení Šaríi způsobily mezi komunitami v Nigérii násilí a mohly přispět k rozpadu Súdánu.
Základní prameny islámského práva jsou dva. Korán je základní svatá kniha islámu, která pojednává o tom, co Mohamedovi zjevil Alláh. Protože však pravidla v Koránu obsažená zdaleka nepokrývají všechny oblasti, začalo se nedlouho po Mohamedově smrti v roce 632 zjišťovat, co vlastně dělal a učil. Souboru těchto pravidel se říká sunna, to je tedy druhý pramen islámského práva. Vyvstal ovšem problém s důvěryhodností jednotlivých svědectví o činech, neboli jednotlivých hadísů, a spory o jejich věrohodnost bují dodnes.
Pokud se Prorok v dané věci nevyjádřil, přichází případně na řadu analogie (qijás) či konsenzus učenců (idžmá). Klasickým příkladem analogie je, zda se Prorokův zákaz pití vína vztahuje i na jiné alkoholické nápoje. Podle raného islámského učence Bukharího existuje idžmá (konsenzus učenců), že je možno aby se vdávaly malé holčičky i když jsou ještě v kolébce.
Mohamed se před tím, než se ve 40 letech stal prorokem, zabýval např. rozsuzováním kmenových sporů, takže se skutečně vyjadřuje k některým otázkám práva jak tomu slovu rozumíme dnes my. Nejstarší zásady se týkají rodinného práva: manželství (Mohamed nezpochybnil starší kmenové právo umožňující polygamii), věna, rozvodu (ar. talaq; pokud se chce rozvést muž, stačí když třikrát pronese „rozvádím se s tebou“), dědictví (muži mají nárok na dvakrát tak velké podíly než ženy) a podobně.
K největšímu rozvoji šaríi došlo od 7. do 13. století v souvislosti s rozvojem teokratického chalífátu. Vyvstala potřeba rozpracovat právní zásady pro potřeby fungování rozsáhlého státu, který potřeboval vybírat daně a trestat zločiny.
Při systematizaci práva a tvorbě zákoníků v Osmanské říši v 19. století se však inspirovali evropským právem a od té doby význam šaríy jako práva upadá, s výjimkou rodinného práva a záležitostí ohledně osobního statusu.
V dnešní době existují 4 hlavní proudy šáríe v sunnistkém islámu (hanbali, hanífía, šáfí, máliki) a jeden v šítském (džafari). Všechny proudy se shodují na věcech jasně stanovených v Koránu, ale liší se v tom, které hadísy považují za věrohodné a v odvozování pravidel, která nebyla jasně stanovena v Koránu a sunně.
V otázkách uctívání, svědomí, morálky (modlitba, půst, pouť, očista, halal jídlo apod., morální zásady) je šaría praktikována více než miliardou muslimů na celém světě.
Největší islámské země jako Indonésie, Bangladéš nebo Pákistán, mají nenáboženskou ústavu a právní systém pouze s některými pozůstatky šaríi v rodinném právu. V Turecku je ústava oficiálně sekularizovaná.
Saúdská Arábie a Írán udržují šariu jako jediný pramen práva, včetně náboženské policie, kontrolující dodržování zásad daných tímto systémem.
Většina ostatních zemí na blízkém východě udržuje duální systém sekulárních a náboženských soudů, přičemž náboženské soudy řeší převážně otázky manželství a dědictví. V Indii a na Filipínách, které však nepatří mezi státy s převládajícím islámem, mají dva druhy zákonů, islámské a sekulární (zejména v oblasti rodinného práva).
V roce 2009 schválili zavedení šarii na celém území Somálska poslanci v Mogadišu ve snaze oslabit povstalce, kteří obviňovali vládu, že není dostatečně náboženská.
Ačkoli islámské právo neplatí oficiálně nikde v Evropě, komunity imigrantů se obracejí na své duchovní vůdce jako na autority. Věří totiž, že islámské právo je od boha (ne od Mohameda), zatímco sekulární právo si člověk "jen vymyslel". V některých zemích, například ve Spojeném království nebo v USA, fungují muslimské rady na základě zákonů o arbitráži, jejich rozhodnutí jsou právně závazná na základě dobrovolnosti, ovšem nesmějí být protizákonná. V jiných zemích jako je Německo nebo Kanada je toto výslovně zakázáno.
Objevují se muslimské organizace, jako např. Sharia4Belgium, Sharia4Holland či Islam4UK, které usilují o formální uzákonění prvků šaría pro muslimy v zemích západní Evropy. V České republice působila skupina Sharia4Czechia - Šaría pro Česko. Tématem této skupiny bylo postavení islámského práva v oblastech mimo islámský svět, tj. i v ČR. Podle Benjamina Kurase je šaría čistý nacismus.Někteří muslimové považují sekulární právo země ve které žijí za závazné, jelikož muslim má povinnost dodržovat dohody a tím, že má občanství, uzavřel dohodu s daným státem, že bude dodržovat jeho pravidla. Existuje i malá větev islámu, zvaná ahmadíja, která přijímá sekularismus a považuje náboženství za soukromou záležitost člověka. Dále v islámu existuje koncept zvaný "šúra", znamenající společné domlouvání se na veřejných záležitostech. Někteří se domnívají, že by se tento koncept mohl vyvinout v demokracii, nicméně v demokracii je možno rozhodnout o věcech jinak, než rozhodl Korán, což by šúra dělat neměla.
Ve většině interpretací šaríje je konverze muslimů k jinému náboženství nebo k ateismu považována za odpadlictví , zasluhující trest smrti. V některých zemích je tento trest dodnes platný. Obvinění z odpadlictví (takfír) lze užít i proti nekonvenčním interpretacím Koránu. Příkladem takového postupu je perzekuce známého odborníka na arabskou literaturu, Nasra Abu Zayda. Dalším známým příkladem takových obvinění a perzekuce je známý případ Salmana Rushdieho, který psal o polyteistických verších, škrtnutých z Koránu muslimy, známých též jako Satanské verše. Z odpadnutí od islámu se obviňují i různé odnože islámu mezi sebou. Např. sunnitští muslimové z ISIS obviňují z odpadlictví každého, kdo má jinou interpretaci islámu, než oni (tedy např. šítské muslimy).
Ahmadíjové (kteří sami odmítají trest smrti za odpadlictví) jsou často považováni za odpadlíky od islámu, protože po Mohamedovi přijali dalšího proroka Mirzu Ghulam Ahmeda (většina muslimů věří, že Mohamed byl poslední prorok) a proto jsou perzekvováni v islámských zemích a mají zakázáno vykonat pouť do Mekky.
Šaría je základem pro zákony ve většině islámských států, tyto zákony určují práva žen například v otázkách manželství, rozvodu a svěření dítěte do péče. Právo šaría vybízí k domácímu násilí na ženách, pokud má manžel podezření na neposlušnost, neloajálnost, rebélii či špatné chování své manželky (na základě verše 4:34). V některých zemích nesmí ženy vyjít z domu bez doprovodu manžela, bratra nebo otce a na ulici mohou jen zahalené. Žena přistižená při manželské nevěře může být před očima své rodiny ukamenována.V některých zemích ženy nesmějí řídit automobily. Saúdská Arábie sice v roce 2017 povolila ženám řídit, ovšem stále platí další omezení pro ženy, například, že bez svolení muže se nesmějí vdávat, rozvádět, cestovat, otevírat bankovní účet, získat práci, identifikační průkaz, pas, jít na plánovanou operaci, až na výjimky jsou zakázané smíšené kolektivy v práci, vycházet ven může jen v černé róbě, podnikat mohou jen se souhlasem nejméně dvou mužů, nesmí vychovávat po rozvodu chlapce starší sedmi let, do restaurace musí chodit jiným vchodem než muži a musí jíst v samostatné části, ženské svědectví má před soudem hodnotu poloviny mužského svědectví a dcery při dědickém řízení dostávají polovinu toho, co jejich bratři. Ve všech zemích kde se uplatňuje šaría, jsou omezení velmi podobná.
Některé islámské země (např. Niger, Čad, Mali, Bangladéš, Guinea) umožňují manželství mladistvých dívek. Znásilnění je považováno za trestný čin ve všech zemích, ale v některých případech soudy dle práva šaría (v Bahrajnu, Iráku, Jordánsku, Libyi, Maroku, Sýrii a Tunisku) umožňují násilníku uniknout trestu tím, že se svou obětí uzavře manželský sňatek. V ostatních případech je oběť, která si stěžuje, stíhána pro trestný čin cizoložství. Podle některých učenců by se měla žena na veřejnosti zahalovat celá, včetně obličeje.
Muži by měli nosit plnovous a být tradičně oblečeni. Televize i západní hudba je zakázaná, jelikož se považuje za nástroj satana. Zlodějům je možné useknout ruce. Homosexuální styk je nelegální a v některých zemích je za tento přečin běžný trest smrti. Za požití alkoholu může být viník bičován na veřejnosti.V soukromém životě šáría diktuje různá zvláštní pravidla, jako např. zákaz ležení na břichu či správný způsob použití toalety. Existují kontroverzní hadísy, ve kterých Mohamed doporučil pití velbloudí moči jako lék, což vede některé muslimy k závěru, že pití velbloudí moči je zdravé. Dále je např. zakázáno mít doma psy nebo obrazy a je doporučeno provádět obřízku na dětech.
PELIKÁN, Petr. Sunna: pramen islámského práva. 1. vyd. Praha: Vodnář, 1997. 163 s. Prameny a nové proudy právní vědy; č. 23. ISBN 80-85889-13-7.
POTMĚŠIL, Jan. Šarī⁹a: úvod do islámského práva. 1. vyd. Praha: Grada, 2012. 219 s. ISBN 978-80-247-4379-0.
WARNER, Bill. Právo šaría pro nemuslimy. Třetí rozšířené vydání. Brno: CSPI International, 2015. 84 stran. ISBN 978-80-88089-18-6.
Průvodce šarí’ou – povinnosti člověka vůči člověkutytéž články jsou rovněž dostupné na adrese prestupky.blogspot.com, kde je navíc kapitola o ústavním právu zde:

Šárka Trčková (28. září 1965 Plzeň – 4. srpna 2015 Praha) byla česká grafička a malířka. V letech 1986–1992 studovala Akademii výtvarných umění v  Praze u Radomíra Koláře, Bedřicha Dlouhého a Dalibora Chatrného. Později na Akademii výtvarných umění působila jako pedagog, od roku 1995 byla odbornou asistentkou ateliéru Grafika 2 Vladimíra Kokolii. 
Během svého dvacetiletého pedagogického působení na Akademii výtvarných umění formovala celou řadu posluchačů, jakými byli například Jesper Alvaer, Adéla Babanová, Vilém Balej, Markéta Baňková, Ondřej Basjuk, Patrik Hábl, Veronika Holcová, David Hřivňacký, Ján Mančuška, Pavel Příkaský, Ryan O'Rourke, Ondřej Smeykal, Kateřina Šedá, Tomáš Vaněk, Štěpán Vrbický, Patrik Pelikán, Jakub Tomáš a další.
Ve své výtvarné práci se soustředila především na grafické techniky a na akvarel. Nejčastějším tématem jí byl nesentimentálně, ale s empatií nahlížený dětský svět.

Etymologický původ je zřejmě velmi starý a váže se k pohořím a skálám. Srovnejte s korsickým slovem sarra („horský hřbet“, „návrší“), se španělským sierra nebo albánským sharane.
Srbsky, bulharsky a dalších jihoslovanských jazycích, "šarka" se používá pro zmije (ze slova "šaren", které v některých slovanských jazycích znamená "různorodý", "kusý", tedy v přeneseném významu označuje věrolomnou či proradnou osobu).
Následující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:
Změna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +2,0%.

Sárnáth je jedno ze čtyř hlavních posvátných míst buddhismu. Tato oblast leží v Indii nedaleko města Varánásí. Zde podle tradice Buddha Šákjamuni poprvé vyložil v 6. století př. n. l. nauku (sa. dharmu) pěti mnichům.
VÁŇA, Milan. Posvátná místa buddhismu. Praha: Pragma, 1994. ISBN 80-7205-955-6.

Šas (hebrejsky ש״ס, zkrácený tvar pro התאחדות הספרדים שומרי תורה, Hit'achdut ha-Sfaradim Šomrej Tora, tedy doslova Sdružení Sefardů věrných Tóře či Sjednocení sefardských strážců Tóry) nebo též Sefardští strážci Tóry (hebrejsky: שומרי תורה ספרדים, Šomrej Tora Sfaradim) je izraelská ultraortodoxní náboženská sionistická politická strana, zastupující především Židy sefardského původu.Strana byla založena před volbami v roce 1984 a k roku 2009 je hlavním reprezentantem věřících sefardských Židů. Šas provozuje vlastní síť náboženského vzdělávání, a to předškolní zařízení, základní školy a ješivy. Kromě toho též provozuje vlastní rozhlasové a televizní stanice, vydává týdeník a má vlastní mládežnické a ženské hnutí.V posledních izraelských parlamentních volbách, které proběhly v březnu 2015, strana získala 241 613 hlasů (5,74 % všech platných) a sedm poslaneckých mandátů, čímž se stala sedmou nejsilnější politickou stranou zastoupenou v izraelském parlamentu. K roku 2015 je jejím předsedou Arje Deri. Duchovním vůdcem byl bývalý izraelský vrchní rabín a uznávaná halachická autorita Ovadja Josef, který stál v čele Rady velkých učenců Tóry, jež určuje politiku strany. Paralelně existuje rovněž klasický předsednický výbor strany, avšak skutečná moc je v rukou zmíněné rady.
Strana Šas byla založena v roce 1984 několika odštěpeneckými členy převážně aškenázské ultraortodoxní strany Agudat Jisra'el. Její původní název byl Světové sefardské společenství strážců Tóry (hebrejsky: התאחדות הספרדים העולמית שומרי תורה, Hit'achdut ha-sfaradim ha-olamit šomrej Tora) a mezi důvody jejího vzniku se řadí sociální diskriminace, nedostatečné zastoupení sefardských Židů ve vedení politických i náboženských institucí a vládní odmítnutí prodloužit funkční období vrchního sefardského rabína Ovadji Josefa. Právě pod jeho vedením nakonec strana vznikla a rabín Josef se postupně stal jejím duchovním vůdcem. Před ním tuto pozici zastával rabín Elazar Šach, který Josefovi poskytl cennou pomoc, rady a vzniku strany posvětil. Ovadja Josef zároveň, jakožto duchovní vůdce, stojí v čele Rady velkých učenců Tóry (Mo'ecet chachamej ha-Tora), která tvoří politické vedení strany. Prvním předsedou strany se stal rabín Jicchak Perec, který se po volbách v roce 1984, ve kterých Šas získal čtyři poslanecké mandáty, stal ministrem vnitra ve vládě národní jednoty.Ve volbách v roce 1988 strana posílila a získala šest mandátů. Tento nárůst je připisován předcházející účasti ve vládě národní jednoty. Předseda vítězné strany Jicchak Šamir se po volbách pokusil sestavit pravicovou koaliční vládu s náboženskými stranami, ale jednání nakonec pro nesplnitelné požadavky náboženských stran (zpřísnění zákonů o šabatu, uznání pouze ortodoxních konverzí apod.) ztroskotala a Šamir opět vytvořil vládu národní jednoty se Stranou práce a náboženskými stranami včetně Šasu. Jeho předseda Perec ve vládě získal post ministra pro absorpci imigrantů.
V roce 1990 se stal Šas jedním z účastníků událostí, které se v izraelské politice označují jako špinavý trik (v hebrejštině Jicchakem Rabinem označený jako „páchnoucí trik“, hebrejsky: התרגיל המסריח, ha-targil ha-masriach). Premiér Šamir totiž stále odmítal návrhy na konání mezinárodní mírové konference. Tehdejší ministr financí Šimon Peres (Strana práce) proto uzavřel prostřednictvím svého chráněnce Chajima Ramona tajnou dohodu s Arje Derim a jeho stranou Šas o politické alianci. Poté dal Šamirovi ultimátum, podle něhož labouristé opustí vládu, pokud Šamir nebude souhlasit s návrhem amerického ministra zahraničí Jamese Bakera na konání mírové konference. Šamir proto propustil Perese z vlády a 15. března téhož roku podali všichni labourističtí ministři demisi. Téhož dne se konalo hlasování o nedůvěře vládě a díky pěti poslancům strany Šas, kteří se hlasování zdrželi, Šamirova vláda padla. Stala se tak první izraelskou vládou, které byla vyslovena nedůvěra (poměrem 60 ku 55). Peres byl pak prezidentem Chajimem Herzogem pověřen sestavením vlády a začal jednat s malými a náboženskými stranami. Strany Šas a Degel ha-Tora však Peresovi po několika dnech podporu odmítly, a on tak disponoval pouze 60 hlasy, což na vyslovení důvěry vládě nestačilo. Rozhodujícího poslance nakonec Peres získal, když Avraham Šarir opustil Likud. Peres tak mohl oznámit, že disponuje těsnou většinou a že sestavil vládu, se kterou předstoupí před parlament. Hlasování o důvěře vlády bylo naplánováno na 11. dubna, kdy měl Peres představit vládní program a jednotlivé ministry. Na poslední chvíli však dva poslanci za stranu Agudat Jisra'el nedorazili po nařízení svého duchovního vůdce rabiho Menachema Mendela Schneersona, aby nepodporovali jakékoliv územní ústupky. Peres poté požádal prezidenta o prodloužení lhůty na sestavení vlády, ale nakonec se pověření vzdal. Vládu tak sestavoval Šamir, jemuž se podařilo sestavit čistě pravicovou koalici s náboženskými stranami (včetně Šasu) s těsnou většinou v Knesetu, která získala důvěru 11. června. Šas ve vládě získal dvě křesla, a to ministra komunikací, které obsadil Rafa'el Pinchasi, a ministra pro absorpci přistěhovalců, které opět obdržel Perec.
Ve volbách v roce 1992 Šas získal opět šest poslaneckých mandátů, čímž se stal nejsilnější náboženskou stranou a zároveň jedinou z náboženských stran, se kterou předseda vítězné Strany práce, Jicchak Rabin, zahájil rozhovory o sestavení koaliční vlády (jednalo se totiž o stranu nejvíce neutrální ohledně mírové politiky). Ty byly nakonec úspěšné, neboť Rabin souhlasil s ústupky pro charedim, a rabi Josef proto souhlasil s účastí ve vládě. Učinil tak i přesto, že si byl vědom Rabinova úsilí o dosažení míru, neboť „prosazoval ústřední princip Talmudu, podle kterého je nejvyšší hodnotou judaismu lidský život. To znamenalo, že by strana mohla preferovat mír a život i za cenu případných teritoriálních kompromisů s Araby.“ Dalším důvodem pro vstup do vlády bylo pro Šas posílení mocenské pozice vůči ostatním náboženským stranám. Předseda Šasu Arje Deri získal v nově vytvořené vládě post ministra vnitra.Strana ve vládě plně využívala svého vlivu a v roce 1993 například donutila premiéra Rabina pod pohrůžkou odchodu z vlády k vyloučení ministryně Šulamit Aloniové za její protináboženské výroky (spory mezi vládními stranami Šas a Merec, za níž byla Aloniová ve vládě, však byly dlouhodobé). Nakonec však strana v říjnu téhož roku z koalice stejně odešla. Jako příčina se uvádí odstavení Arje Deriho z postu ministra vnitra z důvodu korupční aféry a protest proti světské výchově mládeže. Stalo se to však až po hlasování o mírové dohodě z Osla, při kterém se pět z šesti poslanců za Šas zdrželo hlasování. Strana pak byla v opozici, a to až do voleb v roce 1996. Ještě před nimi, počátkem roku 1995, se premiér Rabin pokoušel neúspěšně přemluvit stranu Šas k opětovnému návratu do vlády.Následující volby v roce 1996 byly od předchozích odlišné. Paralelně k parlamentním volbám se totiž poprvé konala přímá volba premiéra. Tato změna volebního systému se považuje za jeden z důvodů úspěchů Šasu ve volbách v druhé polovině 90. let. Před volbami stranu opustila malá ultraortodoxní skupina Cesta víry (Telem emuna), která však s pouhými 0,4 % hlasů ve volbách neuspěla. Naproti tomu Šas ve volbách posílil, získal deset poslaneckých mandátů a byl považován za jednoho vítězů z voleb. Strana se stala součástí pravicové koaliční vlády Benjamina Netanjahua, ve které Eli Jišaj získal post ministra práce a sociálních věcí.
Koncem 90. let se tehdejší předseda strany Arje Deri stal ústřední postavou největšího případu politické korupce v izraelských dějinách. Deri, který byl již řadu let vyšetřován pro korupci a zpronevěru, stál v pozadí nominace Roni Bar-Ona do funkce generálního prokurátora z počátku roku 1997. Na oplátku za to měl Bar-On údajně po svém jmenování zastavit trestní stíhání proti Derimu. Zároveň měl být do celé události nepřímo zapojen tehdejší premiér Benjamin Netanjahu, kterému měl Deri pohrozit, že v případě nejmenování Bar-Ona generálním prokurátorem nepodpoří strana Šas mírovou dohodu, známou jako Hebronský protokol. Celý skandál získal označení aféra Bar-On a v Izraeli se mu také přezdívalo „aféra Bibi-gate.“ Vina premiéra a ministra spravedlnosti Cachiho Hanegbiho, který měl být do aféry rovněž zapojen, však prokázána nebyla a jediným obviněným se stal Deri. Šas proti obvinění rezolutně protestoval a organizoval masové demonstrace. Navzdory předpokladům však strana následkem skandálu neztratila podporu, ale naopak ji získala následkem budování kultu mučedníka. Deriho využila i v předvolební kampani v roce 1999, jejíž součástí byly i billboardy po celém Izraeli s Deriho fotografií a nápisem „Nevinný a požehnaný.“ Strana ve volbách v roce 1999 nakonec zaznamenala mimořádný úspěch, když získala 17 poslaneckých mandátů (historické maximum strany), a stala se tak třetí nejsilnější stranou v zemi (získala jen o procento méně hlasů než druhý Likud). Za příčinu volebního úspěchu strany se mimo využití Deriho „mučednictví“ považuje též politické napětí v zemi (zejména protinábožensky laděné kampaně, pnutí mezi sefardskými Židy a ruskými přistěhovalci apod.). Téhož roku byl Dari odsouzen za převzetí úplatku ve výši 155 tisíc dolarů ke třem letům odnětí svobody.Strana se po volbách v roce 1999 i přes zmíněný skandál stala součástí vládní koalice premiéra Ehuda Baraka, který tím chtěl zmírnit napětí mezi religiózní a sekulární části populace. Barakovou podmínkou však byl odchod Deriho z předsednické funkce, ve které jej nahradil Eli Jišaj. V nové vládě získal Šas celkem čtyři ministerská křesla, a to post ministra práce a sociálních věcí pro předsedu Jišaje, ministra zdravotnictví pro Šloma Benizriho, ministra pro náboženské záležitosti pro Jicchaka Kohena a ministra národní infrastruktury pro Eli Suisu.
V roce 2001 se konala přímá volba premiéra (v pořadí třetí a poslední), ve které zvítězil Ariel Šaron. Nekonaly se však parlamentní volby, a tak Šaron musel sestavit vládu z poslanců vzešlých z předešlých voleb. V důsledku druhé intifády sestavil vládu národní jednoty, v níž byl zastoupen i Šas. Ten v ní obsadil čtyři ministerská křesla a navíc pozici místopředsedy vlády pro předsedu Jišaje. Ten se mimo to stal rovněž ministrem vnitra. Šas dále dostal křesla ministra zdravotnictví pro Nisima Dahana, ministra pro záležitosti Jeruzaléma pro Eli Suisu a ministra práce a sociálních věcí pro Šloma Benizriho. Šaronovo vládnutí však nebylo snadné. Šas se na jaře 2002 rozhodl nepodpořit vládní návrh státního rozpočtu a svůj souhlas podmiňoval zvýšením finančních dotací pro svůj sociální systém. Šaron proto Šas vyloučil z vlády, avšak již po týdnu jej přijal zpět a přistoupil na jeho podmínky (souhlas s podmínkami Šasu se ukázal být snazší než vyjednávání s levicovými stranami o podpoře vládě).
V parlamentních volbách v roce 2003 zaznamenala strana pokles, když získala jedenáct mandátů. Ztráta se připisuje jak odeznění Deriho „anomálie“, tak zrušení přímé volby premiéra. Premiér Šaron však Šas nepřizval do vlády, a namísto toho sestavil koaliční vládu se sekulární stranou Šinuj, Národní jednotou a Národní náboženskou stranou. Odmítal již totiž být Šasem vydírán, jako se dělo za jeho minulé vlády. Jako opoziční strana se Šas ostře postavil proti Šaronovu plánu na jednostranné stažení z Pásma Gazy uskutečněnému v roce 2005 a rabín Josef tehdy uvalil na Šarona klatbu – „Ať ho Bůh ztrestá (…) je mučitelem izraelského národa (…) upadne do spánku a již se nikdy neprobudí.“ Šaron počátkem roku 2006 po sérii mozkových příhod nakonec upadl do kómatu, z něhož se již neprobral, a zemřel o osm let později.V následujících volbách v roce 2006 strana posílila a získala dvanáct poslaneckých mandátů. Šas byl posléze předsedou vítězné Kadimy, Ehudem Olmertem, přizván do vlády, jejíž součástmi dále byly Strana práce, Gil a od října 2006 do ledna 2008 rovněž Jisra'el bejtejnu. Šas ve vládě získal pozici místopředsedy vlády pro svého předsedu a čtyři ministerské posty. Jednalo se o funkci ministra vnitra pro Jišaje, ministra komunikací pro Ariela Atiase a dva posty ministra bez portfeje pro Jicchaka Kohena a Mešulama Nahariho (v lednu 2008 Kohen opustil post ministra bez portfeje a stal se ministrem pro náboženské záležitosti).Po volbách v roce 2009 se Šas stal součástí koaliční vlády vedené Benjaminem Netanjahuem z Likudu, na níž se dále podílí Acma'ut, Sjednocený judaismus Tóry, Židovský domov a Jisra'el bejtejnu. Strana ve vládě obsadila čtyři ministerské posty, a to ministra vnitra, ministra náboženských služeb, ministra bydlení a výstavby a post ministra bez portfeje. V listopadu 2010 strana vyloučila svého poslance Emila Amsalema, který kritizoval vedení a směřování strany. Vzhledem k tomu, že se poslanec odmítl vzdát svého mandátu, má Šas v Knesetu od té doby pouze deset poslaneckých mandátů.
V předčasných parlamentních volbách v roce 2013 získala strana 11 poslaneckých mandátů, a stala se tak čtvrtou nejsilnější stranou v Knesetu. Navzdory tomu se ale nestala součástí třetí Netanjahuovy vlády a skončila v opozici. Po smrti duchovního vůdce a zakladatele strany Ovadji Josefa v říjnu 2013 docházelo ke stále častějším sporům mezi Eli Jišajem a Arje Derim, které vyvrcholily koncem roku 2014. Jišaj nakonec po třiceti letech stranu opustil a založil vlastní s názvem ha-Am itanu. O několik dnů později unikla soukromá nahrávka z roku 2008, na níž Ovadja Josef označil Deriho za zloděje a špatného člověka. Podle Josefovy rodiny ji zveřejnil Jišaj v rámci svého boje s Derim, ten ale toto nařčení odmítl. Deri v reakci na nahrávku ještě téhož dne dopisem Radě velkých učenců Tóry rezignoval na svůj post předsedy strany, avšak Rada rezignaci nepřijala. O den později rezignoval na svůj poslanecký mandát. V předčasných parlamentních volbách v roce 2015 strana získala 7 poslaneckých mandátů.
Ideologie a politický program strany je silně ovlivněn halachou (židovským náboženským právem). Přesto však Šas neusiluje o vznik teokratického státu, založeného na náboženském právu, ale spíše o „stát s židovskou duší,“ jehož židovský charakter brání právní předpisy. Strana zastává názor, že Izrael je židovský stát a že jeho židovská identita musí být zachována. To se týká například zákazu práce o šabatu apod. Během svých účastí ve vládě Šas mnohokrát využil svého vlivu v souvislosti s vymáháním židovských tradic. Stalo se tak například v roce 1999, kdy pohrozil odchodem z vlády, pokud nebude zrušen transport velké turbíny o šabatu (ten byl původně povolen, neboť přeprava v pracovní den by zablokovala dopravu). Tehdejší ministr Eli Suisa při té příležitosti hrozil slovy: „žádný ministr s kipou nebude moci zůstat za vládním stolem, bude-li šabat narušen.“ Po tomuto nátlaku nakonec tehdejší premiér Barak ustoupil a turbína byla přepravena v pracovní den.
Důsledné dodržování halachy stranou Šas a její tvrdý postoj lze spatřit i v případě gijuru (konverze k judaismu). Zákon o návratu totiž definuje otázku „Kdo je Žid“ v sekci 4B následovně: „Pro potřeby tohoto zákona znamená ‚Žid‘ osobu narozenou z židovské matky, nebo takovou, která konvertovala k judaismu a nevyznává jiné náboženství.“ Strana však požadovala upřesnění a zpřísnění, že se musí jednat o ortodoxní konverzi (nikoli o reformní nebo konzervativní konverze) a poté, co izraelský Nejvyšší soud v roce 1986 rozhodl, že uvedená konverze nemusí být ortodoxní, na svou funkci rezignoval ministr pro náboženské záležitosti Jicchak Perec (tehdy předseda strany) a odmítal se vrátit do vlády.Neměnný postoj zastává strana v otázce jakékoli další sekularizaci státu a ostře se staví proti návrhům na zavedení civilních sňatků. Dále v únoru 2008 poslanec Amnon Kohen předložil Knesetu ke schválení zákon, který by izraelským uživatelům internetu zakázal přístup na pornografické a hazardní internetové stránky (pro možnost přístupu by museli požádat o výjimku z paušálního zákazu).
Pro stranu je klíčová oblast sociálních služeb a náboženského vzdělávání, kam směřuje většina jejího politického úsilí. Jde jí zejména o zajištění lepšího financování náboženských vzdělávacích institucí. K Šasu má blízko uznaný avšak neoficiální školský systém, v němž se strana zaměřuje na předškolní zařízení, základní školy a ješivy. Cílem strany je rovněž začlenění židovských tradic do vzdělávacího systému.Strana se staví proti jakékoli formě veřejného vyjádření homosexuality, včetně tzv. pochodů hrdosti pořádaných například v Tel Avivu. Představitelé strany nezřídka pronášejí homofobní výroky; například předseda Jišaj v únoru 2006 v jednom rozhovoru uvedl, že: „homosexualita je nemoc“ a popřál gayům a lesbám „brzké uzdravení“. Někdejší ministr zdravotnictví Šlomo Benizri zase ve svém vystoupení v Knesetu uvedl, že zemětřesení, které v únoru 2008 postihlo Izrael, je důsledkem „homosexuálních aktivit praktikovaných v Izraeli“. Ve svých vyjádřeních nicméně strana ostře odsoudila násilí proti gayům a lesbám.Mezi základ volebního elektorátu strany patří sefardští ultraortodoxní Židé, stranu však volí i sefardští tradicionialisté a sekulární voliči. Mezi voliče však patří i Drúzové; ve volbách v letech 1999, 2003 a 2006 odevzdalo straně svůj hlas zhruba 10 % drúzských voličů. Řadu voličů, kteří nepatří do jejího klasického elektorátu, strana zaujala svým sociálním programem.V otázce izraelsko-palestinského konfliktu se strana chová flexibilně a pragmaticky a ve svém programu se jej dotýká pouze okrajově. K mírové dohodě z Osla se staví nejednoznačně (v době jejího schvalování se zdržela hlasování), avšak je ochotna přistoupit na územní ústupky, pokud by zachránily lidské životy, tj. přinesly mír. Zásadně odmítá dělení Jeruzaléma a přenechání vlády nad Chrámovou horou Arabům. S výjimkou východního Jeruzaléma je proti další výstavbě osad na územích získaných v šestidenní válce v roce 1967. V rámci řešení konfliktu podporovala vznik Palestinské autonomie, odmítá však vznik samostatného Palestinského státu.
Od roku 1999 byla řada poslanců za stranu Šas, včetně Arje Deriho, Rafa'ela Pinchasiho, Ja'ira Levyho, Ofera Hugiho, Ja'ira Perece a Šlomo Benizriho, odsouzena za trestné činy, jako je korupce, podvod, zpronevěra či spiknutí.Významným zdrojem kontroverzních výroků a názorů byl duchovní vůdce Šasu, rabín Ovadja Josef. Pozdvižení způsobovaly jeho komentáře k holocaustu, sionismu, aškenázským Židům, politickým představitelům a různým událostem apod. Prohlásil například, že „holocaust a současný antisemitismus jsou Boží tresty za hříchy židů.“ Okomentoval však i přírodní katastrofy, jako byla tsunami v Indonésii v prosinci 2004 či hurikán Katrina a následné záplavy v New Orleans v srpnu 2004; ty byly podle něj zapříčiněny tím, že „lidé nestudují Tóru, a že USA podporují evakuaci židovských osad v pásmu Gazy.“Značný rozruch světových médií a ostrou kritiku způsobila Josefova tradiční večerní modlitba z 28. srpna 2010, přenášená armádním rozhlasem. V té si rabín vypůjčil slova z modlitby ke svátku Roš ha-šana „nechť jsou naši nepřátelé a protivníci zničeni“ a upravil je. Doslova uvedl: „Ať všichni zlí, kteří nenávidí Izrael, jako je Abú Mázen a všichni Palestinci, zmizí z našeho světa. Ať je stihne mor!“ Jeho slova vyvolala o to větší odezvu, že byla pronesena pouhých několik dní před obnovením mírových rozhovorů mezi Izraelem a Palestinskou autonomií.

Vystudovala romistiku na Filozofické fakultě Univerzity Karlovy. Po studiích se živila antropologickým terénním výzkumem v sociálně vyloučených lokalitách. Čtyři roky učila na Romské střední škole sociální v Kolíně. Od listopadu roku 2009 do prosince 2016 byla redaktorkou internetového deníku Deník Referendum. V roce 2011 působila v ROMEA z.s. jako redaktorka měsíčníku Romano Vodi. V soutěži Novinářská cena 2015 získala Čestné uznání. Začátkem roku 2017 se stala redaktorkou internetového deníku A2larm. 
V roce 2017 se nechávala zaměstnávat pod změněnou identitou jako zaměstnankyně, anebo brigádnice, v různých nízkopříjmových zaměstnáních. Tento projekt podpořený Nadačním fondem nezávislé žurnalistiky mapuje pracovní podmínky nekvalifikovaných a nízkopříjmových skupin obyvatel v českých firmách. Sérii reportáží vzešlých z tohoto projektu začal 5. září vydávat internetový deník A2larm. Režisérka Apolena Rychlíková o těchto pracovních zkušenostech Uhlové natočila dokument Hranice práce. V roce 2018 jí u nakladatelství Cosmopolis vyšla kniha sebraných reportáží z cyklu Hrdinové kapitalistické práce. 
Předcházet nedorozumění v interkulturní komunikaci v Udržitelné technologie pro rozvoj – ADRA 2010

Sasanka pryskyřníkovitá (Anemone ranunculoides) je jedovatá rostlina z čeledi pryskyřníkovitých. Latinské rodové jméno je odvozeno od řeckého slova anemos = vítr, jelikož rostlina se i při slabém větru ohýbá a její okvětní lístky snadno opadávají.
Oddenek je hnědý, šupinatý, s nestejně dlouhými a tlustými přírůstky. Obnovovací pupen je žlutavý.Stonek je obvykle 10 – 25 cm dlouhý, lysý. Většinou se zde vyskytuje jeden přízemní list, nebo žádný.Přízemní list je dlouze řapíkatý, řapík je většinou lysý. Čepel je 3-5četná s lístky na bázi klínovitými, v obrysu velmi úzce kosočtverečnými.
V horní čtvrtině stonku se vyskytuje přeslen řapíkatých listenů. Čepel je 3četná s úkrojky v obrysu podlouhlými, nepravidelně zastřihovaně pilovitými až peřenolaločnými, vzácně klanými, na bázi klínovitými, na okraji krátce brvitými.
Z listového přeslenu vyrůstají dva květy, často pouze jeden.Květy jsou sytě žluté, 1-2,5 cm široké. Okvětních lístků bývá zpravidla 5, jsou stejnotvaré – široce podlouhle eliptické. Květ je oboupohlavný. Tyčinky jsou krátké (asi třetina délky okvětních lístků) a prašníky jsou žluté.
Pestíky se za plodu mění ve 4–5 mm dlouhé, krátce chlupaté nažky, zakončené krátkým, prohnutým zobánkem.
Malé plody sasanky pryskyřníkovité mají výživný přívěsek, který nabízí potravu pro mravence, kteří na oplátku přispívají k rozšiřování rostliny.
Sasanku pryskyřníkovitou můžeme nalézt v listnatých až smíšených lesích, vlhkých křovinách, na lesních loukách a pastvinách. S oblibou se vyskytuje na kyprých, humózních a spodní vodou provlhčených půdách. Vyskytuje se roztroušeně, avšak na místech výskytu často ve větších populacích.
Čerstvě utržená rostlina je jedovatá. Obsahuje látky protoanemonin, kyseliny anemonovou, isoanemonovou a saponiny. V oddenku je dále obsažen arginin. Hlavní jedovatou látkou je protoanemonin. Otrava se projevuje zvracením, bolestmi břicha, průjmem, zánětem ledvin. Udává se, že smrtelná dávka pro dospělého člověka je asi 30 rostlin. Nebezpečný a zároveň více pravděpodobný je přenos jedovaté šťávy do očí. Vyvolává podráždění spojivek, může dojít i k zánětu. Při kontaktu s pokožkou vyvolává opět záněty, někdy puchýře.
V České republice se sasanka vyskytuje téměř všude. Dále hlavně ve střední Evropě, střední Itálii na severu až po jižní Skandinávii, na jihu až po sever Španělska, v Německu je spíše vzácná.Sasanka pryskyřníkovitá má menší areál rozšíření než sasanka hajní a je také vzácnější.
Je známo asi 40 druhů sasanek. Sasance pryskyřníkovité je nejblíže příbuzná sasanka hajní.[zdroj?]
 Obrázky, zvuky či videa k tématu sasanka pryskyřníkovitá ve Wikimedia Commons 

Sascha Paeth (* 9. září 1970, Wolfsburg, Západní Německo) je německý kytarista, baskytarista, hudební producent a zvukový inženýr spolupracující s heavy metalovými skupinami Avantasia, Edguy, Rhapsody of Fire, Kamelot či Epica. V roce 2007 spolu s Michaelem Rodenbergem pomohl Tobiasovi Sammetovi znovu obnovit rockovou operu Avantasia, ve které hraje na kytaru.
Kromě toho je vlastníkem Gate Studia ve Wolfsburgu.V roce 2018 založil sólový projekt Masters of Ceremony, pod jehož hlavičkou plánuje vydat své první sólové album.

Satelit/Parabola – český časopisbiologieSatelit (virus) – subvirální částice, která může s pomocí jiného viru způsobit infekci

Satelit/Parabola – český časopisbiologieSatelit (virus) – subvirální částice, která může s pomocí jiného viru způsobit infekci

Satira (z lat. (lanx) satura – všehochuť) je označení pro umělecký, zejména literární žánr využívající komičnosti, výsměchu, karikatury a ironie ke kritice nedostatků a záporných jevů. Spisovatelé se jejím užitím vyslovují ke společenským problémům. Využívá se zejména v aforismech, epigramech, parodiích, pamfletech, komediích a fraškách. Vznikla v Římě.
Svatopluk Čech – Jestřáb kontra Hrdlička, Hanuman, Pravý výlet pana Broučka do Měsíce, Nový epochální výlet pana Broučka, tentokráte do XV. století
v pořadu Politické harašení Zuzany Bubílkové, která ironií zkomičťuje politiky a uvádí na pravou míru jejich chování
v televizním pořadu s týdenní periodicitou 168 hodin na České televizi, jenž má satirickou rubriku Malostranské korekce, kterou připravuje a provází Miroslav Korecký.
Historické okénko 1: Čemu se smáli naši pra…pradědečkové na serveru Klub knihomolů
Satmárský mír, též Satumarský mír byla dohoda o ukončení protihabsburského povstání Františka II. Rákócziho uzavřená 1. května 1711 v Satu Mare mezi hlavním velitelem rákócziovských vojsk grófem S. Károlyim a císařským generálem P. J. Pálffym.
Mírová jednání začala už 21. února 1711 po odchodu Františka II. Rákócziho za ruským carem Petrem Velikým, od něhož usiloval získat podporu a pomoc v bojích, a skončila, když odbojné stavy nahlédly bezvýchodnost situace, získaly jistotu, že nebudou habsburským dvorem stíhány pro odboj a udrží si v monarchii své výsady. V den podepsání míru současná stavovská vojska složila zbraně.
Satmárským mírem skončila série protihabsburských stavovských povstání. Uherská šlechta si mírem obhájila svoje výsady a Habsburkové posílili své výsostné postavení na uherském trůně.

Šator je horský masiv na západě Bosny a Hercegoviny která od sebe odděluje Livanjské a Glamočské polje. Nejvyšší vrch masivu se stejným názvem dosahuje nadmořské výšky 1875 m n. m. Pod nejvyšším vrcholem se nachází známé Šatorské jezero s horským hotelem; Šator je populárním turistickým cílem. Nachází se 25 km západně od města Glamoč, východně od měst Bosansko Grahovo (19 km) a Drvar (29 km). Jižně od Šatoru se nachází horský masiv Jadovnik, severozápadně pohoří Staretina a Velika Golija. 
Šator získal svůj název podle svého jehlanovitého tvaru a bílých vápencových skal připomínajících stan (bosensky šator). Vedle Velkého Šatoru se nachází i několik dalších vrcholů, např. Babina greda (1862 m n. m.), Mali Šator (1768 m n. m.) a Velika Lisina (1701 m n. m.) V podhůří Šatoru se nacházejí vesnice Preodac, Tičevo a Rore.
Horský masiv se nachází v přímořské oblasti Bosny a Hercegoviny; do této kategorie pohoří ji zařadil již geograf Jovan Cvijić, a to spolu s pohořími/horskými masivy Cincar, Vitogora, Raduša, Osječnica, Klekovača, Grmeč, Prenj, Velež apod. Nachází se v krasové oblasti, stejně jako horské masivy v oblasti od pohoří Osječnica až Velež. Vyskytují se zde různé závrty, jeskyně a další krasové formace. Geologický průzkum podloží Šatoru nebyl dosud proveden.[zdroj?] Řada původních jeskyň se vlivem geologických procesů v Šatoru zhroutila. Dodnes je nejznámější a dobře dochovaná tzv. Međugorská jeskyně.
Je orientován stejně, jako další celky Dinárských Alp paralelně s pobřežím Jaderského moře. Ve svém nejdelším místě má 26 délku 26 km, nejširší je ve své centrální části, a to 11 km. Jižní svahy Šatoru jsou zatravněné, zatímco severní tvoří příkré kamenné srázy nad údolím řeky Unac. Ve vyšších polohách roste kleč.
Historicky se obyvatelstvo okolních vesnic věnovalo pastevectví na loukách Šatoru, nicméně v 20. století v souvislosti s ekonomickým rozvojem a urbanizací země význam tohoto způsobu obživy poklesl.
V tomto článku byly použity překlady textů z článků Šator (planina) na bosenské Wikipedii a Šator na anglické Wikipedii.
Saturn I (původní značení Juno V, Super-Jupiter a C-1) byla první raketa řady Saturn a zároveň první americká raketa navržená výhradně pro vynášení nákladů nad oběžnou dráhu Země. Vývoj zpočátku probíhal v Army Ballistic Missile Agency (ABMA) v Redstone Arsenal v Alabamě pod vedením hlavního konstruktéra Wernhera von Brauna. Na přelomu padesátých a šedesátých let přešla agentura ABMA, von Braunův tým i projekt rakety Saturn pod správu nově vzniklé civilní agentury NASA. První start se konal v říjnu 1961. Raketa sloužila pouze pro potřeby NASA, která ji využívala pro testování kosmické lodi Apollo. Celkem se konalo deset startů, z nichž všechny byly úspěšné. Kromě testování lodi Apollo byly k několika letům přidruženy vědecké experimenty Highwater a Pegasus.
Saturn I byl dvoustupňový a na nízkou oběžnou dráhu dokázal dopravit až 9000 kg nákladu. První stupeň byl poháněn svazkem osmi motorů H-1 na kapalný kyslík a vysoce rafinovaný petrolej typu RP-1. Nádrže byly sestaveny z trupů starších balistických raket Redstone a Jupiter. Druhý stupeň byl poháněn svazkem šesti motorů RL-10 na kapalný kyslík a vodík. Na úspěšnou koncepci Saturnu I navázala v roce 1966 silnější verze Saturn IB a později raketa pro mise na Měsíc Saturn V.
Raketa Saturn I prošla během svého vývoje mnoha proměnami a její konečná podoba se od původních představ konstruktérů značně lišila. Určení rakety bylo mnohokrát měněno, rozšiřováno, ale nakonec bylo zredukováno na testovací nosič během návrhu kosmické lodi Apollo. Výhradním uživatelem byla americká agentura NASA, ale v počátcích projektu bylo hlavním investorem ministerstvo obrany. Pod dohledem armády byl Saturn vyvíjen jako těžká nosná raketa pro vojenské družice. Později ministerstvo ztratilo na používání Saturnu zájem a zaměřilo se na využití upravených mezikontinentálních balistických raket jako kosmických nosičů. Nepokračující spolupráce s armádou málem ukončila celý projekt, než nad ním převzala záštitu NASA. Po projevu prezidenta Kennedyho, ve kterém označil za hlavní cíl výpravu na Měsíc, byly plánované úkoly Saturnu seškrtány a raketě zůstal pouze úkol, cesta na Měsíc. Samotná koncepce misí na Měsíc se však často měnila a nakonec padlo rozhodnutí postavit jedinou velkou raketu pro vynesení všeho materiálu na Měsíc a zpět – Saturn V. Saturn I byl použit pouze k testům komponent kosmických lodí Apollo.
Podobu rakety však neovlivňovaly pouze technické požadavky plánovaných misí, ale také politika. Kvůli souboji na technologickém poli během studené války bylo rozhodnuto využít tehdy novou technologii kapalného vodíku jako paliva vyšších stupňů. To vedlo ke zdokonalení motorů RL-10, které se používají dodnes. I když byl Saturn I nakonec pouze dvoustupňový, v různých fázích se objevovaly návrhy až se čtyřmi stupni. Za svou krátkou kariéru letěl Saturn I jen desetkrát, ale technologický přínos projektu byl značný a přispěl ke konstrukci Saturnu V.
Bývalý vedoucí raketového výzkumu Třetí říše Wernher von Braun a jeho tým byli po druhé světové válce převezeni do Spojených států (viz Operace Paperclip), kde zprvu pracovali na testech ukořistěných raket V-2. Později se věnovali vývoji nových raket středního doletu pro americkou armádu. Výzkum pod hlavičkou agentury Army Ballistic Missile Agency (ABMA) probíhal na základně Redstone Arsenal v Huntsville v Alabamě. Zde byly vyvinuty rakety PGM-11 Redstone a PGM-19 Jupiter. Po krizi vyvolané vypuštěním Sputniku 1 se von Braunův tým ujal iniciativy a na základě rakety Redstone vyvinul raketu Juno I, která vynesla první americký satelit Explorer 1, a později Juno II, postavenou na základě PGM-19 Jupiter.
Práce na konceptu Saturnu I začaly ještě před vypuštěním Sputniku 1. V roce 1957 požádalo americké ministerstvo obrany prostřednictvím své agentury ARPA (Advanced Research Projects Agency) o vypracování studie kosmického nosného systému, který by dokázal dopravit na oběžnou dráhu Země 9000–18 000 kg, nebo dostat na únikovou rychlost náklad až 5400 kg. Takto silná raketa měla sloužit pro dopravu těžkých komunikačních, meteorologických a špionážních družic. Tehdejší rakety jako Atlas měly teoretickou nosnost na nízkou orbitu Země pouze 1400 kg, proto bylo potřeba hledat cestu k vyšší nosné kapacitě. Von Braunův tým v ABMA se začal problémem zabývat v dubnu 1957. Podle jejich výpočtů měla mít taková raketa tah přibližně 6,7 MN. Americké letectvo tou dobou začínalo pracovat na motoru podobných parametrů, který však nemohl být připraven v požadované lhůtě. Tento motor nesoucí označení F-1 byl později použit pro pohon prvního stupně rakety Saturn V. Pro budoucí Saturn I tak byly vybrány čtyři motory E-1 vyvíjené společností Rocketdyne.
V prosinci 1957 dodala ABMA von Braunův koncept agentuře ARPA pod oficiálním názvem A National Integrated Missile and Space Vehicle Development Program, pracovní název byl Super-Jupiter. První stupeň měl být tvořen osmi nádržemi z raket Redstone uspořádanými kolem centrální nádrže převzaté z rakety PGM-19 Jupiter. Jako horní stupeň měla být použita upravená balistická raketa Atlas nebo první stupeň Titanu. V ABMA preferovali Titan, neboť v atmosféře závodů ve zbrojení studené války měla nejvyšší prioritu výroba Atlasů pro vojenské účely. Program Titan byl ale od počátku brán jako záložní, a bylo tak možné rozdělit jeho výrobní a vývojové kapacity. Druhý stupeň tak měl být upravený Titan, vybavený dvěma motory LR-87. Třetí stupeň měl být nový stupeň Centaur s motory RL-10. Tato trojstupňová koncepce byla později označena jako varianta A.ARPA byla s von Braunovým konceptem spokojena a jediný požadavek byl nahradit motory E-1 jiným zařízením. E-1 stejně jako F-1 byl tou dobou v rané fázi vývoje a nebyl by připraven pro testy dříve než za dva roky. Von Braunův tým rychle nahradil čtyři motory E-1 osmi motory H-1, což byly upravené motory S-3D z rakety Thor. Rozhodnutí nečekat na vývoj nových motorů se ukázalo jako správné. Nejen že přineslo odhadovanou úsporu až 60 milionů dolarů, ale první zkušební zážeh mohl být uskutečněn téměř o rok dříve. Von Braunův tým v ABMA již tou dobou připravoval start rakety Juno I (později vynesla první americký satelit Explorer I) a probíhal vývoj raket Juno II. Název projektu byl proto změněn na Juno V, aby lépe zapadal do vývojové řady.
Projekt byl oficiálně zahájen výnosem 14-59 agentury ARPA z 15. srpna 1958. Kontrakt zněl: „Zahájit program vývoje kosmického nosiče o tahu přibližně 1 500 000 liber (6,7 MN), založeného na spojení dostupných raketových motorů. Nejbližší úkol tohoto programu je provést demonstrativní statický zážeh v plném měřítku do konce roku 1959.“
Následoval kontrakt s firmou Rocketdyne na vývoj motorů H-1, podepsaný 11. září 1958. 26. září 1958 se ARPA a Army Ordnance Missile Command (nadřízené velitelství ABMA) dohodly na rozšíření kontraktu o provedení zkušebních letů v září 1960 a dále chtěly, aby ABMA postavila další tři nosiče, přičemž dva budou schopny umístit na oběžnou dráhu omezený náklad.
Podle požadavků ARPA byl Juno V definován jako univerzální nosný prostředek pro výzkum a vývoj ofenzivních a defenzivních kosmických zbraňových systémů. Specifické použití pro americké ozbrojené síly zahrnovalo: navigační, meteorologické, průzkumné a komunikační družice a podpora misí s posádkou pro USAF v rámci jeho projektu Dyna-Soar. Dále bylo zvažováno využití nosiče pro mezinárodní projekty pod záštitou OSN a pro komerční projekty.V NASA a ABMA vkládali do projektu Juno V naděje, že poslouží také jako testovací základ pro vývoj budoucích pohonných systémů, hlavně výkonných motorů o tahu přes 6 MN, později známých jako F-1.Juno V také měla zastávat významnou úlohu v projektu Horizont, což byla plánovaná mise na Měsíc s cílem vybudovat na povrchu Měsíce stálou vojenskou základnu. Touto dobou se začíná objevovat pracovní označení Saturn. To mělo symbolizovat nástupce Jupiteru. V jedné z oficiálních zpráv pro ARPA je již projekt nazýván Saturn a toto jméno se v únoru 1959 stalo oficiálním názvem projektu.
Založení NASA 29. července 1958 vedlo ke snaze sjednotit a posoudit všechny projekty těžkých nosných raket a následně vybrat jedno řešení pro budoucí projekty spojené s výzkumem Měsíce. Tou dobou zde byly programy armády (Saturn) a letectva (projekt SLS – Space Launch System). Oba programy měly za konečný cíl cestu k Měsíci a vybudování základny na jeho povrchu. Inženýři NASA však měli vlastní návrhy, označované souhrnně jako rakety Nova.
Wernher von Braun byl požádán o účast v komisi, která měla za úkol prostudovat a vyhodnotit existující návrhy a sepsat doporučení. Výsledná zpráva byla prezentována 18. července 1959. Hned v úvodu upozornila na chybné vedení a koordinaci amerických programů a uznala velký náskok sovětského kosmického programu. Dále se zabývala pěti takzvanými generacemi raket, od prvních raket Vanguard přes Juno, mezikontinentální balistické rakety SM-65 Atlas a SM-68 Titan, projekty založené na svazcích několika dostupných motorů zvané Clustery (koncepce Saturnu), až po koncept velké rakety poháněné svazkem silných motorů, jakými byly F-1. Zpráva stanovila teoretické možnosti budoucího vývoje včetně časového rámce dostupnosti nosných systémů.
V prosinci 1959 byly prezentovány projekty jednotlivých vývojových týmů. NASA pak vybrala von Braunův koncept Saturn, a měla tak kompletní vývojový program pro dopravu širokého spektra nákladů jak na nízkou oběžnou dráhu Země, tak na oběžnou dráhu Měsíce. Pro střední náklady byl vhodný Saturn, pro těžké náklady rakety Nova a upravené mezikontinentální balistické rakety s horními stupni Vega případně Centaur pro lehké náklady a meziplanetární mise. Stupeň Vega byl později zrušen, protože projekt letectva Agena (tehdy pod názvem Hustler) měl shodné parametry a mohl být využit.
V červenci 1959 byl projekt téměř zrušen, když ředitel výzkumného oddělení na ministerstvu obrany Herbert York oznámil, že Saturn čerpá příliš mnoho finančních prostředků ARPA a jako kosmický nosič pro vojenské náklady již není potřebný. Na ministerstvu obrany se tehdy objevil názor, že spojením několika mezikontinentálních balistických raket lze získat stejně silný nosný systém, ale s nižšími finančními náklady, zatímco menší náklady lze dopravovat upravenými balistickými raketami jako SM-65 Atlas nebo SM-68 Titan. V neprospěch Saturnu hovořila skutečnost, že nebyl vypracován žádný přesný plán na využití jeho kapacity a veškeré návrhy budoucích misí i vojenského charakteru byly jen koncepty a teoretické úvahy. NASA také pracovala na vlastním projektu rakety Nova, který se v mnoha ohledech překrýval se Saturnem. Po schůzce zástupců NASA, armády, ARPA a ministerstva 16. až 18. září 1959 bylo rozhodnuto, že se Saturn rušit nebude, pokud přejde ABMA pod správu NASA a nebude již potřebovat finanční účast resortu obrany a ARPA. Přechod pod NASA byl dokončen 1. července 1960. ABMA a celé zařízení v Huntsvile bylo přejmenováno na Marshall Space Flight Center.
Na jaře 1959 bylo vypracováno několik studií o použitelnosti takzvaných nekonvenčních kryogenických paliv pro pohon vyšších stupňů. To znamenalo kapalný vodík jako palivo a kyslík jako okysličovadlo. Skladování kapalného vodíku bylo náročné kvůli jeho nízké hustotě a nutnosti tepelné izolace. Jeho výhodné vlastnosti jako paliva však převažovaly, hlavně specifický impuls je u vodíkových motorů až 450 sekund. Již první koncept Super-Jupiteru počítal s vodíkem poháněným stupněm Centaur. V létě 1959 začal převažovat názor, že použití vodíku i pro druhý stupeň by bylo velkým technologickým průlomem a demonstrovalo by pokročilost americké technologie. Kvůli zapracování vodíkových motorů byla ustavena takzvaná Silversteinova komise, která měla posoudit různé koncepty vyšších stupňů.V komisi zasedali zástupci NASA, USAF, ABMA, ARPA a ministerstva obrany. Návrhy byly rozděleny do tří skupin. Skupina A představovala původní koncepci Juno V. Koncept A-1 byl aktuální koncept použití Titanu a Centauru. Koncept A-2 navrhoval použít svazek slabších raket středního doletu a Centaur. Tyto návrhy byly relativně jednoduché a vývojové týmy s nimi měly zkušenosti. Varianta B-1 byla v podstatě zmenšenou verzí prvního stupně, tedy několik starších nádrží a motorů spojených do svazku.
Skupina konceptů C byla nejinovativnější a nabízela možnost flexibilní konfigurace nosiče podle potřeb nákladu. Měly být vyvinuty zcela nové stupně spalující kapalný vodík. Nové stupně měly nést značení S-II, S-III, S-IV a Centaur (S-V). Koncepty budoucích raket měly označení C-1, C-2, C-3 a později C-4 a C-5 (budoucí Saturn V). Každý koncept měl být sestaven z různých stupňů, viz tabulka níže. Kromě výkonových parametrů měl vývoj nových stupňů i tu výhodu, že již nebylo nutné používat vojenské střely a s nimi spojené technologie. Projekt Saturn tak byl kompletně civilní.
Zpočátku měl být Saturn flexibilním nosným systémem, který by bylo možno díky různým vyšším stupňům provozovat v různých konfiguracích podle potřeb dané mise. Celá koncepce však procházela po celou dobu vývoje mnoha změnami a nové koncepce a dílčí změny se objevovaly takřka každý měsíc. Po vyhlášení „závodů o dobytí Měsíce“ byl projekt přehodnocen a ze zvažovaných konceptů zbyl pouze C-1. Tou dobou nebyla jasná ani koncepce budoucí mise na Měsíc. Některé návrhy počítaly s několika misemi raket Saturn k Měsíci, kam by postupně dopravily potřebné vybavení. Jiné plány navrhovaly sestavení kosmické lodi na orbitě Země a poté odlet k Měsíci. Nakonec byl zvolen přímočarý koncept letu jediné velké rakety, nesoucí vše potřebné. Saturn I tak plnil jen funkci jakési testovací rakety pro testy lodi Apollo.
Ze všech navrhovaných vodíkových stupňů byl tedy vyroben a dodán pouze S-IV, jehož parametry se lišily od specifikací komise. Kvůli potížím při vývoji motoru LR-119 bylo použito šest standardních RL-10 (XLR-115), poskytujících přibližně stejný tah. Velké množství malých motorů bylo méně efektivní, náchylnější k poruchám a dražší než jediný velký motor. Pro Saturn IB, nástupce Saturnu I, byl proto vyvinut motor J-2, který dokázal nahradit všech šest menších motorů. Nový motor měl vyšší tah a umožnil Saturnu IB vynést na orbitu až 15 000 kg. Třetí stupeň nebyl nikdy použit, standardní verze Centauru však byla používána v kombinaci s různými typy raket Atlas a Titan a od roku 2004 slouží jako druhý stupeň Atlasu V, jehož starty jsou naplánovány až do roku 2014.Vyrobené rakety se rozdělovaly na Block I a Block II. Block I byla pouze testovací verze s funkčním prvním stupněm, druhý stupeň byl jen maketa napuštěná vodou nebo naplněná vlhkým pískem pro simulaci zátěže. Saturn I Block II již měl funkční druhý stupeň a lepší naváděcí soustavu a sloužil k testům lodi Apollo.
Na počátku vývoje Saturnu měl Sovětský svaz v oblasti kosmických letů a raketové techniky značný náskok. Hlavní podíl na úspěchu sovětů měla raketa R-7 Semjorka a z ní odvozené typy. Americké rakety tehdy mohly vynést na nízkou oběžnou dráhu náklady v řádech desítek kilogramů, zatímco rakety rodiny R-7 mohly vynášet náklady v řádech stovek kilogramů. Příchod raket SM-65 Atlas a jejich použití jako nosných raket sice zvýšilo americkou nosnou kapacitu, ale na rakety rodiny R-7 to stále nestačilo. Saturn I měl svou nosností převýšit všechny do té doby postavené rakety. Tehdejší nejsilnější sovětské rakety byly Vostok 8K72 s nosností na nízkou oběžnou dráhu Země (LEO) 4450 kg a Luna 8K72 s nosností 4000 kg. Saturn I měl mít nosnost více než dvojnásobnou, až 9000 kg na LEO.
Na konci roku 1963 vstoupila do služby nová varianta R-7 nazvaná Voschod 11A57, která dokázala vynést až 5900 kg. Rekordní nosnost Voschodu však nevydržela dlouho a za necelé dva měsíce byla překonána prvním startem Saturnu I verze Block II, která umístila na nízkou oběžnou dráhu náklad o celkové hmotnosti 17 000 kilogramů, z čehož samotné užitečné zatížení tvořilo 9500 kg a zbylých 7500 kilogramů připadalo na prázdný druhý stupeň a přístrojovou sekci. Roku 1964 byla uvedena nová sovětská raketa Proton, která v roce 1965 vynesla dvanáctitunový satelit Proton 1, a překonala tak nosnost Saturnu I, který byl téhož roku nahrazen Saturnem IB s nosností 15 300 kg.
Raketa Saturn I byla vyráběna ve dvou stavebních řadách, takzvaných blocích. Byly to Block I a Block II. Pro první čtyři testovací lety byla použita verze Block I. Tato verze měla funkční jen první stupeň, ostatní stupně byly pouze makety. Ostatní vybavení se lišilo podle aktuální mise, většinou zahrnovalo několik pouzder s kamerami, telemetrické jednotky a různý počet senzorů a měřidel. Na prvním stupni bylo během testovacích letů odhaleno několik závad a slabin v konstrukci, které byly mezi misemi odstraňovány. Například po misi SA-1 byly do nádrží umístěny speciální přepážky proti šplouchání a víření paliva. Motory také procházely změnami a stále se pracovalo na jejich bezpečnosti a spolehlivosti. Důležité bylo ověřit chování rakety při výpadku jednoho z nich. To bylo provedeno při misi SA-4, která byl poslední misí rakety ve verzi Block I. Všechny mise této verze byly suborbitální.
Verze Block II se zvenčí lišila hlavně přidanými aerodynamickými stabilizačními plochami na zádi. Druhý stupeň již byl plně funkční a raketa tak poprvé měla možnost orbitálního letu. To bylo umožněno také novým naváděcím systémem na přídi druhého stupně. Stejně jako u Blocku I bylo i zde provedeno několik úprav, které vzešly z telemetrických dat získaných při misích. Opět byly upravovány motory, z nichž jeden při misi A-101 selhal. Telemetrické vybavení bylo obdobné jako u Blocku I, počet senzorů se lišil podle aktuální mise. Další vybavení zahrnovalo pomocné rakety pro rozběh a zpomalení druhého stupně, kamerová pouzdra a adaptér pro uchycení kosmické lodi Apollo. Nosnost verze Block II byla až 9000 kg na nízkou oběžnou dráhu (výška 185 km se sklonem 28°).
První stupeň S-I byl složen z osmi nádrží převzatých z rakety Redstone, uskupených kolem jedné nádrže rakety Jupiter. Čtyři nádrže Redstone obsahovaly RP-1 a byly natřeny na černo, zbylé nádrže měly bílý nátěr a obsahovaly kapalný kyslík. Motory H-1 byly odvozeny z motorů S-3D rakety Thor. Čtyři motory byly umístěny ve středu tělesa rakety, další čtyři motory byly umístěny vně. Vnější motory měly kloubové zavěšení a pomocí hydrauliky je bylo možno naklánět v podélné a příčné ose, čímž se vytvářel řídící moment. Motory nebyly při startu zažehovány najednou, ale po dvojicích s časovými rozestupy 200 ms. Tím se snížilo namáhání způsobené dynamickými silami a rázy při startu motorů. Každý motor H-1 měl vlastní turbočerpadlo poháněné samostatným plynovým generátorem. Motory dokázaly vyvinout tah při startu až 7,582 MN (8 × 947,700 kN ve vakuu) a za sekundu spálily dohromady 3200 kg RP-1 a kapalného kyslíku. Celková hmotnost prvního stupně byla 430 000 kg, z čehož přibližně 380 000 kg tvořilo palivo (množství paliva se lišilo podle úkolu mise). Pro vyšší aerodynamickou stabilitu bylo na záď přidáno osm kýlových ploch.
Během aktivní služby byl první stupeň neustále vylepšován. Řada změn přišla s uvedením Blocku II, kdy byly prodlouženy nádrže, zvýšen tah motorů, snížena hmotnost a zvýšena celková efektivita spalování. Při misi SA-1 bylo spáleno pouze 96 % paliva a zbytek zůstal nevyužit v nádržích a potrubí. Celý palivový systém byl tedy upraven, díky čemuž se při misi A-105 dosáhlo 99,3 % efektivity. Úpravy palivových rozvodů dále umožnily snížení objemu helia pro dodatečné tlakování nádrží, což opět snížilo celkovou hmotnost. Velký důraz byl kladen na senzorové vybavení, které bylo nutné k diagnostice chování rakety. Snímací a měřící zařízení bylo instalováno na kritických místech, jako třeba průtokoměry v palivovém potrubí, tlakové senzory u namáhaných spojů a podobně. Pro vizuální kontrolu bylo instalováno několik speciálně upravených televizních a filmových kamer. Televizní kamery byly upřednostňovány, jelikož poskytovaly obraz v reálném čase a nebylo nutné vyzvedávat filmová pouzdra, což se ukázalo být komplikované.
Druhý stupeň disponoval šesti motory RL-10 poháněnými kapalným vodíkem a kyslíkem. Motory měly systém směrování tahu a mohly tak stejně jako první stupeň řídit směr letu. Pracovaly na principu expandéru. Palivo bylo vedeno skrz horké části motoru, kde se zahřívalo a pak bylo vedeno do turbíny. Tu svou expanzí pohánělo a turbína dále roztáčela turbočerpadla. Každý motor byl vybaven samostatným palivovým systémem (vlastní turbínou i turbočerpadlem). Celková hmotnost stupně s palivem byla 50 500 kg, bez paliva 5200 kg. Spotřeba všech šesti motorů byla přibližně 90 kilogramů kapalného vodíku a kyslíku za sekundu. Nádrže na LH2 a LOX byly odděleny pouze lehkou přepážkou, a tvořily tak v podstatě jedinou nádrž se dvěma oddělenými prostory.
Rakety Saturn I Block I (lety SA-1 až SA-4) měly naváděcí soustavu umístěnu na předku prvního stupně. Vybavení bylo stejné, jaké používaly rakety PGM-11 Redstone, a dokázalo vést raketu pouze po balistické dráze. Při těchto prvních čtyřech letech měla raketa pouze maketu druhého stupně, která se při letu neoddělovala.
Rakety Block II již měly plně funkční druhý stupeň a přístrojové vybavení bylo umístěno v samostatné sekci IU (Instrument Unit, přístrojová jednotka) na přídi druhého stupně. IU měla 3,9 metru v průměru a byla vysoká 1,5 metru. Přístroje byly umístěny ve čtyřech přetlakových kontejnerech, spojených přes centrální uzel. Pro poslední tři lety byl použit vylepšený model vysoký pouze 0,86 metrů. Nový typ již nebyl vybaven přetlakovými kontejnery, ale přístroje byly zavěšeny na obvod stěny, což uspořilo hmotnost. Naváděcí systém používal počítač IBM ASC-15 používaný i na raketách Titan 2 a Titan 3.
Před skutečnými starty probíhalo testování v supersonickém aerodynamickém tunelu v Lewis Research Center (dnes Glenn Research Center). Při testech byl použit zmenšený model vybavený osmi malými raketovými motory, každý s tahem přibližně 1,1 kN. Při testech byly simulovány reálné letové podmínky, čímž byly získány cenné informace o stabilitě rakety a rozložení napětí v jednotlivých částech trupu.Testovací lety SA-1 až SA-4 sloužily pro otestování spolehlivosti rakety a ověření koncepce svazků motorů. Při zkouškách byl funkční pouze první stupeň, druhý stupeň byla maketa. Mise SA-2 a SA-3 byly využity k provedení „bonusového“ experimentu Highwater, který zkoumal následky vypuštění velkého množství vody ve výšce 100 resp. 160 kilometrů. První mise s funkčním druhým stupněm byla SA-5, uskutečněná 29. ledna 1964. Jednalo se zároveň o rekordní let, při němž byl na oběžnou dráhu vynesen do té doby největší náklad. Celková hmotnost vynesená na orbitu byla 17 120 kg, motory a prázdné nádrže posledního stupně vážily 6500 kg, aerodynamický kryt 1150 kg a maketa kabiny 9470 kg (jako zatížení kabiny byl použit zvlhčený písek). Podobně probíhaly následující testy A-101 a A-102 (SA-6 a SA-7), při nichž byla studována tuhost konstrukce nosiče, chování kabiny Apollo a další parametry. Mise A-103 až A-105 měly za úkol vynést satelity programu Pegasus, které studovaly výskyt a účinky mikro-meteoroidů.
V tomto článku byl použit překlad textu z článku Saturn I na anglické Wikipedii.
NĚMEC, Vladimír. DOŽENE SATURN NÁSKOK?. Křídla vlasti. 6. 1964. Dostupné online. 
LÁLA, Petr; VÍTEK, Antonín. Malá encyklopedie kosmonautiky. Praha: Mladá fronta, 1982. 
BILSTEIN, Roger E. Stages to Saturn: A Technological History of the Apollo/Saturn Launch Vehicles. Washington, DC: NASA, 1980. Dostupné online. ISBN 0-16-048909-1. 
BENSON, Charles D.; FAHERTY, William B. Moonport: A History of Apollo Launch Facilities and Operations [online]. NASA, 1978. Dostupné online. (anglicky) 
EMME, Eugene M. Aeronautics and Astronautics Chronology, 1915-1960. Aeronautics and Astronautics: An American Chronology of Science and Technology in the Exploration of Space, 1915-1960. Washington, DC: NASA, 1962. Dostupné online. 
 Chariots for Apollo. Washington, DC: Government Printing Office, 1979. Dostupné online. 
AKENS, David S. SATURN ILLUSTRATED CHRONOLOGY. Huntsville, Alabama: Historical Office (U.S. George C. Marshall Space Flight Center), 1971. Dostupné online. (anglicky) 
SLOOP, John L. Liquid hydrogen as a propulsion fuel, 1945-1959. Washington, DC: NASA/U.S. Goverment Printing Office, 1978. Dostupné online. Kapitola Saturn 1959.

Saturn IB (Saturn 1B) byla americká nosná raketa řady Saturn používaná v letech 1965–1975. Její konstrukce vycházela ze starší verze Saturn I. Od ní se odlišovala silnějšími motory prvního stupně, novým systémem řízení letu a přepracovaným druhým stupněm. Právě druhý stupeň byl největší inovací, neboť byl osazen pouze jedním velkým motorem, namísto šesti malých, jako jeho předchůdce. Na nízkou oběžnou dráhu dokázala dopravit náklad o hmotnosti více než 15 tun a byla tak schopna vynést velitelský i servisní modul kosmické lodi Apollo, nebo samotný lunární modul.
Vývoj rakety probíhal ve vývojovém centru NASA Marshall Space Flight Center (dříve Army Ballistic Missile Agency) v Huntsville v Alabamě pod vedením hlavního konstruktéra Wernhera von Brauna. Práce na Saturnu IB začaly prakticky souběžně se Saturnem I, protože oba vycházely z konceptu Saturnu C-1, navrženého roku 1959. Pro verzi IB se čekalo pouze na vývoj nového motoru pro druhý stupeň.
Hlavním úkolem rakety byly testovací lety na nízkou oběžnou dráhu s kosmickou lodí Apollo nebo lunárním modulem. Později sloužila pro vynášení kosmických lodí s posádkou programů Apollo, Skylab a Sojuz-Apollo. Celkem startovala devětkrát a všechny starty byly úspěšné. Jediný závažný incident byl požár lodi Apollo 1, který však nebyl způsoben raketou samotnou. Stejně jako jeho předchůdce, i Saturn IB znamenal velký technologický pokrok. Zatímco Saturn I poskytl cenné zkušenosti s použitím svazků motorů a kapalného vodíku, Saturn IB znamenal pokrok na poli silných vodíkových motorů. Druhý stupeň Saturnu IB byl později použit jako třetí stupeň Saturnu V.
Během vývoje Saturnu I docházelo k mnoha změnám jeho konfigurace a nové koncepty se objevovaly téměř každý měsíc. Původní von Braunova koncepce Saturnu s raketou Titan jako druhým stupněm byla rozšířena o mnoho dalších možných řešení a jedním z nich bylo využití tehdy nové technologie motorů na kapalný vodík. Souběžně s přechodem ABMA a Saturnu pod Národní úřad pro letectví a kosmonautiku byla ustavena takzvaná Silversteinova komise, která měla za úkol zhodnotit všechny navrhované koncepty a vybrat nejlepší řešení. Jednotlivé koncepty byly setříděny do skupin a označeny písmeny A,B a C. Skupina C zahrnovala vodíkové motory a s nimi spojené takzvané nekonvenční kryogenní technologie. Koncepty C zároveň poskytovaly nejvyšší výkony a z politického hlediska jejich pokročilá technologie znamenala demonstraci americké technologické úrovně. Komise tedy rozhodla ve prospěch variant nazvaných C-1, C-2 a C-3. Po dalších změnách a škrtech zbyl pouze dvoustupňový koncept C-1. Tento koncept měl mít druhý stupeň osazen čtveřicí nových motorů XLR-119. Vývoj XLR-119 se potýkal s problémy a nakonec byl zrušen. C-1 byl proto vybaven svazkem šesti slabších motorů RL-10. Svazek šesti motorů měl nevýhody plynoucí ze složitosti řízení a synchronizace chodu všech motorů. Proto byl zahájen vývoj nového konceptu C-1B, který byl později pojmenován Saturn IB.
Kombinace kapalného kyslíku a vodíku jako raketového paliva byla díky vysokému specifickému impulsu pro inženýry NASA velmi lákavá a koncem roku 1959 bylo vypracováno několik studií o možnostech vývoje silnějších motorů. Tehdy nový motor RL-10 nabízel tah pouze 67 kN (současná verze RL-10B-2 používaná na druhém stupni rakety Delta IV má tah 110 kN), ale pro zamýšlené mise na Měsíc bylo potřeba tah v řádu stovek kilonewtonů. V průběhu první poloviny roku 1960 byli svoláni bývalí členové Silversteinovy komise, aby vybrali firmu, které svěří vývoj a výrobu nových motorů J-2. V červenci 1960 byla vybrána firma Rocketdyne a konečný kontrakt byl podepsán v září 1960. Hlavním cílem konstruktérů z Rocketdyne byla bezpečnost, protože se jednalo o první silný motor navrhovaný pro pilotované lety..
Vývoj se rychle rozběhl a již v listopadu proběhl první test vstřikovačů pro nový motor. Ještě před koncem roku 1960 postavil Rocketdyne velkou vakuovou komoru, speciálně navrženou pro simulování podmínek otevřeného vesmíru. Při vývoji bylo použito tehdy nové metody simulování běhu motorů pomocí počítačové analýzy. Roku 1961 práce rychle pokročily a v lednu 1962 byl proveden první testovací zážeh. V červnu 1962 podepsala NASA s firmou Rocketdyne další kontrakt na pokračování vývoje do roku 1965 a výrobu 55 kusů motorů J-2. Ve stejné době NASA oznámila úmysl postavit novou dvoustupňovou nosnou raketu Saturn C-1B, která bude schopná vynést na nízkou oběžnou dráhu kompletní kosmickou loď Apollo nebo samotný lunární modul.
Druhý stupeň S-IVB vycházel ze druhého stupně Saturnu I. Označení IV nese proto, že byl plánován jako čtvrtý stupeň dříve zavrženého konceptu C-4. Kontrakt na vývoj původního S-IV Saturnu I byl udělen v dubnu 1960 firmě Douglas Aircraft Company. Toto rozhodnutí bylo učiněno po společné dohodě ABMA a NASA (ABMA tou dobou ještě nebyla plně integrována do NASA). Výběr firmy Douglas vyvolal kritiku, neboť konkurenční Convair měl s vývojem vodíkem poháněných motorů větší zkušenosti a měl již vlastní program vývoje stupně Centaur. Tehdejší ředitel NASA T. Keith Glennan rozhodnutí zdůvodnil tím, že Convair měl vyvinout také stupeň S-V, který vycházel z Centauru, a hrozil by tak vznik monopolu na vodíkové stupně.Po oznámení záměru postavit dvě nové rakety C-1B a C-5 (Saturn IB a Saturn V) byl kontrakt s Douglasem rozšířen o vývoj a výrobu nové verze stupně s větším průměrem osazené jedním motorem J-2. Vylepšená verze S-IVB měla být použita jako druhý stupeň Saturnu IB a jako třetí stupeň Saturnu V. Podobnost mezi verzemi S-IV a S-IVB byla značná a mnoho součástí bylo použito přímo na novém stupni. Za rozhodnutím vylepšit druhý stupeň Saturnu I stála snaha o urychlení programu Apollo pomocí standardizace použitých součástí. Velký vliv na konečnou podobu S-IVB měla koncepce mise na Měsíc, nazývaná Lunar orbit rendezvous, neboli setkání na oběžné dráze Měsíce. Pro tuto misi bylo zapotřebí vynést kosmickou loď na parkovací dráhu, na ní setrvat čtyři až pět hodin, a poté provést druhý zážeh a nasměrovat ji na přechodovou dráhu k oběžné dráze Měsíce. Tento úkol však náležel Saturnu V. Saturn IB měl za úkol dopravu kosmické lodi Apollo bez lunárního modulu jen na nízkou oběžnou dráhu Země při zkušebních letech. Proto nebylo potřeba provádět opakovaný start a verze pro Saturn IB byla tedy odlehčena o přídavné tlakové lahve s heliem, které se používaly pro dodatečné natlakování nádrží v beztížném prostředí.
Pro nový Saturn IB byl kromě druhého stupně upraven i první stupeň. Stupně S-I a S-IB byly téměř identické, ale nová verze byla přibližně o čtyři tuny lehčí a dokázala pojmout více paliva. Dále byly upraveny aerodynamické plochy, jejichž tvar byl navržen pro stabilizaci větší a těžší rakety. Díky novým postupům byly nové plochy lehčí a lépe tvarované. S-IB byl osazen motory H-1, stejně jako Saturn I, avšak pro Saturn IB byly označovány H-1b a měly zvýšený tah. Zprvu byly motory H-1b schopny produkovat tah 890 kN a později byl tah zvýšen na 912 kN. Hmotnostní rozdíl verzí pro Saturn I a Saturn IB byl relativně velký, 635 kg u verze H-1 proti 988 kg verze H-1b, ale zvýšený tah a úspora hmotnosti samotného prvního stupně nakonec vedly ke zvýšení celkové nosnosti. Pro starty Saturnu IB musely být upraveny startovací rampy LC-34 a LC-37 na mysu Canaveral. Z tohoto důvodu byl start poslední mise Saturnu I přesunut na 30. července 1965, takže byl dostatek času na provedení úprav potřebných před řádným termínem plánovaného prvního startu Saturnu IB.První start Saturnu IB se konal 26. února 1966 na odpalovacím komplexu 34 na mysu Canaveral. Šlo o první suborbitální testovací let, trvající přibližně 32 minut. Raketa při něm dosáhla výšky přes 480 kilometrů a dopadla do jižního Atlantiku asi 320 kilometrů od ostrova Ascension. Další mise byly zaměřeny, stejně jako mise Saturnu I, na testování kosmické lodi Apollo a lunárního modulu. Poprvé však bylo možno otestovat součásti plánované rakety Saturn V, protože se Saturnem IB sdílely stejný stupeň S-IV. Po sérii testů přišly na řadu mise s posádkou, jako první to byla mise Apollo 7, poté následovaly mise ke stanici Skylab a nakonec v roce 1975 společná sovětsko-americká mise Sojuz-Apollo.
Saturn IB byl dvoustupňová nosná raketa na kapalné pohonné látky. Základní sestava pro většinu misí sestávala z prvního stupně, druhého stupně s přístrojovou sekcí a kosmické lodi Apollo. Při misích bez lodi Apollo byl na špici rakety připevněn aerodynamický kryt. Funkcí prvního stupně byl pohon rakety ve vzestupné fázi letu hustými vrstvami atmosféry. Během této fáze na raketu působil odpor prostředí, dynamické síly a další vlivy jako třeba aerodynamický třesk při překonání rychlosti zvuku. První letová fáze trvala přibližně 155 sekund a raketa během ní vystoupala do výšky přes 60 kilometrů. Druhá fáze aktivního letu byla zahájena odstavením motorů prvního stupně a zážehem stupně druhého. Druhý stupeň vynesl zbytek rakety na požadovanou oběžnou dráhu a poté byl také odhozen. Žádná ze součástí rakety nebyla navržena pro opakované použití.
První stupeň S-IB byl téměř totožný s prvním stupněm Saturnu I. Skládal se osmi nádrží rakety Redstone a jedné nádrže rakety Jupiter. Nádrže z Redstone byly umístěny po obvodu, čtyři z nich obsahovaly palivo RP-1 a zbylé čtyři byly určeny pro kapalný kyslík. Nádrž z Jupiteru byla uprostřed a obsahovala také kapalný kyslík. Průměr nádrží z Redstone byl 178 cm, průměr nádrží z Jupiteru byl 267 cm a celkový průměr prvního stupně byl 660 cm. Pro původní stupeň S-I byla délka nádrží upravena na 12 metrů, nový stupeň musel pojmout více paliva, a proto byly nádrže prodlouženy na 16 metrů. Celková výška prvního stupně (i s motory a adaptérem pro druhý stupeň) byla 25,5 metru. Po naplnění kyslíkových nádrží docházelo k prodloužení (viz deformace) až o 63,5 milimetru, proto byly nádrže na horním nosníku uloženy posuvně.. Při letu byly nádrže rozděleny do dvojic a každá dvojice napájela dva motory. Pro zajištění stabilní polohy byly nádrže vybaveny přečerpávacím zařízením, které bylo schopno vyrovnat hladiny v nádržích. Tento systém bylo možno použít i při výpadku jednoho z motorů k přesměrování paliva do dalších motorů. Prostřední kyslíková nádrž dodávala kyslík pro vnější motory se směrovatelným tahem.. Při startu také docházelo k vibracím a rázům, které způsobovaly šplouchání paliva v nádržích. Tento problém se objevil už při prvních misích Saturnu I, proto byly přidány do nádrží přepážky, které tomu zabraňovaly. Saturn IB jimi byl vybaven již od prvních letů.
Kvůli spotřebě pohonných látek při letu bylo nutné kompenzovat jejich objem v nádržích. K tomu sloužily dva nezávislé systémy. První systém zajišťoval kompenzaci objemu kapalného kyslíku. To bylo řešeno tepelným výměníkem, do nějž byla přivedena část kapalného kyslíku, ta byla ohřáta plyny vystupujícími ze spalovací turbíny motorů H-1b a vedena ve formě plynu zpět do nádrže. Pro kompenzaci objemu RP-1 byl systém jednodušší, byl tvořen pouze tlakovými nádobami s dusíkem, postupně doplňovaným do nádrží. Podobný princip byl uplatňován i na druhém stupni. V případě druhého stupně však byl komplexnější a plnil více funkcí.
Pro upevnění nádrží byly použity nosníky, tvarem připomínající pavoučí síť, a proto přezdívané „spider beam“ (pavoučí nosník). Spider beam byl vyroben z hliníkových profilů tvaru L. Základem byl kříž z osmi nosníků, které vzájemně svíraly úhel 45°. Mezi ně byly umístěny další příčné nosníky. Tato konstrukce plnila dvojí úlohu. Při montáži sloužila jako jakýsi středící přípravek, ale po montáži zůstávala součástí stupně jako nosná část. Zároveň sloužila jako nosník pro různé dodatečné vybavení, jako telemetrické jednotky, kamerová pouzdra a podobně. Spodní část stupně byla osazena osmi motory H-1b, což byla upravená verze motoru H-1. Čtyři motory byly umístěny na kraji stupně a byly schopny směrování tahu ve dvou osách. Směrování tahu umožňuje vychýlit proud spalin z motoru, a tak relativně efektivně řídit let rakety. Tímto systémem byly osazeny vnější motory, protože jsou nejdále od osy rakety a poskytují tak maximální řídící moment. Zbylá čtveřice motorů byla v ose rakety. Během letů Saturnu IB se nevyskytly závažnější problémy s motory, neboť problémům s provozem svazku osmi motorů bylo věnováno několik testovacích letů Saturnu I a v době Saturnu IB už byly téměř všechny vyřešeny.
Druhý stupeň byl osazen jedním motorem J-2 na kapalný kyslík a vodík. Nádrže byly vyrobeny ze svařovaných plátů o tloušťce 19 milimetrů ze slitin hliníku. Vnitřní plášť nádrží tvořil jediný válcový svařenec a prostory pro kapalný vodík (nahoře) a kapalný kyslík (dole) byly odděleny speciálně navrženou přepážkou (na obrázku označena 12). Tato přepážka byly klíčovou součástí celého stupně, neboť plnila funkci výztuže a tepelné izolace. V oddělených prostorech byly velmi rozdílné teploty, kapalný kyslík byl skladován při −172 °C a kapalný vodík při −253 °C. Přestup tepla mezi oběma prostory by mohl způsobit přechod kyslíku do pevného skupenství. Přepážka proto musela být dimenzována na velké teplotní rozdíly a z toho vyplývající pnutí způsobené teplotní roztažností. Zároveň byla dimenzována pro udržení velkého přetlaku z kterékoli strany nádrže, přepážka tak dokázala udržet tuhost konstrukce stupně i při značné ztrátě tlaku v kterémkoli z oddělených prostorů. Kapacita nádrží byla 72 700 litrů kapalného kyslíku a 229 000 litrů kapalného vodíku.Výrobcem druhého stupně byla firma Douglas Aircraft Company, která se zabývala výrobou letadel a součástí pro letecký průmysl. Při výrobě S-IB byly ve velké míře použity numericky řízené stroje (NC – Numerical control) pro nýtování hliníkových plechů vnějšího pláště. NC stroje byly použity i při svařování součástí nádrží a obrábění nosníků pro zavěšení motorů. Vzhledem k nízké hustotě kapalného vodíku a z toho plynoucí nutnosti maximální těsnosti svarů musely být všechny svary důkladně kontrolovány. Na každý svar byly používány dvě metody kontroly, prozařování rentgenem a kapilární zkoušky.Nízká teplota a hustota kapalného vodíku kladla vysoké nároky na izolaci nádrží. Nejlépe se na tento účel hodilo balsové dřevo. Balsa je snadno opracovatelná, lehká a má požadované izolační vlastnosti. Problémem byla skutečnost, že ani celá jihoamerická produkce balsy by nedokázala pokrýt požadavky programu, a proto se přistoupilo k vývoji alternativního materiálu. Nový materiál byl tvořen trojrozměrnou matricí ze skelných vláken, která byla propletena a uspořádána do tvaru kvádru o čtvercové podstavě se stranou 30 centimetrů a o výšce 20 centimetrů. Poté byla matrice uložena do formy, zalita polyuretanouvou pěnou a vytvrzena. Takto získaný materiál bylo možno nařezat na panely podle tvaru vnitřní strany nádrže. Panely byly instalovány ve speciální hale s kontrolovaným prostředím, kde byla teplota udržována v rozmezí 13–18 °C. K upevnění sloužila speciální přilnavá vrstva, která byla poté vytvrzena při teplotě 43 °C.
Pohonný systém byl tvořen hlavním motorem J-2, palivovým vedením, pneumatickým ovládacím okruhem, systémem tlakování nádrží, systémem pro efektivní využití paliva a tankovacím zařízením. Tankování paliva probíhalo podobně pro vodík i kyslík. V první fázi byla nádrž plněna rychlostí 1800 litrů za minutu do 5 % objemu, poté se přešlo na rychlé plnění 3600 l/min do 98 % a v poslední fázi byla nádrž naplněna na 100 % objemu rychlostí 1100 l/min. Před startem byla nádrž stále připojena k pozemnímu zásobníku a podle potřeby byl objem pomalu doplňován rychlostí 100 l/min. Pomalé počáteční plnění mělo snížit teplotní šok, způsobený kryogenickými pohonnými látkami.
Přídavné tlakování nádrží bylo podobné systému pro kompenzování objemu spáleného paliva na prvním stupni. Zde tento systém plnil stejný účel, měl však i další funkce. Přetlak v nádržích příznivě působil na plynulé zásobování motoru palivem a zároveň zvyšoval tuhost konstrukce, která pak lépe snášela dynamické namáhání při aktivní fázi letu. Na podobném principu fungovaly nádrže raket Atlas a stupně Centaur, v jejich případě však byla celá tuhost konstrukce závislá na přetlaku. Systém tlakování nádrží byl rozdělen na pozemní předstartovní zdroj a letový tlakovací systém. Jako dodatečný plyn bylo použito helium a v případě vodíkové nádrže i plynný vodík. Verze pro raketu Saturn V byla vybavena větší zásobou helia, neboť ji bylo potřeba znovu zažehnout ve vesmíru bez možnosti pozemního zdroje. Verze pro Saturn IB byla odlehčena a vybavena heliem pouze pro jeden zážeh. Pro zvýšení efektivity a tlaku byl stupeň vybaven speciální spalovací komorou, která spalovala vodík a kyslík z hlavních nádrží a ohřívala helium, aby expandovalo. Plynný vodík byl do nádrží přiváděn od motoru, kde procházel přes tepelný výměník.
Systém pro efektivní využití paliva byl důležitý z hlediska vyvážení rakety. Kapalný vodík byl umístěn v samostatných nádržích, oddělených přepážkami, a bylo nutné zajistit rovnoměrný odběr z každé z nich. Systém také dokázal měřit průtok paliva potrubím, a byl proto používán při tankování rakety před startem. Posledním článkem pohonného systému stupně byl motor J-2 s tahem 1000 kilonewtonů.
V programu Apollo znamenala raketa Saturn IB určitý posun, neboť to byla jediná raketa té doby schopná vynést sériový velitelský a servisní modul. Předchozí mise programu Apollo používaly pouze maketu velitelského modulu. Než se však přikročilo k testům s raketou Saturn IB, bylo nutné dokončit sérii testů únikového systému. Testy probíhaly ve White Sands Missile Range v Novém Mexiku pomocí rakety Little Joe II. Po dokončení těchto testů se pozornost přesunula zpět na mys Canaveral, kde již pracovníci Marshallova střediska vesmírných letů a firem Douglas Aircraft Company, Chrysler, Rocketdyne a dalších připravovali raketu Saturn IB ke startu ze startovacího komplexu 34.První mise nesla název AS-201 (Apollo–Saturn 201) a jednalo se o první testovací let rakety a zároveň první test sériové kosmické lodi Apollo. Let byl suborbitální a uskutečnil se 26. února 1966. Raketa vynesla loď Apollo do výšky 425 kilometrů. Apollo poté setrvačností vystoupalo do 488 km. Raketa fungovala podle plánu a jediná selhání byla na straně lodi. Druhá mise nesla název AS-203, měla za úkol otestovat druhý stupeň S-IVB v podmínkách nulové gravitace. Raketa odstartovala 5. července 1966 a vynesla kosmickou loď Apollo i s druhým stupněm na nízkou oběžnou dráhu s výškou apogea 212 kilometrů. Tento test měl velký význam pro vývoj Saturnu V, který používal také stupeň S-IVB. Třetí mise, AS-202, byla opět suborbitální, její účel byl stejný jako mise AS-201, tedy test rakety samotné. Apogeum tentokrát dosáhlo výšky přes 1100 kilometrů, loď Apollo urazila vzdálenost přibližně 25 000 kilometrů.Další misí měl být první let s posádkou. Mise AS-204 (Apollo 1) měla odstartovat v prvním čtvrtletí roku 1967, posádku tvořili Virgil Ivan Grissom, Edward Higgins White a Roger Bruce Chaffee. Při pozemní přípravě však došlo k nehodě a celá posádka zahynula. Tato nehoda nebyla zaviněna raketou, ale chybami v konstrukci velitelského modulu. Raketa z nehody vyšla bez úhony a byla použita při další misi. Poslední misí bez posádky byla Apollo 5, která odstartovala 22. ledna 1968 a měla za úkol otestovat lunární modul na oběžné dráze Země. Mise proběhla dobře a lunární modul byl prohlášen za prověřený.
Prvním pilotovaným letem byla mise Apollo, která odstartovala 11. října 1968 z LC-34 na mysu Canaveral. Posádku tvořili Wally Schirra, Donn Eisele a Walter Cunningham. Start proběhl hladce, astronauti hlásili pouze slabé vibrace a hluk proudícího paliva, jinak se nevyskytl žádný problém. Po dosažení oběžné dráhy se kosmická loď Apollo oddělila od druhého stupně S-IVB. Po několika hodinách se loď Apollo vrátila zpět k S-IVB, který měl sloužit k simulaci spojení s lunárním modulem. Vše proběhlo v pořádku, avšak krycí panely kolem adaptéru pro připojení nebyly zcela otevřeny. Při misi s lunárním modulem by to mohlo způsobit vážné potíže, a proto bylo otevírání dodatečně vybaveno explozivním systémem pro úplné otevření. Tímto letem byla završena účast Saturnu IB na měsíčním programu. Následující Apolla už byla vynášena raketou Saturn V.
Další start Saturnu IB následoval až v roce 1973 ke stanici Skylab. Samotná stanice Skylab byla vyrobena z upraveného stupně S-IVB, který byl určen pro Saturn IB sériové číslo AS-212. První let ke stanici odstartoval 25. května 1973. Mise nesla název Skylab 2 a členy posádky byli Charles Conrad, Paul Weitz a Joseph Kerwin. Start proběhl podle očekávání a nedošlo k žádné závadě. Další lety ke stanici proběhly taktéž hladce, a raketa tak prokázala svou spolehlivost. Mise Skylab 3 startovala 28. července 1973, její posádku tvořili Alan Bean, Owen Garriott a Jack Lousma. Posledním letem ke stanici byl Skylab 4, který odstartoval 16. listopadu 1973, posádku lodi tvořili Gerald Carr, William Pogue a Edward Gibson. V případě potíží na stanici byla připravena záchranná mise Skylab Rescue. Jejími piloty měli být Vance Brand a Don Lind.Posledním letem byla společná sovětsko–americká mise Sojuz-Apollo, která odstartovala 15. července 1975. Posádku tvořili Thomas Stafford, Vance Brand a Donald Slayton. Start opět proběhl bez problémů. Při této misi musel být upraven spojovací systém druhého stupně a lodi Apollo, protože raketa musela vynést i speciální adaptér pro spojení s lodí Sojuz 19.
POSTRÁNECKÝ, Martin. SATURN 1B. Letectví a kosmonautika. 9. 1966. Dostupné online.
LÁLA, Petr; VÍTEK, Antonín. Malá encyklopedie kosmonautiky. Praha: Mladá fronta, 1982. 
BILSTEIN, Roger E. Stages to Saturn: A Technological History of the Apollo/Saturn Launch Vehicles. Washington, DC: NASA, 1981. Dostupné online. ISBN 0-16-048909-1. 
BENSON, Charles D.; FAHERTY, William B. Moonport: A History of Apollo Launch Facilities and Operations [online]. NASA, 1978. Dostupné online. (anglicky) 
EMME, Eugene M. Aeronautics and Astronautics Chronology, 1915-1960. Aeronautics and Astronautics: An American Chronology of Science and Technology in the Exploration of Space, 1915-1960. Washington, DC: NASA, 1962. Dostupné online. 
BROOKS, Courtney G.; GRIMWOOD, James M.; SWENSON JR., Loyd S. Chariots for Apollo. Washington, DC: Government Printing Office, 1979. Dostupné online. 
AKENS, David S. SATURN ILLUSTRATED CHRONOLOGY. Huntsville, Alabama: Historical Office (U.S. George C. Marshall Space Flight Center), 1971. Dostupné online. (anglicky) 
NEWKIRK, Roland W.; ERTEL, Ivan D.; BROOKS, Courtney G. Skylab: A Chronology. Washington, D.C.: NASA, 1977. Dostupné online. (anglicky) 
SLOOP, John L. Liquid hydrogen as a propulsion fuel, 1945-1959. Washington, DC: NASA/U.S. Goverment Printing Office, 1978. Dostupné online. Kapitola Saturn 1959.
