
Oblak, též mrak nebo mračno (1. p. množného čísla a 4. p. oblaky i oblaka, 2. p. oblaků i oblak), je viditelná soustava malých částic vody nebo ledu (případně jiných látek) v atmosféře Země nebo jiných planet. Oblaky vznikají tehdy, když se vlhkost vzduchu zkondenzuje na kapky nebo ledové krystalky. Výška, ve které se děj odehrává, bývá různá a hranice, za kterou se voda v plynném skupenství mění na kapalinu se nazývá rosný bod. Závisí na stabilitě vzduchu a množství přítomné vlhkosti. Průměrná oblaková kapka nebo ledový krystalek má v průměru přibližně 0,01 mm. Studená oblaka tvořící se ve velkých výškách obsahují pouze ledové krystalky, nižší, teplejší oblaka obsahují pouze vodní kapky. Patří do kapalného skupenství.
Často se objevuje mylný názor, že oblaky jsou složeny z vodní páry. Není to pravda, protože samotná vodní pára je neviditelná bez ohledu na výšku a hustotu. Oblaky tvoří voda v kapalném nebo pevném skupenství.
Oblaky se liší vzhledem, výškou, ve které vznikají, i vlastnostmi. Tyto rozdíly jsou základem mezinárodního systému jejich klasifikace. Tato klasifikace je odvozena od klasifikace, kterou zavedl v roce 1803 Luke Howard. Název mraků se tvoří kombinací čtyř latinských slov: cirrus (řasa nebo kučera), stratus (vrstva nebo sloha), nimbus (déšť) anebo cumulus (kupa). Tato klasifikace obsahuje 10 základních typů. Jen z některých typů oblaků padají pevné či kapalné srážky.
Za oblaka se někdy považují i přírodní nebo umělé viditelné útvary z malých částic, například mrak vzniklý po výbuchu sopky, z požáru, kondenzační stopy po přeletu letadla či atomový hřib.
Největší význam oblaků spočívá v tom, že z nich padá déšť nebo sníh a voda z atmosféry se jejich prostřednictvím vrací zpět na zemský povrch. Pokud mají kapky vody dosáhnout zemského povrchu, musí mít určitou minimální velikost, aby se při pádu z atmosféry na povrch nevypařily (resp. nevysublimovaly). Důležitá je též délka jejich letu, čili výška oblaku. Z vysokých a středně vysokých oblaků srážky na zem nedopadají, protože se všechny vypaří ještě před dopadem.
Díky své bílé barvě oblaky výrazně odráží dopadající sluneční světlo zpět do kosmu a zvyšují tak odrazivost (albedo) planety. Z tohoto důvodu je povrch planety ukrytý pod mraky méně zahříván. Odrazivost jasného oblaku je až 0,7–0,9, což znamená, že oblak odrazí 70 až 90 % dopadajícího světla. Vyšší odrazivost dosahuje už jen čerstvě napadaný sníh. Množství energie, kterou oblaka odrazí zpátky do kosmu, je asi 20 % a dalších 19 % absorbují.
Z pozorování oblaků je též možné odhadnout vývoj počasí v následujících hodinách až dnech. Oblaky vypovídají mnoho o procesech, které probíhají v atmosféře. Přesnější odhad počasí je však možné udělat jen spolu se sledováním dalších meteorologických prvků, např. vlhkosti vzduchu, větru, změny tlaku apod.
Oblaka se mohou skládat z částic různé velikosti a různého původu. Vznik a vývoj přírodních oblaků je úzce vázán na termodynamické podmínky v okolní atmosféře a uvnitř oblaku. Pokud se tyto podmínky s časem mění, oblak se neustále vyvíjí.
Vznik oblaku je součástí koloběhu vody, když se z povrchu vodních ploch, půdy a živých organismů vypařuje voda. Maximální koncentrace vodní páry v atmosféře je 4 %. Tehdy hovoříme o 100procentní vlhkosti vzduchu. Vzduch s obsahem vodní páry začne stoupat, což se děje z nejrůznějších příčin, většinou kvůli vyšší teplotě a proto menší hustotě v porovnaní s chladnějším, hustějším vzduchem, který klesá a teplý vzduch vytlačuje nahoru. Výstup vzduchu se však může uskutečnit i podél frontální plochy či podél terénních překážek (pohoří). Pokud se se stoupající výškou tlak vzduchu snižuje, zahřátý vzduch se rozpíná a zároveň ochlazuje. Po poklesu teploty vzduchu začne vodní pára opět přecházet do kapalného skupenství čili kondenzovat. Když je teplota nižší než 0 °C, vodní pára se změní (desublimuje) na drobné ledové krystalky.
Oblast, kde teplota vzduchu poklesne pod kondenzační teplotu, se nazývá kondenzační hladina. Výška kondenzační hladiny není stálá a závisí na podmínkách v atmosféře. Představu o aktuální výšce kondenzační hladiny si můžeme udělat, pokud je obloha pokrytá většími oblaky typu cumulus. Jejich tmavá, ostře ohraničená základna leží na kondenzační hladině.
Vertikální pohyby vzduchu, které vynášejí vzduch s vysokým obsahem vodní páry do větších výšek, se nazývají konvekce. Rychlost výstupních proudů dosahuje 5–20 m/s i víc.Pro vznik oblaku je však kromě vodní páry nutná též přítomnost kondenzačních jader, maličkých částic aerosolů s průměrem okolo 10−7 až 10−9 metru. Přirozenými kondenzačními jádry jsou například částice vulkanického prachu, krystalky mořské soli, částečky půdy či bakterie. Na kondenzačním jádru vodní pára opět kondenzuje do kapalného skupenství, nebo při teplotách pod 0 °C rovnou desublimuje do pevného skupenství. Kapičky rostou i tím, že navzájem splývají. Když se vodní či ledové kapičky vypaří nebo sublimují dříve než dosáhnou velikosti srážkových elementů, oblak se udržuje v rovnováze.
Kapičky tvořící oblaka mohou narůst do rozměrů potřebných pro utvoření oblaků i bez kondenzačních jader, agregací jednotlivých molekul vody. Tento proces je však pomalý, takže se na vzniku oblaků podílí jen minimálně. Kondenzační jádra ulehčují přechod vodní páry do jiných skupenství.
Velikost kapiček, které oblaka tvoří, je různá a závisí na typech mraků. Největší kapičky jsou v dešťových mracích (nimbostratech), kde dosahují v horní části oblaku rozměry až 100 mikrometrů, Nejmenší kapičky byly nalezeny v oblacích kumulus a stratus, kde dosahovaly rozměru okolo 9 mikrometrů.Zda je oblak tvořen drobnými kapičkami nebo ledovými krystalky, nezávisí jen na teplotě okolního prostředí. Existence vodních kapek byla prokázána dokonce i v oblacích s teplotami do -42 °C, jen pod touto teplotní hranicí se vyskytují oblaky tvořené výlučně ledem. Vodní kapky s teplotou pod 0 °C se nazývají přechlazené. Přechlazené kapky hrají důležitou úlohu při vzniku srážek.Kapičky vody na sebe mohou navázat i prachové částice, kterým pomáhají v přemísťování (např. když v roce 2010 vybuchla na Islandu sopka Eyjafjallajökull, měla oblaka většinový podíl na přesunu prachu a popela nad kontinentální Evropu).
Hmotnost oblaku závisí na jeho rozměrech, typu, velikosti a hustotě vodních částic, které ho tvoří. Jednotlivé oddělené oblaky typu cumulus mediocris například obsahují asi 1 gram vody na m3. Oblak cumulus mediocris se základnou o ploše 785 000 m2 a maximální výškou 500 metrů by vážil více než 250 tun. Oblak cumulonimbus se stejně velkou základnou jako v předcházejícím případě a s výškou 10 km váží při hustotě 4 g vody na m3 až 31 400 tun.
První rozlišování oblaků podle tvarů a barev se objevilo už ve 3. tisíciletí př. n. l. v Mezopotámii kvůli určování počasí. V novověku jako první poukázal na nutnost třídění oblaků francouzský přírodovědec Jean Baptiste Lamarck. V meteorologické ročence z roku 1802 publikoval svoji klasifikaci oblaků, ve které používal francouzské názvosloví, ta se však neujala. O rok později nezávisle na Lamarckovi zveřejnil své schéma oblaků amatérský meteorolog Luke Howard. Howard navrhl latinské názvosloví a tři hlavní druhy oblaků (Cirrus, Cumulus, Stratus), mezitvary však prosadil až Francouz E. Renou roku 1855. Howard zavedl i označení Nimbus, ale v jiné souvislosti, než v jaké ho známe dnes. Howardova klasifikace se orientovala pouze na viditelné znaky oblaků, jako jsou výška, rozsah a tvar. Tyto znaky však nevypovídaly nic o příčině vzniku oblaků, a proto se vyskytlo několik pokusů o vytvoření takové klasifikace, která by tento nedostatek neměla. Moderní soustava oblaků vyšla až v roce 1896 a na jejím vzniku se podíleli Švéd Hugo Hildebrand Hildebrandsson a Angličan R. Abercromby. Jejich zásluhou došlo k mezinárodní dohodě a vydání prvního atlasu věrných zobrazení tvarů oblaků.
9 zvláštnostíV jedné chvíli může mít jeden oblak jen jeden konkrétní tvar a jednu odrůdu.
Podle výšky se dají oblaky zařadit mezi vysoké (5–13 km nad povrchem Země), střední (2–7 km) a nízké (0–2 km). Bouřkový oblak cumulonimbus není zařazen do žádné výškové kategorie, protože se rozprostírá současně ve všech výškách. Největší výška, ve které se ještě oblaky běžně nacházejí, je 20 km, ale pouze v rovníkových oblastech. Minimální výška není nijak vymezená, protože oblak může doslova „ležet na zemi“ a nazývá se pak mlha.
Méně používaná je klasifikace podle mikrostruktury oblaku a genetická klasifikace oblaků podle jejich vzniku a vývoje. Oblaky se dají označovat i pomocí jejich mateřského oblaku, tzn. oblaku, ze kterého vznikly. Označují se názvem patřičného druhu s přívlastkem z názvu druhu mateřského oblaku + přípona.
Nejčastější využívané je třídění oblaků podle jejich tvaru (morfologie). Tato klasifikace je založena na Mezinárodním atlase oblaků, který aktualizuje a znovu vydává Světová meteorologická organizace (World Meteorological Organisation WMO). Poslední vydání pochází z roku 1987. Existuje 10 morfologických druhů oblaků a to:
Cumulonimbus.Následující tabulka ukazuje morfologickou a výškovou klasifikaci oblaků. Tučně jsou vyznačena písmena, ze kterých je tvořena zkratka druhu, tvaru nebo odrůdy.
Část oblohy pokrytá oblaky se nazývá oblačnost. Oblačnost se může udávat v osminách nebo desetinách a vyjadřuje, jaký zlomek oblohy je přibližně oblaky přikrytý. Zcela jasná obloha má oblačnost nula. Pokud je nebe úplně zakryté mraky, je oblačnost (podle použité stupnice) osm nebo deset. Meteorologové jednotlivé mezistupně pojmenovávají takto:
8/8 – zataženo.Oblačnost se neurčuje ze Země, jelikož tam člověku většinou brání v rozhledu terénní překážky (hory, lesy...), nýbrž ze satelitních snímků.
Základní druhy oblaků mohou za určitých podmínek nabýt nezvyklé formy. Těmto formám se říká zvláštnosti. Bouřkový mrak například může rozšířit svůj vrchol do tvaru kovadliny. Takovému oblaku se říká incus. Základna oblaků více typů zase může nabýt formu mamma, kdy z oblaku visí zaoblené výběžky. Pokud pod základnu oblaku směřují srážkové pruhy nedosahující povrchu, oblak se nazývá virga. Když srážkové pruhy dosahují až na zemský povrch – praecipitatio (srážka). Další možné zvláštnosti jsou arcus (hustý horizontální oblak válcovitého tvaru), tuba (oblačný sloup), pileus (ledový oblak v podobě „čepky“ nad cumuly), velum (rozsáhlý oblak podobný plachtě nad kupovitými oblaky) a pannus (roztrhané části, fragmenty oblaku). Mnoho oblaků má zvláštnosti druhově specifické, nebo se jejich zvláštnosti vyskytují se specifickými doprovodnými oblaky. Například zvláštnost praecipitatio je vázána na spodní stranu oblaku nimbostratus.Kromě základních druhů oblaků existují další útvary složené z částic rozptýlených ve vzduchu, které se také dají nazývat oblaka. Působením silného větru se vytvářejí prachové nebo písečné stěny, které se též řadí k oblakům. U pobřeží studených moří se občas tvoří tzv. rotorové oblaky, dlouhé oblaky válcovitého tvaru, které mohou klesnout až na zemský povrch. Tehdy se z nich stanou rotorové stěnové oblaky.
Při překonání rychlosti zvuku se okolo letadla utvoří Prandt-Glauertův oblak, který vznikne změnou objemu vzduchu s vysokým obsahem vodních par. Umělá oblaka v podobě bílých pruhů se tvoří i za dráhou letadel letících ve výšce 7 až 12 km. Vznikají zmrznutím vodní páry ve spalinách letadla, ale hlavně už přítomné vodní páry v okolním vzduchu, které k desublimaci „nastartují“ páry z výfuku letadla. Teplota ve výškách vzniku pruhů se pohybuje okolo -60 °C. Nejprve mají vzhled zářivě bílých čar, postupem času se však rozpadají. Jednotlivé krystalky, které je tvoří, se od sebe vzdalují a sublimují. Někdy však mohou vydržet i několik hodin a postupně se rozšiřovat a některé se dokonce stanou nerozeznatelnými od přírodních oblaků.
Velmi zvláštně tvarované jsou vzácné Kelvinovy-Helmholtzovy oblaky, které mají vzhled ostře vykrojených jemných vln. Vznikají už na existujícím oblaku v důsledku rychle se pohybujícího vzduchu, který vane nad ním. Mechanismus jejich vzniku se nazývá Kelvinova–Helmholtzova nestabilita.
Drtivá většina oblaků se tvoří v nejspodnější vrstvě atmosféry, v troposféře, ale vzácně se vyskytují i stratosférická a mezosférická oblaka. Mezi ně patří perleťová oblaka a noční svítící mračna. Perleťová oblaka se vzhledem podobají cirrům, ale liší se od nich výraznou irizací, připomínající perleť. Cirrům se podobají i noční svítící mračna, na rozdíl od pravých cirrů se však nacházejí mnohem výš, v mezosféře (75–90 km nad zemí). Jejich původ dosud není úplně znám. Svítí díky tomu, že odrážejí sluneční světlo a to i v době, kdy je slunce příliš nízko pod obzorem na to, aby osvětlovalo níže položená troposférická oblaka.
Přibližně od poloviny 90. let 20. století se vyskytla opakovaná pozorování zvláštního oblaku, který lze jen těžko zařadit mezi známé druhy. Je možné, že Světová meteorologická organizace doplní Mezinárodní atlas oblaků o nový druh, který dostal jméno asperatus. Jeho latinský název znamená hrubý, bouřlivý, zvlněný, což odpovídá jeho nezvyklému vzhledu. Pozorovatelé jej často přirovnávají k pohledu na zvlněnou vodní hladinu zespodu.
Oblaka, na jejichž vznik měly výrazný vliv terénní překážky, se nazývají orografická. Je možné je zařadit do některého z 10 druhů oblaků. Známý orografický oblak je altocumulus lenticularis, který se tvoří za hřebeny pohoří. Je to bílý oblak ve tvaru čočky, který někdy připomíná létající talíř. Typický způsob jeho vzniku je vlnové proudění. Na předním okraji jsou oblaka většinou ostře ohraničená, na zadní straně roztřepená a tenká. Oblak působí stacionárně, nemění tvar ani polohu, ve skutečnosti v něm však probíhají dynamické procesy. Na návětrné straně do oblaku vstupuje kondenzující pára a na závětrné straně se vypařuje. Oblak naznačuje silné proudění vzduchu v troposféře.Na osamělém horském vrcholu se tvoří při silném větru tzv. vlajkový oblak nebo „čapka“ zahalující jeho vrchol.
Lokální větrné systémy způsobují vznik charakteristických oblaků i na pobřežích moří. Při bríze, mořském větru, může nad pevninou vznikat podél pobřeží hradba oblaků.
Oblaky mnoho vypovídají o procesech, které právě probíhají v atmosféře. V závislosti na vlhkosti a proudění vzduchu vznikají charakteristické druhy oblaků. Jasná obloha, na které se netvoří kupovité oblaky a rychle mizící kondenzační pruhy za letadlem, naznačují ustálené jasné počasí.Bouřky jsou vázány výlučně na oblak kumulonimbus, nejhrubší ze všech oblaků. Kumulonimby vznikají z kumulů, proto jejich přítomnost (kromě cumulus humilis) na obloze značí zhoršení počasí v blízké budoucnosti, které však nemusí být pouze bouřkového charakteru.Cirry jsou oblaky, které v závislosti od typu symbolizují pěkné, ale i špatné počasí. Cirrokumuly v podobě malých „beránků“ bývají předzvěstí bouřek. Nízká oblačnost (stratocumulus, stratus) je ve většině případů předzvěstí vytrvalého deště. Obecně je možné říct, že jemné, řídké, nezahušťující se oblaky vysoké hladiny předznamenávají přetrvávající pěkné počasí, ale postupně se zvětšující a houstnoucí vysoké oblaky naznačují jeho zhoršení.Vysoko položené, ale řídnoucí oblaky, někdy způsobují zvláštní optické jevy, které se souhrnně nazývají halové. Na krystalcích oblaků dochází k lomu a odrazu slunečního nebo měsíčního světla. V blízkosti těchto světelných zdrojů lze pozorovat různě zbarvené kruhy, oblouky a skvrny.
Oblaka může mít každé těleso sluneční soustavy, které má dostatečně hustou atmosféru na to, aby v ní došlo ke kondenzaci částic. Přitom to nejsou vždy částice vody – s výjimkou Marsu tvoří vodní pára jen malou příměs v oblacích jiných planet. Extraterestrické oblaky jsou složeny především z jiných sloučenin, například z krystalického amoniaku a hydrosulfidu amonného (Jupiter, Saturn), a metanu (Uran, Neptun), nebo z kyseliny sírové (Venuše).
Výzkum kosmickými sondami odhalil, že i Merkur má atmosféru, která je ale příliš řídká a oblaka se v ní netvoří.
Venuše má atmosféru o mnoho hustší než Země a celou ji zahaluje vrstva oblaků, kvůli nimž není povrch planety vidět. Tato vrstva měří 50–870 km a pohlcuje až 50 % dopadajícího slunečního záření. Oblaka Venuše jsou složena z kapiček kyseliny sírové, jejichž velikost v hlavní vrstvě dosahuje asi 2–3 mm.Atmosféra Marsu je také poměrně řídká, přesto je možné v ní zpozorovat několik druhů oblaků. Ty se dají rozdělit na oblaka z ledových částic, která jsou téměř stejná jako pozemské Cirry nebo Cumuly, oblaka tvořená pravděpodobně krystalickým CO2 a na oblaka z prachu a písku. V průběhu marsovského jara a léta dochází k vypařování nad oblastmi polárních čepiček, vzniku oblačnosti a jejího přesunu do rovníkových oblastí, kde oblaka zamrznou a dopadnou na povrch v podobě ledových krystalků.Plynní obři mají mohutné atmosféry, které nedovolují nahlédnout do hlubších vrstev planety. Jupiter je znám svou bouřlivou a pestře zbarvenou oblačností. Vrcholky nejvyšších mraků jsou červené kvůli anorganickým polymerním sloučeninám fosforu. Pod nimi jsou bílé vrstvy, nižší jsou hnědé a nejnižší pozorovatelné oblasti mají modré zbarvení. Rozdílné zbarvení mraků způsobuje kromě různých barevných příměsí i měnící se teplota. Vrstva oblaků je podle výpočtů asi 1 000 km tlustá a je uspořádána do tmavých pruhů a světlejších pásem.
Viditelné mraky Saturnu jsou tvořeny hlavně krystalickým amoniakem. Výraznými atmosférickými útvary jsou světlé skvrny podobné tlakovým nížím na Zemi, ale o mnoho větší. Tvoří je konvektivní proudy v atmosféře Saturnu. Rychle mění tvar a po čase zmizí.Uran má mraky tvořené hlavně metanem. Tato oblaka tvoří podobné, i když méně výrazné obrazce než u Jupitera a Saturnu. Neptun je znám svou bouřlivou aktivitou v atmosféře. Unikátním úkazem v atmosféře Neptunu je přítomnost vysokých oblaků, které vrhají stíny na neprůhledné vrstvy pod nimi.
Dostatečně hustou atmosféru na vznik oblaků má také Saturnův největší měsíc Titan. Jeho atmosféra obsahující především dusík, metan a jiné uhlovodíky je neprůhledná a zcela zakrývá pohled na jeho povrch. Sonda Cassini v ní objevila gigantický oblak nad severním pólem. Má průměr až 2400 km a sahá po 30° jižní šířky. Je pravděpodobné, že právě z tohoto oblaku prší uhlovodíky hromadící se v povrchových jezerech, která sonda Cassini také objevila.
Oblaka se tvoří i v atmosféře nejchladnějšího prozkoumaného tělesa sluneční soustavy, Neptunova měsíce Tritonu. Jsou složeny z krystalického zmrzlého dusíku. Sondě Voyager 2 se podařilo jeden oblak na okraji disku měsíce vyfotografovat, když okolo něj roku 1989 přelétala.

Mravencojed žíhaný (Myrmecobius fasciatus), známý též jako numbat, je druh vačnatce. Jeho srst je nápadně oranžově hnědá se sedmi, vzácně se šesti bílými pruhy na trupu. Má charakteristický tvar těla a dlouhý, chlupatý ocas.
Tento v současnosti vzácný druh se vyskytuje již jen v malé oblasti na jihozápadě Austrálie. Žije především v lesích tvořených různými druhy blahovičníků.
Mravencojed žíhaný měří 20 až 28 cm, bez ocasu 16–21 cm. Jeho hmotnost se pohybuje od 275 až 550 g.
Stejným druhům stromů dávají přednost i termiti, kteří staví v dutinách svá hnízda. Potravu mravencojeda proto tvoří termiti a mravenci, které pomocí svého velmi dlouhého, lepkavého jazyka vytahuje z děr. Na rozdíl od většiny vačnatců hledá potravu přes den. Mravencojed je také zajímavý vysokým počtem zubů. Má 52 zubů jako jediný ze suchozemských savců.

Mravencovití (Formicidae) jsou jednou z nejúspěšnějších skupin hmyzu v živočišné říši, a jsou proto v mimořádném zájmu vědců – myrmekologů, ekologů, biosociologů. Tato úspěšnost je přikládána jejich sociálnímu způsobu života a specializaci. Mravenci jsou sociální hmyz žijící v koloniích ve zbudovaných hnízdech, kterým se v češtině obvykle říká mraveniště. Kolonie mravenců může zpočátku čítat jen pár jedinců, ale může dosahovat také několika miliónů jedinců. Jsou známy případy, kdy příbuzné kolonie vytvářejí superkolonie dosahující délky několika tisíc kilometrů (Linepithema humile). Někdy jsou kolonie mravenců pro svůj vysoký stupeň organizace nad úrovní jedince označovány jako superorganismus.
Mravenci jsou drobný blanokřídlý hmyz s velikostí od několika milimetrů po několik centimetrů. Jejich tělo tvoří jasně oddělené části – hlava, hruď a zadeček. Tělo může být kryto chloupky.
Hlava má typicky jeden pár článkovaných lomených paličkovitých tykadel, složené facetované oči (někdy jen jednoduchá temenní očka), různě uzpůsobená a vyvinutá kusadla – kousací ústrojí.
Samotná hruď může mít také ostny. Obvykle se dělí na tři části, nazývané pronotum, mezonotum a epinotum. Z každé části vychází po jednom páru nohou. Nohy se skládají z kyčle, příkyčlí, stehna, holeně a chodidla.
Zadeček je od těla oddělen tělní stopkou, která je jednočlenná (v Česku podčeledi Formicinae, Ponerinae a Dolichoderinae) nebo dvoučlenná (v Česku Myrmicinae). Zadeček se dělí na několik článků. Ty jsou spojeny blankou, jež mravencům umožňuje měnit velikost zadečku – Myrmecocystus minimus.
Zadní křídla dorůstají menší délky než přední, po rojení si je královny ulomí nebo jim odpadnou.
Mravenci mohou vytvářet několik kast, základními kastami jsou královna (gyne), samec (aner) a dělnice (ergate). Velké dělnice s neobvykle vyvinutými kusadly jsou nazývány vojáky (dinergate). Jednotlivé kasty se mohou vzájemně značně lišit velikostí i tvarem těla, například dělnice rodu Atta může být až 300× těžší než jiná dělnice z téhož hnízda. Každá kolonie obvykle má alespoň jednu královnu a několik dělnic.
Mravenci jsou hmyz s proměnou dokonalou. Z vajíčka se líhnou larvy, které se po určité době zakuklí a z kukly se vylíhne dospělý jedinec.
Mravenci se vyskytují téměř všude na Zemi, v tropických deštných lesích mohou tvořit až 15 % celkové živočišné biomasy. Nejvíce jim totiž vyhovuje teplé, vlhké prostředí. Mravenci potřebují vysokou vlhkost vzduchu, ale nežijí ve vysloveně zamokřených místech. Zpravidla dokáží vydržet i ve vyšších teplotách nebo i několik hodin pod vodou. Obtížně snášejí sucho a chlad. V suchých oblastech musejí některé dělnice neustále donášet do mraveniště kapičky vody. Kvůli chladu jsou hnízda často zakládána pod kameny, protože ty se na slunci rychle ohřívají. Klasická kupovitá mraveniště jsou dokonalými stavbami; jejich jižní svah bývá mnohem mírnější, aby hnízdo co nejvíce tepla pohlcovalo a co nejméně ztrácelo. Jinak si mravenci budují hnízda také pod zemí, v dutinách stromů, někteří dokonce mezi listy stromů (Oecophylla sp.).
K roku 2009 bylo známo 12 520 mravenčích druhů. Podle odhadů se hmotnost všech mravenců na Zemi přibližně rovná hmotnosti všech lidí na Zemi.Běžný mravenec lesní se dožívá věku 7 až 10 let. Mravenčí královna některých druhů může žít déle než dvacet let, za tu dobu může zplodit až 150 milionů potomků.
Novou kolonii zakládá mravenčí královna. Po opuštění hnízda provádějí mravenci svatební let, při němž jsou královny oplodněny samečky. Královna si uloží ejakulát samečka do orgánu na konci svého zadečku, tzv. spermatéky, a využívá pak samečkovy spermie po celý život. Mravenčí samečci několik dní na to hynou. Královna si najde vhodné místo k založení hnízda, postaví jednoduché mraveniště a vychová první generaci dělnic. Od toho okamžiku o získávání potravy a obranu kolonie dbají dělnice a královna se stará jen o kladení vajíček. Právě zakládání kolonie je nejriskantnější období v životě mraveniště a převážná část královen se v tomto období stane obětí predátorů nebo uhyne.
Královna rozhoduje o pohlaví potomstva – z oplodněných vajíček se rodí dělnice, z neoplodněných samečci. Přitom se geny na potomstvo přenášejí haplodiploidně, takže dělnice nemají navzájem společných pouze 50 % genů (jak je běžné např. u savců), ale 75 % genů. Královna zároveň vylučuje sekret, který zabraňuje, aby se z larev vyvinuly nové královny; pokud chce zplodit nové královny, přestane sekret vylučovat. U některých druhů jsou i dělnice schopny snášet neoplodněná vajíčka,k čemuž se uchylují v případě, že královna zemře a kolonie je na pokraji zániku.
Nejdůležitějším komunikačním prvkem jsou mravenčí pachy, tedy feromony. Vedle toho někteří mravenci užívají také chuť (dávají ostatním jedincům ochutnat, co našli) a „cvrkot“ (stridulace), který bývá někdy vnímán přímo, jindy pouze z otřesů půdy. Zrak má u mravenců poměrně malý význam. V nejpropracovanějších strukturách jsou si mravenci schopni sdělit přibližně 10–20 „příkazů“.
Výhodou orientace mravenců podle pachů je jednoduchost systému – mravencům stačí i malý mozeček k vytvoření obdivuhodné společenské struktury. Naopak slabinou této dovednosti je poměrně snadná napadnutelnost systému. V důsledku toho v každém mraveništi žije celá řada parazitů, kteří využívají toho, že dokáží napodobit mravenčí pach, ačkoliv jim jinak nejsou stavbou těla vůbec podobní. Za zmínku stojí, že velmi častými parazity mravenců jsou mravenci jiného druhu.
Kromě zmíněného parazitismu žijí mravenci i v pozitivní symbióze s celou řadou živočišných i rostlinných druhů. Někdy se jedná o obligátní symbiózu, na níž jsou jak mravenci, tak i druhý účastník, zcela existenčně závislí.
Známá je například jejich spolupráce s mšicemi, které mravenci chrání před nepřáteli nebo je přenášejí na vyhlédnutý strom a následně se živí jejich výměšky. Podobně spolupracují i s některými červci či larvami motýlů.
Zajímavý druh symbiózy si vytvořili mravenci rodu Atta, kteří si v mraveništi pěstují houbu, kterou „krmí“ drobnými lístečky a houba je jejich hlavním zdrojem obživy. Nová mravenčí královna si při svatebním letu odnáší úlomek této houby s sebou, aby s ní mohla založit novou kolonii. Podobným způsobem někteří mravenci chrání strom, v jehož dutině žijí nebo jehož míza jim slouží jako potrava. Mravenci proto vyhubí všechny ostatní druhy rostlin v okolí stromu.
Jiným pozoruhodným typem symbiózy se vyznačují mravenci tkalci, kteří za pomoci larev (které jinak z vlákna spřádají kokon) vytvoří spletené hnízdo v koruně stromu.
První mravenec najde zdroj potravy (F), najde k ní libovolnou cestou (a), potom se vrátí do mraveniště (N) a během cesty vytváří feromonovou stopu. Mravenec se vždy vrací nejkratší cestou, protože se orientuje podle Slunce.
Mravenci následují prvního a použijí 4 možné trasy, ale zesílená nejkratší stopa dělá nejkratší cestu nejvíce atraktivní.
Mravenci putují po nejkratší trase a feromony z delší trasy se vypařují.Mravenci některých druhů zachraňují po boji raněné a dokonce je ošetřují, čistí jim rány, aby se do nich nedostala infekce.
Mravenci jsou jedni z nejagresivnějších tvorů v živočišné říši, takže život kolonie provázejí neustálé výpady na cizí území a souboje s okolními koloniemi o potravu a teritorium. Některé druhy mravenců mají zvláštní kastu bojovníků, tvořenou zvláště velkými a silnými dělnicemi, které v době míru nevykonávají žádnou činnost a jen čekají, až jich bude třeba. Výsledkem boje je zpravidla jen vytlačení poražené kolonie z teritoria, ke skutečnému vyhlazení kolonie dochází jen výjimečně. O oddanosti jedinců celé kolonii svědčí i fakt, že staré dělnice vždy nastupují do souboje jako první, aby se obětovaly za další generaci.
Mezi hlavní zbraně mravenců patří kusadla a jed. Přitom však bylo zjištěno, že v soubojích nevítězí vždy nejpočetnější nebo nejjedovatější kolonie, ale kolonie s nejdokonalejším systémem komunikace a spolupráce. Mezi strategické triky patří např.
Mravenci obývají různá stanoviště a nevyhýbají se ani lidským obydlím. Nejčastějším a nejobtížnějším mravencem je v České republice mravenec faraon (Monomorium pharaonis). Jeho obtížnost spočívá především v přenášení chorob a v jeho všudypřítomnosti.
Také zahrádkáři nevidí mravence příliš rádi, neboť mravenci jsou ochránci mšic, které schraňují jak pod zemí tak na ovocných stromech. Není neobvyklé spatřit některé rostliny obestavěny hliněnými stavbičkami, ve kterých mravenci ukrývají své mšice. Jako ochranu před mravenci potírají zahrádkáři kmeny ovocných stromů lepem a vytvářejí tak ochranné lepové pásy.
Přestože jsou mravenci člověku někdy nepříjemným společníkem, existují lidé, kteří mravence chovají ve zvláštních nádobách – formikáriích – podobně jako někteří myrmekologové.
Studiem mravenců se zabývá myrmekologie, odborníci na tento blanokřídlý hmyz jsou myrmekologové.
O popularizaci života hmyzu a obzvlášť mravenců se zasloužil spisovatel Ondřej Sekora sérií dětských knížek, jejichž hlavní postavou je Ferda Mravenec.
HÖLLDOBLER, Bert; WILSON, Edward Osborne. Cesta k mravencům. Praha: Academia, 1997. ISBN 80-200-0612-5. 
SEIFERT, Bernhard. Die Ameisen Mittel- und Nordeuropas. Görlitz/Tauer: Lutra Verlags- und Vertriebsgesellschaft, 2007. ISBN 978-3-936412-03-1. (německy) 
MACEK, Jan, a kol. Blanokřídlí České republiky I.: Žahadloví. 1. vyd. Praha: Academia, 2010. 524 s. (Atlas). ISBN 978-80-200-1772-7.

Mršina nebo zdechlina je mrtvola zvířete. Mršiny představují pro mnohé druhy šelem a všežravců hlavní či zásadní zdroj potravy, příkladem jsou např. hyeny, supi, orli a varani komodští. Na likvidaci mršin se významně podílí i hmyz včetně různých druhů brouků – typickým příkladem jsou zástupci čeledi mrchožroutovitých (Silphidae).Pach podobný pachu mršin vydávají i některé druhy rostlin, které tímto způsobem lákají hmyz a zajištují svůj rozmnožovací cyklus.

Mše h moll (latinsky Missa solemnis toni Si minoris) Johanna Sebastiana Bacha má katalogové označení BWV 232. Vznikala v letech 1724–1749 pro drážďanský dvůr. Byla psána na katolický latinský liturgický text a Bach byl při jejím komponování ovlivněn stylem style antico.Jde o velkoryse pojatou kompozici s náročnými sólovými zpěvy, duety a velkolepými sborovými zpěvy. Bach ji vytvořil na text latinské mše. I při celkovém novátorském řešení pracoval v částech Credo a Confiteor po způsobu starších renesančních polyfoniků s gregoriánským chorálem jako tematickým základem hudby. Mnoho odborníků považuje tuto mši za jednu z nejlepších barokních kompozic.
Kromě Mše h moll Bach napsal ještě čtyři menší protestantské mše na německé texty.
Bach dílo nepojmenoval, jeho čtyři části nesou názvy částí latinské mše – Kyrie, Gloria, Symbolum Nicenum a Sanctus, Hosanna, Benedictus, Agnus Dei" – a jsou spojeny dohromady. Protože různé části vyžadují různý počet a uspořádání účinkujících, vznikly ovšem teorie, že Bach nepočítal s provedením díla vcelku. Na druhé straně jsou však části v rukopise očíslovány 1–4 a Bachovo obvyklé zakončení (Soli Deo Gloria) se nachází pouze na konci Dona Nobis Pacem. Protože její provedení trvá téměř 2 hodiny, nebyla celá Mše h moll nikdy součástí církevní liturgie.
Ačkoliv byl Bach luterán, není jisté, zda mši zkomponoval pro luteránskou liturgii nebo pro saského kurfiřta, který byl právě zvolen polským králem jako August II. Silný a tak se musel stát katolíkem. Bach vytvořil už dříve čtyři krátké mše (části Kyrie a Gloria) pro použití v liturgiích.
Počátkem roku 1733 August II., polský král, kurfiřt saský a velkovévoda litevský zemřel. Následovalo pět měsíců smutku, kdy se žádná hudba veřejně neprovozovala. Bach využil příležitosti k práci na kompozici Missy, části liturgie zpívané latinsky a společné luteránskému i katolickému obřadu.
Dílo chtěl věnovat novému vladaři Augustu III. Polskému, katolíkovi, a tak zlepšit své postavení. Z tohoto důvodu Bach navštívil Augusta a věnoval mu kopii Missy spolu se žádostí o místo při dvoře, která byla datována 27. července 1733. Žádost nebyla úspěšná hned, ale Bach nakonec dosáhl svého a roku 1736 získal titul Augustova dvorního skladatele.
Někteří vědci předpokládali, že Missa byla poprvé provedena v Lipsku v dubnu 1733 během oslav přísahy věrnosti Augustovi III. Mělo se jednat o Kyrie a Gloria, které dnes tvoří první část Mše h moll. Pro tuto domněnku však není žádný důkaz a neexistují ani rozpisy pro provedení v Lipsku.
Materiál, který Bach předal 27. července 1733 Augustovi III., byl napsán na papíře vyrobeném v Drážďanech a napsán rukou Bachovou, jeho ženy Anny Magdaleny, synů Carla Philippa Emanuela a Wilhelma Friedemanna a drážďanského opisovače. To naznačuje, že skladba byla napsaná v plném znění v Drážďanech Bachovou rodinou pro červencové vystoupení v Sophienkirche (kde byl Wilhelm Friedemann varhaníkem) nebo možná v Hofkirche.Kdy se Bach rozhodl rozšířit Missu do podoby katolické mše, není známo. Někteří badatelé se domnívají, že Symbolum Nicenum (Credo) bylo vytvořeno mezi lety 1742 až 1745, ale jiní zase myslí, že bylo poprvé provedeno už roku 1732. Zbývající části byly připojeny na konci čtyřicátých let 18. století.Wolfgang Osthoff a jiní vědci soudí, že Bach zkompletoval celou mši pro zasvěcení nového kostela Hofkirche v Drážďanech, který se začal stavět roku 1738 a blížil se dokončení koncem 40. let. Avšak stavba kostela byla dokončena až roku 1751, to znamená rok po Bachově smrti, což vyvrací tuto myšlenku. Při zasvěcení byla provedena Mše d moll Johanna Adolfa Hasse, která se podobá Bachově Mši h moll.Nová hypotéza Dr. Michaela Maula říká, že Bach zkomponoval finální verzi mše na přání českého šlechtice Jana Adama z Questenberku pro provedení na den svaté Cecilie (22. prosince 1749) v dómu svatého Štěpána ve Vídni.Ačkoliv jen málo částí díla lze jasně identifikovat jako znovupoužité z dřívější hudby, někteří odborníci, jako například Joshua Rifkin, se na základě rukopisu a kompozičních modelů domnívají, že většina hudby byla Bachem znovupoužita. Výjimku tvoří jen první čtyři takty prvního Kyrie  a část Confiteor v Credu , které v rukopise obsahují výmazy a úpravy. Detaily o parodovaných hudebních větách a jejich zdrojích uvádíme v seznamu částí.
Mše h moll je všeobecně považována za jedno z nejvyšších provedení klasické hudby. Alberto Basso shrnul dílo následovně: „Mše h moll je posvěcení celého života: začíná roku 1733 z diplomatických důvodů, končí v posledních letech Bachova života, kdy oslepl. Toto monumentální dílo je spojení všech stylistických a technických Bachových přínosů do hudby. Ale je to také nejvíce ohromující duchovní střetnutí mezi světy katolického velebení a luteránského kultu kříže.“
Vědci soudí, že Mše h moll náleží do stejné kategorie jako Umění fugy jakožto shrnutí Bachova celoživotního zaujetí hudební tradicí – v tomto případě chorálem a teologií. Bachovský muzikolog Christoph Wolff popisuje dílo jako „souhrn Bachova vokálního umění, nejen v rozmanitosti stylu, kompozičním důmyslu a rozsahu zvučnosti, ale také ve vysoké technické dokonalosti… Bachova silná skladba zachovala autorovo hudební a umělecké vyznání víry pro potomstvo.“Mše byla v 19. století popsána Hansem Georgem Nägelim jako „největší umělecké dílo všech časů a všech národů“ I když se nepředpokládá, že bylo dílo někdy provedeno, jeho důležitost oceněnili někteří z nejlepších Bachových nástupců – na začátku 19. století měli opis Forkel s Haydnem a Ludwig van Beethoven učinil dva pokusy získat partituru.Carl Philipp Emanuel Bach udělal poznámky a opravy k otcovu manuskriptu mše, zatímco také přidal své vlastní korektury. Z tohoto a dalších důvodů předkládá Mše h moll budoucím vydavatelům nelehký úkol a podstatné odchylky v různých vydáních mohou být významné. Manuskript mše se nachází v Berlínské státní knihovně.
I. KyrieKyrie eleison (1. část). Pětihlasý chór (soprán I, II, alt, tenor, bas), h moll, adagio, largo, celý takt.
Christe eleison. Duet (soprán I, II), d-dur s obbligato houslemi, andante, celý takt.
Kyrie eleison (2. část). Čtyřhlasý chór (soprán, alt, tenor, bas), fis moll, allegro moderato, alla breve.II. GloriaGloria in excelsis. Pětihlasý chór (soprán I, II, alt, tenor, bas), d-dur, vivace, 3/8 takt. Hudba byla znovu použita jako úvodní chór Bachovy kantáty BWV 191.
Et in terra pax. Pětihlasý chór (soprán I, II, alt, tenor, bas), d-dur, andante, celý takt. Hudba byla znovu použita jako úvodní chór Bachovy kantáty BWV 191.
Laudamus te. Árie (soprán II), a-dur s ‘‘obbligato‘‘ houslemi, andante, celý takt.
Gratias agimus tibi. Čtyřhlasý chór (soprán, alt, tenor, bas), d-dur, allegro moderato, alla breve. Hudba je přepracováním druhé věty Bachovy kantáty BWV 29 (Wir danken dir, Gott, wir danken dir).
Domine Deus. Duet (soprán I, tenor), g-dur, andante, celý takt. Hudba je znovu použita jako duet v kantátě BWV 191.
Qui tollis peccata mundi. Čtyřhlasý chór (soprán II, alt, tenor, bas), h moll, lento, 3/4 takt. Chór je přepracováním první poloviny kantáty BWV 46.
Qui sedes ad dexteram Patris. Árie (alt), h moll s hobojem d´amour obbligato, andante commodo, 6/8 takt.
Quoniam tu solus sanctus. Árie (bas), d-dur s corno da caccia obbligato, andante lento, 3/4 takt.
Cum Sancto Spiritu. Pětihlasý chór (soprán I, II, alt, tenor, bas), mixolydický modus A, moderato, alla breve. Hudba je znovu použita v upravené formě jako závěrečný chór BWV 191.
III. Symbolum NicenumCredo in unum deum. Pětihlasý chór (soprán I, II, alt, tenor, bas), mixolydický modus A, moderato, alla breve.
Patrem omnipotentem. Čtyřhlasý chór (soprán, alt, tenor, bas), d-dur, allegro, alla breve. Hudba je přepracováním úvodního chóru kantáty BWV 171.
Et incarnatus est. Pětihlasý chór (soprán I, II, alt, tenor, bas), h moll, andante maestoso, 3/4 takt.
Crucifixus. Čtyřhlasý chór (soprán II, alt, tenor, bas), e moll, grave, 3/2 takt. Hudba je přepracováním úvodního chóru kantáty BWV 12 (Weinen, Klagen, Sorgen, Zagen).
Et resurrexit. Pětihlasý chór (soprán I, II, alt, tenor, bas), d-dur, allegro, 3/4 takt.
Et in Spiritum Sanctum. Árie (bas), a-dur s hobojem d´amour obbligati, andantino, 6/8 takt.
Confiteor. Pětihlasý chór (soprán I, II, alt, tenor, bas), fis moll, moderato, adagio, alla breve.
Et expecto. Pětihlasý chór (soprán I, II, alt, tenor, bas), d-dur, vivace ed allegro, alla breve. Hudba je přepracováním druhé věty Bachovy kantáty BWV 120.IV. Sanctus, Hosanna, Benedictus, Agnus dei,Sanctus. Šestihlasý chór (soprán I, II, alt I, II, tenor, bas), d-dur, largo, celý takt; vivace, 3/8 takt.
Osanna. Osmihlasý (dvojitý) chór (soprán I, II, alt I, II, tenor I, II, bas I, II), d-dur, allegro, 3/8 takt. Hudba je přepracováním úvodního chóru kantáty BWV 215.
Osanna repetatur. Osmihlasý (dvojitý) chór (soprán I, II, alt I, II, tenor I, II, bas I, II), d-dur, allegro, 3/8 takt.
Dona nobis pacem. Čtyřhlasý chór (soprán, alt, tenor, bas), d-dur, moderato, alla breve. Hudba je téměř stejná jako v části Gratias agimus tibi.
Práci otevírá monumentální Kyrie eleison s fugami, dvěma flétnami, dvěma hoboji d’amour, basso continuo a pětihlasým sborem. Následuje duet pro soprány, ve kterém je zpěv doprovázen pouze smyčcovými nástroji a basso continuo. První část mše končí druhou Kyrie eleison, jejíž chromatické téma začínají basy následovány tenory, soprány a alty.
Kyrie v oddané a tragické náladě, následované Gloria in excelsis tvoří nádhernou hudbu. Poté přichází Et in terra pax s pětihlasým chórem doplněným o tři trubky a tympány, které je klidnější a začíná zde attacca (hudba bez pauzy mezi jednotlivými částmi) Glorie. V části Laudamus te se představí sólový soprán a housle společně s basso continuo. V Gratias agimus tibi, založeném na Bachově 29. kantátě, která vznikla roku 1731 v Lipsku, začínají čtyři hlasy jeden po druhém za doprovodu orchestru. Duet pro soprán a tenor Domine Deus přechází bez přestávky v Qui tollis peccata mundi (h moll), které je přepracováním části 46. Bachovy kantáty Schauet doch und sehet. Poté následuje Qui sedes ad dexteram Patris, árie pro alt s hobojem d’amour jako doprovodem, a Quoniam tu solus sanctus pro dva fagoty a sólový lesní roh. Gloria je zakončeno šťastným a zářícím pětihlasým Cum Sancto Spiritu doprovázeným fagoty.
Symbolum Nicenum má svou vlastní soudržnou strukturu. Většina této části Mše h moll je homofonní. Credo začíná i končí párem chórů, z nichž každý se skládá z jedné věty v Palestrinovském stile antico a jedné věty ve slavnostním stylu provedeném unisono.První částí Creda je pětihlasé Credo in unum deum s doprovodem fug, po kterých se přidají i první a druhé housle. Stejný motiv se opakuje i v části Confiteor. Po Credu přichází Patrem omnipotentem vytvořené přepracováním Bachovy kantáty 171 Gott, wie dein Name, so ist auch dein Ruhm a poté Et in unum dominum s duetem altu a sopránu, který je doprovázen dvěma hoboji d’amour a basso continuo. Dále přichází pětihlasá skladba Et incarnatus est, při níž hrají housle a opět basso continuo. Crucifuxus je ve tvaru passacaglia a zahrnuje opakovaný chromatický basový motiv, jejž si vypůjčil z kantáty Weinen, Klagen, Sorgen, Zagen, kterou Bach složil ve Výmaru již roku 1714. Et resurrexit popisuje radost ze vzkříšení Krista a zaznívá v ní celý orchestr. Áriová část Et in Spiritum Sanctum je doprovázena dvěma hoboji d’amour. Confiteor, který začíná v tempu moderato, když se zpívá in remissionem peccatorum (odpuštění hříchů), a pokračuje tempem adagio v části Et expecto resurrectionem mortuorum (A očekávám vzkříšení mrtvých), je ve style antico a tenoři zde zpívají cantus firmus. Poslední část Creda Et expecto vznikla přepracováním, především novým uspořádáním z Bachovy kantáty Jauchzet, ihr erfreuten Stimmen složené v roce 1729.
Část Sanctus, která byla poprvé prezentována v Lipsku na Štědrý den roku 1724, zpívá šestihlasý sbor. Ten je doplněn o tři trumpety, tympány, tři hoboje, housle a basso continuo. Sanctus začíná v klidném tempu adagio, ale postupně přejde do svěžího tempa vivace.Šťastné a veselé Ossana odvozené od kantáty Preise dein Glücke, gesegnetes Sachsen, která byla napsána pro krále Augusta II. k prvnímu výročí jeho zvolení v roce 1734. Dva sbory (SATB + SATB) jsou doprovázeny celým orchestrem. Část Benedictus je krásná tenorová árie se zvuky fléten. Poté se znovu opakuje Osanna. Agnus dei je založeno na kantátě BWV 11 Ach bleibe doch, mein liebstes Leben, která byla napsána roku 1745 na svátek Nanebevstoupení Páně. Jde o altovou árii doprovázenou houslemi a basso continuo. Celé velkolepé dílo ukončuje Dona nobis pacem, což je přepracování části Gratias agimus tibi tak, aby odpovídala nová slova. Tato část je doprovázena hrou celého orchestru.
Mše je zpívána pěti sólisty (soprán I/II, alt, tenor, bas), pěti až osmihlasým sborem, hraje velký orchestr:
Roku 1786, 36 let po Bachově smrti, jeho syn Carl Philipp Emanuel Bach provedl část Symbolum Nicenum pod názvem “Credo“ na charitativním koncertu v Hamburku. Odborníci věří, že mše nebyla provedena v celé své podobě až do poloviny 19. století. Podle Johna Butta „není žádná jistota, že bylo kompletní dílo provedeno až do provedení Riedel-Verein v Lipsku roku 1859.“Bachův chór betlémský provedl americkou premiéru celé Mše h moll 27. března 1900 v pensylvánském Betlému, ačkoli jsou doklady, že části mše byly ve Spojených státech uvedeny dříve než roku 1870.
Sólisté: Suzanne Danco, Kathleen Ferrier, Peter PearsKarl Richter, Archiv, 1961Mnichovský Bachův chór, Mnichovský Bachův orchestr
Sólisté: Maria Stader, Hertha Töpper, Ernst Haefliger, Kieth Engen, Dietrich Fischer-DieskauHelmuth Rilling, Hänssler, 1999Gächinger Kantorei / Bachovo kolegium Stuttgart
Sólisté: soprány: Sibylla Rubens, Juliane Banse; alt: Ingeborg Danz; tenor: James Taylor; basy: Andreas Schmidt, Thomas QuasthoffGeorg Christoph Biller, Naxos, 2006Thomanerchor Lipsko / Gewandhausorchester Lipsko
Sólisté: soprán: Ruth Holton; alt: Matthias Rexroth; tenor: Christoph Genz; Klaus Mertens
Andrew Parrott, EMI, 1985, znovu vydáno společností Virgin Veritas, 2002Taverner Consort and Players
Sólisté: Emma Kirkby, Emily van Evera, Panito Iconomou, Christian Immler, Michael Kilian, Rogers Covey-Crump, David ThomasNikolaus Harnoncourt, Teldec, 1968Concentus Musicus Wien, Chorus Viennensis
Sólisté: Rotraud Hansmann, Emiko Iiyama, Helen Watts, Kurt Equiluz, Max van EgmondGustav Leonhardt, Deutsche Harmonia Mundi, 1985Collegium Musicum van de Nederlandse Bachvereniging, La Petite Bande
Sólisté: Isabelle Poulenard, Guillemette Laurens, René Jacobs, John Elwes, Max van Egmond, Harry van der KampJohn Eliot Gardiner, Archiv, 1985The English Baroque Soloists, Monteverdiho Chór
Sólisté: Nancy Argenta, Michael Chance, Elizabeth Wilcock, Stephen Varcoe, Carol Hall, Mary NicholsFrans Brüggen, Philips Classics Records, 1989Nizozemský Chamberův Chór, Orchestra of the Eighteenth Century
Sólisté: Nico van der Meel, Harry van der KampRené Jacobs, Berlin Classics, 1992Rias Kammerchor, Akademie für Alte Musik Berlin
Sólisté: Hillevi Martinpelto, Bernarda Fink, Christoph Prégardien, Matthias Görne, Franz-Josef SeligTon Koopman, Erato, 1994Amsterodamský barokní orchestr a chór
Sólisté: Barbara Schlick, Kai Wessel, Guy de Mey, Klaus MertensPhilippe Herreweghe, Harmonia Mundi, 1998Collegium Vocale Gent
Sólisté: Johannette Zomer, Véronique Gens, Andreas Scholl, Christoph Prégardien, Peter Kooy, Hanno Müller-BrachmannMarc Minkowski, Naïve, 2009Les Musiciens du Louvre/Grenoble
Sólisté: Nathalie Stutzmann (alt), Luca Tittoto (bas), Joanne Lunn (soprán), Terry Wey (kontratenor), Christian Immler (bas), Lucy Crowe (soprán), Markus Brutscher (tenor), Blandine Staskiewicz (mezzosoprán), Colin Balzer (tenor), Julia Lezhneva (soprán)
Charles Sanford Terry: Bach: the Mass in B Minor, Oxford University Press, 1958
John Butt: Bach: Mass in B Minor (Cambridge Music Handbooks), Cambridge University Press, 1991
George F. Stauffer: Bach, the Mass in B Minor: the Great Catholic Mess, Yale University Press, 2003
Christoph Wolff: Johann Sebastian Bach: The Learned Musician, W. W. Norton & Company, 2000
V tomto článku byly použity překlady textů z článků Mass in B Minor na anglické Wikipedii a H-mollimessu (Bach) na finské Wikipedii.
(anglicky) www.bach-cantatas.com – text (i s překlady), detaily, seznam nahrávek, recenze, diskuze.
(anglicky) Mass in B Minor – partitury na International Music Score Library Project.

Mše čili mše svatá je nejdůležitější typ bohoslužby v některých křesťanských církvích. Liturgické předpisy za normálních okolností nedovolují slavení mše na Velký pátek a během dne na Bílou sobotu (večerní mše na Bílou sobotu je již vigilie následující velikonoční slavnosti).
Mše se skládá ze dvou hlavních částí: bohoslužby slova, jejímž jádrem je předčítání biblických textů, a bohoslužby oběti, připomínající oběť, vzkříšení a stálou přítomnost Ježíše Krista. Podle katolického učení smí bohoslužbě oběti předsedat (vysluhovat) pouze biskup nebo kněz.
Označení mše je přejato ze závěrečných slov latinské liturgie římského ritu „Ite, missa est.“ (latinsky doslova „Jděte, propuštěna je.“) – k čemu se vztahuje tato věta není zcela jisté, nejspíš ke shromáždění, ale i možná k posvěcenému chlebu a vínu, které se v raných dobách křesťanství posílaly k sousedním křesťanským společenstvím.Ve východních církvích se podobná bohoslužba označuje jako božská liturgie, v evangelických církvích jako (svatá) večeře Páně.
Podle katolického chápání není slavení eucharistie pouhou připomínkou poslední večeře Ježíše Krista s jeho učedníky, ale především nekrvavým zpřítomněním oběti Ježíše Krista na kříži a oslavou jeho vzkříšení. Proto je mše někdy označována též jako mešní oběť.
Jako mše se rovněž označuje hudební forma, která se vyvinula ve středověku jako muzikální ztvárnění některých částí mešní liturgie.
Vedle dnes v římskokatolické církvi nejobvyklejšího liturgického obřadu, někdy ne zcela správně nazývaného Mše Pavla VI., zavedeného po druhém vatikánském koncilu, existují i další liturgie. Jako mimořádná forma římského ritu se slouží starší, tzv. tridentská mše, zvaná mše sv. Pia V. Mimo to existují i další zvláštní starobylé způsoby liturgie, užívané buď místně či některými řády. Jedná se např. o mše v ambrosiánském, mozarabském nebo dominikánském ritu.
Podoba mše se také liší podle příležitosti, kdy je sloužena. Zejména existuje zvláštní mše za zemřelé čili rekviem. V rámci mše je rovněž možno podle okolností konat další obřady, například poskytovat křest nebo uzavírat manželství.
V římskokatolické církvi kánon (c. 904) vyzývá kněze ke slavení mše každý den – Kněží, majíce na paměti, že v tajemství eucharistické oběti se neustále koná dílo vykoupení, ať často slaví mši svatou, dokonce se velmi doporučuje denní slavení, neboť ono i bez účasti věřících je úkon Kristův a církve, v jehož konání kněží naplňují svůj hlavní úkol.

Metalex  byl podnik zaměřený na stavby formulí, úpravy osobních a nákladních automobilů a motocyklů pro sportovní a speciální účely.Podnik Metalex založili 1.1. 1969 Karel Jílek a Václav Bervid. Spadal pod organizaci Svazarm, jako jeho účelové zařízení. Jeho prvotní náplní byla metalizace a vydělané peníze se pak investovaly do vývoje a výroby závodních speciálů. V Metalexu vznikl vynikající tým konstruktérů, mechaniků a jezdců a podnik fungoval vlastně navzdory okolním podmínkám socialistického hospodářství.
Od samých počátků spolupracoval s Metalexem přední československý a český automobilový designér a konstruktér Václav Král, který vytvořil karoserie závodních vozů formule Easter a Mondial, Škoda Buggy a Spider a řadu dalších vozidel. Mezi nejznámější díla, jež vzešla z této spolupráce, patří „Supertatra“ MTX Tatra V8, s níž ředitel Metalexu Ing. Petr Bold vytvořil v roce 1991 český rychlostní rekord na letmý kilometr rychlostí 208,37 km/h. Jednalo se o v pořadí třetí prototyp se vstřikovým motorem Tatra.Podnik byl rozdělen na 5 provozoven dle specializace:
Provoz 04 Bukovno u Mladé Boleslavi - úpravy motocyklů Enduro a autocrossových speciálů
Provoz 05 Příbram - úpravy silničních motocyklů (od roku 1977)V roce 1990 byl celý podnik odkoupen několika zaměstnanci a byl přejmenován na MTX s.r.o. a jejím ředitel se stal ing. Petr Bold. Provoz 05 v Příbrami byl zpočátku devadesátých let uzavřen, neboť objekt, v kterém se nacházel, byl v rámci restituce vrácen původnímu majiteli.
Od svého založení realizoval podnik přes 170 prototypů a verzí úprav motorových vozidel pro nejrůznější použití. V devadesátých letech se firma zaměřila na výrobu otevřených vozů cabrio, vozů pro volný čas typu off-road, stavbu závodních automobilů a na úpravy osobních a nákladních automobilů na rozličné užitkové a speciální verze včetně speciálních doplňků. a touto činností se v té době stala třetím největším výrobcem osobních automobilů v České republice.
Mezi nejúspěšnější vozy patřil MTX Roadster postavený na bázi vozu Škoda Favorit a MTX Cabrio vycházející z vozu Škoda Felicia. Jejich předchůdcem byl vůz Škoda Rapid Cabrio. Firma MTX také upravovala automobily Forman, jako speciální pick-upy určené pro vývoz do afrických zemí, zůstala však věrná i své sportovní orientaci a v letech 1992-1993 například repasovala 25 vozů Ford Fiesta, pro český značkový pohár známý pod názvem "Fiesta Cup".
V současné době se MTX s.r.o. zabývá vývojem a homologacemi úprav speciálních automobilů (jedná se o různé vestavby a ochranné rámy), servisní činností, renovacemi veteránů a je výhradním prodejcem českých dálničních známek. Výrobou automobilů se již nezabývá.
 Obrázky, zvuky či videa k tématu Metalex ve Wikimedia Commons Návštěva dílny MTX v Plzni
Mučedník (řecky: μάρτυς, mártys; doslova: svědek) je osoba, která byla umučená nebo zemřela za svojí víru nebo ideu.
Mučedník, křesťan, který pro svou víru položil svůj život, je v křesťanství prototypem světce, podle slov Písma: „Nikdo nemá větší lásku než ten, kdo položí život za své přátele“ (Jan 15,13). Byl to zpočátku také jediný typ světců, kteří byli uctíváni. Teprve později začali být uctíváni i další světci, kteří nezemřeli mučednickou smrtí, především mniši, jejichž život bylo „pomalé utrpení a odříkání z lásky ke Kristu“, čili opět jistý druh mučednictví.
Kromě toho, že dar života je chápán jako největší dar a oběť, je mučednictví pro křesťanskou víru významné i proto, že je to vrcholný akt svědectví víře v Krista, proto se pro mučedníka používá také termín martyr (z řec.μάρτυς martys „svědek“). Mučednictví je v křesťanství chápáno v jistém smyslu jako povinnost, neboť se od křesťanů vyžaduje, aby svědectví své víry obětovali vše, a bude-li to třeba, i vlastní život. V tomto smyslu je prvním mučedníkem sám Kristus (Zj 1,5) a každý křesťan, nakolik vydává svědectví Kristu.
Nejčastěji se v křesťanských církvích tento termín používá pro člověka, který položil život pro svou víru v Krista. Většinou se tak stalo po delším či kratším mučení, jehož cílem bylo přimět křesťana vzdát se své víry. O mučení těchto svatých často vznikaly legendy a zápisy ze soudních šetření proti nim byly tradovány a literárně rozvíjeny v podobě tzv. „akt“. Známá jsou např. „Akta sv. Perpetuy a Felicity“.
Oficiální křesťanská terminologie odlišuje od mučedníka tzv. „vyznavače (víry)“; to jsou ti, kdo pro svou víru sice trpěli, ale nepoložili za ni svůj život, tj. pronásledování proti nim nedošlo až tak daleko. Jako titul se uděluje těm světcům, kteří prokazatelně položili svůj život za víru. V katolické církvi je liturgická barva náležející památce mučedníků červená, barva krve. Pokud má nějaký svatý více „titulů“ (např. „panna a mučednice“), na prvním místě stojí vždy aspekt mučednictví.
P. Kitzler (vyd.), Příběhy raně křesťanských mučedníků. Výbor z nejstarší latinské a řecké marytrologické literatury, úvodní studie J. Šubrt, přeložili I. Adámková, P. Dudzik a P. Kitzler, Praha: Vyšehrad, 2009. ISBN 978-80-7021-989-8.
P. Kitzler (vyd.), Příběhy raně křesťanských mučedníků II. Výbor z latinské a řecké martyrologické literatury 4. a 5. století, úvodní studie J. Šubrt, přeložili I. Adámková, P. Dudzik a P. Kitzler, Praha: Vyšehrad, 2011. ISBN 978-80-7429-187-6.
ELSNER, J. T. / Martyrologium Bohemicum oder die böhmischen Verfolgungsgeschichte vom Jahre 894 bis 1632 – mučedníci v českých dějinách – dostupné v Digitální knihovně UKB

Muchomůrka zelená, resp. muchomůrka hlíznatá (Amanita phalloides E. M. Fries, 1833)  je považována za nejjedovatější a nejnebezpečnější houbu Evropy a Severní Ameriky – způsobuje zde nejvíce smrtelných otrav. Je nejen prudce jedovatá, ale navíc se první příznaky otravy objevují až v okamžiku, kdy je jed vstřebán v organismu a jsou již těžce zasaženy důležité orgány (zejména játra). Amatérští houbaři ji mohou zaměnit se žampiony a dalšími druhy jedlých hub.
Klobouk o průměru 6–16 cm je zprvu sklenutý, posléze ploše rozložený, hladký, lesklý, radiálně vláknitý, tence a měkce masitý. Zabarvení klobouku je velmi proměnlivé, od bíložlutého přes žlutozelené až po zelenohnědé. Části plachetky na klobouku většinou nezůstávají.
Třeň je dole kyjovitě ztlustlý, 7–15 cm vysoký a 0,8–2 cm široký. Je pevný, hladký, až u starších hub dutý, bílý s málo zřetelnými zelenými šupinami. Vyrůstá z tzv. vajíčka (cípatě roztrhaná velmi tenká pochva někdy nazývaná kalich smrti) a ve své horní části má bílý visutý prstenec.
Dužnina je také bílá i když těsně pod pokožkou klobouku může být žlutozelená až hnědá, nemá výraznou vůni ani chuť, až u starších hub je vůně nasládlá (jako syrové brambory až med).
Výtrusy jsou mírně elipsoidní o rozměrech 8–10 × 7–8 μm, hladké s tukovou kapkou. Výtrusný prach má bílou barvu.
Oblast přirozeného výskytu zahrnuje celý mírný pás Evropy a Asie a sever Afriky. Zavlečena však byla (patrně se sazenicemi stromků) i do Severní Ameriky a Austrálie. V Severní Americe byla zjištěna v oblasti San Franciska na západním pobřeží USA, na východním pobřeží v okolí New Yorku a Newarku. Podobně byl hlášen výskyt v Austrálii v okolí Canberry a Melbourne a na několika dalších místech světa.
Muchomůrka zelená preferuje zejména teplejší oblasti mírného pásu. Na severní polokouli roste především v listnatých lesích od července do podzimu. Doprovází především duby, ale také habry a buky. Vzácněji ji lze nalézt i v borových lesích.
Muchomůrka zelená obsahuje velké množství jedovatých peptidických alkaloidů zejména falotoxinů a amatotoxinů.
Celá plodnice obsahuje smrtící koktejl velkého množství jedů, které se dělí na dvě hlavní skupiny: falotoxiny a amatoxiny. Sto gramů syrové muchomůrky zelené obsahuje v průměru 10 mg faloidinu, 8 mg α-amanitinu a 5 mg β-amanitinu. Ukazuje se, že z hlediska toxikologického jsou významnější amatoxiny, vzhledem k tomu, že falotoxiny se buď odbourávají v trávicím traktu působením žaludečních šťav, nebo se vůbec nevstřebávají do krve. K smrtelné otravě zdravého dospělého člověka o hmotnosti kolem 60 kg stačí zhruba 50 g houby (váženo v syrovém stavu), přičemž jedna plodnice váží v průměru mezi 30 až 40 gramy (některá literatura ovšem uvádí i podstatně menší dávky); vycházíme-li z hodnoty LD50 = 0,1 mg/kg pro člověka u všech typů amanitinů, vychází pro otravu s padesátiprocentní pravděpodobností smrtelnou požití 0,75 g syrové houby na kilogram živé váhy člověka).
Také se udává, že amanitin, čili jeden z jedů muchomůrky zelené, je tak jedovatý, že množství jedu, které bychom nabrali na špičku nože (čili asi 0,5 g), by zabilo 100 000 myší. Ty by vytvořily řadu dlouhou 18 km, kolem níž bychom vykračovali průměrně 4,5 hodiny vojenským krokem. Tyto informace cituje také Divadlo Járy Cimrmana ve své hře Afrika.
Po pozření muchomůrky zelené se amatoxiny rychle absorbují z trávícího traktu do krve a odtud pronikají do jater. Počáteční příznaky se však projeví až po poškození většího počtu jaterních buněk (hepatocytů), přibližně 8 až 48 hodin po požití. V této fázi má postižený celkové potíže; pociťuje únavu, žaludeční nevolnost, závratě, bolesti hlavy, pocit chladu až mrazení. Nevolnost se pak stupňuje, nastupují bolesti žaludku, doprovázené silným dávením a vodovitými průjmy, což vede k dehydrataci organizmu až oběhovému selhání. To bývá zejména u dětí bezprostřední příčinou úmrtí. Pokud pacient tuto fázi přežije, dojde (obvykle čtvrtý den otravy) ke zdánlivému zlepšení, protože skončí zvracení i průjmy. V druhé fázi dochází k selhání jater a případně i ledvin. V případě silné otravy přestanou pracovat játra úplně a nastupuje celková apatie, přecházející do bezvědomí. Projevuje se tachykardie, pokles tlaku krve a rozšíření očních zornic. Smrt nastává v těchto případech obvykle 4. až 12. den otravy. Otrava je smrtelná ve 40–50 % případů.
Úspěšnost léčby a šance postiženého na přežití je závislá na množství požité muchomůrky a včasnosti lékařského zásahu. Nutný je okamžitý převoz do nemocnice a opakovaný výplach trávicí trubice, aby se maximálně omezilo další vstřebávání. Ideálním antidotem je silibinin, který blokuje transport amanitinu do hepatocytu a regeneruje RNA polymerázu. S léčbou je nutno začít co nejdříve. V případech, kdy není dostupný silibinin, je možno podat N-acetylcystein. Od podávání vysokých dávek penicilinu G se již ustoupilo. Při brzkém zachycení otravy lze provést odstranění toxinů z krve. Při včasném zásahu existuje šance na plné vyléčení, dojde-li k plnému rozvinutí těžké otravy, končí pacient ve většině případů minimálně s těžkými doživotními následky.
Francouzský lékař Pierre Bastien třikrát dobrovolně požil muchomůrku zelenou v prokazatelně smrtelné dávce. Otravu, kterou si způsobil, však díky léčbě, kterou sám sestavil za použití běžně a volně dostupných léků, pokaždé přežil.
Dospělou muchomůrku zelenou je možné snadno zaměnit se žampionem, holubinkou, bedlou, zelánkou či masákem-albínem. Mladé plodnice se podobají pýchavce či prášivce. Od žampionu lze muchomůrku zelenou odlišit barvou lupenů – u žampionu jsou lupeny světle až tmavě hnědé, u muchomůrky jsou bílé. Dalším odlišným znakem muchomůrky zelené je „kalich smrti“, který u žampionu chybí. Od zelánky, holubinek či masáka-albína se plodnice muchomůrky zelené odlišují tím, že mají prsten a pochvu.
Přistěhovalci či návštěvníci z Asie si mohou splést muchomůrku zelenou s asijským druhem Volvariella volvacea, který se jí velmi podobá (v raných stádiích se mohou dopustit záměny i zkušení odborníci). Tyto záměny jsou údajně nejčastější příčinou (až 90 %) smrtelných otrav houbami na světě.V jihoevropských zemích může dojít k záměně vajíček muchomůrky zelené s vajíčky jedlé a vysoce ceněné muchomůrky císařské (Amanita caesarea). Ta se velmi vzácně vyskytuje i na jižní Moravě a v Polabí, ovšem je zde přísně chráněna.
Otrava muchomůrkou zelenou mohla být příčinou úmrtí několika historických osobností:
Jídlem připraveným z muchomůrky zelené mohl být záměrně otráven římský císař Claudius. Podle některých odborníků však popsané příznaky otravě muchomůrkou příliš neodpovídají.
Na následky otravy muchomůrkou zelenou údajně zemřel papež Klement VII. Podle historických pramenů však nemoc vedoucí k jeho smrti trvala téměř pět měsíců, což možnost otravy vylučuje.
Císař Karel VI. zemřel deset dní poté, co snědl jídlo připravené z hub. Popsané symptomy v tomto případě odpovídají otravě muchomůrkou zelenou.
Otrava muchomůrkou zelenou postihla celou rodinu českého katolického básníka Jana Zahradníčka, dvě jeho dcery na ni zemřely.
Rod Amanitina E.-J. Gilbert, 1940  (muchomůrečka) není dnešními mykology uznáván a zahrnuje se do rodu Amanita Persoon, 1797  (muchomůrka). V minulosti byl rod Muchomůrka řazen do čeledi muchomůrkovitých – Amanitaceae. Na základě molekulárních výzkumů někteří současní taxonomové řadí celý rod Amanita do čeledi Plutaceae Kotlaba & Pouzar, 1972  (štítovkovité), kterou spojují s čeledí Amanitaceae R. Heim ex Pouzar, 1983 (muchomůrkovité).
Rudolf Veselý, František Kotlaba, Zdeněk Pouzar: Přehled československých hub (s. 238). Academia, Praha 1972.
Josef Erhart, Marie Erhartová, Antonín Příhoda: Houby ve fotografii (s. 98). Státní zemědělské nakladatelství, Praha 1977.
Jiří Kubička, Josef Erhart, Marie Erhartová: Jedovaté houby (s. 58). Avicenum, Praha 1980.
Miroslav Smotlacha: Atlas tržních a jedovatých hub (Ss. 196–197). Ilustroval Jiří Malý. Státní zemědělské nakladatelství, Praha 1983. (1. vyd.; 2. vyd.: 1986, 3. uprav. vyd.: 1989).
Standardní doporučený postup diagnostiky a léčby intoxikace houbou „Amanita phalloides“ – neplatný odkaz !
Stránka věnovaná jedovatým houbám, informace o toxinech a otravách – neplatný odkaz !
Moudrostí se obvykle rozumí shrnující a praktické rozumění světu i člověku, zároveň svrchované i taktně skromné, jež dává jistotu v rozhodování a jednání. K moudrosti nutně patří rozvaha, zkušenost a odstup od bezprostředních podnětů a okolností. Lidské společnosti moudrost vysoce cenily, ukládaly ji do přísloví, vyprávění i náboženských spisů a v mnoha kulturách se pokládá za ctnost. Thomas Hobbes v díle Základy filosofie státu a společnosti (O občanu) definuje  moudrost jako "dokonalou znalost pravdy ve všech vědech jakýchkoli". Ta podle něj povstává z "trvajících vzpomínek na věci, jako by pomocí řady jakýchsi určitých názvů, nemůže však nikterak býti dílem náhlého ostrovtipu, nýbrž dobře rozvažujícího rozumu, což souborným názvem nazýváme filosofií". Sókratés před soudem o sobě říká, že „žádnou moudrost nemá, velkou ani malou“, a Platón vysvětluje, že z úcty k moudrosti, kterou si žádný smrtelník nemůže osobovat, si zvolil název „filosof“ – ten, který po moudrosti touží. Izraelský politik Abba Eban si prý stěžoval, že „lidé i národy jednají moudře, až když vyčerpali všechny ostatní možnosti“.
Jako jiné důležité pojmy, které nevznikly ve vědě, nýbrž v běžném lidském životě, není snadné moudrost definovat. Ostatně, jak ukázal americký kognitivní vědec George Lakoff, pojmy nevznikají vymezením, nýbrž naopak jakýmsi nabalováním kolem základního významu či prototypu. Proto se pokusíme pojem moudrosti vysvětlit na základě pojmů blízkých a ovšem také rozdílů mezi nimi.
Moudrost patrně souvisí se zkušeností a uvádí se obvykle na prvním místě základních čili „kardinálních ctností“: moudrost, spravedlnost, statečnost, mírnost. Hérakleitos říká, že moudrost je největší z ctností, je jen jedna, je i není božská a spočívá v tom, mluvit pravdu a jednat s ohledem na povahu věcí. Moudrý musí mnoho vědět, ale moudrost podle Hérakleita není „mnohoučenost“ a nikdo z řeckých mudrců nepochopil, že se nepodobá ničemu jinému. Podle I. Kanta je moudrost „praktická idea“,, životní cíl každého člověka, který lze k vědění přirovnat tak, že „věda je uspořádané vědění, kdežto moudrost je uspořádaný život.“ Anglický básník T. S. Eliot si stěžoval:
Brazilské přísloví říká, že „Poznání řeže svět na kousky, moudrost jej dává dohromady.“Moudrý člověk – podle Molièra – nezná žádné rány osudu a i kdyby přišel o všechno, přece zůstane sám sebou. Leonardo da Vinci pokládal moudrost za „dceru zkušenosti“ a běžné označení „zub moudrosti“ naznačuje, jako kdyby moudrost souvisela se stářím; ovšem africké přísloví varuje, že stářím člověk zešediví, ne nutně zmoudří. Podle starého čínského mudrce Li-buwei se zdá, jakoby moudrý člověk jednal pomalu a váhavě – a přece je rychlý, protože si počká na správný čas.K moudrosti tak zřejmě patří jistá zdrženlivost jako u Sókrata a biblický prorok Izajáš proklíná ty, kdo si o sobě myslí, že jsou moudří. „Moudrý člověk bude mlčet, dokud nepřijde ta pravá chvíle, avšak nerozumný mluvka vždycky mluví v nepravý čas“, říká kniha Sírachovec (Sír 20,7), Židovské přísloví ovšem také říká:
Svatý Jeroným v dopise napsal, že „mýlit se je lidské, ale přiznat omyl je známka moudrosti.“ Středověký křesťanský učenec Pierre Abélard napsal, že prvním klíčem k moudrosti je nepochybně stálé a časté tázání[zdroj?] a německý aforista Georg Christoph Lichtenberg říká: „První krok moudrosti je všechno napadat. Poslední: se vším se srovnat.“
Krátké kousky osvědčené moudrosti ve stručné, sevřené formě, někdy i ve verších, uchovávaly staré společnosti ústním podáním jako přísloví, průpovídky nebo bajky – možná nejstarší forma světské literatury. Už ze starověku známe písemné sbírky takové „moudrosti“, z Egypta i z Indie a Číny. Také některé biblické knihy mají povahu sbírky výroků a přísloví. Souhrnně se často hovoří o „sapienciální literatuře“ čili „literatuře moudrosti“, „mudroslovná literaruře“, případně o mudrosloví.
V pozdní antice a v novoplatónismu se zosobněná Moudrost (řecky sofia) stala předmětem hlubokých úvah a dokonce i božského uctívání. Taková oslava ovšem dříve nebo později vyvolá i skepsi. Biblická kniha Kazatel, spíše sbírka výroků a přísloví než jednolitý text, ji vyjadřuje velmi ostře:
„Kde je mnoho moudrosti, je i mnoho hoře, a čím víc vědění, tím víc bolesti“ (Kaz 1,18).
„Nebuď příliš spravedlivý ani nadmíru moudrý; proč by ses měl zničit?“ (Kaz 7,16)
Tradiční moudrost vyniká několika důležitými rysy: je stručná, jasná a prostá, týká se vždy aktuálních otázek lidského života a je ověřená staletým užíváním a předáváním. Proto se i dnes těší velké pozornosti a sbírek „mudrosloví“ jsou i v češtině desítky, počínaje slavnou sbírkou F. L. Čelakovského. Z této popularity ovšem těží i méně seriózní autoři, kteří pod různými tituly vydávají vlastní „moudrosti“, přizpůsobené vkusu své doby.
Bibličtí autoři skutečnou Moudrost vidí jako moudrost Hospodinovu: „Vypravěči bájí a ti, kdo se pídí po vědění, cestu k moudrosti nepoznali,“ neboť „Počátek moudrosti je bát se Hospodina“ (Ž 111, 10 (Kral, ČEP));
Tato myšlenka se pak opakuje. Prorok Izajáš charakterizuje Hospodinova ducha takto: „Na něm spočine duch Hospodinův: duch moudrosti a rozumnosti, duch rady a bohatýrské síly, duch poznání a bázně Hospodinovy.“ (Iz 11, 2 (Kral, ČEP)) Autor Knihy Moudrosti chápe, že skutečná moudrost je dar a ví, že „moudrosti se nezmocním jinak, než dá-li mi ji Bůh“. (Mdr 8,21)
Odtud je pak krok k tomu, postavit proti sobě domnělou lidskou „moudrost“ a moudrost pravou, Boží, jak to říká například apoštol Pavel: „Moudrosti sice učíme, (...) ne ovšem moudrosti tohoto věku (...), nýbrž moudrosti Boží, skryté v tajemství“ (1Kor 2, 6 (Kral, ČEP)).
Ježíš Kristus v evangeliu říká: „Velebím tě, Otče, Pane nebes i země, že jsi tyto věci skryl před moudrými a rozumnými, a zjevil jsi je maličkým.“ (Mt 11, 25 (Kral, ČEP))
Ježíš na jiném místě říká, že „kdo nepřijme Boží království jako dítě, jistě do něho nevejde“ (Mk 10, 15 (Kral, ČEP)); podobně čínský mudrc Lao-c' prý kdysi řekl, že „moudrý muž slyší a vidí jako dítě.“
V křesťanství je moudrost jedna z kardinálních, tj. hlavních či základních ctností.
F. L. Čelakovský, Mudrosloví národu slovanského ve příslovích: připojena je též sbírka prostonárodních českých pořekadel. Praha: LIKA KLUB, 2000 – 917 s. ISBN 80-86069-04-4
M. Fermine, Konfuciova moudrost. Praha: Portál, 2004 – 143 s. : obr. ISBN 80-7178-841-4
Knihy tajemství a moudrosti: mimobiblické židovské spisy: pseudoepigrafy. Díl 1. Praha: Vyšehrad, 1995 – 381 s. ISBN 80-7021-144-X
J. A. Komenský, Moudrost starých Čechů. In: Dílo Jana Amose Komenského, sv. 1. Praha: Academia, 1969 – 414 s.
Lexikon východní moudrosti: buddhismus, hinduismus, taoismus, zen. Olomouc : Votobia, 1996 – XI, 565 s. ISBN 80-7198-168-0
P. Law (vyd.), Moudrost Ježíšova. Kostelní Vydří: Karmelitánské nakladatelství, 1997 – 48 s. : ilustr. ISBN 80-7192-216-1
M. Merleau-Ponty, C. Lévi-Strauss, R. Barthes, Chvála moudrosti. Bratislava: Archa 1994 – 99 s. ISBN 80-7115-077-0
K. Neradová (vyd.), Komenský kontra Gracián: Pansofie prodromus aneb O pravé a plné moudrosti: Příruční orákulum aneb Umění moudrosti. Praha: Evropský literární klub, 2006 – 99, 134 s. : il. ; 16 cm ISBN 80-86316-67-X
H. J. M. Nouwen, Chléb na cestu: deník moudrosti a víry. Kostelní Vydří: Karmelitánské nakladatelství, 2000 – 159 s. ISBN 80-7192-475-X
J. J. Petuchowski, Kniha rabínské moudrosti: příběhy mistrů staré židovské tradice. Praha: Portál, 2003 – 148 s. ISBN 80-7178-691-8
E. Wiesel, Příběhy proti smutku: moudrost chasidských mistrů. Praha: Portál, 1998 – 240 s. ISBN 80-7178-259-9

Mughalská říše (urdsky مغلیہ سلطنت, trans. Mughliyah Salṭanat), někdy též Mogulská říše (persky گورکانیان, trans. Gūrkāniyān, turkicky Babür İmparatorluğu) nebo říše Velkých Mughalů (Mogulů), byl v letech 1526–1858 turkický státní útvar na území Indického subkontinentu. Základy říše položil Bábur, vládce Kábulu. V bitvě u Pánípatu v roce 1526 porazil posledního dillíského sultána Ibráhima Lódího, čímž se mu otevřela cesta do Dillí a Ágry, budoucích center mughalského impéria. Báburův syn Humájún nadále pacifikoval sever Indie, rozsáhlá teritoriální expanze nastala za třetího mughalského císaře Akbara (vládl 1556–1605), který rozšířil říši od Gudžarátu po Bengálsko a Dakšin. Za Akbarovy vlády nastal rozkvět literatury, architektury, výtvarného umění i hudby. Jeho nástupci Džahángír a Šáhdžahán dále rozšiřovali a upevňovali stabilitu říše.
S nástupem Aurangzéba na císařský trůn začal proces postupné ztráty stability a decentralizace říše. Souviselo to mj. s Aurangzébovou násilnou islamizací země, která kontrastovala s dosavadní náboženskou tolerancí Mughalů vůči neislámským tradicím. Uvnitř říše se začala formulovat lidová hnutí se silně protimughalskými postoji. Významnými odpůrci Mughalů byli zejména Džátové, Maráthové a sikhové. Ve druhé polovině 18. století mughalská říše ztratila postavení nejmocnější říše Indického poloostrova a s příchodem 19. století se stala loutkovým státem Britské říše. Posledním mughalským císařem byl Bahádur Šáh II., jehož čistě formální postavení bylo ukončeno v roce 1858 potlačením velkého indického povstání.
V čele mughalské říše stál císař, který měl v rámci řízení státu rozhodující slovo. Říše byla rozdělena do provincií, v jejichž čele stál místodržící (súbédár). Ten měl pod sebou správce okresů, nejnižší správní jednotkou byla vesnice v čele se starostou. Základ ekonomiky státu tvořili rolníci, kteří do státní pokladny odváděli jednu třetinu (později polovinu a více) úrody. Nejčastější formou držení půdy byl džagír, tzn. státem dočasně propůjčená půda, která sloužila jako forma odměny za službu v armádě; držiteli džagíru (džágirdárovi) byly z této půdy odváděny výnosy. Základní měnou Mughalů byla rupie. V mughalské říši se čile obchodovalo, kupci putovali karavanními i námořními cestami do okolních států i vzdálenějších zemí Afriky a Evropy. V mughalské říši vznikl sikhismus, dařilo se i dalším, hlavně lidovým náboženským hnutím vycházejících z islámu i hinduismu.
Zakladatelem Mughalské říše byl Bábur Zahíruddín Muhammad, v páté generaci potomek turkického dobyvatele Tamerlána a ve čtrnácté generaci potomek Čingischána. Báburův otec, Umar Šajch Mírza, byl vladařem Ferghány s centrem v Andižanu v dnešním východním Uzbekistánu. Když v roce 1494 zemřel, Bábur se ve svých 11 letech chopil vlády a již o dva roky později stál v čele vojenské výpravy proti Samarkandu, který byl v držení Uzbeků. Bábur nejenže neuspěl, ale během výpravy přišel i o rodný Andižan. Po několika potyčkách s okolními vládci se Bábur léta potloukal středoasijskými pouštěmi jen s několika stovkami nejvěrnějších vojáků. V roce 1504 se vydal dobýt Kábul, což se mu nakonec podařilo a rychle dokázal svou moc nad městem i přilehlými oblastmi upevnit. Pokusil se znovu dobýt Samarkand, avšak po třech neúspěšných výpravách namířil své ambice opačným směrem: k Indii.Bábur si byl vědom toho, že říše na severu Indie mají početnější armády, než je ta jeho. Používal typickou taktiku kočovných národů založenou na rychlých a opakovaných výpadech proti nepříteli s následným stáhnutím do bezpečí. Díky kontaktům s osmanskými Turky získal i střelné zbraně, mnoha tehdejším vládcům severní Indie nedostupné. Obratnými politickými a zejména vojenskými kroky dobyl Péšávar a Láhaur. V roce 1526 se vydal na svou pátou, nejvýznamnější vojenskou výpravu. 21. dubna téhož roku v bitvě u Pánípatu porazil na hlavu mnohem početnější vojska lódijského sultána Ibráhima Lódího; sám Ibráhim Lódí v boji zemřel a stal se tak posledním sultánem dillíského sultanátu. Tímto činem se Báburovi otevřela cesta do strategicky významného Dillí a dále na východ. Ještě roku 1526 se Bábur tohoto města zmocnil a spolu s ním i Ágry, kterou učinil hlavním městem nově vznikající říše. Již roku 1527 se proti Báburově vojsku postavil jeden z nejsilnějších vladařů tehdejší střední Indie Rána Sánga, vládce Čittauru, který si chtěl podmanit a konsolidovat rádžpútské oblasti. V krvavé bitvě u Síkrí nakonec Rán Sángova armáda podlehla. Následujícího roku se Bábur vypořádal s afghánskými kmeny na západě. Bábur zemřel v relativně mladém věku 48 let v roce 1530. Své si patrně vyžádala nadměrná konzumace alkoholu a hašiše. Bábur po sobě zanechal rozsáhlé básnické dílo a především své Paměti.
Po Báburově smrti stanul v čele mughalské dynastie jeho syn Humájún. Po svém otci zdědil vládu nad mughalským panstvím, jeho tři bratři dostali mandát spravovat Kábul, Kandahár a Paňdžáb. I když jim Bábur přikázal, aby byli Humájúnovi podřízeni, pokusili se docílit samostatnosti. Jako největší Humájúnův protivník se však ukázal vrchní předák bengálských a bihárských Afghánců Šér Chán Súr. Ten vytáhl se svým vojskem proti Humájúnovi, který nebyl schopen protivníkovi čelit. Humájún se svým vojskem utrpěl dvě drtivé porážky (1539 u Čausy a 1540 u Kanaudže) a byl nucen uprchnout do Sindhu, kde se potuloval podobně, jako kdysi jeho otec v afghánské poušti. V roce 1542, kdy pobýval na dvoře rány Virsála v Umarkótu, se Humájúnovi narodil syn Akbar. Roku 1543 se Humájún pokusil vypravit do Kandaháru, avšak byl svým bratrem zahnán do Íránu, zatímco Akbar byl nucen zůstat v Kandaháru u svého strýce.V následujících letech se Humájún snažil získat vojenskou podporu perského šáha Tahmáspa, zatímco oblasti, které bývaly jeho otce, schopně ovládal Šér Chán. Tomu se podařilo v krátkém čase prosadit řadu reforem, které však nestihl zcela dovršit, protože už v roce 1545 zemřel. Jeho syn Islám Šáh Súr na jeho dílo navázal a navíc podnikl dobyvačné výpravy do Kašmíru a Bengálska, jeho smrt v roce 1553 však znamenala politické rozvrácení celé oblasti. Politické nestability dokázal obratně využít Humájún, který v roce 1553 dobyl Kábul a o dva roky později i Kandahár. Roku 1555 porazil posledního súrského panovníka Sikandara Šáha a v červenci téhož roku slavnostně vstoupil do Dillí a záhy na to i do Ágry. Roku 1556 Humájún zemřel po pádu ze schodů a do čela mughalské dynastie se postavil třináctiletý Akbar.
Akbar, později zvaný Veliký, byl korunován 14. února 1556 v Kalánauru. Protože mu bylo teprve 13 let, faktické vlády se chopil regent Bajram Chán. Jen několik měsíců po Akbarově korunovaci musela mughalská dynastie čelit vpádu Hémúa, schopného ministra pocházejícím z bengálského dvora Ádila Šáha Súra, nástupce Isláma Šáha. Hémúova armáda se střetla s mughalskou armádou 5. listopadu 1565, a to opět u Pánípatu. Když byl ale Hémú zasažen šípem, jeho armáda se rozutekla a Mughalové slavili vítězství. Sikandar Šáh, nástupce Ádil Šáh Súra, padlého v boji roku 1557, raději před Mughaly kapituloval.Akbar začal fakticky vládnout v roce 1560 ve svých 18 letech. Započal s rozsáhlými politickými i náboženskými reformami. Jeho tolerantní postoje k různým náboženským tradicím vyvrcholily pokusem o vytvoření nového synkretického náboženství díne iláhí. Nový císař si byl dobře vědom, že rozdrobená rádžpútská knížectví v oblasti Gudžarátu představují silné protivníky a zároveň potenciálně velice cenné spojence. Pokud si Akbar chtěl tato knížectví podrobit, byla zapotřebí spíše obratná politika než vojenská moc. Akbar proto nejdříve pomocí uplácení a sňatkové politiky uzavřel s povolnými rádžpútskými státy a státečky spojenectví, a pak si s podporou jejich vojsk začal podrobovat ostatní rádžpútské státy, které se vzmohly na odpor.Pro Mughaly bylo klíčové podmanění Méváru, který byl branou do celého Gudžarátu a dále na jih do Dakšinu. Mévárská vojska se však nedokázala postavit Mughalům v otevřeném boji, proto se uchýlila do těžko dobytné pevnosti v Čittauru. Obléhání Čittauru Mughaly trvalo 4 měsíce, kdy dal Akbar vykopat dlouhé podkopy až k hradbám pevnosti, kam se měly umístit nálože střelného prachu, a zároveň nechal postavit kryté průchody k branám. Po dílčích neúspěších byl Čittaur dobyt 23. února 1568. Obyvatelé pevnosti hromadně páchali džauhar, rážpútský válečný zvyk spočívající v sebeupálení žen a malých dětí; ostatní byli zmasakrováni. V roce 1569 si Akbar podmanil Ranthambhór i Káliňdžar. Tím si podrobil všechny rádžpútské státy, což se žádnému jinému muslimskému panovníkovi dosud nepodařilo. Po konsolidaci Rádžpútány začal Akbar vojenské tažení na Gudžarát, který si podmanil již roku 1573. V dalších letech dobyl Bengálsko, v osmdesátých letech připojil Kašmír, v letech devadesátých začlenil do mughalského panství Sindh, Urísu i Balúčistán. Všechna tato území si Akbar podmanil nejen silou, ale i obratnými politickými kroky, sňatky s princeznami protivníků a vysokými úplatky.Koncem 90. let Akbar vyslal svá vojska na jih, aby zpacifikovala dakšinské sultanáty. Roku 1599 si Mughalové podmanili Ahmadnagar, o dva roky později dobyli pevnost Asírgarh. Když Akbar v roce 1605 zemřel, strategicky důležité sultanáty Dakšinu Bídžápur a Gólkonda zůstávaly mimo mughalský vliv.
Po Akbarově smrti nastoupil na trůn jeho syn Salím, který přijal jméno Náruddín Muhammad Džahángír. Brzy po korunovaci se proti jeho vládě vzepřel jeho syn Chusrau, který se spolčil s pátým sikhským guruem Ardžunem a začal s otevřeným vojenským odporem proti Džahángírovi. Džahangír však Chusraova vojska porazil, Chusraua oslepil a Ardžunua nechal uvěznit v Láhauru, kde guru zemřel na následky mučení. Tím si Džahángír způsobil trvalé nepřátelství sikhů, kteří od té doby aktivně vystupovali proti Mughalům. Džahángír nebyl u svých poddaných a dvořanů příliš oblíben, otevřené neposlušnosti se však dokázal obratně vyhýbat štědrými finančními dary a platy. Zdaleka nebyl tak silnou osobností jako jeho otec a i on byl vášnivý pijan. Klíčová událost v Džahángírově životě nastala v roce 1611, kdy potkal Mihrunisu (později známou jako Núr Džanáh), dceru perského přistěhovalce. Vzhledem k tomu, že byla vdaná, Džahángír nechal jejího manžela popravit, poté s Mihrunisou se oženil a zcela jí propadl. Núr Džanáh si časem vydobyla výsostné postavení v mughalské dynastii a její vliv byl mnohdy větší než panovníkův, zvláště po roce 1621, kdy už byl Džahángír vážně nemocen.Džahángír za své vlády usiloval o další rozšiřování mughalského panství, přestože nebyl příliš dobrý vojevůdce a vojskům osobně nevelel. I když vojenská výprava do Ásámu skončila nezdarem, úspěch Mughalové slavili v Paňdžábu (1615 dobyli pevnost Kángra) a v Kašmíru (1622 podrobením Kišváru). Mughalská armáda se několikrát střetla i s Portugalci, kteří přepadávali mughalské obchodní lodě ve snaze převzít kontrolu nad námořním obchodem mezi Indií a Evropou. To podnítilo mughalský dvůr k podpoře obchodníků z ostatních evropských národů, aby tak omezovali vliv a dominantní postavení Portugalska. V této době tak začínají první vážnější kontakty mezi Mughaly a Evropany, na jejichž konci stálo faktické podmanění mughalské říše Brity. Z Evropanů pobývajících v této době na císařském dvoře lze zmínit hlavně Williama Hawkinse a sira Thomase Roea, kteří zde strávil několik let vyjednáváním potřebných povolení pro obchodování britských obchodních společností.
Džahángír zemřel v roce 1627 a dědic trůnu Šáhdžahán se nejdříve musel vypořádat se svým nevlastním bratrem Šáhrijárem a dalšími rivaly z okruhu Núr Džanáh. Šáhdžahánovi přitom výrazně pomohl jeho tchán Ásaf Chán, který Šáhrijára otrávil a ostatní rebely potlačil. Jejich pacifikací však rebelie proti Šáhdžahánovi zdaleka nekončily; roku 1631 svedl vítěznou bitvu se samozvancem Chán Džahán Lódíem, v letech 1629 a 1635 mughalská vojska zasahovala proti vzpouře rádžpútského rádži Džúdžhara Sinha. V roce 1635 přitom mughalské armádě velel budoucí následník mughalského trůnu mladičký Aurangzéb, který se už tehdy, ve svých sedmnácti letech, ukázal jako razantní a krutý vojevůdce. Když v roce 1631 zemřela Šáhdžahánova oblíbená manželka Mumtáz Mahal, císař nechal na její počest zbudovat monumentální mauzoleum Tádž Mahal.Další vojenské výboje Šáhdžahán směřoval k jihu do oblasti Dakšinu, kde se nacházely sultanáty hlásící se z velké části k ší'itskému islámu, což sunnitským Mughalům nebylo příliš po chuti. Jako první Mughalové dobyli Ahmadnagar, který se koncem 30. let ocitl ve stavu hospodářské nestability a politické krize. Díky obratné taktice tak Mughalové relativně snadno získali kontrolu nad obrovským územím a rovnováha sil na Indickém subkontinentu se výrazně naklonila ve prospěch Mughalů. Sultáni Bídžápuru a Gólkondy mughalské moci proto raději ustoupili a nechali své říše začlenit do mughalského impéria „dobrovolně“.
Správou nad Bídžápurem a Gólkondou byl pověřen Aurangzéb. Jeho nulová náboženská tolerance vůči jakémukoliv jinému vyznání než ortodoxnímu islámu se ukázala být jako velký politický problém. Bořil hinduistické chrámy a násilím nutil obyvatele Dakšinu (ší'ity ani súfijce nevyjímaje), aby se přihlásili k ortodoxnímu islámskému učení, což vyvolalo u většiny obyvatel odpor. Šáhdžahán, ve snaze zamezit nestabilitě uvnitř mughalské říše kvůli náboženské intoleranci, Aurangzéba odvolal. Roku 1652 však Aurangzéb dobyl své pozice zpět a začal se v jižním Dakšinu osamostatňovat a posilovat své mocenské postavení; vojenskými výpravami si tentokrát plně podmanil Bídžápur i Gólkondu, dosud se těšící alespoň omezené samosprávě. Šáhdžahán nejvíce miloval svého prvorozeného syna Dáru Šikóha, jehož vychovával jako následníka. Dára Šikóh byl na rozdíl od Aurangzéba nábožensky tolerantní, zajímal se o filozofii a súfismus. Sepsal dokonce traktát Mísení dvou oceánů, v němž poukazuje na společné rysy hinduistické a súfijské filozofie a mystiky. Když v roce 1657 Šáhdžahán onemocněl, mezi jeho čtyřmi syny se rozpoutal bratrovražedný boj. Vyvrcholil bitvou u Sámúgarhu 29. května 1658, kde se střetla muslimská vojska Aurangzéba, podporované jeho bratrem Murádem Bachšem, s vojsky Dáry Šikóha, podporované rádžpútskými armádami. Aurangzéb, který byl daleko lepší vojevůdce, Dáru Šikóha porazil a zajal.
Z boje vyšel vítězně Aurangzéb, který nechal popravit své bratry Dáru Šikóhaa a Muráda Bachše, třetího bratra Šudžu vyhnal ze země a svého otce Šáhdžahána nechal uvěznit. Aurangzéb vešel ve známost jako krutý vládce, tyran a náboženský fanatik. S jeho příchodem na trůn skončila dlouhá doba náboženské tolerance Mughalů vůči ostatním náboženstvím. Kronikář Muhammad Hášim popisuje Arangzébovu krutost následovně:
Aurangzébovy dobyvačné výpravy a stále častější uplácení protivníků spotřebovávaly ohromné finanční i lidské zdroje, kterých se Mughalům brzy nedostávalo. Vysloužilí vojáci, na které stát uvaloval stále další poplatky, začali být nespokojeni se svou odměnou ve formě džagírů a požadovali raději hotovost. Státní úředníci to však vytrvale odmítali a tak džágírové po vzoru ostatních mughalských vojáků začali peníze získávat hlavně loupením a drancováním zemědělských usedlostí. Když stát na zemědělce navíc uvalil další daně, začali ze země hromadně odcházet. Následkem toho se začal v mnoha oblastech země šířit hladomor, kterému v letech 1702–1704 podlehlo okolo 2 milionů obyvatel.Vzrůstající nespokojenost obyvatel mughalské říše byla kromě špatné ekonomické situace způsobena i snahami o násilnou islamizaci země. Aurangzéb totiž usiloval o vytvoření státu plně postaveného na islámské ortodoxii. Nesmiřitelná náboženská politika Aurangzéba vedla ke vzpouře rádžpútú, kteří byli dlouhou dobu jednou z klíčových opor mughalského impéria. Snad největším nebezpečím však byli pro Mughaly Maráthové, v jejichž čele stál Šivádží, Mughaly přezdívaný „horská krysa“. Šivádží plenil mughalská města a vytrvale unikal mughalské odplatě. Zemřel roku 1680 a dodnes je maráthskými nacionalistickými historiky oslavován jako hrdina a zakladatel maráthského státu.Nebyli to však jen Maráthové, kteří se ve druhé polovině 17. století stavěli Mughalům na otevřený odpor. Hnáni různými motivy (náboženskými, nacionalistickými, politickými) začali proti Mughalům brojit Džátové, Aghánci, zmínění rádžpútové i zapřisáhlí nepřátelé Mughalů, sikhové. I když Aurangzéb disponoval v té době nejpočetnější armádou na Indickém subkontinentu, jen s vypětím všech sil se stačil vypořádávat se vzpourami na jihu a zároveň i severu země. Přes tyto nepříjemnosti dosáhla koncem 17. století mughalská říše největšího teritoriálního rozmachu.
Počátkem 18. století začal v mughalské říši sice postupný, zato trvalý proces decentralizace, nestability a kulturního a sociálního úpadku. Po Aurangzébově smrti v roce 1707 se boje o nástupnictví zúčastnili jeho tři synové Muazzam, Azam a Kám Bachš. Vítězně z nástupnických bojů vyšel Muazzam, který přijal jméno Bahádur Šáh. Byl již pokročilého věku, panoval krátce (1707–1712) a jako vladař byl nerozhodný, avšak nábožensky tolerantnější než jeho otec. Dobytím sikhského centra Sirhindu se mu alespoň na čas podařilo pacifikovat sikhy, v jejichž čele po smrti Góbindy stanul Bánda. Nicméně sikhové, spojení s Džáty, vytvořili rozsáhlý protimughalský odboj a měli velkou zásluhu na stále pokračující nestabilitě mughalské moci. Bahádur Šáh zemřel v roce 1712 a zanechal po sobě čtyři syny, z jejichž boje vítězně vyšel Džahándár Šáh, podporován místokrálem Dakšinu a bývalým mughalským ministrem války Zulfikárem Chánem, který dlouhodobě usiloval o získání moci nad mughalským impériem. Nový mughalský panovník měl ze Zulfikár Chána strach, a proto tajně uzavíral dohody v jeho neprospěch. Zulfikár Chán se snažil o smířlivou politiku vůči Maráthům i rádžpútúm; jedna z prvních věcí, kterou podnikl, bylo opětovné zrušení daně z hlavy (džizja), kterou museli platit nemuslimové.V roce 1712 zahájil Farruchsijár, syn zabitého mughalského prince Azímuššána, proti Džahándár Šáhovi otevřený boj. Džahándárova a Farruchsijárova vojska se střetla 10. ledna 1713. Džahándárovi vojáci, morálně vyčerpaní a měsíce bez výplaty, nebyli s to účinně čelit vojsku Farruchsijára, které podporovala bihárská i iláhábádská vojska. Džahándára byl poražen a přinucen uprchnout do Dillí. Zdánlivý úkryt našel u Zulfikárova otce Asad Chána, jenž však Džahándára i Zulfíkar Chána vydal do rukou Farruchsijára, který oba muže popravil.Farruchsijár nastoupil na trůn v roce 1713. Jeho vláda byla poznamenána trvalými nesváry s vazírem Abdulláhem Chánem a jeho bratrem Sajjid Husain Alí Chánem, který na Farruchsijárově dvoře zastával post ministra války. Oba bratři totiž poskytli Farruchsijárovi nezbytnou vojenskou pomoc v době, kdy chystal útok na svého strýce Džahándára. Roku 1716 měli oba bratři, známí jako „bratři Sajjidovci“, podstatný podíl na drtivé porážce sikhů, jejichž vůdce Bánda byl zajat, oslepen a brutálně zabit. Po likvidaci sikhů se však bratři Sajjidovci spolčili s rádžpúty a hodlali uzmout Farruchsijárovi trůn. Po roce plném intrik došlo ke konečnému zúčtování: roku 1718 přitáhla k Dillí armáda bratrů Sajjidovců. Farruchsijár byl Sajjidovci zajat, oslepen, mučen a roku 1719 popraven. Novým císařem byl provolán Rafíuddaul.Rafíuddaul však zemřel ještě v roce 1719 údajně na předávkování opiem, spíše však byl otráven Sajjidovci. Stejný osud potkal o několik měsíců později i jeho bratra a nástupce Šáh Džahána II. V Ágře se zatím vládcem prohlásil Neku Sijar, bratranec Džahándár Šáha, byl však zajat Sajjidovci a ve vězení zemřel. Za dalšího vládce mughalské říše byl vybrán osmnáctiletý princ Muhammad Šáh, vnuk Bahádura Šáha. Tento bázlivý a nerozhodný panovník však rovněž začal brzy podléhat kouření opia a alkoholismu. Spíše než státnickým povinnostem se věnoval dvorním zábavám, jako byly kohoutí zápasy a taneční představení. Vydržování obrovské armády a nákladný život dvora si však žádaly stálý přísun financí, na což opět doplatili hlavně zemědělci. Ti kvůli zvyšování daní houfně odcházeli hospodařit do okolních států, čímž jen urychlili rozpad mughalské říše. Sajjidovci, kteří předpokládali, že mladý, nezkušený a bázlivý panovník bude jen loutkou v jejich rukou, museli brzy čelit významnému protivníkovi – hajdarabádskému nizámu Ásafu Džáhovi I., bývalému místodržiteli Dakšinu. Ásafa Džáha o Dakšin kdysi připravili bratři Sajjidovci a nizám jen čekal na vhodný okamžik, aby se pomstil. Roku 1720 došlo mezi sajjidovskými a nizámovými vojsky k bitvě, ve které byl Husain Alí zabit a Andulláh Chán poražen.
Muhammad Šáh, definitivně zbaven vlivu bratří Sajjidovců, místo aby činil nutná reformní, politická a vojenská opatření, se ještě více uzavřel na vlastním dvoře. Světlou stránkou tohoto stavu bylo, že dillíský dvůr se na chvíli opět stal významným střediskem indické kultury. Když se však mughalské moci oficiálně vzepřel Ásaf Džáh, následovaly další projevy odporu místodržitelů a panovníků jednotlivých oblastí. Stále větší samostatnosti se rovněž těšili navábové a mughalská vláda ztrácela kontrolu nad děním v říši, z čehož těžili zejména Britové a vzmáhající se maráthská říše, která rozšiřovala své panství od jižních oblastí Indie stále více na sever.
Kromě Maráthů na jihu museli Mughalové čelit dalšímu nepříteli, který se koncem 40. let objevil na severozápadě: byl jím Nádir Šáh, perský dobyvatel a zakladatel dynastie Afšárovců. Do Dillí byl proto povolán nizám, aby pomohl stanovit taktiku boje proti Nádir Šáhovi. Jeho doporučení však byla většinou bojkotována ministrem války Chánem Dauránem a císař, nevěda si s nastalou situací rady, se raději poněkud ukvapeně postavil do čela mughalských vojsk, což se později ukázalo jako fatální rozhodnutí. Armáda Nádir Šáha se s několikanásobně početnějšími mughalskými vojsky střetla u Karnálu v blízkosti Dillí 13. února 1739. Mughalské vedení tehdy zcela selhalo a nebylo schopno účinně vzdorovat nepříteli. Nádir Šáh s přehledem zvítězil nad mughalskými vojsky a barbarsky vyplenil Dillí; Nádir Šáhovi vojáci tehdy zmasakrovali kolem 110 tisíc obyvatel Dillí a město do základů pobořili. Nádir Šáhova kořist mimo jiné zahrnovala 700 milionů rupií, dále paví trůn, symbol mughalské moci, a vzácný diamant Kúhe núr. Muhammad Šáh se musel podřídit ponižujícím smlouvám Nádir Šáha a i když mu byla alespoň formálně navrácena moc, mughalská říše (resp. to, co z ní zbylo) se už z této rány nikdy nevzpamatovala.Mughalská říše byla nyní ze severozápadu zcela nechráněna před nájezdy nepřátel, které na sebe nenechaly dlouho čekat. Nástupce Nádir Šáha, afghánský vládce a zakladatel Durránské říše Ahmad Šáh Durrání na Mughaly zaútočil roku 1748. Mughalové jen s velkým štěstím nápor afghánských vojsk odrazili. Ještě roku 1748 zemřel Muhammad Šáh a na jeho místo nastoupil mladý a stejně bázlivý Ahmad Šáh. Nedlouho po nástupu na trůn musel čelit novým vpádům Durráního, kterému radši postoupil obrovské území Paňdžábu i Multánu, než aby se s ním střetl v otevřeném boji. Tragická vnitropolitická situace způsobila, že se Ahmad Šáh zabýval spíše bojem s vlastní aristokracií, než s vnějšími nepřáteli. V roce 1754 byl císař oslepen a sesazen jedním ze svých dvořanů; trůnu se pak chopil Álamgír II., jeden ze synů Džahándára.
Álamgírův pokus o znovudobytí Paňdžábu skončil odplatou Ahmada Šáha Durráního; opět zcela vyplenil Dillí a nechal zmasakrovat hinduistické poutníky v Mathuře. Oslabená mughalská armáda již neměla proti Šáhu Durránímu šanci na úspěch, ale postavila se mu spojenecká maráthská vojska. V pořadí třetí bitvě u osudného Pánípatu došlo až v roce 1761, kdy byla maráthská vojska podporovaná zbytky mughalské armády poražena a zmasakrována. Na mughalském trůně mezitím roku 1759 vystřídal Álamgíra II. jeho syn Šáh Álam II.. Šáh Álam II. se ještě pokusil o zvrat v mocenském uspořádání Indie ve prospěch Mughalů, avšak decentralizovaná a vnitřně zcela rozvrácená říše se už nedokázala svým nepřátelům postavit. Po neúspěšném pokusu vypudit Brity z Biháru v roce 1764, který skončil porážkou císařského vojska, se stal Šáh Álam II. už jen loutkou v rukou svých dvořanů a spojenců. Roku 1788 byl oslepen samozvancem Ghulamem Kádirem a na trůn se mohl vrátit až s pomocí Maráthů. Od roku 1803 byl vzat pod ochranu Britů, kteří tak de facto převzali kontrolu nad zbytky mughalského panství. Šáh Alámův syn Akbar II. (vládl 1806–1837) strávil svou takřka třicetiletou panovnickou kariéru jako penzionář Východoindické společnosti.Poslední mughalský císař Bahádur Šáh II. nastoupil na trůn v roce 1838. Podobně jako jeho předchůdce byl už zcela pod vlivem Britů a jeho vláda se omezovala pouze na město Dillí. Vzhledem k tomu, že nedisponoval faktickou mocí se spíše než státnickým záležitostem věnoval poezii, kaligrafii a hudbě. V letech 1857–1858, v průběhu velkého indického povstání, byl rebelujícími lidovými hnutími formálně postaven do čela odporu. Sipáhiové se s Bahádur Šáhem II. opevnili v Červené pevnosti v Dillí, kterou však Britové obklíčili a brzy dobyli. Povstalci byli krutě potrestáni, Bahádur Šáh zajat a jeho potomci zastřeleni. Tím nastal definitivní konec mughalské říše. Poslední mughalský vládce byl poslán do vyhnanství a usídlil se v barmském Yankounu), kde zemřel v roce 1862.
Tak velká a kulturně rozmanitá země, jakou byla mughalská říše, si pro spravování země vyžadovala rozsáhlý úřednický aparát. Jelikož Mughalové pocházeli z kulturně odlišných tradic než Indové, byl mughalský správní systém syntézou arabsko-perských a indických způsobů vedení správy země. V počátcích mughalského panství byl správní systém říše převzat od dillíského sultanátu prakticky v nezměněné podobě. Bábur ani Humájún neměli příliš času na to, aby se věnovali novému uspořádání říše či správním reformám. První hlubší reformy v říši proto provedl až Šér Chán Súr, jehož správní systém z větší části převzali i Mughalové. Šér Chán Súr ustanovil za nejnižší správní jednotku parganu (něco na způsob evropského újezdu). V jejím čele stál ámil, jenž zároveň zastával funkci výběrčího daní. Každý pargan měl ještě pokladníka a policejního strážníka (čaukídár). Několik pargan tvořilo okres (sarkár) a okresy se sdružovaly do provincií (súba) v čele s místodržícím (guvernérem; súbédár), jehož dosazoval panovník.Šér Chán Súr ustanovil několik ministerstev, jejichž úkolem bylo řídit jednotlivé obory státní správy. Jednalo se o ministerstvo diplomacie, armády, panovnických výnosů a archivu, spravedlnosti, pošty a špionáže a správy panovnického dvora. Mughalové tento systém později přejali v poněkud obměněné podobě. Ministři byli jmenováni císařem. V čele klíčového ministerstva financí stál díván, nejvýznamnější ministři byli titulování termínem vazír. V čele mughalské říše stál císař, který měl rozhodující slovo ve všech oblastech řízení státu. Následníkem trůnu se mohl stát pouze příslušník císařského rodu.Správní reformy proběhly hlavně za třetího císaře Akbara. Kromě náboženské reformy se císař zaměřil na kontrolu událostí každodenního života. Jeho úředníci dohlíželi na svatební obřady (snažili se zamezit svatbám, k nimž nedala nevěsta souhlas, sňatkům dětí apod.) i prostituci (všechny prostitutky byly prohlíženy lékařem a v rámci každého města měly vymezený prostor působnosti). Akbarův nejvýznamnější přínos však byl v oblasti reforem daňové správy, konkrétně v rozdělení půdy v říši. Byly ustanoveny dvě formy vlastnictví půdy: džagír a chálísa. Zatímco termínem chálísa byla označována čistě státní půda, džagír byl zapůjčen jako odměna (viz platové systémy). Zvláštnímu postavení se těšili zamíndárové, tedy šlechtici, kteří půdu vlastnit mohli. Na pořádek v říši dohlížela policie, rozdělená na městskou (kótvál), okresní (faudžár) a vesnickou (čaukídár).
Ve správě a ekonomice státu byla na prvním místě kontrola financí, které plynuly hlavně ze zemědělství. Daně rolníků činily jednu třetinu úrody, kterou rolníci odváděli nejdříve v naturální, později v peněžní formě. Císař Šáhdžahán později tento stav upravil na jednu polovinu, což výrazné zhoršilo životní úroveň rolnictva.Zpočátku se ukázala jako velký problém dlouho zavedená praxe, že místodržící jednotlivých oblastí i vyšší státní úředníci nakládali s vybranými daněmi dle libosti. Spravované oblasti totiž často považovali za vlastní. Reformami císaře Akbar se však místodržící a vůbec všichni úředníci stávali zaměstnanci státu, tzn. lidmi s konkrétními úkoly a povinnostmi. V čele finančního úřadu stál díván.V mughalské říši obíhaly tři hlavní druhy mincí: zlatý muhr, stříbrná rupie a měděný dám. Směnný kurz těchto mincí byl určován aktuálním kurzem kovů, ze kterých byly vyrobeny; vlastní mince si ve státní mincovně totiž mohl razit každý, kdo těmito kovy disponoval. Pro ty nejmenší transakce se v některých částech Indie používaly kaurí (tzn. lastury drobného mořského plže Cypraea moneta) nebo nejedlé mandle z Persie. Hodnota těchto směnných prostředků však byla velice nízká, obyčejně se několik tisíc takovýchto drobných platidel směňovalo za jednu rupii. Poměrně běžné byly směnky (hundí), jejichž vystavování zprostředkovávali sarráfové, „penězoměnci“.I když se lichva neslučuje s Koránem, v mughalské říši bylo velmi rozšířeno. Vysoké částky si od poskytovatelů úvěru, kteří pocházeli hlavně z kastovní vrstvy banijů, půjčovali jak nejvyšší státní úředníci, tak zemědělci, kteří potřebovali finance hlavně v době, kdy bylo třeba včas zasít. Banijové svými půjčkami pomáhali k oběhu peněz mezi nejnižšími vrstvami obyvatel a státní pokladnou. Úroky půjček se pohybovaly kolem jednoho a čtvrt procenta měsíčně.
V zemi platil princip odměn zvaných džagír. Džagíry byly v podstatě úděly, které však svým majitelům nesloužily jako základny moci, ale byly spíše formou odměny za poskytované služby (zejména vojenské, případně i jiné). Džagíry byly zásadně nedědičné a jejich držiteli byli většinou vojáci (mansabdáři), kteří se živili výhradně z výnosu těchto půd. Ve druhé polovině 16. století byl učiněn zásadní krok v budování jednotného systému platového a mocenského hodnocení. Tehdy byly zavedeny mansaby, hodnostní stupnice udávající výši platu jeho držitele a zároveň počet členů vojenské jízdy a zvířat pro armádu, které musel daný člověk vydržovat. Mansab byl od konce 16. století vyjadřován dvěma čísly, kdy první udávalo výši platu dále odvozovaného z tabulek a druhé počet vydržovaných jezdců (např. 300 / 200).
Již v době zrodu mughalské říše začali Mughalové s čilým obchodem. Po dobytí Gudžarátu získali přístup k moři, avšak narazili tam na Portugalce, kteří viděli v mughalských obchodních lodích konkurenci. I když Mughalové vlastnili obchodní lodě, neměli válečné loďstvo. Portugalci se snažili zabránit indickým kupcům v obchodování, což mělo za následek mughalskou podporu ostatních evropských národů. Na větší odpor se mughalští úředníci však nezmohli; spokojili se vybíráním daní z obchodu, které plynuly od každého obchodníka bez rozdílu. Trvalé snahy Portugalců o omezení námořního obchodu Mughalů měly za následek obnovení a opětovný rozkvět karavanních stezek do Kašmíru, Persie i dalších končin. Mimo tyto země mughalští kupci obchodovali i s africkými státy (hlavně skrze přístavy v Rudém moři), s Cejlonem či např. s Molukami.Jednou z nejobchodovanějších komodit byly látky a textilie, které se dovážely z Persie a Číny a putovaly i dále do Evropy. K vývozním komoditám mughalské říše patřilo hlavně indigo a koření (hlavně pepř). Zatímco Evropa byla na dostatku některých komodit závislá, mughalská říše byla soběstačná a z Evropy proto do mughalské říše mířilo hlavně luxusní zboží jako byly šperky apod. Úpadek portugalského impéria na Indickém subkontinentu na přelomu 16. a 17. století vydláždil cestu k mezikontinentálnímu obchodu dalším evropským národům, zejména Nizozemcům (Nizozemská Východoindická společnost), Britům (Britská Východoindická společnost) a Francouzům (Francouzská Východoindická společnost).
Veškerá moc se v říši soustředila do rukou panovníka a jeho dvoru, takže hlavní město bylo i přirozeným mocenským a politickým centrem země. Hlavním městem mughalské říše byla z počátku Ágra, kterou Bábur vydobyl od Lódiů. Akbar však začal počátkem 70. let 16. století s výstavbou nového hlavního města Fatehpur Sikrí v Uttarpradéši, odkud se chystal vládnout. Město se však ukázalo jako nevhodné z toho důvodu, že bylo příliš daleko od severozápadních hranic říše, odkud hrozilo největší nebezpečí útoku, významnou roli hrál i nedostatek vody. Akbar se proto i se dvorem usídlil v Láhauru. Akbarův syn Salím (pozdější císař Džahángír) na krátký čas prosadil za hlavní město Iláhábád, odkud nějakou dobu podnikal vojenské výboje. Císař Šáhdžahán,který dal postavit některé z nejvýznamnějších mughalských staveb, nechal po smrti své milované manželky vystavět Šáhdžahanabád (součást Dillí) a Červenou pevnost, kam i s mughalským dvorem přesídlil roku 1648. Šáhdžahanabád se stal symbolem mughalského majestátu a byl hlavním městem Mughalů až do konce mughalské dynastie.
Už první císař Bábur, z jehož pera se dochovaly cenné Paměti (Báburnáme) psané v uzbecké turečtině, přizval ke dvoru do Ágry řadu učenců a umělců (hudebníků, výtvarníků, literátů, ...) z okolních zemí, kteří zde rozvíjeli různé druhy umění. Pro neustálé válčení, které zaměstnávalo větší část indické společnosti, však k výraznějšímu rozvoji uměleckých oborů nedošlo. Ani za Humájúnovy přerušované vlády nedošlo ke vzniku významnějších uměleckých památek a k plnému rozkvětu kulturního života mughalské říše došlo až za Akbara. Akbar, milovník učenosti a výtvarného umění, kulturu všemožně podporoval. V jeho době zažila rozkvět mughalská miniatura, která byla nejdříve doplňkem literárních spisů, časem se však osamostatnila.V mughalské říši vznikl unikátní druh hudby, který kombinoval hudební prvky vycházející z muslimských a hinduistických tradic. Rozkvět zažila poezie psaná hlavně v perštině ale i např. v hindštině a dalších indických jazycích. Básně v perštině dokonce skládali i Indové, jejichž rodnou řečí perština nikdy nebyla. V roce 1545 vznikl kroužek Osmi pečetí, který tvořilo osm básníků skládajících chvalozpěvy na boha Kršnu a jeho blízké. Kršnovské písně brzy zlidověly a začaly vznikat i v Bengálsku, kde je dokonce skládali i muslimové.V klasické bhaktické poezii vynikl hlavně Tulsídás a jeho dílo Jezero činů Rámových (Rámčaritmánas), ve kterém nově zpracoval tematiku Rámájany. Za Aurangzéba začal kulturní úpadek, který se postupně projevil ve všech kulturních a uměleckých oblastech. Aurangzéb nechal odstraňovat všechna vyobrazení živých bytostí, mj. nařídil strhnout nástěnnou malbu na zdi ve Fatéhpur Síkrí. Ústup perské literatury alespoň vytvořil prostor pro částečný rozmach literatury psané v urdštině, jejímiž centry se staly Dillí a později Láhaur.Alespoň částečná renesance kulturního života mughalského dvora nastala za Muhammada Šáha.
Mughalská architektura vynikala okázalostí, propracovaností a unikátní syntézou několika architektonických slohů, zejména islámského, perského a indického. Náznaky míšení těchto architektonických stylů se objevily již v době dillíského sultanátu, avšak naplno se začaly prolínat až za dob Mughalů. Jednou z prvních staveb mughalského architektonického slohu je Humájúnova hrobka v Novém Dillí, jejíž stavba započala roku 1564. Město Fatehpur Sikrí, které bylo založeno roku 1569, již představuje jeden z nejvýznamnějších klenotů mughalského architektonického slohu. Vrcholným představitelem mughalské architektury však zůstává Tádž Mahal, který nechal v první polovině 17. století vystavět Šáhdžahán.Mughalský architektonický sloh se rozvíjel hlavně od poloviny 16. do konce 17. století, poté začal ztrácet na okázalosti i originalitě. Důvodem byla hlavně ohromná nákladnost staveb, která dosáhla vrcholu za Šáhdžáhána, kdy byl za základní dekorativní prvek považován drahý bílý mramor vykládaný polodrahokamy či dokonce drahokamy. Vedle bílého mramoru je klasickým stavebním materiálem mughalských staveb červený pískovec, který je v rámci světové architektury jedinečný a pro Indii typický. Úpadek mughalské architektury tedy šel ruku v ruce s úpadkem mughalské říše. Do dnešní doby se zachovalo kolem 400 mughalských staveb rozmanitého druhu, například pevnosti, hrobky, zahrady, mešity, minarety, městské brány a hradby, paláce a mosty. Centry mughalské architektury byly hlavně Ágra, Láhaur, Kábul, Dillí, Iláhábád, Ádžmer, Mándú a Burhánpur.
Na území mughalské říše existovalo velké množství různých náboženských proudů, které spolu vstupovaly do kontaktu a vzájemně se ovlivňovaly. Sami Mughalové byli muslimové a již Akbar si byl velmi dobře vědom, že pokud chce ustanovit vládu nad oblastmi s pevnými kořeny v neislámských tradicích, musí být jeho postoj k jiným náboženstvím přinejmenším tolerantní. Proto brzy po nástupu na trůn odvolal daň z hlavy a zrušil zdanění hinduistických poutníků; hinduisté přijali tyto ústupky s nadšením a Akbar si tak zajistil jejich přízeň. Sám Akbar se zajímal o různá náboženská a duchovní hnutí nejen indického původu (na jeho žádost zavítaly do mughalské říše mj. tři jezuitské misie – jednu z nich vedl Antonio Monserrate, jehož zápisky jsou cenným historickým pramenem). Akbar se pokusil o vytvoření umělého synkretického náboženství Díne iláhí („náboženství (pravé) zbožnosti“), které si však nikdy nevytvořilo širší základnu stoupenců.Tolerantní politika Mughalů vůči jiným náboženským a myšlenkovým směrům byla razantně přerušena v době vlády Aurangzéba (1658–1707). Ten se pokusil o násilnou islamizaci všech obyvatel mughalské říše a chtěl z ní učinit stát na čistě islámských základech. Aurangzéb začal s islamizací postupně, avšak razantně: nejdříve zakázal slavit neislámské svátky a nechal zavést islámský kalendář. Úředníky z řad rádžpútů posílal na službu do nejvzdálenějších končin říše a do jejich úřadů dosazoval zastánce islámské ortodoxie. Jeho snahy vrcholily v roce 1679, kdy znovu zavedl daň z hlavy a všem neislámským obyvatelům země vyhlásil svatou válku (džihád). Tato náboženská politika se ukázala jako velmi problematická. Po Aurangzébově smrti se sice začala tolerance Mughalů vůči neislámským tradicím opět zvětšovat, nicméně v říši už byla rozšířena lidová hnutí vymezující se proti Mughalům, které chápala jako cizince. Tato Mughalům nepřátelská hnutí jen přispěla k vnitřní nestabilitě říše.U běžných obyvatel se těšila velké oblibě hlavně náboženská lidová hnutí, mnohdy vykazující synkretické prvky mezi indickou a arabskou tradicí. Za súfijské řády (taríky) působící v mughalské říši lze jmenovat čistíju, nakšbandíju nebo kádiríju. Vedle těchto tradičních arabských hnutí koexistovala hnutí vycházející z indických tradic, a to především hnutí jógická, bhaktiová, šaktická, rámaistická nebo kršnaistická. V průběhu 16. století se začala formovat nábožensko-sociální skupina, která v následujících staletích sehrála velmi významnou roli zejména v protimughalském odboji – byli to sikhové a jejich náboženství zvané sikhismus. Prvním sikhským guru a zakladatelem sikhismu byl Guru Nának.
ANTONOVOVÁ, K. A., a kol. Dějiny Indie: stručný přehled. Svoboda: Praha, 1980. 
FILIPSKÝ, Jan. Indie. Praha: Nakladatelství Libri, 2008. (Stručná historie států). ISBN 978-80-7277-381-7. 
KRÁSA, Miloslav; MARKOVÁ, Dagmar; ZBAVITEL, Dušan. Indie a Indové: Od dávnověku k dnešku. Praha: Vyšehrad, 1997. ISBN 80-7021-216-0. 
STRNAD, Jaroslav, a kol. Dějiny Indie. Praha: Lidové Noviny, 2003. (Dějiny států). ISBN 80-7106-493-9. 
KULKE, Hermann; ROTHERMUND, Dietmar. A History of India. New Delhi: Manohar, 1991. ISBN 81-85054-23-1. 
MUKHERJEE, Soma. Royal Mughal ladies and their contributions. New Delhi: Gyan Publishing House, 2001. ISBN 81-212-0760-6. 
RAI, Raghunath. Themes in Indian History. New Delhi: (V.K.) India Enterprises, 2010–2011. ISBN 978-81-89611-62-0. 
SCHIMMEL, Annemarie; WAGHMAR, Burzine K. The empire of the great Mughals: history, art and culture. Mnichov: Reaktion Books LTD, 2000. ISBN 1-86189-185-7.

Multiagentní modelování je jednou z výpočetních forem vědeckého modelování, kterou umožnil až rozvoj moderní výpočetní techniky především v posledních dvou desetiletích 20. století. Multiagentní modely, tedy výstupy této činnosti, spadající do obecnější kategorie multiagentních systémů, slouží především k simulaci komplexních systémů v různých zájmových oblastech (ekonomie, biologie, sociální vědy), které jsou jinými způsoby výzkumu těžko uchopitelné. Princip multiagentní simulace spočívá ve využití tzv. agentů, což jsou (v tomto případě softwarové a typicky také heterogenní) autonomní entity s relativně jednoduchým chováním, reprezentující reálné jednotky sledovaného systému, situované do definovaného kontextu prostředí, ve kterém jednají a reagují (zpravidla agenti reagují mezi sebou skrze prostředí, kterému se mohou v čase adaptovat). Tímto prostředím mohou být různé formy sítí a mřížek, vybrané podle sledovaného cíle a zvolených předpokladů, které by měly odpovídat simulované realitě. Simulace je pak spuštěna a sledována v diskrétním čase a v každém časovém kroku se vyhodnocuje chování všech agentů a stav prostředí v závislosti na jejich výchozích parametrech, případně jsou parametry ovlivňovány přímo v průběhu simulace. 
Popsaný způsob modelování lze označit jako bottom-up, tedy přístup tvorby „odspoda nahoru“ z mikro úrovně na makro úroveň. Znamená to, že místo předem plánovaného chování modelu systému jako celku může z poměrně jednoduchého chování množství agentů dojít k emergenci neplánovaného globálního chování, které se jeví jako cílově orientované (někdy označováno také jako reaktivní plánování). Dobrým příkladem takového modelu je simulace chování mravenců, orientujících se v prostředí při hledání potravy podle feromonových značek (viz obrázek). Jejich chování sestává z několika málo jednoduchých instrukcí, které tvoří inteligenci mravenčí populace jako celku, v tomto případě mravenci začnou tvořit stabilní cesty ke zdrojům potravy až do jejího vyčerpání. 
Jednou z hlavních výhod uvedeného přístupu k modelování je fakt, že na rozdíl od klasických analytických modelů umožňuje simulace multiagentním modelováním sledování vývoje systému. Analytické modely sestávají především z diferenčních a diferenciálních rovnic, které popisují  systém jako celek. Pomocí těchto rovnic jsou pak hledány rovnovážné body, avšak v případě multiagentních modelů je možné sledovat také trajektorii systému, která nám může vypovědět mnohem více informací o jeho chování.Multiagentní modely mohou mít vůči analytickým tři různé typy vztahů. První možností je, že systém lze popsat a řešit analyticky a multiagentní model se stává pouze doplňkovým nástrojem, sloužícím k ověření a prezentaci výsledků, získaných klasickým způsobem. Pokud jsou rovnice řešitelné numericky, stává se multiagentní model obdobou statistické metody Monte Carlo. Druhým případem využití je  situace, kdy sice můžeme získat klasickými metodami rovnovážné stavy, ale z hlediska zkoumání nás více zajímá samotná dynamika systému. Můžeme tak lépe objasnit strukturu stavového prostoru, ověřovat závislost na počátečních parametrech nebo sledovat jakého rovnovážného stavu dosahuje systém nejčastěji, pokud je rovnovážných stavů více. Třetí možností je využití multiagentních modelů u systémů, které nemají rovnovážné stavy, tedy ani analytické řešení, případně tam, kde by musel být systém popsán řádově příliš mnoha rovnicemi na to, aby je bylo možné vyřešit.
Již ve fázi formulace řešeného problému je třeba zvážit logický cíl tvorby modelu. Z hlediska vědeckého přístupu lze multiagentní modelovaní totiž využít ke všem třem využívaným logickým metodám, tedy dedukci, indukci a abdukci.
Dedukcí v kontextu multiagentního modelování rozumíme, že zvolený model bude sloužit k vyvozování důsledků z množiny předpokladů, tedy v tomto případě k jakému výsledku povede podoba navrženého modelu. V podstatě je každý běh modelu v tomto pohledu deduktivním procesem a sada výsledků z více běhů může sloužit k určení očekávané pravděpodobnostní distribuci a může tedy sloužit k predikci budoucích stavů systému.
Indukce postupuje směrem opačným směrem, od výsledků chování směrem k modelu. V tomto případě při výzkumu vycházíme ze známých empirických dat (konkrétní způsob chování nebo pravděpodobnostní rozdělení výsledků) a snažíme se vytvořit takový model, který by generoval výsledky ve stejné podobě. Lze tak nalézt skryté a komplexní příčiny různých druhů chování. Důraz je při indukci kladen na robustnost modelu. Model je robustní, pokud rozsáhlejší změny výchozích parametrů modelu příliš zásadně nemění distribuci jeho výsledků.
S parametry souvisí i poslední možný logický cíl modelu, a to abdukce. Při abdukci sice známe opět výsledky a částečně také model, ale tentokrát hledáme počáteční parametry, které povedou k očekávanému chování nebo jinak ovlivní trajektorii systému (změní dynamiku systému).
Z hlediska interpretace modelu je již na konci fáze formulace řešeného problému důležité zvážit, jak vstupní předpoklady a zvolený způsob implementace ovlivní výsledky chování modelu. Jedním ze zásadních faktorů bývá zvolený způsob vzájemného působení mezi agenty. Je vhodné uvážit, zda agenti komunikují přímo mezi sebou nebo pomocí prostředí, v případě lokálních interakcí je vhodné zhodnotit dopad zvolené struktury sítě vztahů s okolím.
Další interpretační otázkou, vhodnou k promyšlení, je způsob adaptace agentů a jeho dopady. Je třeba zvážit, zdali a případně proč byly zvoleny dané způsoby učení, imitace ostatních agentů a evoluce, případně jejich konkrétní kombinace. V neposlední řadě je také důležité dát do souvislosti uvedené aspekty složitosti modelu a účel, za kterým byl systém modelován. V případě modelů sloužících k predikci je vhodné zvolit pokud možno úplné a věrné chování modelu, tedy také to, co by co možná nejlépe postihlo komplexní povahu reálného systému (např. model městské dopravy). Takový model bývá většinou značně složitý a obsahuje velké množství parametrů. Naopak reduktivní postup (jednoduché chování a pouze základní parametry) je vhodnější volit u modelů, které mají výzkumný charakter a sledují pouze pochopení fundamentální podstaty (dynamiku) sledovaného systému, aby bylo možné prokázat a popsat příčiny výsledného chování modelu.
Netlogo - jednoduchý, praktický a názorný, avšak z hlediska výkonu méně efektivní nástroj s dobrou dokumentací, vhodný pro vzdělávací účely
JADE - velmi populární, robustní a volně dostupný Java framework s otevřeným kódem pro vývoj multiagentních systémů
AnyLogic - komerční produkt vhodný pro širokou škálu simulací (diskrétní simulace, dynamické systémy)

Multiinstrumentalista (z latinského multi = mnoho a instrumentum = nástroj) je hudebník, ovládající hru na více nástrojů. Synonymem je označení polyinstrumentalista (z řeckého poly = více či hodně).
Není zcela jasné, zda lze za multiinstrumentalistu považovat pouze hudebníka současně ovládajícího hru na více nástrojů různých druhů – rozdělení viz Hudební nástroj – (např. na smyčcové a klávesové) či hudebníka, hrajícího na více nástrojů stejného druhu (např. klavír a cembalo). I když hra na různé nástroje stejného druhu je většinou spojena s různou technikou (ukázkovým příkladem jsou právě klavír a cembalo), je pravděpodobně možné za multiinstrumentalistu považovat pouze hudebníka, ovládajícího různé druhy nástrojů.

promyka mungo (Herpestes edwardsii) – šelma lovící mimo jiné i velké a prudce jedovaté hady
v němčině se jako malý mungo (Kleiner Mungo) označuje promyka malá (Herpestes javanicus)
Mungo National Park a jezero Mungo, kolem kterého je vytyčen (Nový Jižní Wales)

Murasaki Šikibu (紫 式部, asi 973 – asi 1014 nebo 1025) byla japonská spisovatelka, básnířka a dvorní dáma na císařském dvoře během období Heian. „Murasaki Šikibu“ nebylo její pravé jméno. Její skutečné jméno zůstává neznámé, i když někteří odborníci se domnívají, že její jméno mohlo být Takako. Ve svém deníku se zmiňuje, že u dvora byla přezdívána „Murasaki“ („fialová“) podle postavy z Příběhu prince Gendžiho. „Šikibu“ se vztahuje k pozici jejího otce v Úřadu pro dvorní etiketu (šikibu-šó). 
Murasaki je známá díky svému románu Příběh prince Gendžiho (源氏物語 Gendži Monogatari) napsaným japonsky mezi lety 1000 až 1014 nebo 1020, který je jedním z nejranějších a nejslavnějších románů v dějinách.
Když byla Murasaki ještě dítě, zemřela jí matka, a tak Murasaki vychovával, navzdory dobovému zvyku, její otec Tametoki, učenec a úředník na císařském dvoře. V Japonsku během období Heian bylo zvykem, že manželé žili odděleně a děti vychovávala matka a její rodina. Rovněž proti zvykům té doby poskytl otec Murasaki „mužské“ vzdělání. Obvykle muži studovali čínštinu (oficiální dvorský jazyk) a v čínštině se i dále vzdělávali, zatímco ženy se učily kanu a poezii. Její otec ji chválil pro její inteligenci a schopnosti, ale zároveň litoval, že se narodila „jako žena“.
U císařského dvora byla Murasaki dvorní dámou císařovny Šóši (Akiko). Je možné, že ji ke dvoru povolal Fudžiwara Mičinaga, aby sloužila císařovně.
Zemřela buď v roce 1014, kdy se podle záznamů její otec náhle vrátil do Kjóta ze svého guvernérského sídla, nebo mezi lety 1025 až 1031, kdy by jí bylo mezi padesáti a šedesáti lety, což bylo hodně měřeno standardy období Heian.
Murasaki je přisuzováno autorství tří literárních děl, z nichž nejvýznamnější je Příběh prince Gendžiho (源氏物語 Gendži Monogatari), napsaný mezi lety 1000 až 1014 nebo 1020. Jde o řetězec alegoricky laděných epizod, ve kterých je vylíčen osud idealizovaného dvorského milovníka, císařského levobočka prince Gendžiho, a následně jeho vnuka Nióa a domnělého syna Kaorua. Děj se odvíjí po dobu sedmdesáti let, dílo má 54 kapitol a vystupuje v něm téměř 400 postav, z toho 30 hlavních. Součástí prozaického textu je také téměř 800 básní. Pro svou psychologickou hloubku, fabulační strukturu a hluboký estetický i filozofický podtext je dílo často označováno za první román vůbec.Další dvě díla byla vydána posmrtně:
Deník Murasaki Šikibu ((紫式部日記 Murasaki Šikibu no nikki), který zachycuje události u císařského dvora z let 1008 a 1009, obřady, spojené s narozením následníka trůnu a vyniká dokonalými charakteristikami osob.
Příběh prince Gendžiho, Paseka, Praha a Litomyšl 2002-2008, přeložil Karel Fiala, román vyšel ve čtyřech dílech:
Příběh o Murasaki (The Tale of Murasaki) je fiktivní biografie Murasaki Šikibu vydaná roku 2000 americkou antropoložkou Lizou Dalby (jedinou cizinkou ze Západu, která se stala geišou).
Podle Murasaki Šikibu byl také pojmenován inkoust fialové barvy z řady Iroshizuku japonského výrobce Pilot.
V tomto článku byl použit překlad textu z článku Murasaki Shikibu na anglické Wikipedii.
Seznam děl v Souborném katalogu ČR, jejichž autorem nebo tématem je Murasaki Šikibu
(česky) Komentáře překladatele Karla Fialy k románu Příběh prince Gendžiho, ukázka z románu
Svým dílem se Músáios řadí mezi následovníky Nonna z Panopole, nejvýznamnějšího řeckého epika císařské doby. Z Músáiova díla se dochoval malý epos Příběh Héry a Leandra (řecky Ta kath Héró kaj Leandron) , napsaný na starý motiv romantické legendy o lásce, v hellénistické době často zpracovávaný.

Muséum national d'histoire naturelle (česky Národní přírodovědné muzeum) v Paříži je muzeum se sbírkami z oborů zoologie, anatomie, paleontologie a geologie. Známé je zejména svými sbírkami koster současných i vyhynulých obratlovců a bezobratlých. Má status tzv. grand établissement.
Muzeum bylo formálně založeno 10. června roku 1793 (za Velké francouzské revoluce). Jeho základy však spočívají již ve starší Královské botanické zahradě, založené Ludvíkem XIII. v roce 1635. Původně ji spravovali královští lékaři. Během 18. století byl položen větší důraz na sbírky spojené s historií přírody a začaly být ve velkém shromažďovány například zkameněliny. Mezi známé správce muzea patřili přírodovědci Jean-Baptiste Lamarck a Georges Cuvier, zakladatel paleontologie obratlovců a srovnávací anatomie.
 Obrázky, zvuky či videa k tématu Muséum national d'histoire naturelle ve Wikimedia Commons
Music for a New Society je osmé sólové studiové album velšského hudebníka a skladatele Johna Calea. Vydalo jej v roce 1982 hudební vydavatelství ZE Records a jeho producentem byl John Cale. Ten byl rovněž autorem většiny písní, na některých se podílel také dramatik Sam Shepard. Autorkou fotografie na obalu alba je Caleova bývalá manželka Betsey Johnsonová; na album svým zpěvem přispěla i jeho tehdejší manželka Risé. Jde o velmi osobní album, na kterém se hudebník vyrovnával se ztrátou svých přátel a štěstí.
V březnu roku 1981 vydal Cale album Honi Soit, což byla jeho první studiová deska po více než pěti letech. Album vydala společnost A&M Records, od které však hudebník záhy odešel, a pro další album si musel hledat nového vydavatele. Našel ho ve firmě ZE Records, kterou založili Michael Zilkha a Michel Esteban, Caleovi spolupracovníci z jeho vlastního, v té době již zaniklého, vydavatelství SPY Records.
Na jaře 1982 šel Cale do studia za účelem nahrát jednoduché sólové album. Když však začal pracovat, celý koncept změnil. Připravovaný projekt se stal podobným desce The Marble Index zpěvačky Nico, kterou v roce 1968 Cale aranžoval. Krátce předtím mu kytarista Chris Spedding, s nímž Cale řadu let spolupracoval, navrhl, aby desku nahráli společně. To vedlo k upuštění od původního záměru natočit čistě sólové album a rozhodnutí přizvat některé další hudebníky. Většina písní z alba byla nahrána během pěti dnů a následně se některé části skladeb odstranily. Zbylé části byly v příštích dnech doplněny dalšími nástroji, včetně dud, violy a cembala. Cale rovněž nahrávku doplnil dalšími zvuky, včetně smíchu, syčení, tlukotu a vrzání. Nakonec bylo do nahrávek doplněno několik citací různých skladatelů, včetně Nikolaje Andrejeviče Rimskij-Korsakova, Ludwiga van Beethovena a Clauda Debussyho.Nahrávání probíhalo ve studiu Skyline Studios v New Yorku. Výběr tohoto konkrétního studia byl zapříčiněn tím, že v tomto pracoval Caleův přítel Mike McLintock. Nahrávací dny byly velmi dezorganizované a spontánní. Jako zvukový inženýr zde byl zaměstnán David Lichtenstein a jeho asistentem byl David Young. Oba na albu rovněž hráli, první na bicí, druhý na kytaru. Jde o Caleovo nejosobnější album, které vzniklo v době, kdy byl ve velmi špatném psychickém stavu a zoufalý z rozpadu přátelství a zmizení štěstí. Přesto jsou zde náznaky lepšího života, posunu směrem vzhůru, ve skladbě „Changes Made“. Texty písní jsou neprůhledné, avšak základní poselství, inspirované špatným psychickým stavem autora, je z nich cítit.
Album poprvé vyšlo v srpnu 1982 u vydavatelství ZE Records na LP desce. Distributorem společnosti ZE Records bylo vydavatelství Island Records, které již v polovině sedmdesátých let Caleovy nahrávky publikovalo. V roce 1993 vyšlo album v reedici na CD doplněné dříve nevydanou bonusovou skladbou „In the Library of Force“. Na reedici z roku 2016 se nachází jako bonusy alternativní verze písní „Chinese Envoy“ a „Thoughtless Kind“. Reedice vydaná v lednu roku 2016 vznikla pod přímým dohledem Johna Calea a na zvukových úpravách se podíleli jeho dlouholetí spolupracovníci Adam Moseley a Dustin Boyer. Tyto úkony probíhaly v Caleově vlastním studiu ARM Studio v Los Angeles a výkonným producentem reedice byla jeho manažerka Nita Scott. Autorem fotografií v bookletu nového vydání byl Anton Corbijn.Z alba vyšly dva singly; první obsahoval dvě odlišné verze písně „Close Watch“ (první z alba Helen of Troy a druhou z Music for a New Society) a druhý singl obsahoval novější verzi „Close Watch“ a k tomu ještě „Changes Made“. K písni „Changes Made“ byl natočen rovněž nezveřejněný videoklip. Režisér videa vytvořil choreografii pro všechny účastníky (dívky) natáčení, avšak nepřipravil nic pro Calea samotného, který nakonec musel improvizovat. Hudebník později s nadsázkou prohlásil, že pokud bude video někde promítáno, režiséra zabije.Album má světlý obal s hudebníkovým jménem uprostřed, zatímco název alba je pod ním menším písmem. V levé části obalu se nachází Caleova fotografie, jejíž autorkou je módní návrhářka Betsey Johnsonová, která byla na přelomu šedesátých a sedmdesátých let hudebníkovou manželkou. Cale později přiznal, že ačkoliv ona byla ze setkání nadšena, on se cítil velmi nepříjemné. Byli totiž lidé, kteří by rádi zprávu, že je dvojice opět spolu, poslali na veřejnost.
Album otevírá skladba „Taking Your Life in Your Hands“, v níž zní například zvuky klavíru ze vzdálené místnosti. V té také hraje slide kytaru Chris Spedding. Speddingův příspěvek byl nahrán za jediný den. Přestože kytarista původně chtěl, aby měl při práci svobodu, Cale ho poučoval, co přesně chce. Spedding nakonec ztratil trpělivost, avšak to bylo právě to, co Cale chtěl. Byl totiž nadšen z faktu, že má v nahrávce vztek. Píseň „Taking Your Life in Your Hands“ pojednává o matce, která byla zatčena za spáchání vraždy. V textu se vyskytují její děti, avšak není jasné, zda je zabila či ne. Skladbu „Thoughtless Kind“, která se nachází na druhé pozici, hrál Cale poprvé již v květnu roku 1980 v rámci koncertního cyklu „The Nine Lives of Gordon Liddy“. Píseň hrál i při svých dalších vystoupeních. V nahrávce písně je slyšet například „šílený smích“. Na třetí místo byla zařazena téměř šestiminutová skladba „Sanities“, kterou zní zvuky preparovaného klavíru. Podle Caleových slov jde o pokus recitovat špionážní příběh. Píseň původně nesla název „Sanctus“, avšak zvukový inženýr napsal název nečitelně a při přepisu vydavatelství skladbu uvedlo jako „Sanities“. Cale přiznal, že je za tento omyl vděčný, neboť nový název údajně byl v angličtině lepší. Následuje „If You Were Still Around“, první ze dvou písní, na nichž se autorsky podílel dramatik Sam Shepard.
Skladba „(I Keep A) Close Watch“ vyšla již v roce 1975 na albu Helen of Troy. Pro toto album byla nahraná znovu. Cale se zde zpočátku doprovází klavírem, později se přidává ještě cembalo. V závěrečné části skladby znějí dudy. Na šesté pozici se nachází bez šestnácti sekund pětiminutová „Broken Bird“. Skladbu „Chinese Envoy“, jež se nachází na sedmém místě, hrál Cale poprvé již v březnu 1981 při turné ke svému předchozímu albu Honi Soit. Oproti verzi vydané na albu Music for a New Society měla tato jiný text. Inspirací pro vznik písně „Chinese Envoy“ byla povídka francouzského spisovatele Guye de Maupassanta. Píseň „Changes Made“ je jedinou písní z alba, ve které hraje kompletní kapela. Jde o nejpozitivnější píseň z alba, z níž je cítit známka života, například ve verši „children's caravan“ (dětská karavana), stejně jako v opakujících se slovech „there gonna be some changes“ (přijdou změny). Cale původně nechtěl, aby píseň na albu vyšla, avšak nakonec, kvůli tlaku ze strany vydavatelství, souhlasil. V částech písně „Damn Life“, která následuje, Cale využil motiv z Ódy na radost skladatele Ludwiga van Beethovena. Spoluautorkou písně byla Caleova tehdejší manželka Risé. Následuje druhá spolupráce se Shepardem, dvou a čtvrt minutová nahrávka „Risé, Sam and Rimsky-Korsakov“. Jde o Calem zhudebněnou Shepardovu báseň, která vznikla během natáčení filmu Správná posádka. Hlasem do ní přispěla Caleova manželka a skladba využívá motivů ruského romantického skladatele Nikolaje Andrejeviče Rimskij-Korsakova. Na reedici z roku 1993 se nachází jako bonus bezmála šestiminutová píseň „In the Library of Force“. Ta obsahuje citaci Debussyho skladby „Au Clair de la lune“. Debussyho klavírní kus je hrán s lehkostí a ke konci skladby je slyšet zavírání klavírního víka.
Původně se na albu měla nacházet i píseň „Mama's Song“, avšak Cale se na poslední chvíli rozhodl ji na album nezařadit. V bookletu původního vydání byla skladba uvedena, avšak na nahrávce se ve skutečnosti nevyskytovala. Píseň obsahovala telefonický rozhovor Calea s jeho matkou Margaret, v němž mimo jiné zpívala velšskou lidovou píseň „Ar Lan y Môr“. Důvodem odebrání písně z finálního alba bylo, že jeho matka těsně před vydáním desky onemocněla.
Prodejnost alba byla velmi nízká. Přestože bylo kritiky přijato dobře, Cale po letech řekl, že nechtěl velebení, ale lepší prodejnost. Publicista Mark Deming ve své recenzi pro server Allmusic uvedl, že možná jde o mistrovské dílo. V roce 2010 bylo album zařazeno na desátou pozici v žebříčku nejlepších ztracených alb časopisu Uncut. Stejný magazín je zařadil na 26. příčku žebříčku nejlepších písničkářských alb.
Dne 29. srpna 2013 album, stejně jako v předchozích letech Paris 1919, Cale poprvé představil v celém svém rozsahu během zahájení festivalu v dánském městě Aarhus. Jako hosté se při koncertě představili Beth Orton, KT Tunstall, Jim White a Nick Franglen. V říjnu 2014 Cale vydal novou verzi písně „If You Were Still Around“. Rovněž k ní byl natočen videoklip, jehož režisérkou byla Abigail Portner. V listopadu 2015 Cale vydal novou verzi písně „Close Watch“ (i k této písni Abigail Portner natočila klip) a zároveň oznámil vydání nové verze celého alba nazvané M:FANS. Na nové nahrávce se nenacházejí písně „Risé, Sam and Rimsky-Korsakov“ a „Damn Life“, ale je zde například skladba „Prelude“, obsahující telefonický rozhovor s matkou (původně nevydaná „Mama's Song“). Dále je zde zahrnuta nová verze dříve nepublikované skladby „Back to the End“. Cale o písni prohlásil, že byl velmi šťasten, když ji našel, neboť na ni zcela zapomněl.
Risé Cale − zpěv v „Risé, Sam and Rimsky-Korsakov“Technická podporaJohn Cale − producent

Music Logic je hra pro počítače Sinclair ZX Spectrum a kompatibilní (například Didaktik). Jedná se o hru českého původu, autorem je Tomáš Vilím, který ji napsal pod přezdívkou Universum v roce 1990. Vydavatelem hry byla společnost Proxima - Software v. o. s., hra byla vydána v roce 1991 jako součást souboru her Expedice.

Muslim (arabsky: مسلم), je vyznavač islámu, monoteistického abrahámovského náboženství. Femininum pro muslimku zní v arabštině „muslima“. Význam arabského slova „muslim“ je oddaný (Alláhu). Perská forma, používaná v Íránu, Afghánistánu, Pákistánu, Indii i jinde, je musalmán (مسلمان), z toho pochází české řídce užívané a zastaralé musulman, musulmanka, které má nádech archaismu. 
V českém prostředí se pro vyznavače islámu používá i řada zastaralých a hanlivých označení, v novověkých cestopisech někdy pojem muslim splývá s označením Turek. Mezi starší hanlivé výrazy patří například označení saracéni – pravděpodobně zkomoleninu slova šarqíjún (Orientálci), haragéni či izmaelité – tato označení naráží na legendu o Abrahámovské geneaologii Arabů, z rodu Izmaele, Abrahamova prvorozeného syna, jehož mu porodila otrokyně Hagar. Někdy se také používá pojem mohamedán, který sami muslimové chápou jako nesprávný a hanlivý, protože uctívají Alláha, nikoliv proroka Muhammada. Dalším zastaralým obecným a expresivním označením je machometán.
Celkový počet muslimů se odhaduje (k roku 2010) asi na 1,6 miliardy a představují tak necelou čtvrtinu světové populace. Jedná se po křesťanech (2,2 miliardy) o druhou největší náboženskou skupinu světa. Převážná část muslimů jsou sunnité (75–90 %), většina zbývajících se hlásí k ší'itskému islámu; kromě těchto dvou hlavních větví islámu existují i další, například cháridža.
Slovem Muslim, Muslimové (s velkým písmenem) se označuje etnická skupina Bosňáci (odlišujte od Bosňanů, obyvatel Bosny).
Významným Čechem, který mezi světovými válkami konvertoval k islámu, byl cestovatel a spisovatel Alois Bohdan Brixius (1903-1959, po přijetí islámu Hadži Mohamed Abdalláh Brikcius). Byl prvním předsedou české Náboženské rady muslimské (1935), která v té době sdružovala asi 700 členů.
OSTŘANSKÝ, Bronislav. Atlas muslimských strašáků aneb Vybrané kapitoly z dějin „mediálního islámu“. Praha: Academia, 2014. 190 s. ISBN 978-80-200-2428-2. (čeština)

Muslim (arabsky: مسلم), je vyznavač islámu, monoteistického abrahámovského náboženství. Femininum pro muslimku zní v arabštině „muslima“. Význam arabského slova „muslim“ je oddaný (Alláhu). Perská forma, používaná v Íránu, Afghánistánu, Pákistánu, Indii i jinde, je musalmán (مسلمان), z toho pochází české řídce užívané a zastaralé musulman, musulmanka, které má nádech archaismu. 
V českém prostředí se pro vyznavače islámu používá i řada zastaralých a hanlivých označení, v novověkých cestopisech někdy pojem muslim splývá s označením Turek. Mezi starší hanlivé výrazy patří například označení saracéni – pravděpodobně zkomoleninu slova šarqíjún (Orientálci), haragéni či izmaelité – tato označení naráží na legendu o Abrahámovské geneaologii Arabů, z rodu Izmaele, Abrahamova prvorozeného syna, jehož mu porodila otrokyně Hagar. Někdy se také používá pojem mohamedán, který sami muslimové chápou jako nesprávný a hanlivý, protože uctívají Alláha, nikoliv proroka Muhammada. Dalším zastaralým obecným a expresivním označením je machometán.
Celkový počet muslimů se odhaduje (k roku 2010) asi na 1,6 miliardy a představují tak necelou čtvrtinu světové populace. Jedná se po křesťanech (2,2 miliardy) o druhou největší náboženskou skupinu světa. Převážná část muslimů jsou sunnité (75–90 %), většina zbývajících se hlásí k ší'itskému islámu; kromě těchto dvou hlavních větví islámu existují i další, například cháridža.
Slovem Muslim, Muslimové (s velkým písmenem) se označuje etnická skupina Bosňáci (odlišujte od Bosňanů, obyvatel Bosny).
Významným Čechem, který mezi světovými válkami konvertoval k islámu, byl cestovatel a spisovatel Alois Bohdan Brixius (1903-1959, po přijetí islámu Hadži Mohamed Abdalláh Brikcius). Byl prvním předsedou české Náboženské rady muslimské (1935), která v té době sdružovala asi 700 členů.
OSTŘANSKÝ, Bronislav. Atlas muslimských strašáků aneb Vybrané kapitoly z dějin „mediálního islámu“. Praha: Academia, 2014. 190 s. ISBN 978-80-200-2428-2. (čeština)

Mustangové (anglicky The Misfits) je americké neowesternové filmové drama z roku 1961, natočené podle scénáře Arthura Millera režisérem Johnem Hustonem. V hlavních rolích se objevili Clark Gable, Marilyn Monroe, Montgomery Clift, Eli Wallach a Thelma Ritter. Posléze se ukázalo, že snímek byl posledním, kde si zahrály dva americké sexsymboly Clark Gable a Marilyn Monroe. Film byl dokončen 4. listopadu 1960 a poprvé uveden v únoru 1961.
Film vypráví příběh lásky rozvedené citlivé krásky Roslyn Taber (Marilyn Monroe) a Gaye Langlanda (Clark Gable), stárnoucího kovboje s mírnou hráčskou vášní, jenž si vydělává nelegálním odchytem divokých mustangů, které pak prodává řezníkovi ke zpracování na psí konzervy.
V originálu se snímek jmenuje The Misfits (ztracené existence). Ztracenci jsou jak mustangové, kteří jsou nemilosrdně odchytáváni, tak hlavní postavy příběhu, jež jsou zmítány osudem a nedokážou dosáhnout spokojené existence.
Roslyn Tabor (Marilyn Monroe) přišla do Rena, aby se nechala rozvést. Její největší, starostlivou přítelkyní se stane Isabelle (Thelma Ritter), která je sama již dlouho rozvedená. Po svém rozvodu se Roslyn seznámí s automechanikem Guidem (Eli Wallach) a kovbojem Gayem Langlandem (Clark Gable). Roslyn a Isabelle odjedou s Guidem a Gayem do Gidova prázdného domu. Roslyn zde zůstane nějakou dobu sama s Gayem a stráví s ním pár šťastných dní. Poté se znovu objeví Guido, aby přemluvil Gaye k lovu mustangů.
Gay nakonec souhlasí. Roslyn je tím nadšená, protože očekává báječné dobrodružství. Při shánění dalšího do party se vydají do městečka Halt, kde se právě koná rodeo. Zde se Guido a Gay setkají s kamarádem Percem Howlandem (Montgomery Clift), který se účastní rodea. Roslyn je rodeem zděšena, a to především tím, když vidí, jak byl Perce dvakrát shozen a s koně a býka a zraněn. Perce se do citlivé Roslyn, která s ním soucítí, brzy zamiluje.
Dalšího dne se všichni vydají na lov mustangů. Roslyn proti brutálnímu nakládání s krásnými koňmi protestuje, zvlášť když se dozví, že mustangové mají skončit jako psí konzervy. Nakonec se nervově zhroutí.
Gay odmítá splnit přání Roslyn a nechat koně běžet. Perce se však nad mustangy i Roslyn smiluje a v nestřežený okamžik mustangy odváže a vypustí na svobodu. Gay si to nechce nechat líbit a pokusí se přemoci alespoň silného hřebce, vůdce stáda. Pomocí vlastních svalů ho zkrotí a teprve potom mu dá svobodu. To je pro Roslyn gesto smíření. Gay s ní odjíždí šťastně a smířen domů.
Všech pět hlavních hrdinů příběhu je izolováno od zbytku světa, což je také po jistou dobu spojuje. To nemůže trvat příliš dlouho, a proto se také od skupinky brzy odděluje Isabelle. Náhodou totiž potkala svého bývalého muže, kterého stále miluje, a jeho nynější ženu, kteří žijí ve funkčním vztahu. Isabelle, jež byla již vícekrát vdaná, pozná, že se jí v městečku může dostat opravdového přátelství a spokojenosti.
Roslyn touží po respektu a opravdovém smyslu života. Pracovala jako tanečnice, muži ji ale nebrali jako skutečného člověka. Chce být respektována a ceněna jako osobnost. Když jsou mustangové brutálním způsobem kroceni, vykřičí jejich „mučitelům“ své mínění do obličeje. Nesnese, aby bylo komukoliv ubližováno. Je osobností, která se nenechá omezovat ostatními.
Přitahují ji muži samotáři, kteří se nenechávají ovlivňovat společností, kteří mají vlastní představu o světě i životě.
Guido, jenž býval za druhé světové války pilotem, opouští svoji práci automechanika ihned, jakmile se naskytne příležitost k lovu mustangů. Zdá se, že je milým a chápajícím člověkem, to ale platí pouze do té doby, kdy je vyhovováno jeho záměrům. Ve skutečnosti opovrhuje ženami a činí svoji zemřelou ženu odpovědnou za to, že jejich manželství bylo nešťastné. Nepřipouští se žádnou možnost sebekritické reflexe.
Perce se potuluje světem jako rodeový závodník. To vše kvůli tomu, že se jeho matka znovu vdala a její nový manžel tak zaujal Percovo místo na ranči. Vyhledává dobrodružné rodeo, které mu pomůže zapomenout na jeho starosti. Také on odmítá Guidův a Gayův plán pochytání mustangů, přesto jim ale pomáhá a až později se pokusí zvířata osvobodí a utéci s Roselyn. Není ještě charakterově hotovou postavou.
Kovboj Gay si pamatuje ještě časy, když byli koně odchytáváni na chov. Souboj s divokými koňmi pro něj představuje takřka sportovní vyžití. Své děti (jeho dcera je stará jako Roselyn) vídá jen jednou do roka a ony s ním už dávno příliš nepočítají. Když je na chvíli opustí, aby jim přestavil Roselyn, odjedou a nedají mu ani vědět. Tehdy se jeho pěstěná sebedůvěra poprvé zhroutí. Říká, že celá země je jeho vlastí, je mu však k ničemu bez ženy, s níž by ji sdílel. S energií se pouští do vztahu s Roselyn. Přesto se ho Roselyn nepodaří odvrátit od jeho plánů na chytání mustangů. Nakonec však Gay pozná, že život, který dosud vedl, je pryč, a jeho budoucnost spočívá v lásce k Roselyn, která má proto jistou šanci.
Natáčení Mustangů nebylo vůbec jednoduché. Provázelo je mnoho problémů, z nichž ne nejmenším byla vedra nevadské pouště. Dalším problémem byl paradoxně režisér John Huston, který noci trávil hraním a popíjením a občas usnul během natáčení. K jeho honoráři přibývaly ještě hráčské prohry, o které se musela postarat produkční společnost.
Marilyn Monroe během natáčení upadala stále hlouběji do světa závislosti na alkoholu a lécích. V srpnu 1960 zastavil Huston práci a poslal Marilyn na léčení.
Gable trval na tom, aby sám účinkoval ve svých kaskadérských scénách, včetně toho, že byl 120 metrů vláčen rychlostí 50 kilometrů za hodinu. Tři dny po konci natáčení utrpěl těžký kuřák Gable masivní infarkt a jedenáct dní nato zemřel. Za méně než dva roky zemřela i Marilyn Monroe na předávkování drogami. Mustangové byli jejím posledním dokončeným filmem, stejně jako tomu bylo u Gabla, Marilyna dětského idolu. Thelma Ritter zemřela osm let po natáčení a Montgomery Clift, jenž byl těžce zraněn při automobilové nehodě roku 1956 a podstoupil náročnou operaci obličeje, zemřel čtyři roky po dokončení Mustangů, Naproti tomu Eli Wallach pokračuje ve své bohaté kariéře i ve 21. století.
Navzdory mnohým potížím podali Monroe, Clift Gable výkony, které jsou moderními filmovými kritiky označovány za vynikající. Gable a Monroe zde patrně ztvárnili své nejtěžší životní role. Především Monroe se konečně zbavila stereotypního označení hloupé blondýnky.
Snímek nebyl příliš komerčně úspěšný (což bylo vzhledem ke čtyřmilionovým nákladům víc než nemilé) a setkal se smíšeným přijetím kritiky. Od té doby však jednoznačně zkultovněl.
V dokumentárním filmu o točení Mustangů Eli Wallach vyprávěl historku o tom, jak Huston natáčel scénu s Gayem (Gable) a Guidem (Wallach) u baru. Huston se domníval, že Wallach hraje opilce nepříliš realisticky. Huston Wallachovi pověděl, že se včera opil jako nikdy v životě. Wallach užasl, protože ten den Huston vypadal naprosto střízlivě. Vyučování spočívalo v tom, že se Wallach jako opilý se pokusí zahrát střízlivého. Poté to už šlo.
Společnost Magnum Photos získala exkluzivní práva na pořízení fotografií z natáčení. Fotografie Inge Morath a Eve Arnoldové byly od té doby představeny na mnoha výstavách po celém světě. Arthur Miller, v době natáčení manžel Marilyn Monroe, se v roce 1962 oženil s fotografkou Inge Morath, kteréžto manželství vydrželo až do roku 2002, do její smrti.
Miller pokračoval v práci na scénáři během natáčení, což často konzultoval s režisérem Johnem Hustonem.
Monroe chodila na natáčení velmi pozdě, občas se neukázala vůbec. Noci trávila učením se svých výstupů s Paulou Strasberg, to velmi rozčilovalo Millera i Hustona, kteří byli znepokojeni tím, že se Marilyn dostávalo rozdílných pokynů z mnoha stran. Strasberg se navzdory nevadskému vedru oblékala do černého a byla filmovým štábem nazývána Black Bart po štvanci Divokého západu Charlesi Bollesovi.
Poslední hra Arthura Millera Finishing the Picture (2004) vychází především z událostí, které se přihodily během natáčení Mustangů.

Mutant Enemy je americká televizní a filmová produkční společnost založená režisérem, scenáristou a producentem Jossem Whedonem v roce 1996 v Los Angeles. Společnost vyráběla pro televizi Fox seriály Buffy, přemožitelka upírů (1997–2003), Angel (1999–2004), Firefly (2002) a Dům loutek (2009–2010), v roce 2008 vytvořila webovou minisérii Dr. Horrible's Sing-Along Blog, roku 2011 spoluprodukovala dokument Comic-Con Episode IV: A Fan's Hope a v roce 2012 vyrobila film Chata v horách. Od roku 2013 spoluprodukuje pro televizi ABC seriál Agenti S.H.I.E.L.D.
Název „Mutant Enemy“ pochází ze skladby „And You and I“ britské rockové skupiny Yes, jíž je Whedon fanouškem.
V tomto článku byl použit překlad textu z článku Mutant Enemy Productions na anglické Wikipedii.
Muzeum (musaion = chrám múz, řecky mouseion) je podle definice Mezinárodní muzejní rady stálá nevýdělečná instituce ve službách společnosti a jejího rozvoje, otevřená veřejnosti, která získává, uchovává, zkoumá, zprostředkuje a vystavuje hmotné doklady o člověku a jeho prostředí za účelem studia, vzdělání, výchovy a potěšení.
Podle území své působnosti se dělí na celostátní, národní, regionální (též oblastní, okresní, místní) a městská.
Podle zaměření sběrného programu, tj. obsahu expozic, výstav a depozitářů – se rozlišují na všeobecná, vlastivědná, a na specializovaná v určitém oboru. Nejčastěji se dělí na společenskovědní a přírodovědná, dále přesněji na historická, archeologická, technická či uměleckoprůmyslová. Jednooborová muzea mohou být úzce zaměřená na jedinou sbírku či téma (muzeum motocyklů, muzeum kávy).
Jsou-li hlavním výstavním exponátem objekty či objekt (budova) muzea, může se nazývat Skanzen, Mlýn, Sýpka, Kovárna, Pivovar, Vila, Fara a podobně, podle svého původního účelu.
Instituce shromažďující výhradně obrazy a sochy se nazývají galerie, dále se mohou dělit na obrazárny, glyptotéky či lapidária. Často však tyto sbírky zůstávají kombinované pod názvem Muzeum.
Muzea mívají sbírky uložené v muzejních depozitářích, k nimž patří také knihovna a archiv. Veřejnosti jsou prezentovány v určené otevírací době, jsou přístupné ve formě dlouhodobé (stálé) muzejní expozice nebo časově omezené výstavy. Odborná veřejnost, badatelé včetně laiků a studentů mohou žádat o zpřístupnění nevystavených sbírkových předmětů ke studiu. K tomu účelu slouží badatelna či studovna, ve které odborný pracovník předmět(y) zpřístupní za určitých podmínek po omezenou dobu.
Nejstarším veřejně přístupným muzeem pod světskou správou bylo v Evropě pravděpodobně Ashmolean Museum v Oxfordu. V českých zemích byla první muzea církevní, primát drží Jezuitské muzeum v pražském Klementinu, založené v roce 1722 pro učební účely Akademického gymnázia a řádových vědců, jehož sbírky po zrušení řádu převzaly zčásti Karlo-Ferdinandova univerzita a zčásti Národním muzeum v Praze.  Dalšími muzei pro školské a vědecké účely byla muzea klášterů a jejich gymnázií, nejčastěji například řádů benediktinů, premonstrátů (Strahov) nebo augustiniánů kanovníků, piaristů a dalších.
První muzea v moderním průmyslovém věku byla v Rakouské monarchii založená roku 1802, bylo to Joanneum ve Štýrském Hradci a Šeršníkovo muzeum v Těšíně (dnes v Polsku). Po nich následovaly v českých zemích Gymnazijní muzeum v Opavě (založené roku 1814), Františkovo muzeum v Brně (1817) a České vlastenské muzeum v Praze (1818).
Muzea v České republice zřizovaná státem, kraji a obcemi jsou správci muzejních sbírek podle zákona 122/2000 Sb. Sbírky těchto muzeí jsou vedeny v Centrální evidenci sbírek.[1]. kromě toho existují soukromá muzea, která mohou požádat o registraci a finanční příspěvek Ministerstvo kultury ČR, pokud své sbírky zkatalogizují a v určeném časovém režimu je zpřístupňují veřejnosti (minimálně jedenkrát ročně).
Ostrov muzeí v Berlíněː sdružuje 5 muzeí Bodemuseum, Pergamon Museum, Altes Museum, neues Museum a galerii
Český výbor ICOM je společenství muzeí a muzejních pracovníků v České republice, které je součástí Mezinárodní rady muzeí ICOM. ICOM byl založen roku 1946 v Paříži, jednou ze 14 zakládajících zemí bylo Československo. Roku 1994 došlo k rozdělení Československého výboru ICOM a založení Českého výboru ICOM. Posláním ČV ICOM je podpora a zapojení českých muzejních pracovníků do globální mezinárodní komunity, přispívání do mezinárodní diskuse o rozvoji muzejnictví a zvyšování jeho kvalit. Členové ICOM pracují v duchu principů Etického kodexu ICOM.
Asociace muzeí a galerií České republiky (dále jen AMG) je dobrovolným nepolitickým sdružením muzeí, galerií, případně jiných právnických a fyzických osob, působících v muzejnictví.
Posláním AMG je působit jako reprezentant muzeí a galerií v České republice. Usiluje o rozvoj muzejnictví a zajištění svobodné tvůrčí práce v muzeích a galeriích; hájí společné zájmy a práva muzeí a galerií, sdružených v AMG, v duchu principů stanovených Etickým kodexem Mezinárodní rady muzeí (ICOM).[2]
Pro podporu muzejní činnosti v ČR zřídilo Ministerstvo kultury sedm specializovaných muzeologicko-metodických pracovišť, která poskytují informace a služby vlastníkům a správcům sbírek muzejní povahy a dalším zájemcům, vydávají metodické pokyny a texty, poskytují konzultace. [3]

Muzeum lidových staveb v Kouřimi je součástí Regionálního muzea v Kolíně, příspěvkové organizace Středočeského kraje. Bylo založeno roku 1972 v prostředí starého ovocného sadu a veřejnosti zpřístupněno v roce 1976. Zřizovatelé regionálního záchranného skanzenu brzy pojali ambice přeměnit jej v jediný skanzen v České republice, který shromažďuje stavitelské památky z celého území Čech a nabízí tak přímé srovnání různých regionálních typů lidové architektury z období od 17. do 19. století. Muzeum je celoročně také dějištěm mnoha národopisných a dalších doprovodných programů, využívají jej též filmaři. Působí při něm také Regionální odborné pracoviště pro péči o tradiční lidovou kulturu. Muzeum je členem Českého svazu muzeí v přírodě.
Muzeum lidových staveb v Kouřimi bylo založeno v roce 1972 Regionálním muzeem v Kolíně jako záchranný skanzen, určený především pro památky lidové architektury ze zátopové oblasti přehradní nádrže Švihov (Želivka). Jeho původní sběrná oblast se zaměřovala na oblast Posázaví, středního Povltaví a Podblanicka.
Již záhy po zpřístupnění muzea pro veřejnost v roce 1976 však došlo k první změně koncepce, která se zaměřila na prezentaci rozmanitých stavebních technik lidové architektury z celého území České republiky. Do muzea tak byly postupně převáženy četné stavitelské památky z Čech i Moravy, z nichž se však pouze některé dočkaly svého znovupostavení. Koncem 80. let 20. století se tento megalomanský záměr ukázal být nereálný – jak vzhledem k omezenému rozsahu muzejního areálu, tak k architektonické nesourodosti převezených objektů. Po roce 1990 byla proto sběrná oblast muzea zúžena na samotné Čechy (bez Moravy a Slezska).
V roce 1992 byl uplatněn restituční nárok na většinu pozemků muzea, což vedlo k vleklému soudnímu sporu, který byl dalším důvodem pozastavení rozvoje areálu. Tento spor byl dokončen až v roce 2012, a to uzavřením dohody mezi Středočeským krajem a rodinou Lonských.[zdroj?]V době, kdy byl rozvoj areálu pozastaven, muzeum soustředilo svou činnost na pořádání četných národopisně zaměřených programů, které si v 90. letech 20. století získaly u veřejnosti značnou oblibu.[zdroj?]V roce 1996 byl areál muzea prohlášen kulturní památkou České republiky.
Po ukončení pozemkových sporů v roce 2012 byla zahájena obnova a dostavba areálu podle zcela nově zpracované koncepce, která sběrnou oblast muzea zúžila pouze na oblast středních, východních a severních Čech.[zdroj?] Dříve znovupostavené objekty jsou postupně obnovovány, kromě nezbytné údržby jsou odstraňovány také nevhodné úpravy z 90. let. Podle projektu má být areál přeměněn na Muzeum české vesnice, které má kromě architektonických památek přibližovat život na českém venkově od raného novověku do počátku 20. století včetně jeho sociálních a regionálních specifik.K 30. červnu 2016 byla dokončena první etapa dostavby muzea, která zahrnovala tyto hlavní aktivity: celková obnova a přenesení stodoly ze Želejova, výstavba usedlosti z Podbrdska, výstavba usedlosti z Českobrodska a středního Polabí, znovupostavení mariánského sloupu z Konárovic, přenesení a restaurování sochy sv. Donáta ze Svatbína, zhotovení nových komunikací a sítí, provedení terénních a krajinářských úprav.
Nachází se zde zatím devět větších obytných a hospodářských objektů z oblasti středních, východních a severních Čech, které doplňuje několik drobnějších památek.
Devítiboká roubená stodola se strmým vysokým krovem středověkého typu pokrytým došky, od usedlosti čp. 7 z Durdic u Votic, z roku 1648, do muzea přenesena v roce 1972 jako první stavba.
Chalupa čp. 8, pravděpodobně z roku 1786, z Budče u Ledče nad Sázavou. Do muzea byla přenesena v roce 1973 ze zátopové oblasti vodní nádrže Želivka. Interiérová instalace představuje domácnost drobného chalupníka v druhé polovině 19. století.Sýpka od usedlosti čp. 7 z Budče pochází z 2. poloviny 18. století, do muzea byl přenesen v roce 1973.
Sýpka od usedlosti čp. 5 z Hrádku u Zruče nad Sázavou z přelomu 18. a 19. století byl do muzea přenesen v roce 1973 ze zátopové oblasti nádrže Želivka. Uvnitř je expozice o domácím zpracování mléka.
Obytný dům statku čp. 1 z Týřovic u Rakovníka byl do muzea přenesen v roce 1975. Statek byl jako Jerýskovský grunt zmiňován už v 16. století, na konci 17. století se vytvářela jeho dochovaná podoba, dalšími úpravami prošel v 19. století. Po nové adaptaci zde byla v roce 2012 zpřístupněna stálá expozice „Venkovská škola na konci 19. století“ (velká světnice statku skutečně před rokem 1885 nouzově sloužila jako škola). Malá světnice a přední komora jsou instalovány do podoby zámožnějšího selského obydlí v polovině 19. století, v zadní komoře se nachází expozice „Lidový nábytek ze sbírek Regionálního muzea v Kolíně“.
Celoroubená kovárna od usedlosti čp. 2 ze Starého Bydžova z roku 1774 byla do muzea přenesena v roce 1976. Svému účelu sloužila až do roku 1958. Uvnitř je vystaven kovářský mobiliář především z kovárny v Louňovicích pod Blaníkem a také z několika obcí na Kolínsku. Kovárna je v muzeu zatím nevhodně prezentována jako samostatně stojící objekt bez obytného stavení a dalšího hospodářského zázemí.
Obytné stavení rychty čp. 2 z Bradlecké Lhoty bylo zachráněno přenesením do skanzenu v roce 1981. Roku 1998 jej poškodil požár, po němž byla provedena celková obnova. Hospodářský trakt usedlosti dosud stojí na původním místě v Podkrkonoší. Stavení pochází z doby po roce 1689. Interiér je instalován do podoby z první poloviny 19. století, jsou zde vystaveny předměty z vybavení domácnosti a soubor malovaného nábytku z oblasti Podkrkonoší a Polabí.Dvanáctiboká stodola od čp. 3 ze Želejova u Hořic z roku 1660 byla do muzea přenesena v roce 1977. V interiéru je vystaveno hospodářské náčiní a zemědělské strojem, některé pocházejí přímo z usedlosti čp. 3 v Želejově.Dům čp. 50 z osady Kamenná u Jílového na Děčínsku, z počátku 19. století, kombinující tři stavební techniky, byl do muzea přenesen v roce 1986. Expozice v interiéru přestavuje vybavení venkovské domácnosti na přelomu 20. století.Objekty postavené v rámci první etapy dostavby v letech 2015-16
Obytné stavení usedlosti Šperkovna čp. 41 ze Strašic na Rokycansku, z první čtvrtiny 19. století. Usedlost byla zlikvidována v roce 1978 z důvodu stavby nákupního centra, v muzeu byla postavena rekonstrukce zaniklého objektu s osazením několika zachovalých původních detailů. 
Celoroubený špýchar s unikátní roubenou klenbou od usedlosti čp. 3 z Kornatic na Rokycansku pochází z roku 1774. Do skanzenu byl v dobře zachovalém stavu převezen v roce 1977 poté, co se majitelka usedlosti zbytečně rozhodla jej zbořit.
Mariánský sloup z 2. poloviny 19. století z Konárovic na Kolínsku. Na původním místě byl sražen nákladním autem v roce 1981, poté byly jeho trosky předány muzeu.
Chalupa usedlosti čp. 2 z Masojed na Českobrodsku z druhé poloviny 18. století. Roubená obytná část chalupy byla v roce 1987 zbořena a nahrazena novostavbou, detaily včetně lomenice, podstávky a ostění oken byly získány do muzea, kde došlo k postavení rekonstrukce chalupy s osazením zachovalých původních prvků. Chalupa byla doplněna o kopii zaniklé klenuté brány s volutovým štítem, která stávala v podobné usedlosti v Masojedech.
Domek u usedlosti čp. 64 z Krchleb u Nymburka, který sloužil jako obydlí nemajetného domkaře, podruha nebo výměnkáře, byl postupně památkově znehodnocen modernizacemi, poslední autentická část, roubená světnice, byla zbořena roku 1975. Muzeum získalo pouze vyřezávanou lomenici v nerozebraném původním stavu. Znovupostavení domku bylo pojednáno jako rekonstrukce pravděpodobné původní podoby s využitím analogií s jiných dochovaných staveb.Drobné památky:
boží muka svatého Prokopa z Kostelce nad Černými lesy, z nučického červeného pískovce z roku 1897, umístěna u začátku prohlídkové trasy
stroj na balení sazenic ovocných stromků z Molitorova u Kouřimi, umístěn za usedlostí ze středního Polabí
roubená rumpálová studna z počátku 19. století z Kozojed u Ratají nad Sázavou, umístěna před budečskou chalupou
kopie dřevěné zvoničky církve Československé husitské z Býchor na Kolínsku, umístěna před statkem z Týřovic
barokní socha svatého Donáta z roku 1764 ze Svatbína u Kostelce nad Černými lesy, umístěná za usedlostí ze středního Polabí
volná kopie na námět dřevěného kříže s korpusem Krista malovaným na plechu z Němčic na Kolínsku, umístěna na rozcestí v jižní části areálu
Podle koncepce dostavby muzea z roku 2012 má být areál postupně doplněn o přibližně dvacet pět dalších objektů, z toho je k rekonstrukci a opětovnému sestavení připraveno čtrnáct staveb, přenesených z různých regionů středních, východních a severních Čech. Mezi plánované stavby patří:
Kostel sv. Jana Křtitele z Dolních Kralovic nad Želivkou. Kostel byl rozebrán na konci roku 1975. Ačkoliv šlo o jeden z prvních objektů, který byl do areálu skanzenu převezen, zatím nebyl znovupostaven. V 70. a 80. letech to bylo z ideologických důvodů, aby se nestal poutním místem Posázaví. Proto byla zvažována možnost rekonstruovat pouze torzo krovu. Nynější projekt předpokládá stavbu kopie kostela s osazením veškerých zachovalých prvků a výhledově i s možností navrácení existujících částí původního mobiliáře, které byly rozmístěny do jiných kostelů.
Vodní mlýn z roku 1676 z Tismic na Českobrodsku. Původní objekt postupně zanikl zanedbáním po roce 1991. Jeho podrobné zdokumentování umožňuje stavbu kopie. Ve skanzenu k němu má být vybudován i funkční náhon s vyrovnávací nádrží, v souvislosti s tím má být u okraje areálu obnoven rybník Vodák, který zanikl na konci 18. století.
Goticko-renesanční brána někdejšího panského dvora čp. 14 v Tismicích z roku 1506. V roce 1970 byla brána (podle webu muzea nejspíše úmyslně) stržena projíždějícím traktorem, po neúspěšném úsilí památkových orgánů o obnovu byla věnována do skanzenu.
Barokní sousoší sv. Jana Nepomuckého z Tismic z doby po roce 1750 stávalo na parapetní zdi schodiště ke kostelu Nanebevzetí Panny Marie. V roce 1943 bylo těžce poškozené sousoší na původním místě nahrazeno kopií, neúplný originál byl přenesen do Podlipanského muzea v Českém Brodě, kde zůstal pohozen na muzejní zahradě. V roce 2009 bylo torzo částečně konzervováno. Ve skanzenu má být rekonstruované sousoší umístěno do výklenkové kapličky, která má být volnou kopií kapličky sv. Jana Nepomuckého ve Třebovli, kde je osazeno podobné barokní sousoší.
Hospodářská budova (dvě komory a chlév) u usedlosti čp. 17 v Kosmonosech u Mladé Boleslavi. Pochází pravděpodobně z druhé poloviny 18. století. Byla v havarijním stavu a napadená dřevokaznými organismy. V roce 2012 se po podrobné dokumentaci podařilo zachránit jen několik prvků, které by měly být zakomponovány do plánované kopie stavby.
Dům vrchnostenské správy čp. 31 zvaný Laubovna z Amalína u Křivoklátu byl postavený na svažitém pozemku po roce 1715, když ves ještě nesla název Čamrdoves. Na stavbu byly použity části konstrukcí ze starších objektů včetně dřevěné nástavby jedné z věžic hradu Křivoklátu. Dům byl označován názvem podle rodiny houslisty a hudebního skladatele Ferdinanda Lauba, která jej používala jako letní byt. Roku 1996 byl dům poškozen požárem a roku 2005 byla nadzemní část zbořena a nahrazena novostavbou. Část původních konstrukcí byla v roce 2013 předána kouřimskému skanzenu.
Patrový špýchar od usedlosti čp. 27 z Martinic u Votic z roku 1794 byl několik letv rozebrané podobě na zahradě usedlosti, v roce 2013 majitel dohodl jeho darování Muzeu lidových staveb v Kouřimi.
Věžovitá polodřevěná zvonice v areálu kostela Povýšení svatého kříže v Mečeříži u Benátek nad Jizerou, pravděpodobně z roku 1620, přestala svému účelu sloužit v roce 1913, kdy byly zvony přeneseny do novostavby kostela. Původní zvonice pak chátrala a v roce 1976 se při vichřici horní část zřítila. Kopie má být zhotovena na základě plánové a fotografické dokumentace.
Rychta čp. 1 z Kamenice u Dobrého u Dobrušky z přelomu 16. a 17. století nebyla od 50. let 20. století udržována a zchátrala. V roce 1977 bylo zahájeno jednání o jejím přenesení do kouřimského skanzenu. Byla připravena dokumentace k transferu, avšak tento záměr ztroskotal na administrativních a technických překážkách. V létě 1981 tedy byly sejmuty a zachráněny alespoň nejcennější architektonické detaily a zbytek stavby byl ponechán svému osudu. Výstavbě kopie v 80. letech bránil nedostatek pracovní kapacity, poté pozemkové spory.
Roubený dům čp. 19 ze Starostína na Broumovsku vznikl v 18. století. V 70. letech 20. století byl zanedbaný a hrozil jeho zánik. Byl demontován a měl být přenesen do podkrkonošského skanzenu ve Vrchlabí, který však nikdy nevznikl. Roku 1982 byl přenesen do muzea v Kouřimi, kde však nikdy nebyl znovupostaven. Pozůstatky jsou kvůli nevhodnému způsobu uložení silně poškozené a většinu ze součástí by bylo nutno nahradit kopiemi.
Větrný mlýn na pozemku usedlosti čp. 189 na Zimní straně Červeného vrchu v obci Borovnice u Staré Paky z roku 1841 byl posledním sloupovým větrným mlýnem v Čechách, v provozu byl do 40. let 20. století. Na původním místě byl mlýn roku 1966 poškozen bleskem. Ač byl poté opraven, roku 1968 byl demontován a převezen ke konzervaci do Hostinného, odkud měl být převezen do plánovaného skanzenu v Dolánkách u Turnova, později byl převezen do plánovaného skanzenu ve Vrchlabí. V roce 1979 shořely zbylé základy původní stavby v Borovnici, roku 1982 byly zubožené a nekompletní zbytky horní části stavby převezeny do Kouřimi, kde však kvůli nevhodnému způsobu uložení dále zchátraly a nedostatku finančních a technických kapacit a kvůli pozdějším pozemkovým sporům nebyl mlýn dosud znovupostaven. Muzeum nyní uvažuje o stavbě kopie, použití původních částí konstrukcí je dnes již nereálné. Občanské sdružení Větrák usiluje od roku 1997 o znovupostavení mlýna na původním místě v Borovnici.
Zděná výklenková kaplička Panny Marie ve Svobody nad Úpou u cesty na Janskou horu pod Matčinou loukou západně od kostela byla postavena před rokem 1764 a zanikla po odsunu původního německého obyvatelstva. Muzeum plánuje postavení kopie.
Chalupa čp. 1 z Nové Starosti u Rynoltic na Liberecku byla do skanzenu věnována majitelkou a převezena v roce 2010 poté, co na původním místě zchátrala a byla určena k demolici. Pochází z přelomu 18. a 19. století a patřila k nejstarší zachované zástavbě osady. Po rozebrání se podařilo k přesunu zachránit jen některé části konstrukcí stěn, protože chalupa byla napadena dřevokaznými organismy. Zachovány byly hodnotné architektonické prvky včetně pískovcových kvádrů podezdívky.
Usedlost čp. 128 z Chedrbí na Čáslavsku pocházející z přelomu 18. a 19. století, představuje stavbu patřící menšímu zemědělci tzv. domkáři - zemědělci bez vlastní půdy. V roce 2008 byla vážně poškozena požárem, při kterém shořela celá konstrukce krovu, štít a byl silně porušen strop. Do muzea byly v roce 2016 přeneseny všechny nepoškozené původní konstrukce objektu.
Křídlovka pro Majoránka, TV film, komedie/drama, Československo, 1985, 56 min, režie: Jaroslav Dudek
Čapkovy kapsy, TV seriál, část 1. Zločin v chalupě, krimi/komedie/povídkový, Česko, 2011, 27 min, režie: Jana Boršková

Muzeum Litovel je muzeum zaměřující se na historii města Litovle a jeho nejbližšího okolí. Sídlí ve Smyčkově ulici v Litovli v trojpodlažním objektu bývalé střelnice, který je chráněnou kulturní památkou. Ve třech výstavních sálech jsou umístěny stálé expozice věnované litovelským řemeslům, zápasníku Gustavu Frištenskému a historii gramofonové výroby a v jednom výstavním sále se střídají dočasné tematické výstavy. Muzeum také pořádá různé akce pro veřejnost, mezi nimi zejména každoroční Oživlá řemesla, zaměřená na prezentaci starých výrobních technik.Muzeum vzniklo na začátku 20. století jako součást národně emancipačních snah českého obyvatelstva v Litovli a od počátku hrálo významnou úlohu v kulturním životě města. Postupem času se v něm podařilo shromáždit velmi cenné a bohaté archeologické, národopisné, numismatické a zoologické sbírky, které byly centrem zájmu mnoha badatelů. Roku 1960 však bylo muzeum převedeno pod správu Vlastivědného ústavu Olomouc a jeho sbírky byly postupně převedeny do Olomouce. Na konci devadesátých let 20. století byla jeho budova přes opakované rekonstrukce ve velmi špatném technickém stavu a po povodních roku 1997 bylo muzeum zcela zrušeno. Město Litovel ho znovu obnovilo roku 2005.
Hlavní muzejní výstavou je stálá expozice Litovelská řemesla první poloviny 20. století, která byla otevřena 17. února 2005 ve velkém výstavním sále v prvním patře muzejní budovy. K vidění jsou zde různé řemeslnické nástroje i hotové výrobky, především řezbářské, kovářské, ševcovské, sedlářské, cukrářské, kadeřnické, řeznické, krejčovské a další. Součástí expozice, která se průběžně obměňuje, je mimo jiné sedlářská dílna, kterou muzeu daroval její původní majitel z nedaleké Nové Vsi. Některé vystavené předměty si návštěvníci mohou též vyzkoušet. Výstavu každoročně doprovází dva jarmarky, a sice Velikonoční jarmark, který se koná týden před Velikonoci, a v závěru roku Oživlá řemesla, která se konají 26. prosince. Velmi populární jsou především Oživlá řemesla, během nichž mohou řemeslníci jako například řezbáři, dráteníci, obuvníci, tkalci a mnozí další přímo představit svou tvorbu.
Tato expozice byla otevřena 13. ledna 2016 v nových prostorách získaných rekonstrukcí podkroví budovy a je věnována známému prvorepublikovému zápasníku v řecko-římském stylu Gustavu Frištenskému, který v Litovli prožil významnou část svého života a také zde roku 1957 zemřel. Výstava se snaží představit jeho život i sportovní kariéru. Mimo jiné zde návštěvníci mohou vidět originály vybojovaných ocenění, dobové plakáty, posilovací zařízení, která využíval při svém tréninku, ale také předměty z jeho statku v Lužicích či připomínající jeho věznění za druhé světové války. I v této expozici je možné si některé exponáty vyzkoušet.
Expozice Od mechanického hracího strojku k modernímu gramofonu byla otevřena 13. ledna 2016 zároveň s expozicí o Gustavu Frištenském a představuje vývoj mechanických zařízení pro reprodukci hudby od konce 19. století až do současnosti. Nejstaršími vystavenými exponáty jsou různé hrací strojky z konce 19. století, ovšem převážná část výstavy je věnována gramofonům. Zhlédnout tu lze některé staré přístroje z manufaktur, především však výrobky litovelských gramozávodů, to jest nejprve firmy Křižík, která byla později převzata firmou Tesla a nakonec firmou SEV Litovel. Většina vystavených exponátů je funkční. Představena je i historie vývoje gramofonových desek vyráběných v Loděnici na Berounsku. Výstavu doprovází také dobové fotografie litovelského fotografa Miroslava Pinkavy, které jsou promítány ve smyčce na třech obrazovkách, a pomocí dotykové obrazovky si lze pustit i některé staré oblíbené melodie.
Budova Muzea Litovel je volně stojící trojpodlažní stavba, sestávající z přízemí, prvního patra a podkroví. Její délka je asi 35 m a šířka 16 m. Zastavěná plocha včetně nádvoří měří 826 m². Půdorys vlastní budovy má tvar podkovy, jejíž oblouk je tvořen jádrem někdejší gotické bašty litovelského městského opevnění. Má pozdně klasicistní vzhled, který dostala při velkolepé přestavbě roku 1872. Stavba je krytá valbovou střechou. Její průčelí je hladce omítané, členěné kordonovou a hlavní římsou. Do budovy se vstupuje na východní straně asymetricky umístěným vstupním portálem se segmentovým záklenkem, v jehož nadpraží je vpadlá výplň. Ve fasádě této strany je zazděn střelecký znak, sestávající ze dvou zkřížených pušek, zelenobílého praporku a rohu na prach, zavěšeného na šňůře v horní části znaku. Okna jsou obdélná, v přízemí bez šambrán a v prvním patře s hladkými šambránami, které dole sahají až na kordonovou římsu a nahoře jsou ukončeny rovnými římsami. Nad okny prvního patra jsou ještě obdélné ploché rámy.Za vstupními dveřmi se nachází předsíň s plochou klenbou, členěná pilastry nesoucími rovné překlady, které dělí strop na čtyři pole. Vlevo od předsíně je místnost s barokní valenou klenbou s lunetami, další prostory jsou na pravé straně. Na konci předsíně je schodiště vedoucí do horních pater.Výstavní prostory jsou umístěny v prvním patře a v podkroví. Na levé straně prvního patra se nachází výstavní sál o ploše 78 m², v němž se konají krátkodobé výstavy, a malý prodejní kout. Na pravé straně je pak na ploše 108 m² velký výstavní sál se stálou expozicí Litovelská řemesla 1. poloviny 20. století. Na zdi u vchodu do sálů je zazděna pískovcová pamětní deska připomínající někdejší spojení dvou střeleckých spolků latinským nápisem Anno qVo fœDerİ LİthoVİa VnİebatVr honorİ İaCVLatorİVM restaVrabatVr (česky: V roce, kdy se Litovel sjednotila ve spolku, na počest obnovena), obsahující chronogram MDCLLVVVVVVVVIIIIIII, to jest 1747. V tomto patře se nachází také kancelářské místnosti.V podkroví jsou dva výstavní sály: vlevo na 85 m² je stálá expozice Od mechanického hracího strojku k modernímu gramofonu a vpravo na 97 m² další stálá expozice Gustav Frištenský. Vedle ní se pak nachází prostor o ploše asi 80 m², v němž lze vidět vazby střešních trámů s krovem.Objekt je kulturní památkou České republiky, částečně pro svou souvislost s historickým opevněním Litovle a také jako dochovaný příklad městské střelnice.Muzejní sbírky se uchovávají také v depozitáři na ulici 1. máje č. p. 800.
Na místě dnešního muzea vně městských hradeb původně stávala stavba, která většinu své historie sloužila jako střelnice. Postavena byla již někdy v 17. století a měla sloužit jako boční ochrana tzv. olomoucké městské brány. Roku 1705 byla ke staré kulaté dělové věži na hlubokých kvádrových základech přistavěna dřevěná budova, jejíž tehdejší podoba však není známa. Letopočet stavby je znám z jednoho zachovaného kvádru, který byl nalezen při odvodňování zrušeného říčního ramene obtékajícího hradby roku 1924.
V roce 1747 byla dřevěná stavba nahrazena novou, vyzděnou z kamene. Její podoba je dokumentována na olejomalbě Donáta Ulricha. Na ní lze vidět, že budova byla čtvercového půdorysu, měla jedno patro a valbovou střechu vyčnívající nad hradební zeď. Její fasáda byla hladká s šambránami kolem oken. Dovnitř se vcházelo jednoduchým pravoúhlým vchodem uprostřed východní strany, přičemž po stranách vchodu bylo po jednom oknu a další dvě okna byla v patře. Na jižní straně byla v přízemí i v patře okna tři. Ve středu této strany měla budova mírně vystupující rizalit. Další událostí roku 1747 bylo sloučení dvou místních střeleckých spolků (ostrostřelců a střelců z ručnic), což připomíná pískovcová pamětní deska, která byla původně umístěna do městských hradeb nedaleko budovy střelnice a dnes se nachází v prvním patře muzea vedle vchodu do výstavních sálů.
Rozšířené střelecké společnosti pak budova přestávala stačit, a tak byla roku 1786 rozšířena o dřevěnou přístavbu a i později se uvažovalo o její další přestavbě. Události byly urychleny roku 1822, kdy zde došlo k tragické události: při střelecké oslavě proletěla zbloudilá střela dřevěným stropem a zabila osmnáctiletou číšnici. V reakci na to byla stará dřevěná a ztrouchnivělá přístavba zbourána, přikoupen další pozemek a 24. června téhož roku byla započata nákladná, dva roky trvající přestavba. Nová stavba byla mnohem větší a musely jí ustoupit i pozůstatky gotické poloválcové parkánové bašty severozápadně od Olomoucké brány. Jádro bašty se stalo součástí nové střelnice, což lze pozorovat na obloukovém tvaru kratší strany budovy, jež je odvrácená jihozápadně směrem od centra města. Náklady na přestavbu dosáhly téměř 8000 zlatých. Podle dochovaného popisu z roku 1834 měla přestavěná budova jedno poschodí a byla přibližně 32 metrů dlouhá a 16 metrů široká. V přízemí se nacházela klenutá předsíň, obývací pokoj, ložnice, větší kuchyně a dva sklepy. V horním patře pak byly předsíň, taneční sál s orchestrem, jedna vedlejší místnost, jídelna a herna. Taneční sál byl přibližně 17 metrů dlouhý a téměř 11 metrů široký a osvětlen byl třemi lustry (jedním velkým novým a dvěma staršími). K orchestru se vystupovalo po třinácti cihlových schodech. K budově patřila ještě kuželna, za budovou stály dvě cílové budky a na jejím pozemku se nacházela řada ovocných stromů.Přestože většinu peněz na přestavbu z roku 1822 poskytli místní podnikatelé (majitel papírny Jan Hickl, právovárečník František Popp a majitel Špitálského mlýna Antonín Linder), spolek se kvůli ní velmi zadlužil. Finanční těžkosti nakonec vedly k tomu, že střelci budovu roku 1835 převedli na město (i s dluhem 3012 zlatých,) které jim však ponechalo výsadu pořádat zde oslavy a královské střelby. Pod novým majitelem se budova stala centrem společenského života. Roku 1839 se zde hrálo první ochotnické divadlo, a sice hra s názvem Chudoba a šlechetnost. Roku 1845 získal budovu do nájmu známý litovelský kulturní činitel (a pozdější purkrabí) Donát Ulrich, který zde v letech 1845 až 1874 vedl hostinec a provozoval zde často plesy, zábavy a také divadelní představení dobré úrovně.
Další nákladnou rekonstrukcí (za 10 tisíc zlatých) budova prošla roku 1872. Tehdy získala svou nynější klasicistní podobu, ovšem celkově tato přestavba není považována za zdařilou a rovněž současníci ji kritizovali pro její zbytečnou velkolepost. Další úpravy pak prodělala v letech 1882 až 1884, kdy byl v její zadní části zazděn střelecký znak. Součástí znaku býval také letopočet 1882.Střelnice nakonec doplatila na národnostní třenice ve městě. Do roku 1876 v ní působili společně Češi i Němci, ovšem ve druhé polovině 19. století se stala střediskem německých nacionalistických snah, a když Češi přenesli své aktivity do budovy záložny na náměstí Přemysla Otakara, zůstala už jen čistě německým kulturním centrem. Rozdělení předznamenalo pokles významu střelnice, zvláště když roku 1899 Češi poprvé zvítězili v městských volbách. Vzápětí se totiž objevily návrhy na zrušení německého střeleckého spolku a hned následujícího roku vydala nová česká správa města zákaz střelby, která byla údajně příliš hlučná a nebezpečná. Ten se ještě německým střelcům podařilo u zemského výboru v Brně zvrátit, ovšem když se situace roku 1911 znovu zopakovala, tak už se svým odvoláním neuspěli ani v Brně, ani u Správního soudního dvora ve Vídni, který svým rozhodnutím ze 13. května 1913 zákaz potvrdil. Spolek se poté ještě snažil zrušení zákazu dosáhnout u civilního krajského soudu v Olomouci, ale střelba již ve městě nikdy obnovena nebyla.Roku 1912 bylo na střelnici uspořádáno první kinematografické představení ve městě a plánovalo se, že zde bude zřízeno stálé kino. Podle popisu stavitele Čeňka Chrudímského z předchozího roku, přiloženého k žádosti o povolení, se mělo promítat v patře v tanečním a restauračním sále. V patře se dále nacházely kuchyň, záchod a spíž, v přízemí pak byla spolková místnost, stará střelnice, restaurace, jednopokojový byt a komora. Kromě toho se ještě ve dvoře nacházely dva sklepy, prádelna a zděná kůlna.
Ještě podrobnější popis zanechal městem vyslaný bezpečnostní technik, který se soustředil především na bezpečnostní prvky stavby. Podle jeho vyjádření byla budova ohnivzdorně krytá s klenutým přízemím. Sál v patře, využívaný k tanci či příležitostným divadelním představením, měl obdélníkový tvar s čelem do půlkruhu, v němž se nacházelo dřevěné pódium a jiné dřevěné příslušenství jeviště. Prostory v této části sálu byly vyzdobeny různými látkovými, a tudíž hořlavými drapériemi. Sál byl osvětlen šesti protilehlými okny a po setmění volně visícími elektrickými lustry. Vytápěn byl obyčejnými železnými plášťovými kamny. Ve stropě byly dvě ventilace. Obecenstvo sedělo v řadách na obyčejných židlích nebo na lavicích u zdí. Celkem se do hlediště vešlo asi 350 sedících a 50 stojících diváků. Jeho výška činila 5,3 m, délka 17,17 m a šířka 12,05 m v přední části a 13,10 m v zadní části. Projekční komora byla 2,7 m hluboká, 2,9 m široká a 2,7 m vysoká a nebyla opatřena žádnou ventilací. V patře byly také záchody, oddělené podle pohlaví.
Ven ze sálu vedly troje dveře, ovšem dvoje ústily jen do sousedního restauračního sálu. Z nich jedny byly plechové, přístupné po dřevěných schůdkách, a druhé byly zahrazeny projekční komorou. Únikový východ tedy byl pouze jeden, a to 1,7 m širokými dveřmi do předsíně před sálem a odtud na kamenné schodiště do přízemí. Vstupné se vybíralo v dřevěné pokladně v předsíni. V přízemí schodiště ústilo do domovního průchodu, kam vedly také východy z přízemních restauračních místností, odkud se dalo projít masivními dvoukřídlými dovnitř se otvírajícími dveřmi do prostorné zahrady. Bezpečnostní technik nakonec po zvážení celé dispozice dospěl k závěru, že stav budovy předloženému záměru nevyhovuje a veškeré promítání zde zastavil.V průběhu první světové války byl v části střelnice zřízen vojenský lazaret s kuchyní a část měl v nájmu Rolnický a akciový pivovar v Litovli (od listopadu 1914 do října 1917). V říjnu roku 1915 pořídila městská rada soupis místností budovy. V přízemí se nacházely průjezd, kuchyň, spíže, větší a menší hostinská místnost, byt o neuvedeném počtu místností a dále prádelna a záchody se samostatným vstupem ze dvora. V patře byly taneční sál, jídelna, předsíň, kuchyň a záchod.Krátce po válce, roku 1920, bylo do prvního patra budovy přemístěno městské muzeum. Brzy poté se střelecký spolek rozhodl ukončit vleklý spor s městem a za 5000 korun se roku 1924 vzdal svých práv na užívání budovy.
Litovel ovládala až do konce 19. století politická reprezentace německých měšťanů, čemuž se právě ve druhé polovině 19. století snažila česká komunita ve městě čelit mimo jiné zvýšeným úsilím na poli kultury a vzdělání. Početně ji posiloval především příliv nových obyvatel české národnosti z okolních hanáckých vesnic poté, co bylo roku 1848 zrušeno poddanství. Snahy vedoucí nakonec k založení muzea, které jsou spojeny především s osobou lékaře a pozdějšího starosty města Jana Smyčky, lze chápat jako součást těchto národních emancipačních snah.Jan Smyčka se do Litovle přistěhoval roku 1855 z blízké Choliny a krátce poté začal shromažďovat různé artefakty lidového umění a jiné etnografické, archeologické, numismatické a archivní památky, přičemž se současně pro myšlenku založení muzea snažil získat litovelskou veřejnost. V jeho osvětových snahách mu velmi pomohla Jubilejní výstava v Praze roku 1891, která v Litovli též vzbudila velký zájem. Roku 1892 byl proto v Litovli založen Národopisný odbor, jehož účelem byla příprava účasti litovelského okresu na chystané národopisné výstavě v Praze roku 1893. Jan Smyčka vydal v Litovelských novinách vlastenecky formulovanou výzvu ke sbírání národopisného materiálu a ve 22 obcích okresu byly za tím účelem organizovány místní národopisné odbory. Protože výstava byla nakonec odložena až na rok 1895, byl nasbíraný materiál využit též pro samostatné výstavy v blízkých obcích (1892 v Seničce, 1893 v Nákle a téhož roku také v Litovli v Sokolovně a Ziegrových domech, na místě dnešního Husova sboru).Na Národopisné výstavě českoslovanské roku 1895 pak byly mimo jiné předvedeny též hanácké zvyky a obyčeje, přičemž úspěch měly zejména „Hanácké přástky z Nákla“ předvedené na Hanáckém dnu 17. srpna, dále sádrový model hanáckého gruntu zhotovený litovelským stavitelem Čeňkem Chrudímským či dva hanácké svatební stromy. Janu Smyčkovi byl na výstavě udělen čestný diplom a bronzová medaile za zásluhy o její zdar. Na pražskou výstavu však byla odeslána jen část z velkého množství nasbíraného materiálu, a protože v té době nebyly v Litovli k dispozici žádné prostory pro uložení sbírky, byl zbytek předmětů vrácen původním majitelům.
Roku 1899 poprvé zvítězila v Litovli v obecních volbách česká politická reprezentace a Jan Smyčka se stal náměstkem starosty a prvním radním. Nástup českých zástupců do vedení města také otvíral nové možnosti pro muzejní práci. Jan Smyčka na radnici prosadil zřízení místopisné komise městské rady, která měla uspořádat městský archiv a sbírat místopisné a národopisné památky města a jeho okolí. Archiv i zárodek pozdějších sbírek historických předmětů byly roku 1903 umístěny v právě zřízené Městské knihovně v Jungmannově ulici č. p. 654. Smyčka, který již vlastnil cennou sbírku archeologických nálezů, mimo jiné též z jím objevených pravěkých sídlišť v regionu, koupil roku 1904 společně s Vácslavem Sochou (prvním českým starostou Litovle) od rolníka Karla Fišary z Nákla více než tisíc artefaktů z různých archeologických nalezišť Moravy. Ty se později staly základem archeologické expozice budoucího muzea.
Roku 1906 přidělilo město svému archivu a muzejním sbírkám několik místností v nově postavené české dívčí měšťanské škole v Jungmannově ulici, ovšem zároveň se distancovalo od jejich financování a doporučilo k tomuto účelu zřídit muzejní spolek. Dne 23. prosince 1906 proto byla místopisná komise přeměněna v Krajinskou muzejní společnost v Litovli. Společnost měla 30 členů a v jejím čele stál Jan Smyčka. Přešla na ni veškerá správa městského archivu i vznikajícího muzea. Městu zůstaly ve vlastnictví muzejní zařízení, archivní listiny a numismatická sbírka, která byla pořízena z městských fondů. Jan Smyčka sem následně přestěhoval také své soukromé sbírky krojů, výšivek, kraslic, mincí, listin a archeologických nálezů. Expozici doplňovaly též předměty ze soukromé sbírky Vácslava Sochy.Veřejnosti se muzeum v dívčí měšťanské škole otevřelo 14. dubna 1907, přičemž v té době bylo přístupné pouze v neděli odpoledne. Zejména jeho archeologické sbírky byly již tehdy ve středu odborného zájmu a byly také důvodem, proč byl první sjezd Moravského archeologického klubu, konaný 14. až 15. července 1907, uspořádán právě v Litovli.V prostorách školy však nově zřízená instituce nezůstala dlouho, neboť ta si je brzy vyžádala pro své potřeby. Od října 1913 proto přístřeší Muzeu Krajinské muzejní společnosti poskytl ve své nedávno postavené vile v Husově ulici starosta Vácslav Socha. Náročné stěhování sbírek do nového působiště a jejich uspořádávání bylo dokončeno až následujícího roku. Některé sbírkové předměty byly zazděny do zdi u vchodu do muzejních místností (náhrobní kameny, radniční brána, kamenné střílny a koule) a staly se tak trvalou součástí Sochovy vily. Sbírky se v této době dále rozrůstaly, mimo jiné o četné paleontologické nálezy z Mladečských jeskyní a z cihelen v okolí Litovle, či o archeologické artefakty z naleziště popelnicových hrobů u Choliny.
Litovelské muzeum příležitostně získávalo nové exponáty do své paleontologické sbírky mimo jiné z nálezů v Mladečských jeskyních, ovšem většinou se jednalo o náhodné koupě. Vykopávky v jeskyních totiž prováděl v osmdesátých letech 19. století rakouský archeolog Josef Szombathy, který své nálezy umisťoval v Přírodovědném muzeu ve Vídni, a nálezy moravského amatérského badatele Jana Kniese zase končily v brněnském Moravském muzeu.
Majitelem pozemku, na němž se nacházela tzv. Bočkova jeskyně, byl domkař Alois Nevrlý, který jeskyni využíval především jako výnosný zdroj suvenýrů. Když roku 1910 začal vyjednávat s různými zájemci o prodeji, pochopil to Jan Smyčka jako příležitost pro muzeum a přesvědčil Krajinskou muzejní společnost, aby jeskyni zakoupila. Aby překonal odpor jejích členů, plynoucí z vysoké kupní ceny, musel sám poskytnout potřebné finance. Společnost je nakonec získala 17. února 1911, když za vlastní jeskyně zaplatila 3400 K a za vstup a pozemky nacházející se nad nimi dalších 2600 K. Jiný pozemek nad jeskyněmi byl zakoupen od Anny Havlíčkové za 1310 K. Důležité také bylo, že se podařilo získat svolení k průzkumu a prolamování jeskyní i od majitelů dalších pozemků nad jeskyněmi, manželů Krčkových.Po koupi jeskyní byla v Krajinské muzejní společnosti ustavena jeskynní sekce, jejímž úkolem byl jejich průzkum a zpřístupnění a jejímž vedením byl pověřen Jan Smyčka. V majetku společnosti, která se ve svých stanovách zavázala, že veškeré archeologické nálezy bude poskytovat litovelskému muzeu, pak jeskyně zůstaly až do jejího zrušení roku 1942.
Během první světové války byl rozvoj muzea dočasně zpomalen. Do určité míry to bylo způsobeno také tím, že Vácslav Socha roku 1914 odstoupil z funkce starosty a do čela města byl (jako úřadující náměstek) postaven Jan Smyčka, který se pak nemohl muzeu věnovat tolik jako dříve. V té době již přízemí Sochovy vily nepostačovalo bohatým sbírkám a mnoho exponátů zde bylo umístěno pouze ve veřejnosti nepřístupném skladišti.Po válce pak Jan Smyčka daroval všechny své soukromé sbírky, jejichž hodnota byla vyčíslena na 30 000 K, městu Litovel, založil pro financování jejich údržby fond o hodnotě 10 000 K a současně se v darovací listině zavázal k bezplatné pomoci. Později pak ve své závěti fond ještě navýšil na 15 000 K. Podobně také na město převedla veškerý svůj majetek včetně sbírek v hodnotě 20 000 K Krajinská muzejní společnost. Dne 12. července 1919 pak městské zastupitelstvo rozhodlo, že muzeum bude ze Sochovy vily přemístěno do prvního patra historické budovy bývalé střelnice. Veřejnosti se pak v novém sídle otevřelo 16. května 1920. Nedlouho na to byla zvolena dvacetičlenná muzejní rada, která měla pečovat o sbírky a archiv a také dostala na starosti správu Mladečských jeskyní, takže muzejní společnost se již nadále starala jen o jejich průzkum a rozšiřování zpřístupněných částí. Polovinu členů rady volilo městské zastupitelstvo a druhou polovinu si pak rada kooptovala sama. Složení zvolené rady bylo velmi reprezentativní: jejím prvním předsedou byl Jan Smyčka a dalšími členy byli například ředitel reálného gymnázia Josef Fürst, ředitel okresní nemocenské pokladny Metoděj Charvát, ředitel Záložny František Nedoluha, velkoobchodník Stanislav Smékal, okresní školní inspektor Vladimír Novotný, knihtiskař Albín Smetana a učitelé reálného gymnázia v Litovli Jaroslav Bílek a Eugen Stoklas. Následně rada zvolila Jana Smyčku také správcem muzea pověřeným starostí o sbírky a odborným vedením instituce. Všechny uvedené funkce byly čestné a zvolené osobnosti je vykonávaly bezplatně.
Roku 1923 získalo muzeum velmi cenný příspěvek do své archeologické sbírky, neboť mu byly po téměř dvaceti letech vydány pozůstatky pravěkého člověka (z období aurignacienu) nalezené v Mladečských jeskyních roku 1904. Jan Smyčka se snažil tyto cenné exponáty získat pro Litovel již po jejich objevu, ovšem tehdy ještě neuspěl a nález byl umístěn v loveckém museu v Úsově patřícímu rodu Lichtenštejnů.
Protože Jan Smyčka se po první světové válce začal více věnovat spíše komunální politice a správě města a později zase čelil vážným zdravotním problémům, byl nakonec 26. února 1925 do bezplatné funkce správce muzea a archivu jmenován Smyčkův muzejní spolupracovník Karel Sedlák. Tento učitel litovelského reálného gymnázia, první městský kronikář a aktivní účastník litovelského veřejného života, dokázal navázat na úspěchy Jana Smyčky a za jeho působení muzeum dosáhlo vysoké odborné úrovně a významně rozšířilo své sbírky. Kromě vedení muzea se intenzivně podílel i na dalších činnostech, jako konzervování prehistorických nálezů či sbírání kramářských písní, zejména ale významně přispěl k dalšímu zpracování a zpřístupnění muzejních sbírek. Ve funkci zůstal až do prvních let druhé světové války.I po přesunu muzea do budovy střelnice zůstávala v přízemí budovy ještě nějakou dobu restaurace, jejímž nájemcem byl v letech 1920 až 1925 Fabian Hopian a po něm do roku 1929 Matěj Pavlík. Umístění muzea v prvním patře však vyvolalo potřebu různých stavebních úprav, které městská rada roku 1926 zadala místnímu staviteli Františku Matouškovi, přičemž jejich plány vypracoval stavitel Jan Macháček, rovněž z Litovle. Podle jím sestaveného rozpočtu měla adaptace přijít na téměř 30 tisíc korun. V budově byly odstraněny některé příčné zdi, rozšířena okna, odbourány střílny a zřízena nová spíž. Stavba dostala také novou podlahu, dveře a omítky.Roku 1928, u příležitosti 10. výročí vyhlášení československého státu, se městská rada usnesla, že budovu přejmenuje na Masarykův osvětový dům a vypověděla k následujícímu roku nájem restauraci v přízemí, čímž byly získány prostory pro přestěhování městského archivu z měšťanské školy v Komenského ulici. Kromě institucí přímo spojených s muzeem, kterými byly Krajinská muzejní společnost a Muzejní rada, mohly dům využívat ještě Okresní osvětový sbor, Spolek československého červeného kříže, Okrašlovací spolek a Místní osvětová komise.
Roku 1926 byly také významně obohaceny muzejní sbírky, když Městská rada zakoupila ve Vídni za 3120 Kč listiny městského archivu ze 14. století, ztracené v šedesátých letech století 19. Roku 1927 došlo také ke změně ve vedení muzejní rady, jejímž předsedou byl zvolen obchodník Stanislav Smékal, ovšem o rok později byl vystřídán Vladimírem Novotným. Tento penzionovaný školní inspektor se do muzea zapsal především tím, že uspořádal městský archiv a pořídil opis jedné z nejstarších písemných památek Litovle, Městské knihy (Littauer Stadtbuch), který se dnes nachází v archivu v Olomouci. Funkci předsedy rady vykonával až do své smrti roku 1936, kdy po něm byl zvolen učitel litovelského gymnázia Eugen Stoklas.
Bývalá budova střelnice se zapsala také do dějin komunistického hnutí v kraji, když v hostinci v přízemí roku 1927 uspořádala místní buňka Komunistické strany Československa v rámci prvomájových oslav tak zvaný tábor lidu. Mělo se jednat o první veřejné komunistické vystoupení na Litovelsku a účastnilo se ho údajně na 200 osob.V této době bylo muzeum velmi aktivní, a to nejen na Litovelsku, ale jeho činnost měla mnohem širší dosah. Muzeum bylo členem řady muzejních a národopisných spolků, konkrétně Matice moravské, Národopisné společnosti československé, Společnosti přátel starožitností, Svazu československých museí, Vlasteneckého spolku musejního v Olomouci, Národopisného a průmyslového musea v Prostějově, Numismatické společnosti československé a samozřejmě Krajinské musejní společnosti v Litovli. Začátek třicátých let se však pro budovu muzea mohl stát osudovým. Při hledání místa pro sídlo okresního úřadu roku 1930 totiž padl návrh, aby byla stará muzejní budova zbořena a nový úřad byl vystaven na jejím místě. Kromě muzejní rady se však proti návrhu ohradil také Státní památkový úřad, takže od tohoto záměru bylo upuštěno.
Německá okupace během druhé světové války významně zasáhla do správy muzea, které bylo přímo podřízeno vládnímu komisaři města Fritzi Mekiskovi. Správce Karel Sedlák byl 19. července 1940 po patnácti letech z vedení muzea odvolán, o rok později pak pro své protiněmecké smýšlení dokonce i uvězněn a po propuštění přeložen do Přerova. Ve funkci ho nahradil předseda muzejní rady Eugen Stoklas. Tomu se i v této době podařilo udržet muzeum na dobré úrovni, za což mimo jiné vděčil také podpoře rozporuplné osobnosti nacistického představitele města, ale zároveň lokálního patriota Fritze Mekisky. Dne 15. května 1942 skončily dějiny litovelské Krajinské muzejní společnosti, kterou zemský výbor v Brně rozpustil. Eugen Stoklas se nakonec v červnu 1944 ze zdravotních důvodů vzdal funkce a po něm se do konce války ještě ve vedení muzea vystřídali ředitel školy v Senici na Hané Josef Husička (13. září 1944 zatčen za protifašistickou činnost a podporu partyzánů), Ladislav Mezník a Alois Šrot.Krátce před koncem války litovelské muzeum zapůjčilo část exponátů ze své archeologické sbírky na pokyn Fritze Mekisky muzeu Anthropos v Brně, které je deponovalo na zámku Mikulov. V dubnu 1945 však zámek za nevyjasněných okolonosti téměř celý do základů vyhořel a všechny zapůjčené litovelské muzejní exponáty byly během požáru rovněž zcela zničeny. Informace o nich zůstaly zachovány pouze v dokumentech, od roku 1980 uložených v Okresním archivu Olomouc.Ihned po osvobození města převzal muzeum i městský archiv místní národní výbor. Protože zrušená Krajinská muzejní společnost již po válce svou činnost znovu neobnovila, připadl její majetek (především muzejní exponáty a také Mladečské jeskyně) v souladu s jejími stanovami městu. Městská rada jmenovala Komisi pro správu jeskyní a v březnu 1946 byly jeskyně oficiálně převedeny na město. Předválečnou muzejní radu nahradila v prosinci 1946 muzejní a archivní komise při Místním národním výboru v Litovli, jejímž předsedou byl v květnu 1947 jmenován odborný učitel Stanislav Nedoma.Po válce se do Litovle vrátili oba bývalí správci muzea Karel Sedlák a Josef Husička. Protože Karel Sedlák byl vzápětí jmenován ředitelem litovelského gymnázia, nastoupil v muzeu pouze do funkce konzervátora pro historické památky v litovelském okrese. Správa muzea tak zůstala v rukou Aloise Šrota (ačkoliv ten chtěl na funkci rezignovat), kterého v květnu 1947 nahradil druhý zmíněný navrátilec Josef Husička.Litovelské muzeum bylo po většinu své dosavadní existence těsně spjato též s městským archivem. V závěru roku 1946 však místní národní výbor na návrh Zemského archivu v Brně rozhodl, že obě instituce budou odděleny, a přes odpor Karla Sedláka nechal archiv přestěhovat do tehdejšího Národního domu na náměstí Přemysla Otakara. Tam se nacházel ve stavu naprostého chaosu do listopadu 1949, kdy mu byly přiděleny prostory v bývalém městském chudobinci v tak zvaném Domě soukenického cechu na dnešním náměstí Svobody.
První návrhy, aby město Litovel darovalo muzeum litovelskému okresu, se objevily roku 1951, přičemž změnu podporoval i jeho správce Josef Husička. Navrhovatelé předpokládali, že okres může instituci snadněji financovat a že má také lepší přístup ke státním dotacím. Rada Městského národního výboru Litovel předání muzea Okresnímu národnímu výboru Litovel schválila 25. září 1953, ovšem za podmínky, že okresní muzeum bude mít sídlo v Litovli, a to i v případě, že by sídlo okresu bylo přeloženo do jiného města. Předávací smlouva výslovně stanovovala, že v případě, že by tato podmínka nebyla dodržena, bude převod považován za neplatný a okres uvede muzeum do původního stavu před předáním. K fyzickému předání celého muzea, to jest budovy i veškerých sbírek, pak došlo 1. ledna 1954, kdy bylo muzeum zároveň přejmenováno na Okresní muzeum v Litovli. Odborně na něj dohlížela okresní muzejní rada, ustavená roku 1954, a metodickým dohledem bylo pověřeno Krajské vlastivědné muzeum v Olomouci.V únoru 1953 byl do funkce správce znovu ustanoven Alois Šrot a zpočátku jím zůstal i ve změněných poměrech, ovšem brzy ho vystřídal dlouholetý pracovník muzea Karel Sedlák. Ten roku 1955 navrhl další přejmenování muzea na Okresní muzeum Dr. Jana Smyčky v Litovli, ovšem nezískal podporu ministerstva školství a kultury a na začátku roku 1956 pak bylo muzeum přejmenováno na Okresní vlastivědné muzeum v Litovli.Roku 1955 přišlo město Litovel o Mladečské jeskyně, které byly převedeny pod národní podnik Turista. Sbírky muzea však byly v těchto letech nadále významně obohacovány. Podle zprávy Karla Sedláka z roku 1956 dosáhla jeho péčí budovaná muzejní sbírka kramářských písní počtu 4301 kusů. Muzeu byl také věnován starý hodinový stroj z radniční věže, pocházející z roku 1572, který byl během Vánoc roku 1958 nahrazen novými hodinami. Dalším významným ziskem byl depot 60 mincí z 15. až 17. století, nalezených roku 1959 během demolice cechovního domu řezníků v Masarykově ulici.Roku 1956 však muselo být muzeum z důvodu generální opravy budovy veřejnosti uzavřeno. Karel Sedlák zůstal správcem do roku 1960, kdy odešel do penze. Vděku za svou práci pro muzeum se však nedočkal. V té době trpěl ústrky komunistických orgánů, byl vystěhován z bytu a nakonec se z Litovle odstěhoval do Olomouce. Posledním správcem litovelského muzea před ztrátou jeho samostatnosti se nakrátko stal archeolog Jan Beneš.
Roku 1960 byl v rámci reformy územně správního uspořádání státu zrušen okres Litovel a stal se součástí okresu Olomouc. V souvislosti s tím bylo i litovelské okresní muzeum převedeno do správy Vlastivědného ústavu v Olomouci. V následujících desetiletích byla budova muzea opakovaně opravována, přičemž muzejní sbírky byly postupně přesouvány z Litovle do Olomouce. Mezi jednotlivými rekonstrukcemi se uskutečnila také řada významných malířských a místopisných výstav. Po listopadové revoluci roku 1989 město Litovel nějaký čas vážně usilovalo o navrácení sbírek, ovšem po mnoha jednáních nakonec tento záměr opustilo. V závěru 90. let bylo nakonec muzeum, jehož budova se stále nacházela ve špatném technickém stavu, zcela zrušeno a jeho sbírky tak definitivně zůstaly v Olomouci.
Po ztrátě samostatnosti litovelského muzea roku 1960 vypracoval Vlastivědný ústav v Olomouci jako jeho nový správce koncepci jeho oprav a budoucího uspořádání. Uvažovalo se o tom, že muzeum se bude profilovat jako zemědělské, proti čemuž se vyjádřila školská a kulturní komise Městského národního výboru. Město také protestovalo proti tomu, aby z Litovle byly odvezeny nashromážděné muzejní sbírky, přesto však jejich část byla převedena do jiných pracovišť olomouckého ústavu, čímž byl porušen závazek z převodní smlouvy z roku 1953.V této době se také konečně přikročilo k opravám uzavřené budovy, které připadly Okresnímu stavebnímu podniku v Litovli a zahrnovaly především novou střešní krytinu, elektroinstalaci, nové omítky ve výstavních sálech, výměnu oken a dveří, vyspravení parket v sálech prvního poschodí a vybetonování podlah v depozitářích. Fasáda byla opravena jen na přední straně. Prostor před budovou dostal parkovou úpravu. Dne 8. května 1965 bylo muzeum znovu otevřeno, přičemž návštěvníky v něm čekala nová expozice o dvou částech nazvaných Z minulosti Litovle a Výstavba vesnice. Provedené práce však nebyly dostatečné a muzejní sbírky se nadále nacházely v nevyhovujícím vlhkém a studeném prostředí.Kromě stálé expozice muzeum také připravovalo příležitostné krátkodobé výstavy. Zpočátku bylo několik z nich zaměřeno na prezentaci děl osobností spojených s litovelským Reálným gymnáziem, které slavilo 65. výročí svého založení. Například roku 1966 byla přímo jako součást zahájení oslav otevřena výstava obrazů absolventa gymnázia akademického malíře Aloise Kučery a následujícího roku v muzeu zase vystavoval další absolvent gymnázia akademický malíř František Doubrava.Dalšími významnějšími výstavami po znovuotevření byla roku 1967 výstava Lidové umění na Hané a výstavy obrazů Jóži Úprky a plastik Františka Úprky a v závěru roku 1968 výstava obrazů akademického malíře Aljo Berana. Muzeum také začalo znovu budovat své sbírky, do nichž přibylo například osm hanáckých krojů, sokolský kroj, mnoho starých náboženských obrázků, vzácný kříž jako doklad lidového umění či výrobky litovelských hrnčířů, které se roku 1969 staly součástí nové stálé expozice Litovelská hrnčina.
Mezi významnější výstavy začátku 70. let patří například tři expozice z roku 1971, a sice výstava obrazů akademického malíře Jindřicha Lenharta, výstava z děl olomouckých malířů let 1921–1971 a výstava Již nikdy fašismus, uspořádaná Svazem protifašistických bojovníků. Následujícího roku pak začala další generální rekonstrukce muzea, jejímž cílem bylo především zajistit statiku budovy. Na opravy bylo vyčleněno více než 1 milion korun. V důsledku těchto prací bylo muzeum znovu zavřeno a všechny jeho sbírky, včetně ceněné sbírky archeologické, byly převezeny do depozitářů Vlastivědného ústavu v Olomouci, odkud se již do Litovle nikdy nevrátily. Rekonstruovaná budova se veřejnosti opětovně otevřela až 14. září 1975, a to s novou stálou expozicí Z klenotnice lidové kultury Hané. Po krátké době však byly zahájeny další adaptační práce, které si opět vyžádaly dočasné uzavření, a to od podzimu 1976 do jara 1977.V 70. letech byla v přízemí budovy otevřena expozice gramofonů obsahující jak přístroje historické, tak i moderní vyrobené v místním podniku Tesla Litovel. Mezi oběma rekonstrukcemi proběhla v muzeu opět výstava výtvarných prací Aloise Kučery, uspořádaná k jeho nedožitým sedmdesátinám. V dalších letech pak následovalo mnoho výstav především regionálních umělců, mezi nimi například výstava plastik olomouckého sochaře Rudolfa Doležala.V únoru 1980 předalo muzeum Okresnímu archivu v Olomouci obsah své spisovny sestávající z různých písemností pocházejících především z let 1928 až 1960 a ojediněle obsahující též starší položky pocházející až z roku 1902. Ty z písemností, které měly trvalou historickou hodnotu, byly nejprve uloženy v litovelském pracovišti Okresního archivu v Domě soukenického cechu a roku 1996 byly přemístěny do nové budovy Státního okresního archivu v Olomouci v ulici U Husova sboru. Předaná muzejní registratura byla řazena jen chronologicky, což badatelům velmi stěžovalo orientaci. Pracovníci archivu je uspořádali a inventarizovali až na jaře roku 2008. Dokumenty byly během inventarizace z větší části zařazeny do archivního fondu Okresní vlastivědné muzeum Litovel a z menší části též do osobního fondu Jana Smyčky a do fondu Archiv města Litovel. Tyto dokumenty jsou cenným zdrojem informací nejen o historii muzea a jeho někdejších sbírkách v uvedeném období, ale též o významných litovelských osobnostech jako Jan Smyčka či Karel Sedlák.Roku 1983 byly v budově muzea opět zahájeny další rekonstruční práce a muzeum proto bylo znovu uzavřeno. Pouze v jeho přízemí se střídaly krátkodobé výstavy, jako například roku 1986 výstava ke stému výročí zahájení provozu na železniční trati Červenka-Litovel. Exponáty z gramofonové expozice si vyžádal zpět jejich majitel Tesla Litovel, a protože jednání o jejich bezúplatném převodu na muzeum skončilo nezdarem, musely být vráceny a podnik je následně rozprodal. Budova měla být během rekonstrukce znovu staticky zajištěna, což měl na starosti podnik Geologický průzkum Rýmařov a stavební práce vykonávala stavební skupina JZD Haňovice. Roku 1989 se však v části hlavního sálu propadl strop a při dalším ohledání se zjistilo, že celé jižní křídlo budovy napadla dřevomorka. Práce se proto protáhly až do dubna 1992.
Na začátku 90. let projevilo město zájem o opětovný převod muzea do své správy a v roce 1991 požádalo Vlastivědné muzeum v Olomouci (což byl nový název dřívějšího Vlastivědného ústavu) o navrácení sbírek i budovy muzea do svého majetku. Po jednáních se obě strany dohodly na kompromisním řešení, podle kterého byla na město převedena budova, ovšem k převodu sbírek mělo dojít až budou v Litovli zajištěny vhodné depozitáře. Provoz muzea zůstal nadále v režii Vlastivědného muzea Olomouc.V dubnu roku 1992 bylo opravené muzeum opětovně otevřeno, a to expozicí moravské kartografie. Následovala řada dalších výstav, z nichž nejúspěšnější byla výstava karikaturisty a ilustrátora Jiřího Wintra Neprakty Kreslený humor. Olomoucké muzeum požádalo město Litovel, aby na něj ze svého majetku bezúplatně převedlo entomologickou sbírku, kterou za první republiky založil místní cestovatel Alois Nerušil z exponátů, jež si dovezl z Jižní Ameriky. Městské zastupitelstvo uznalo, že v Litovli pro péči o sbírku nebyly vhodné podmínky, a s převodem souhlasilo.
Naopak další jednání o převodu původních sbírek litovelského muzea na město Litovel proběhla v roce 1994, neboť město splnilo podmínku olomouckého muzea, že musí nejprve zajistit potřebné vhodné prostory. Nové depozitáře měly být v budově kina. Vlastivědné muzeum se také zavázalo, že zajistí novou stálou expozici zaměřenou na litovelskou historii. Než se tak stalo, byla v září 1994 otevřena stálá expozice věnovaná místnímu rodákovi, zápasníku Gustavu Frištenskému. 13. července 2005 pak Vlastivědné muzeum splnilo slib otevřením výstavy Z dějin Litovle. Převod vlastních sbírek se však stále oddaloval, a když se nakonec roku 1996 městská rada v této věci obrátila na Ministerstvo kultury České republiky, obdržela odpověď, že převod sbírek je možný jen pokud je Vlastivědné muzeum samo vyřadí ze své evidence jako přebytečné. Městská rada nakonec po dalších jednáních změnila názor a z důvodu finanční náročnosti péče o sbírky se rozhodla o jejich převod zatím znovu neusilovat.
Ve druhé polovině 90. let se již začala výstavní aktivita muzea snižovat, což bylo v srpnu roku 1997 završeno povodní, během níž bylo zaplaveno přízemí budovy. V reakci na to byla výstavní činnost prakticky zastavena, pouze v patře zůstala expozice map a litovelských dějin, přičemž otevírací doba se omezila jen na dva dny v týdnu. To dohromady vedlo k drastickému poklesu návštěvnosti. Památkový ústav Olomouc následně zjistil, že budova se nachází ve velmi špatném stavu, který povodeň ještě dále zhoršila. Vinou špatné krytiny do budovy zatékalo. Vlastivědné muzeum se po jednáních s Památkovým ústavem a městem Litovel rozhodlo výstavní činnost v přízemí neobnovit a ponechat pouze expozice v patře. V té době se v muzeu stále ještě nacházely některé významné exponáty. Mezi nejvzácnější patřily například pozdně gotické sochy Panny Marie a svatého Jana Evangelisty ze skupiny Ukřižování, čtyři střelecké řetězy určené původně pro vítěze každoroční soutěže střelby z kuše na figuru ptáka a také z výtvarného hlediska velmi významná sbírka litovelských hrnčířských výrobků z 19. století. Na začátku ledna 1999 však Vlastivědné muzeum svou litovelskou pobočku zcela zrušilo a o několik měsíců později byly z Litovle odvezeny i poslední exponáty.
Na opravách budovy zrušeného muzea se začalo pracovat v květnu 1999, přičemž práce byly zadány firmě Archatt Brno. Do konce roku byly opraveny střechy a částečně byla budova odvlhčena a opravena její fasáda. Poté byla rekonstrukce na rok zastavena, aby přízemí objektu po povodni lépe vyschlo, a znovu se rozběhla roku 2001 pod vedením olomouckého podniku TS a. s. Během prací byly také zničeny a rozvezeny poslední pozůstatky městských valů ve Smyčkově ulici za budovou muzea. Rekonstrukce se nakonec protáhla až do roku 2004. Částečně to bylo z důvodu nedostatku financí, kvůli němuž byly v roce 2003 práce na čas zastaveny, a také z důvodu pomalu postupující výstavby nové kanalizace ve městě, neboť bez kanalizační přípojky nemohla být budova zkolaudována.
Již během oprav budovy městská rada současně jednala o obnovení muzea. Vlastivědné muzeum Olomouc však jednoznačně odmítlo odvezené sbírky do Litovle vrátit a neúspěchem skončil také návrh na obnovení jeho litovelské pobočky. V září 2003 byla vedoucí chystaného muzea jmenována Zdena Frištenská, která na počátku roku 2004 začala z darů občanů znovu budovat nové muzejní sbírky. Jejím přičiněním byl také znovu založen muzejní spolek, který na své ustavující schůzi 31. března 2004 přijal název Muzejní společnost Litovelska.Muzeum bylo slavnostně otevřeno 11. září 2004 během Litovelských slavností. Začátky však byly velmi skromné, neboť obnovené muzeum nemělo prakticky žádné vlastní sbírky. Prvními expozicemi byly výstava fotografií Přírodní katastrofy v Litovli, dokumentující litovelské povodně a také tornádo v Litovli roku 2004, instalace Litovel v obrazech, sestávající z obrazů, které do té doby zdobily kanceláře městského úřadu, a výstava 80 let tělovýchovné jednoty Vodní sporty a 10 let závodu Bobr Cup. Přesto se obnovení muzea setkalo se zájmem veřejnosti a v prvních třech měsících ho navštívilo přibližně tisíc lidí. V přízemí budovy byla místo výstavních prostor po desítkách let opět otevřena restaurace.
Po dalším shromažďování darů pak byla 17. února 2005 otevřena stálá výstavaLitovelská řemesla první poloviny 20. století, obsahující rozsáhlou sbírku nářadí, nástrojů a jiných dokladů někdejších řemeslnických dílen ve městě. Výstavu na konci roku doprovodila akce Oživlá řemesla, během níž mohli návštěvníci zhlédnout řemeslníky při práci. Protože se setkala s velkým ohlasem (navštívilo ji asi 300 lidí), stala se z ní každoroční tradice, přičemž vzrostl také počet představovaných řemesel. Mezi ně patří například řezbářství, drátenictví či obuvnictví a jednorázově se představují i mnohá další. Rovněž rozšiřování sbírky z darů občanů pokračovalo i v dalších letech, a tak byla stálá výstava řemesel roku 2008 obohacena o řeznickou a sedlářskou expozici.
Z dočasných výstav stojí za zmínku například expozice zaměřená na historii litovelské Střelecké společnosti, vystavená v únoru až srpnu 2005. Na přelomu června a července téhož roku zde byly také vystavené předměty z otevřené schránky ukryté v makovici věže kostela svatého Marka, pocházející ze 17. až 20. století.Zatím poslední rekonstrukce budovy proběhla od srpna 2014 do srpna 2015, kdy bylo k výstavním účelům upraveno její podkroví, v němž byly vybudovány dva výstavní sály. 13. ledna 2016 zde pak byly otevřeny dvě nové dlouhodobé expozice, a sice Od mechanického hracího strojku k modernímu gramofonu a Gustav Frištenský. Ve stejné době byl rekonstruován také blízký dům v ulici 1. máje č. p. 800, v jehož části si muzeum následně zřídilo nové depozitáře. Tento dům, postavený v 19. století na místě dřívějších hradeb nedaleko budovy střelnice, patřil část své historie také zakladateli muzea Janu Smyčkovi. Muzeum získalo pro své potřeby některé místnosti v jeho přízemí hned po svém znovuotevření roce 2004, ovšem tyto prostory nebyly pro bezpečné uložení sbírek příliš vhodné, a musely být proto potřebám muzea lépe přizpůsobeny. Během rekonstrukce probíhající od podzimu 2014 do léta 2015 byly v suterénu upraveny podlahy a kanalizace tak, aby zde byla menší vlhkost a také aby se zabránilo případnému zaplavení. V zadní části domu byla zbourána zděná terasa, místo níž byl postaven přístavek ukrývající nakládací rampu s malou zdviží pro dopravu předmětů dovnitř budovy. Opravy tohoto domu stály dohromady s rekonstrukcí muzejního podkroví 17,8 miliónu korun, z čehož 11 miliónů poskytl Evropský fond pro regionální rozvoj.
ŠIK, Lubomír. 100 let muzejnictví v Litovli. [Litovel]: Muzejní společnost Litovelska, 2006. ISBN 80-239-7185-9. S. 21. KOUDELA, Miroslav; SEDLÁČKOVÁ, Renáta. K zpřístupnění fondu Okresní vlastivědné muzeum Litovel 1923–1960. In:  Olomoucký archivní sborník. Olomouc: Zemský archiv v Opavě, Státní okresní archiv Olomouc, 2008. ISBN 978-80-86388-64-9. Svazek 6. S. 22–35.KOUDELA, Miroslav; SEDLÁČKOVÁ, Renáta. Písemnosti litovelského muzea ve Státním okresním archivu Olomouc. In:  Zajímavosti z Litovelska : Ročenka Muzejní společnosti Litovelska 2008. Litovel: Muzejní společnost Litovelska, 2008. ISBN 978-80-904013-3-4. S. 10–14.HUSIČKA, Josef. Chrám kultury předků. Litovelsko. 1947, roč. 1, čís. 5, s. 2. KALISZOVÁ, Drahomíra. Archeologická sbírka z muzea v Litovli. Zprávy Krajského vlastivědného muzea v Olomouci. 1983, čís. 222, s. 35–39.
