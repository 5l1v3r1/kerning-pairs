
Severoatlantský proud je teplý oceánský proud, který je někdy považován za součást Golfského proudu  (jeho evropskou větev), protože je jeho pokračováním. Golfský proud se přibližně na 40° s. š. a 30° z. d. se rozděluje na dvě větve - Severoatlantský proud a jižní větev, která se obrací k západnímu pobřeží Afriky a zde pokračuje jako Kanárský proud. Severoatlantský proud pokračuje na sever podél pobřeží severozápadní Evropy, kde to má značný vliv na místní klima. Zmírňuje v západní Evropě zimy, obzvláště pak na severu. Ty jsou tak teplejší než na jiných místech Země se stejnou zeměpisnou šířkou.
Bylo publikováno podezření, že stejně jako na Golfský proud, má i na Severoatlantský proud vliv globální oteplování, které ho zpomaluje.

V soubojích Severočeského krajského přeboru 1972/73, jedné ze skupin 5. nejvyšší československé fotbalové soutěže, se utkalo 16 týmů dvoukolovým systémem podzim - jaro. Tento ročník skončil v červnu 1973.
Z = Odehrané zápasy; V = Vítězství; R = Remízy; P = Prohry; VG = Vstřelené góly; OG = Obdržené góly; B = Body

V soubojích 5. ročníku Severomoravského krajského přeboru 1964/65 (jedna ze skupin 3. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1964 a skončil v květnu 1965. Byl to poslední ročník v třetiligové historii Severomoravského (Moravskoslezského) krajského přeboru, od sezony 1965/66 byl přejmenován na Severomoravský oblastní přebor a stal se 4. nejvyšší soutěží.
Po sezoně 1964/65 proběhla reorganizace nižších soutěží, skupinami 3. nejvyšší soutěže se staly divize (do Divize D 1965/66 postoupilo nejlepších 6 mužstev), krajské přebory se přejmenovaly na oblastní a staly se skupinami 4. nejvyšší soutěže.
Ze skupin I. A třídy Severomoravského kraje 1963/64 postoupila mužstva TJ Slezan Frýdek-Místek, TJ Sokol Kravaře a TJ Nový Jičín.
Z = Odehrané zápasy; V = Vítězství; R = Remízy; P = Prohry; VG = Vstřelené góly; OG = Obdržené góly; B = Body; (S) = Mužstvo sestoupivší z vyšší soutěže; (N) = Mužstvo postoupivší z nižší soutěže (nováček)

Severozápadní univerzita (anglicky Northwestern University, zkráceně NU) je soukromá univerzita nacházející se v Evanstonu v Illinois ve Spojených státech. Založena byla roku 1851, výuka zde začala o čtyři roky později a ženy začaly být na univerzitu přijímány až roku 1869. Jejím univerzitním nakladatelstvím je Northwestern University Press.
K roku 2010 na univerzitě studuje 16 267 studentů. Univerzita má celkem tři kampusy a mezi její slavné absolventy patří například Rahm Emanuel, Michael Barratt, Robert Hanssen či David Schwimmer. Univerzitní barvou je fialová a neoficiálně bílá barva.

Sex Pistols byla anglická punková kapela založená v Londýně v roce 1975. Kapelu původně tvořili zpěvák Johnny Rotten, kytarista Steve Jones, bubeník Paul Cook a baskytarista Glen Matlock. Matlock z kapely odešel v roce 1977 a nahradil jej Sid Vicious. Ačkoliv kapela existovala pouze tři roky, vydala čtyři singly a natočila jedno studiové album, BBC ji označila za „nejlepší anglickou punkovou kapelu“. Sex Pistols jsou často označováni za iniciátory punkového hnutí ve Velké Británii a prvního generačního rozdílu uvnitř rock n' rollu.
Sex Pistols se objevili jako odpověď na to, co bylo považováno za neškodný progressive rock a pop music poloviny 70. let. Kapela vyvolala během své krátké kariéry mnoho kontroverzí, které upoutaly Anglii, ale často zastínily jejich hudbu. Jejich vystoupení neustále čelila problémům s úřady a často končila pohromami a výtržnostmi. Singl God Save the Queen z roku 1977, který byl vydán tak, aby kolidoval s 25. výročím Alžběty II. na britském trůnu, je často považován za útok na Britskou monarchii a britský nacionalismusKapela se rozpadla v roce 1978 uprostřed bouřlivého turné ve Spojených státech, ale v roce 1996 se opět sjednotila pro turné „Filthy Lucre“, později i pro turné v letech 2002 a 2003. Dne 24. února 2006 byli Sex Pistols slavnostně uvedeni do Rock and Roll Hall of Fame, ale ceremoniálu se odmítli zúčastnit a muzeum nazvali „močí ve víně“.
Sex Pistols se vyvinuli z kapely The Strand, která vznikla v roce 1972 a jejímiž členy byli zpěvák Steve Jones, bubeník Paul Cook a kytarista Wally Nightingale. Mezi členy prvních sestav patřil také Jim Mackin a baskytaristé Stephen Hayes a později Del Noones. Od roku 1973 členové kapely trávili čas u obchodu Dona Lettse „Acme Attractions“ a u luxusnějšího "Let It Rock" na Kings Road, v Chelsea. „Let It Rock“ patřil bývalému manažerovi New York Dolls Malcolmu McLarenovi a jeho přítelkyni Vivienne Westwood. Obchod se specializoval na „anti-módu“ a prodávaly se tam závěsy, fetišistické zboží a potrhaná trička, která později zpopularizovalo punkové hnutí. Jak poznamenal Rotten: „Malcolm a Vivienne byli ukázkovým párem šibalů: Prodali by vše, jakéhokoliv stylu, jen aby na tom vydělali.“ Obchod se stal hlavním místem punkové scény a svedl dohromady mnoho jejích nejznámějších členů, mezi nimiž byli Jordan, Soo Catwoman (obě pracovaly v obchodě jako prodavačky), Captain Sensibile, Sid Vicious, Jah Wobble, Gene October, Mick Jones, Tony James a Marco Pirroni. Všichni s odporem reagovali na převládající módu dlouhých vlasů a rozevlátých džínů začátku 70. let (pravděpodobně se inspirovali britskou pouliční mládeží, takzvaní Bootboys, kteří byli pozůstatkem po "první vlně skinheads"). V té době se McLaren stal manažerem kapely.
Kapela se přejmenovala na „The Swankers“ a začala zkoušet ve studiu Crunchy Forg poblíž londýnských doků. V roce 1974 poprvé koncertovali a to v Tom Salter's Café v Londýně. Noones byl z kapely vyhozen krátce poté pro svou neschopnost a neochotu chodit na zkoušky.
Glen Matlock byl vybrán jako baskytarista na začátku roku 1975. Ve stejné době se Jones a Nightingale začali hádat o hudebním směřování kapely a Nightingale brzy poté odešel. V srpnu 1975 si Jones v McLarenově butiku, který byl mezitím přejmenován na SEX, všiml Johna Lydona, později známého jako Johnny Rotten. Jak řekl Jones: "Měl zelené vlasy. Myslím, že měl opravdu zajímavou tvář. Líbil se mi jeho vzhled. Měl tričko 'Nesnáším Pink Floyd'. Na Johnovi bylo něco zvláštního, ale když mluvil, byl opravdový kretén – ale chytrý." Ačkoliv nikdy předtím o zpívání neuvažoval byl Rotten požádán, aby se stal zpěvákem kapely. Rotten a jeho přátelé (mezi nimi i členové Bromley Contingent Siouxsie Sioux, Soo Catwoman, Steve Severin a Billy Idol), tehdy nosili potrhaná trička a sadomasochismem inspirované oblečení, které prodávala Vivienne Westwood. Tato móda se rychle rozšířila mezi fanoušky kapely.Novinář Nick Kent z NME si občas s kapelou zahrál, ale po Rottenově příchodu s tím skončil. Rotten tvrdí: „Když jsem přišel, podíval jsem se na něj a řekl jsem: 'Ne. Ten musí jít.' Od té doby o mně nic dobrého nenapsal.“ Rotten představil ostatní členy newyorským kapelám jako byli The Modern Lovers a New York Dolls a kapela začala hrát coververze písní od Iggyho Popa a Small Faces.
Po Kentově odchodu, začal Cook cítit, že Jones možná není schopný hrát sám na kytaru, takže dal inzerát na dalšího „mladého nadějného kytaristu“. Na inzerát odpověděl Steve New, hrál s kapelou několik týdnů, ale krátce poté odešel.
Mezi první McLarenova rozhodnutí jako manažera patřilo přejmenování kapely. Uvažovanými názvy byly například „Le Bomb“, „Subterraneans“, „Beyond“ a „Teenage Novel“. Kapela se nakonec přejmenovala na Sex Pistols a pod tímto názvem poprvé vystoupila 6. listopadu 1975 na Saint Martins College, ale publikum je vypískalo dříve než dokončili první píseň. Vystoupení zorganizoval Matlock, který tam tehdy studoval. Následovala další vystoupení na universitách a uměleckých školách v okolí Londýna. Na začátku roku 1976 začali mít i větší vystoupení, například v 100 Clubu, nebo v The Nashville. Dne 3. září 1976 Sex Pistols poprvé koncertovali mimo Británii, a to na otevření Club De Chalet Du Lac v Paříži. Jejich první větší turné po Británii brzy následovalo, trvalo od poloviny září do začátku října.
Po ukázkovém vystoupení na prvním londýnském punkovém festivalu v 100 Club na Oxford Street v září 1976 Sex Pistols podepsali smlouvu s EMI. První jejich singl „Anarchy in the U.K.“, vydaný 26. listopadu 1976, sloužil jako vyjádření jejich záměrů – bylo plné humoru, zlosti a vnitřní energie. Přes všeobecný dojem, že punkové kapely neuměly hrát na nástroje, soudobé hudební kritiky a živé nahrávky odhalují, že Sex Pistols byla zdatná a divoká živá kapela.Jejich chování, stejně jako jejich hudba, jim přineslo celostátní pozornost. Dne 1. prosince 1976 se členové Sex Pistols a Bromley Contingent dočkali vlny publicity poté, co nadávali během večerního pořadu Today na Thames Television. Dostali se tam na neplánovaně jako náhrada za Queen, také kapelu od EMI. Kapela a její doprovod v šatně před vystoupením zkonzumovala velké množství alkoholu. Při rozhovoru (záznam), Rotten použil slovo „shit“ a moderátor Bill Grundy, který byl také opilý, otevřeně flirtoval s Siouxsie Sioux („Uvidíme se potom, že jo?“). To vyprovokovalo Jonese, který nazval Grundyho „starým dědkem“. Grundy odpověděl, že kapela „řekla něco skandálního“, na což mu Jones odvětil: „ty hnusný zmrde … jaký zkurvený mizera“..
Ačkoliv byl pořad vysílán pouze v Londýně, následující poprask okupoval bulvární deníky několik dní. Daily Mirror použil titulek „Filth and Fury“ (tj. „Děs a běs“) a Daily Express titulek „Punk? Call it Filthy Lucre“ (tj. „Punk? Říkejte tomu mrzké peníze“); oba titulky Rotten použil pro názvy projektů Sex Pistols o mnoho let později. Thames Television odvolala Grundyho a ačkoliv se později vrátil, interview prakticky ukončilo jeho kariéru.Díky tomuto incidentu se kapele dostalo mnoho publicity a punk se tak dostal do pozornosti veřejnosti. „Anarchy tour“ po Velké Británii brzy následovalo, přestože se dočkalo nepřátelských reakcí ze strany novinářů a některé koncerty byly zrušeny místními úřady. Londýnský radní Bernard Brook Partridge během televizního interview tehdy prohlásil: „Sex Pistols by skvěle vylepšila náhlá smrt… Chtěl bych vidět někoho, kdo by vykopal velkou díru a pohřbil by je do ní“.Po skončení turné v prosinci 1976 zařídila EMI několik koncertů na leden 1977 v Paradisu v Amsterdamu. Předtím, než na londýnském letišti Heathrow členové kapely nastoupili do letadla, navzájem se bili a uráželi personál. „Jedna svědkyně tvrdila, že Sex Pistols dělali něco tak hnusného, že to nemůže ani popsat… obecně se věří, že Jones zvracel na staré dámy v odletové hale,“ napsal magazín Rolling Stone. EMI o dva dny později smlouvu s kapelou vypověděla. "Nerozumím tomu", tvrdil celou dobu Rotten. "Jediné, o co jsme se snažili, bylo vše zničit."
Vystoupení v Paradisu měla být pro Matlocka poslední a v únoru 1977 se s kapelou rozešel. Podle populární legendy důvodem bylo, že „měl rád Beatles“, ale Steve Jones později tvrdil, že opravdovým důvodem bylo to, že si Matlock s ostatními členy kapely prostě nesedl a „vždy si myl nohy“. Matlock nyní tvrdí, že z kapely odešel dobrovolně, především kvůli zhoršujícím se vztahům s Rottenem.Matlocka nahradil Rottenův kamarád Sid Vicious (vlastním jménem John Simon Ritchie), který sám sebe označoval za „největšího fanouška Sex Pistols“ a dříve hrál v The Flowers of Romance. McLaren jej jako člena přijal, především pro jeho vzhled a „punkové postoje“ a to i přes jeho omezené hudební schopnosti. McLaren prohlásil: „Když se Sid přidal, neuměl hrát na kytaru, ale jeho šílenství se hodilo do struktury kapely. Byl rytířem v zářivé zbroji s obrovskou pěstí." Rotten později dodal: „První zkoušky se Sidem byly pekelné. Všichni souhlasili, že na to měl vzhled. Sid se opravdu tvrdě snažil… ale ten kluk na kytaru hrát neuměl.“Marco Pirroni: „Poté už to s hudbou nemělo nic společného. Bylo to jen o senzacechtivosti a skandálech. Stalo se to příběhem Malcolma McLarena…“ Sidův zesilovač býval při koncertech často zeslaben, nebo vypnut a Matlock a Jones nahráli místo Viciouse většinu jeho basových partů na pozdějších studiových nahrávkách kapely.Členství v Sex Pistols mělo na Viciouse destruktivní dopady. Rotten vypozoroval: „Až do té doby byl Sid naprosto dětinský. Všechno bylo hihňavé a legrační. Najednou z něho byla obrovská hvězda. Postavení hvězdy znamená tlak, možnost být spatřen úplně všude, obdiv. Jen tohle pro Sida něco znamenalo.“ Vicious pokračoval v rozvíjení své nechvalně známé osobnosti. Na začátku roku 1977 potkal Nancy Spungen, narkomanku a občasnou prostitutku s mnoha emocionálními problémy. Spungen je většinou označována za člověka, který přivedl Viciouse k heroinu a vztah mezi nimi vedl k tomu, že se odcizil členům kapely. Rotten tvrdí: „Udělali jsme vše, abychom jej Nancy zbavili. Ona ho zabíjela. Byl jsem naprosto přesvědčen, že ta holka byla na pomalé sebevražedné misi. Nechtěla ale odejít sama. Chtěla si s sebou vzít Sida. Byla naprosto zkažená a zlá.“ Sid Vicious s kapelou poprvé vystoupil na Screen on the Green v Londýně 3. dubna 1977.
Dne 10. března 1977 při tiskové konferenci před Buckinghamským palácem, podepsali Sex Pistols smlouvu s A&M Records. Později se vrátili do kanceláří A&M, kde uspořádali divokou párty. Sid Vicious zničil kancelář ředitele společnosti a pozvracel jeho stůl. Druhý den ráno byla tato smlouva ukončena. V květnu podepsali Sex Pistols svou třetí a poslední smlouvu, a to s Virgin Records.Jejich druhý singl, God Save the Queen, vyšel 27. května 1977. Ačkoliv byl většinou chápán jako útok na královnu Alžbětu II., Rotten se později vyjádřil, že píseň nebyla zaměřena proti ní, ale měla kritizovat úctu, které se královská rodina obecně těšila. Píseň vyjadřující neúctu k monarchii vyvolala po zemi široké pobouření. Byla zakázána na BBC, jejíž Radio 1 tehdy dominovalo éteru. Rotten později poznamenal: „Vyhlásili jsme válku celé zemi – ale neúmyslně!“Během oslav 25 let Alžběty II. na trůně byl singl na prvním místě na žebříčku NME, ale až druhý na oficiálním britském žebříčku. Přesto mnoho lidí spekuluje, že žebříček byl zfalšován a singl byl ve skutečnosti první, ale byl posunut na druhé místo, aby se mu nedostalo nežádoucí pozornosti. Nejméně jedna stanice oznámila, že singl byl první, ale odmítla jej hrát, protože jí bylo řečeno, že by tím mohla narušit státní oslavy.Sex Pistols oslavy poznamenali, nejen svým singlem, ale také se na pronajaté lodi pokusili zahrát na Temži před budovami Parlamentu. Nakonec pokus skončil tak, že policie loď pronásledovala, přestože jim bylo předem dáno povolení vystoupit. McLaren, členové kapely a mnoho dalších bylo zatčeno poté, co loď zakotvila u břehu.Násilné útoky na punkery se množily a samotný Rotten byl napaden gangem ozbrojeným noži v Islingtonu u Pegasus pubu a utrpěl zranění dvou šlach. Kvůli útokům bylo turné po Skandinávii, které mělo začít na konci června, odloženo do poloviny července. Následovalo tajné turné po Británii na konci srpna, známé jako SPOTS (Sex Pistols On Tour Secretly), kdy kapela hrála pod pseudonymy, aby se vyhnula zrušení koncertů.
Album Never Mind the Bollocks, Here's the Sex Pistols bylo nahráno mezi březnem a červnem 1977 ve Wessex Studios na Highbury v Londýně. Produkoval jej Chris Thomas, který předtím spolupracoval s Roxy Music. Na albu hrál na baskytaru Glen Matlock, který se do kapely vrátil jako studiový hudebník, aby nahradil Viciousův nedostatek hudebního talentu. Jones tvrdí: „Sid chtěl přijít a hrát na albu a my jsme se jej snažili udržet co nejdále od studia. Měl tehdy žloutenku.“ Ačkoliv Vicious jednou opravdu nahrával, jeho party byly později znovu nahrány Jonesem. Jones vzpomíná: „Prostě jsme ho to nechali udělat, že jo? Když odešel, tak jsem to přehrál, zatímco Sidova část byla ztlumena. Myslím, že na nahrávce je to slyšitelné jen stěží.“Never Mind the Bollocks vyšlo 28. října 1977 a dočkalo se rozporuplných reakcí. Rolling Stone jej hodnotil pozitivně, zvuk byl podle něj jako „srážka dvou vlaků metra pod 40 stopami bahna, oběti křičí“, a chválil kapelu za hraní „s energií a přesvědčením, že je pozitivně výjimečná ve své šílenosti a vzrušení“. Někteří kritici byli přesto zklamáni, a to tím, že album obsahovalo všechny čtyři dříve vydané singly a považovali jej za faktické „best of“ album. V posledních letech začalo být album uznáváno jako jedno z nejvlivnějších alb posledních 40 let a bylo označeno za „jednu z nejlepších a nejinspirativnějších rockových nahrávek všech dob“.
Název alba působil kapele další potíže. Boots, W.H. Smith a Woolworth odmítly album prodávat a konzervativní člen Parlamentu ho odsoudil jako „symptom úpadku společnosti“ a Asociace nezávislých televizních společností odmítla vysílat reklamy propagující album. V Nottinghamu bylo hudebnímu obchodu vyhrožováno soudním řízením za zobrazování „nepatřičného tištěného materiálu“. Kauza se ale obrátila, když právník John Mortimer získal svědectví expertů, kteří dosvědčili, že slovo bollocks je standardní staroanglické slovo, které původně označovalo kněze. Ačkoliv slovo v populárním slangu znamená varlata, v názvu alba znamená „nesmysl“. S názvem neúmyslně přišel Steve Jones, který v reakci na hašteření ohledně názvu alba vykřikl: „Ou, ty nesmysly mi vůbec nevadí!“Poslední vystoupení Sex Pistols v Británii se odehrálo v Ivanhoe's v Huddersfieldu na Štědrý den 1977, kde kapela odehrála odpolední a večerní představení na podporu rodin stávkujících hasičů. Místo vystoupení bylo oznámeno krátce před začátkem, což byla u kapely obvyklá taktika, jak se vyhnout pozornosti, která by mohla vyústit ve zrušení koncertu.
V lednu 1978 vyrazila kapela na turné po Spojených státech, které se skládalo především z koncertů na jihu země. Ačkoliv bylo plánováno už na prosinec 1977, zdrželo se, protože americké úřady nechtěly členům kapely vydat víza kvůli jejich kriminálním záznamům. Ačkoliv bylo turné vysoce očekáváno médii a fanoušky, poznamenaly jej vnitřní spory, špatné plánování a nepřátelsky naladění návštěvníci. Během dvoutýdenního turné byl Vicious silně závislý na heroinu a začal žít přesně podle svého pseudonymu. Jak řekl Rotten: „Sid měl konečně publikum lidí, kteří by se chovali šokujícím a hrůzným způsobem. Sida jednoduše vedl jeho nos.“Během koncertu v San Antoniu v Texasu, nazval Vicious diváky „partou buzerantů“ a poté udeřil fanouška do hlavy svou baskytarou. V Baton Rouge se dočkal simulovaného orálního sexu prováděného jednou fanynkou, o které později pronesl: „Takový typ holek mám rád.“ Vicious trpěl abstinenčními příznaky a při koncertě v Dallasu se objevil na pódiu a se slovy „dejte mi dávku“ se řízl do hrudi a krví postříkal ženu, která vylezla na pódium a udeřila ho do tváře. Později byl převezen do nemocnice, kde se měl zotavovat ze svých zranění. Jeho chování mimo pódium bylo ubohé. Napadl fotografku, ochranku a dokonce byl zbit podrážděným bodyguardem, který jej měl chránit.Rotten, který tehdy trpěl chřipkou a vykašlával krev, se cítil stále více izolovoaný od Cooka a Jonese a znechucený Viciousem. Při posledním koncertě ve Winterlandu v San Franciscu 14. ledna 1978, rozčarovaný Rotten skočil přídavkem, písní „No Fun“ od The Stooges. S úšklebkem vykřikl: „Tohle vůbec není sranda“, čímž jasně vyjádřil své pocity ohledně koncertu, kapely a diváků. Po vystoupení se Rotten zeptal diváků: „Cítili jste se někdy podváděni?“ Poté odhodil mikrofon a odešel z pódia. Později to komentoval: „Nesnášel jsem ten scénář. Byla to fraška. Sid byl naprosto mimo, prostě ztráta místa. Malcolm se se mnou nebavil. Potom obrátil a řekl Paulovi a Stevovi, že veškeré napětí byla moje chyba, protože bych s ničím nesouhlasil. Bylo to velice trpké a matoucí.“Dne 17. ledna 1978 oznámil Rotten svůj odchod z kapely. Vicious odjel do New Yorku a McLaren, Cook a Jones odjeli do Rio de Janeira na dovolenou. Rotten zůstal v Americe bez peněz a bez letenky. Později řekl: „Sex Pistols mě opustili, nechali mě trčet v LA bez letenky, bez peněz, bez ubytování a se zprávou, že pokud někdo bude volat do Warner Bros a tvrdit, že je Johnny Rotten, tak lže. Tak jsem skončil s Malcolmem – ale ne se zbytkem kapely. Vždy je budu mít rád.“ Nakonec zavolal Richardu Bransonovi, šéfovi Virgin Records, který mu zaplatil letenku zpět do Londýna.
Po odchodu z kapely si Johnny Rotten změnil příjmení zpět na Lydon a založil Public Image Ltd, kde s ním hráli bývalý člen The Clash Keith Levene a kamarád ze školy Jah Wobble. Kapela se dostala do první desítky britského žebříčku se svým debutovým singlem „Public Image“ v roce 1978 a v roce 1979 nahrála album Metal Box. V roce 1978 zahájil Rotten proti McLarenovi a jeho společnosti Glitterbest právní kroky kvůli nezaplaceným honorářům, používání jeho jména, nevýhodným smluvním podmínkám a škodám za „všechny kriminální činy, které se odehrály“.Vicious se přestěhoval do New Yorku a začal vystupovat sólově, přičemž Nancy Spungen mu dělala manažerku. V roce 1979 bylo vydáno živé album Sid Sings, kde jej doprovázeli Arthur Kane a Jerry Nolan z New York Dolls. Dne 12. října 1978 byla Spungen nalezena mrtvá v pokoji v Chelsea Hotel, kde žila s Viciousem. Měla bodnou ránu v břiše a byla oblečna pouze ve spodním prádle. Policie na místě zajistila drogy a Vicious byl zatčen pro podezření z vraždy. V té době prohlásil McLaren: „Nevěřím, že by v tom byl namočený. Sid si měl Nancy v New Yorku vzít. Byl jí velice blízký a měl s ní docela vášnivý vztah.“ Vicious zemřel o pět měsíců později, 2. února 1979, na předávkování heroinem po párty k jeho propuštení z vězení na kauci. Bylo mu 21. O vztahu Viciouse a Spungen byl v roce 1986 natočen film Sid and Nancy, který režíroval Alex Cox. Rotten film hodnotil kriticky, ať už šlo o ztvárnění hlavních postav nebo o spekulaci, že Vicious a Spungen chtěli spáchat společnou sebevraždu.McLaren chtěl o Sex Pistols natočit film. V roce 1977 najal Russe Meyera, aby jej natočil podle scénáře Who Killed Bambi?, který napsal s Rogerem Ebertem. Natáčení ale skončilo po dni a půl, kdy herci a štáb odešli na protest proti nevyplacení peněz McLarenem. Druhý pokus se odehrál v polovině roku 1978 s filmem The Great Rock 'n' Roll Swindle, který režíroval Julien Temple a hráli v něm Cook a Jones. Film byl natočen z McLarenova pohledu na historii kapely a tvrdil, že manipuloval a kontroloval kapelu od úplného začátku. Na soundracku se podílel Jones a také Vicious s Cookem. Dalšími, kteří na albu zpívali, byli Edward Tudor-Pole a Ronnie Biggs.Cook s Jonesem vystupovali při různých koncertech jako hosté a působili jako studioví hudebníci a později založili kapelu The Professionals. Cook v současnosti hraje v kapele Man-Raze. Matlock se zúčastnil několika hudebních projektů, například The Rich Kids. McLaren dělal manažera Adam & the Ants a Bow Wow Wow a v polovině 80. let vydal několik hitů jako sólový umělec.V lednu 1986, po soudním sporu, získali čtyři zbývající členové Sex Pistols a pozůstalí po Viciousovi kontrolu nad odkazem skupiny, který zahrnoval autorská práva, nahrávky, filmové záznamy a právo k užívání názvu „Sex Pistols“. Díky tomuto mohl vzniknout v roce 2000 film Julien Temple The Filth and the Fury, vyprávějící příběh Sex Pistols z pohledu členů, čímž se lišil od The Great Rock 'n' Roll Swindle, který zobrazoval McLarenův pohled na historii kapely.Zbývající členové kapely se znovu spojili v roce 1996, kdy vyjeli na půlroční „Filthy Lucre World Tour“, při které vystoupili v Evropě, Americe, Austrálii a Japonsku. V roce 2003 koncertovali po tři týdny v Severní Americe při své „Piss Off Tour“.
V listopadu 2005 byli Sex Pistols uvedeni do Rock and Roll Hall of Fame, přičemž členové tuto poctu odmítli s tím, že si má síň slávy „políbit“. Jones to komentoval následovně: „Jakmile chcete být v muzeu, je to konec Rock & Rollu. Nevolí tam fanoušci, ale lidé, kteří už tam jsou.“Dne 9. března 2006 prodala kapela práva k písním ze svého katalogu Universal Music Group. Tento obchod byl kritizován jako „výprodej“.
Časopis Rolling Stone prohlásil, že kapela, „v odpovědi na hvězdné okrasy a samolibost“ rockové hudby poloviny 70. let, „rozpoutala a ztělesňovala jeden z mála opravdu kritických okamžiků v historii populární hudby – vzestupu punku“. Ačkoliv nebyli první punkovou kapelou, jejich Never Mind the Bollocks, Here's the Sex Pistols je jedinečným úkazem jak v punkové, tak i v populární hudbě obecně. Je pravidelně uváděno na seznamu nejlepších alb všech dob: V roce jej časopis Q zařadil na 27. místo v žebříčku „100 Greatest Albums Ever“ a Rolling Stone jej v roce 1987 zařadil na druhé místo v žebříčku „Top 100 Albums of the Last 20 Years“.Jejich živá vystoupení byla taktéž velice vlivná. Významná show se odehrála na začátku jejich kariéry 4. června 1976, když vystoupili pro skupinu 42 lidí v Lesser Free Trade Hall v Manchesteru. Koncert byl jednou z nejdůležitějších a nejzmýtizovanějších událostí v historii rocku. Mezi diváky byli lidé, kteří později založili kapely, nebo jinak zpopularizovali vznikající punkové hnutí, například Buzzcocks (kteří koncert zorganizovali), Bernard Sumner, Ian Curtis a Peter Hook (později členové Joy Division), Morrissey (později člen The Smiths) a Mick Hucknall (později člen Simply Red).Sex Pistols jsou také připomínáni pro svou přímou komunikaci s místním publikem. Rotten tvrdí: „Pokud jsme měli cíl, tak to bylo protlačení našich názorů, názorů dělnické třídy, do mainstreamu, kde tehdy nebyly slyšet.“ Zdali byl jejich anti-establishmentový postoj spontánní nebo uměle vytvořený, je sporné. Jeden kritik poznamenal, že „zdeptaná duše anglické společnosti“ stačila k tomu, aby vznikly kapely jako Sex Pistols a Rottenova „prudká inteligence a ohromující charisma na pódiu“ byly důležitými katalyzátory, ale nakonec zmiňuje McLarenovy manipulace jako opravdovou sílu, která byla za kapelou.Mnoho kapel bylo Sex Pistols inspirováno, například The Clash, Siouxsie and the Banshees, Nirvana, Oasis, The Fall, Green Day a Guns N' Roses.
V roce 1997 pojmenovali paleontologové Adrian a Edgecombe skupinu vyhynulých druhů trilobitů po členech kapely: Arcticalymene rotteni, A. viciousi, A. jonesi, A. cooki a A. matlocki.
Edward Tudor-Pole – zpěv písní „The Great Rock 'n' Roll Swindle“, „Rock Around the Clock“, and „Who Killed Bambi?“ (1979)
Never Mind the Bollocks, Here's the Sex Pistols (28. října 1977) # 1 UK, # 106 US
Some Product: Carri on Sex Pistols (interview and zprávy z rádia) (27. července 1979) # 6 UK
V tomto článku byl použit překlad textu z článku Sex Pistols na anglické Wikipedii.
Burchill, Julie & Tony Parsons, The Boy Looked at Johnny: The Obituary of Rock and Roll, Pluto Press, 1978. ISBN 0-571-12992-7
Dalton, David, El Sid Saint Vicious, St. Martin's Press, July 1997. ISBN 0-312-15520-4
Lydon, John, (with Keith & Kent Zimmerman), Rotten: No Irish, No Blacks, No Dogs, St. Martin's Press, May 1994. ISBN 0-312-11883-X
Marcus, Greil, Lipstick Traces: A Secret History of the Twentieth Century, Harvard University Press, 1989. ISBN 0-571-23228-0
Matlock, Glen, Silverton, Pete, I Was A Teenage Sex Pistol - Faber and Faber, October 1991. ISBN 0-7119-1817-1
McNeil, Legs, Gillian McCain (ed.), Please Kill Me, Grove Press, 1996. ISBN 0-349-10880-3
Morris, Dennis, Destroy: Sex Pistols 1977, Creation Books, 2002. ISBN 1-84068-058-X
Nolan, David, I Swear I Was There…: Sex Pistols and the Shape of Rock, Milo Press, May 2001. ISBN 0-9549704-9-7
Parker, Alan ,Vicious: Too Fast to Live, Creation Books, 2003. ISBN 1-84068-110-1
Savage, Jon, England's Dreaming: The Sex Pistols and Punk Rock, Faber and Faber, 1991. ISBN 0-312-28822-0
Vermorel, Fred & Judy, The Sex Pistols, Omnibus Press, April 1981. ISBN 0-7119-1090-1
Walsh, Gavin, God Save the Sex Pistols: A Collector's Guide to the Priests Of Punk, Plexus Publishing, 2003. ISBN 0-85965-316-1
Sex Pistols Number One (Julien Temple, 1976) (krátká nahrávka prvních vystoupení)
The Great Rock 'n' Roll Swindle (Julien Temple, 1979) (McLarenova verze příběhu Sex Pistols)
DOA (Lech Kowalski, 1981) (obsahuje nahrávky z turné po Spojených státech v roce 1978)

Pod pojmem sexuální revoluce se povětšinou myslí kulturní a sociální proces, který se v západní kultuře odehrál ve 20. století, především pak od 60.–80. let 20. století, ač někdy je počátek sexuální revoluce spojován již s uvolněním společenských konvencí po 1. světové válce. Za tradiční znaky procesu jsou považovány oslabení tradičního manželství a vyjmutí sexu z jeho kontextu, oslabení monogamie, užívání antikoncepce, možnost legálního potratu, akceptace veřejné nahoty, nástup moderní sexuologie, akceptace masturbace či neheterosexuálních a okrajových forem sexuálního chování (zejména homosexuality). Za součást sexuální revoluce bývá považován též nový přístup k módě a oblékání, který se otevřeně hlásí k úkolu zvýraznit sexuální znaky či svádět (zejména minisukně) či dostupnost pornografie, za milník bývá označován zejména nástup časopisu Playboy v USA. Někdy je sexuální revoluce chápána jako program některých hnutí, např. feminismu, hnutí za práva gayů a leseb, Nové levice, hippies apod. To však tato hnutí ne vždy přijímají (např. kritika pornografie částí feministického hnutí apod.).
Zavedení pojmu sexuální revoluce je připisováno psychoanalytikovi Wilhelmu Reichovi, který tak nazval i svou knihu. Reich, představitel freudovské „levice“, vnímal osvobození sexuality a sexuální energie politicky, věřil, že průlom na rovině sexuální povede i k osvobození společenskému. (Na to v 60. letech navázal např. Herbert Marcuse) Za mezník sexuální revoluce na rovině ideové bývá někdy též považována teoretická práce sexuologa Alfreda Kinseyho v 50. letech 20. století. V sociologickém smyslu je však sexuální revoluce jako sociální fenomén spojována spíše až se 60. lety.
Konec či zmírnění sexuální revoluce bývá připisováno 90. letům 20. století, především v souvislosti s rozšířením povědomí o pandemii AIDS.
V širším smyslu může pojem sexuální revoluce označovat každý zásadní historický předěl v normách a sexuálním chování, i mimo 20. století.
V tomto článku byl použit překlad textu z článku Sexual revolution na anglické Wikipedii.
Revoluce sexuální v Sociologické encyklopedii Sociologického ústavu Akademie věd České republiky
Sexuální symbol je mužská či ženská celebrita – obvykle herec, hudebník, modelka, idol teenagerů či sportovec, který je považován za sexuálně přitažlivého. Ve vnímání a formování tohoto pojmu hrají roli masmédia.
Termín byl poprvé použit v polovině 50. let 20. století v souvislosti s popularitou hollywoodských hereckých hvězd, především s herečkami Marilyn Monroe a Brigitte Bardotovou.
V tomto článku byl použit překlad textu z článku Sex symbol na anglické Wikipedii.
 Pořad: Sexuální idoly století [film online]. Stream.cz [cit. 2014-07-31]. Seriál. Dostupné online. 

Seznam amerických torpédoborců zahrnuje torpédoborce postavené pro americké námořnictvo. Za lodě stavěné v sérii je uvedena celá třída.
HYNEK, Vladimír; KLUČINA, Petr; ŠKŇOUŘIL, Evžen. Válečné lodě 3: První světová válka. Praha: Naše vojsko, 1988. 28-029-88. S. 337. (česky) 
PEJČOCH, Ivo; NOVÁK, Zdeněk; HÁJEK, Tomáš. Válečné lodě 4. Praha: Naše vojsko, 1993. 374 s. ISBN 80-206-0357-3. (česky) 
PEJČOCH, Ivo; NOVÁK, Zdeněk; HÁJEK, Tomáš. Válečné lodě 5 – Amerika, Austrálie, Asie od roku 1945. Praha: Naše vojsko, 1994. ISBN 80-206-0414-6. S. 389. 

Seznam členů Poslanecké sněmovny Parlamentu České republiky uvádí přehled všech poslanců, kteří byli členy dolní komory Parlamentu České republiky od jejího ustavení v roce 1993. 

Tento článek je seznam členů 6. Knesetu, který byl zvolen ve volbách v roce 1965, konkrétně 1. listopadu 1965. Jeho funkční období trvalo až do zvolení následujícího (sedmého) Knesetu v roce 1969.
poslanecký klub Ma'arachAlon • Aloni • Aram • Aran • Bar'am • Barkat • Becker • Bibi • Biton • Cabari • Cadok • Cur • Dinstein • Eban • Eli'av • Eškol (pak Ankorin) • Fischer • Galili • Govrin • Gvati (pak Arbeli-Almozlino) • Hakohen • Haktin • Chasin • Jadlin • Ješa'jahu • Kargman • Karmel (pak Wertman) • Gavri'el Kohen • Menachem Kohen • Luz • Me'ir • Namir • Necer • Ofer • Osnija • Petel • Sadan (pak Golomb) • Sapir • Sardines • Sason • Šerf • Šitrit (pak Lin) • Šoreš • Uzan • Zar 
poslanecký klub GachalAbramov • Avni'el • Bader • Begin • Ben Eliezer • Goldstein • Jedid • Klinghoffer • Kohen-Meguri • Kremerman • Landau • Elijahu Meridor (pak Kohen-Cidon) (odešel do ha-Merkaz ha-chofši) • Ja'akov Meridor • Perlstein • Razi'el-Na'or • Rimalt • Sapir • Serlin • Stern • Šofman • Šostak (odešel do ha-Merkaz ha-chofši) • Josef Tamir • Šmu'el Tamir (odešel do ha-Merkaz ha-chofši) • Ti'ar (odešel do ha-Merkaz ha-chofši) • Uzi'el • Zimmerman
poslanecký klub MafdalŠlomo Jisra'el Ben Me'ir  • Burg • Dani'el (pak Zo'arec) • Chazani • Levy • Rafa'el • Sanhadra'i • Šachor • Šapira • Unna • Warhaftig 
poslanecký klub RafiAlmogi • Ben Gurion (odešel mezi nezařazené) • Ben Porat • Cur (pak Degani) • Dajan • Guez • Navon • Peres • Smilansky (pak Bahir) • Surkis 
poslanecký klub Liberalim acma'imJizhar Harari (odešel do Izr. strany práce) • Hausner • Kol (pak Golan) • Rosen (pak Eli'ad) • Ša'ari 
poslanecký klub Kidma ve-pituachaz-Zuabí (sloučeno do Šituf ve-pituach, pak opět Kidma ve-pituach) • Nachla (sloučeno do Šituf ve-pituach,pak opět Kidma ve-pituach, pak Achva jehudit-aravit)
poslanecký klub Šituf ve-achvaMuadí (sloučeno do Šituf ve-pituach, pak opět Šituf ve-achva, pak ha-Sia'a ha-druzit ha-jisra'elit) • Obejd (sloučeno do Šituf ve-pituach, pak opět Šituf ve-achva)
poznámka:abecední řazení, nikoliv podle pozice na kandidátní listiněMa'arach dočasně splynula se Stranou práce, pak se znovu osamostatnila, Rafi dočasně splynula se Stranou práce, pak s Ma'arach, Mapam splynula s Ma'arach

Toto je seznam dílů seriálu Do neznáma. Americký televizní seriál Do neznáma byl vysílán v letech 2005 až 2008. Celkem bylo odvysíláno 40 dílů rozdělených do 3 sérií. Druhou a třetí řadu doprovázely i krátké webizody uveřejňované na internetu.
V tomto článku byl použit překlad textu z článku List of South of Nowhere episodes na anglické Wikipedii.

Toto je seznam dílů seriálu Jane the Virgin. Americký komediálně-dramatický televizní seriál Jane the Virgin je vysílán od 13. října 2014 stanicí The CW. Dosud bylo odvysíláno 84 dílů seriálu. Pátá řada, vysílaná v sezóně 2018/2019, má být poslední.

Toto je seznam dílů seriálu Letiště. Český televizní seriál Letiště vysílala v letech 2006–2007 TV Prima. Vypráví o fiktivní letecké společnosti Central Airlines a jejích zaměstnancích. Odehrává se na pražském letišti Ruzyně a na malém letišti Točná. Během dvou sérií bylo odvysíláno celkem 118 epizod.

Toto je seznam dílů seriálu Salvation. Americký dramatický televizní seriál Salvation měl premiéru na stanici CBS.

Toto je seznam dílů seriálu Versailles. Francouzský historický televizní seriál Versailles měl premiéru na stanici Canal+. 

Seznam historických městských podzemí v Česku představuje výčet historických podzemí ve městech České republiky.

Rakouská jezera (německy jezero – -see dohromady se jménem nebo See zvlášť). Tabulka neobsahuje rakouské přehrady a je seřazena podle rozlohy (10 největších).

Tento seznam nemovitých kulturních památek ve městě Bochov  v okrese Karlovy Vary vychází z  Ústředního seznamu kulturních památek ČR, který na základě zákona č. 20/1987 Sb., o státní památkové péči, vede Národní památkový ústav jako ústřední organizace státní památkové péče. Údaje jsou průběžně upřesňovány, přesto mohou obsahovat i řadu věcných a formálních chyb a nepřesností či být neaktuální. 
Pokud byly některé části dotčeného území vyčleněny do samostatných seznamů, měly by být odkazy na tyto dílčí seznamy uvedeny v úvodu tohoto seznamu nebo v úvodu příslušné sekce seznamu.

Tento seznam nemovitých kulturních památek ve městě Odry  v okrese Nový Jičín vychází z  Ústředního seznamu kulturních památek ČR, který na základě zákona č. 20/1987 Sb., o státní památkové péči, vede Národní památkový ústav jako ústřední organizace státní památkové péče. Údaje jsou průběžně upřesňovány, přesto mohou obsahovat i řadu věcných a formálních chyb a nepřesností či být neaktuální. 
Pokud byly některé části dotčeného území vyčleněny do samostatných seznamů, měly by být odkazy na tyto dílčí seznamy uvedeny v úvodu tohoto seznamu nebo v úvodu příslušné sekce seznamu.

Běh na 100 metrů patří do programu mistrovství světa od prvního ročníku v roce 1983. Jde o jednu z nejsledovanějším disciplín světového šampionátu.

Tento seznam uvádí přehled medailistů na mistrovství světa ve sportovní gymnastice (hrazda), který byl na program světových šampionátů zařazen poprvé v roce 1903.

Toto je seznam nejvyšších budov v Izraeli, který řadí mrakodrapy v Izraeli podle výšky. Většina z uvedených budov se nachází v Tel Avivu a jeho aglomeraci (Guš Dan), která od 90. let 20. století zažívá dramatický nárůst počtu výškových staveb kvůli nárůstu cen pozemků.
Tento seznam obsahuje všechny dokončené výškové stavby v Izraeli s výškou nad 100 metrů (328 stop). Seznam je řadí podle oficiálně udávané výšky. Pokud mají dvě či více staveb stejnou výšku, jsou uváděny na stejném místě žebříčku a stavby jsou řazeny podle počtu pater. Pokud je shodná výška i počet pater, pak jsou budovy řazeny abecedně.
Toto je seznam nejvyšších budov podle jejich využití. Pozor, že budovy jsou do jednotlivých žebříčků zařazeny jen, když je příslušné využití výlučné pro celou budovu. Tam, kde je budova využívána k vícero účelům, není do žebříčku zařazena.
Následující seznam zahrnuje všechny stavby v Izraeli s výškou nad 100 metrů. Na rozdíl od seznamu nejvyšších budov tento seznam zahrnuje konstrukce, které nemají oddělená patra a nejsou obyvatelné.
V tomto článku byl použit překlad textu z článku List of tallest buildings in Israel na anglické Wikipedii.

 Obrázky, zvuky či videa k tématu Seznam opatů benediktinského kláštera v Sankt Gallenu ve Wikimedia Commons
Data pocházejí z databáze AOPK ČR a zdrojů uvedených v jednotlivých článcích, pokud není uvedeno jinak.
i – sklon dráhy ve stupních; P – doba oběhu v rocích; – Typ obj. – klasifikace objektu do rodiny, kódy pro označení tříd:

V České republice bylo k listopadu 2018 registrováno aktivních 89 politických stran a 143 politických hnutí (celkem 232), z nichž část je bez znatelného politického vlivu, členské či voličské základny. Všechny registrované politické strany a politická hnutí jsou uvedeny v následujícím seznamu. Kompletní seznam politických stran a hnutí lze získat na stránkách Ministerstva vnitra ČR, které dle zákona vede Rejstřík politických stran a politických hnutí.
Nereflektuje změny v průběhu volebního období. Neobsahuje také politické subjekty, jejichž členové byli zvoleni na kandidátce jiné strany nebo hnutí.
3) - mandáty vzešlé z voleb do zastupitelstev krajů 2016 a voleb do zastupitelstva hlavního města Prahy 2014
5) - mandáty vzešlé z voleb 2014 (součet Zastupitelů obcí, městysů a měst a Zastupitelstev městských částí a obvodů bez koalic)
Toto je seznam celkem 25 politických stran a hnutí, které měly k listopadu 2018 pozastavenou činnost.

Toto je seznam postav z knižní a filmové série Letopisy Narnie od C. S. Lewise. Postavy jsou řazeny abecedně podle křestního jména.
Vedlejší záporná postava knihy Čarodějův synovec (tím čarodějem je právě Andrew). Obyvatel Londýna, který se zabývá magií. Dokázal sestrojit prsteny, které člověka přenesou do Lesa mezi světy. Protože byl velmi sobecký a zbabělý, lstí tam poslal Polly a Digoriho. Když odtud nechtěně přivedli čarodějnici Jadis, byl uchvácen její krásou a snažil se jí zalíbit, ale ona jej donutila, aby jí posluhoval.
Když se Digory pokusil vrátit Jadis do jiného světa, nechtěně se dostal do Narnie s několika lidmi včetně Andrewa. Tam přihlíželi stvoření rostlin a zvířat v Narnii. Andrew však myslel jen na sebe a snažil se vzít Digorimu prsteny, aby se dostal pryč.
Zvířata nepoznala, že Andrew je člověk, tak jej zasadila do země a zalévala jej vodou. Pro své hříchy Andrew vůbec nerozuměl laskavému lvu Aslanovi, takže ten pro něho nemohl nic dobrého udělat - tak na něho alespoň seslal občerstvující spánek.
Dcera kalormenského tarkána (šlechtice). Otec ji nutil k sňatku proti její vůli, proto uprchla se svou mluvící klisnou Hwin do Narnie. Cestou se k nim připojil Šasta a Brí. V Tašbánu vyslechla plán Rabadaše na zákeřné přepadení Archenlandu a se Šastou před ním varovala krále Lunu. Poté se vdala za Šastu (pravým jménem Kora, Lunova syna) a po smrti Luny se stala královnou Archenlandu. (KaJCh)
Kalormenský rybář, který našel ve člunu dítě a vychovával jej jako syna, nebo spíše otroka. Jelikož neznal jeho jméno (Kor), nazval jej Šasta. (KaJCh)
Je to syn velkého císaře za mořem. Velký laskavý mluvící lev, svrchovaný Bůh a vládce Narnie ztělesňující svrchované dobro. Je alegorií pro Ježíše. Hřešící bytosti bez odsuzování výchovně napomíná, aby pochopily svoji chybu. Svým věrným často přichází na pomoc až na poslední chvíli (např. v bitvách), aby vyzkoušel jejich odvahu a víru. Je jedinou postavou, která vystupuje ve všech sedmi dílech.
Jeden ze Sedmi lordů Telmarínů. Od ostatních se brzy oddělil, usadil se na Osamělých ostrovech a oženil se tam. Když tam přijel král Kaspian X. a byl zajat otrokáři, Lord Bern jej koupil a pomohl mu zbavit trůnu místodržícího Gumpase. Kaspian pak Berna jmenoval vévodou Osamělých ostrovů
Pan Bobr a jeho manželka paní Bobrová potkali sourozence Pevensieovy krátce poté, co se poprvé objevili v Narnii. Vysvětlili jim proroctví, podle něhož mají čtyři děti vysvobodit Narnii od zla, a zavedli je do Aslanova tábora. Vzájemně se oslovují paní Bobrová a pane Bobře. (LČaS)Bouřlivák
Kentaur, který se účastnil setkání Kaspiana X. s mluvícími zvířaty krátce poté, co uprchl Mirazovým vojákům. Z hvězd vyčetl blížící se velké události.
Brí (anglicky Bree, česky plným jm. Bríhihinybrynyhůhyha) je mluvící kůň z Narnie, který se zajetím dostal do Kalormenu. Předstíral, že je němý kůň, aby měl šanci na útěk. Když vycítil vhodnou příležitost, domluvil se se Šastou a společně utečou do Narnie.
Brí se cítí nadřazený obyčejným (němým) koním. Teprve setkání s Aslanem jej promění a zbaví domýšlivosti. (KaJCh)
V chronologicky prvním díle (Čarodějův synovec) je Digory Kirke chlapec, kterého zlý strýc pošle s kamarádkou Polly prozkoumat jiné světy. Ve světě Charn podlehne pokušení a probudí čarodějnici Jadis. Později je svědkem tvoření světa Narnie. Aby odčinil svůj čin, Aslan jej pošle přinést kouzelné jablko. To dokáže, uzdraví svou matku a po příbuzném zdědí velké bohatství, vilu, do které si odveze i tajemnou skříň, která byla vytvořena z jediného Narnijského stromu v zemi, to pak lehne i spolu se skříní popelem.
V chronologicky druhém díle (Lev, čarodějnice a skříň) je již starým profesorem a je jediným dospělým, který dětem věří, že skrze skříň prošly do jiného světa.
V posledním díle se také dostává do Narnie a je tedy svědkem stvoření i zániku Narnie.Diviš — viz Digory
Dýnil byl rudý trpaslík, kterého v PK Kaspian vyslal ze svého ležení, aby čekal na Pevensieovy u zříceniny hradu Cair Paravel. Byl však zajat Mirazovými vojáky a málem popraven; Pevensieovi jej však zachránili. K víře v Aslana měl chladný vztah.
Eustác Scrubb je bratranec sourozenců Pevensieových. Zpočátku byl protivný, škodolibý a kradl. Pokračoval v tom i po přenesení do Narnie v knize Plavba Jitřního poutníka. Teprve když byl zaklet v draka, začala se jeho povaha měnit. (PJP) Později bojoval na straně dobra: vysvobodil krále Riliana (SŽ) a pomáhal králi Tirianovi v poslední hodině Narnie (PB).
Původně byl drožkářem v Londýně. Když byl v knize ČS s Divišem přenesen do Narnie, Aslan jeho a jeho manželku Helenu korunoval za prvního krále a královnu Narnie.
Vyskytuje se jen v filmové verzi PJP. Dcera námořníka Rhince. Její matku pohltila zelená mlha a Rhince ji chtěl hledat, proto poprosil Kaspiana, aby mu dovolil se připojit k posádce Jitřního poutníka. Gael měla zůstat na Osamělých ostrovech, ale tajně se dostala na loď. Spřátelila se s Luckou a byla první, kdo zahlédl Modrou hvězdu.Gabriela — viz Polly Plummerová
je generál telmařanské armády, spolčený s lordem Sopespianem proti samozvanému králi Mirazovi (PK). Poté, co Miraz prohraje souboj s nejvyšším vládcem Petrem Vznešeným, jej Glozell podle zavraždí (v knize). Ve filmu během poslední bitvy málem zabije prince Kaspiana, je však chycen kořeny stromu. Později jako první Telmařan přijme Aslanovu nabídku a odejde z Narnie do světa lidí na opuštěný ostrov, ze kterého Telmařani před dávnými lety do Narnie přišli.
Manželka Františka, s nímž se stala první královnou Narnie. Zpočátku se František dostal do Narnie bez ní, ale na jeho žádost ji Aslan z Anglie přenesl. (ČS)
Vystupuje jen ve filmové verzi. Žena, která byla na Osamělých ostrovech obětována Zelené mlze. Její manžel Rhince a jejich dcera Gael se připojili k posádce Jitřního poutníka, která plula Zelenou mlhu porazit. Když se tak stalo, Helena byla mezi lidmi vysvobozenými z její moci.
Hwin je mluvící klisna z Narnie, která se zajetím dostala do Kalormenu. Když její paní Aravis chce spáchat sebevraždu, Hwin prozradí, že umí mluvit, a společně uprchnou se Šastou a Brí do Narnie.
Kůň drožkáře Františka. Když mu Aslan daroval křídla a schopnost mluvit, byl nazván Peruť a stal se předkem létajících koní.Janek — viz Zmatlík
Jill chodila do stejné školy s Eustácem. V chronologicky posledních dvou dílech (SŽ a PB) byla přenesena do Narnie s Eustácem. Společně vysvobodili krále Riliana a pomáhali králi Tirianovi v beznadějném boji proti Kalormencům.
Jednorožec, věrný a nerozlučný přítel Tiriana, který s ním prožil všechny události knihy Poslední bitva.
Kor je syn krále Luny, který byl jako malý unesen a byl vychováván v Kalormenu u rybáře Aršíše pod jménem Šasta. Když mu hrozilo prodání do otroctví, pokusil se uprchnout s mluvícím koněm jménem Brí do Narnie. Na útěku se spojil s Aravis, která jela na mluvící klisně Hwin.
Během cesty se v Tašbánu se dozvěděl, že kalormenský princ Rabadaš plánuje zákeřné přepadení Archenlandu; proto se vydal krále Lunu z Archenlandu varovat. Tam se dozvěděl, že je jeho synem, usídlil se tam a po Lunově smrti se stal králem. (KaJCh)
Korin je syn Luny, krále Archenlandu. Je vznětlivý, neposlušný a má velkou zálibu v pěstních soubojích. Korin mladší z dvojčat; jeho bratr Kor je pod jménem Šasta vychováván u chudého kalormenského rybáře. (KaJCh)
Vysloužilá hvězda, kterou Aslan nechal za trest vládnout Ťulpodům na ostrově, který mu dal. Bylo řečeno, že smrtelníkům není souzeno se dozvědět, jaký přestupek může hvězda spáchat.
Ve filmové verzi se posádka Jitřního poutníka dozvídá právě od něho, že musí položit sedm mečů na Aslanův stůl a porazit Zelenou mlhu.
Doktor Kornelius byl poloviční trpaslík a poloviční člověk, učitel prince Kaspiana, který mu vyprávěl o staré Narnii.Křídlín — viz Peruť
Král Archenlandu, otec Kora a Korina. Velí obraně hradu Anvard před nájezdem Rabadaše a poté nabízí zajatému Rabadašovi velkorysé podmínky - propustí jej, pokud slíbí, že se polepší.
Radostný a rozvážný král, který se nenechá vyprovokovat. Jeho přesvědčením je, že král musí být „první při každém zoufalém útoku a poslední při každém zoufalém ústupu“.
Mluvící jezevec Lanýžník se staral o Kaspiana X. po jeho zranění a oponoval Nikabrikovu návrhu, že by bylo lepší Kaspiana zabít. Důsledně přesvědčoval ostatní k víře v Aslana.Lilliandil — viz Ramanduova dceraLordi Telmaríni — viz Sedm lordů Telmarínů
Mluvící vlk, velitel tajné policie samozvané královny Jadis. Za jeho zabití Aslan Petra pasoval na rytíře.
Původně lord protektor a později samozvaný vládce Narnijského království za vlády Telmařanů. Jeho manželka byla ryšavá Prunaprizmia. Zavraždil svého bratra aby se zmocnil trůnu. Když se mu narodil syn, zamýšlel zavraždit i svého synovce Kaspiana X.. Boj mezi Mirázem a Kaspianem X. je hlavní náplní knihy Princ Kaspian. Byl zrazen lordem Glozellem (generál Podlštejn) a lordem Sopespianem (pán z Lichometníku), kteří jej lstivou slovní manipulací přiměli přijmout výzvu na souboj s nejvyšším vládcem Petrem Vznešeným. Hned poté, co Miraz souboj prohraje, ho jeden z nich podle zavraždí.
Nikabrik byl černý trpaslík. V PK chtěl nejprve Kaspiana zabít, pak po nějakou dobu bojoval na jeho Kaspiana, a nakonec se pokusil přivést k životu čarodějnici Jadis; při tom zemřel.
Jeden ze Sedmi lordů Telmarínů. Jeho náramek se našel u draka, kterého potkal Eustác předtím, než byl pro svoji hrabivost zaklet v draka. Ostatní usoudili, že tento první drak buď Oktesiána zabil, nebo to byl lord Oktesán zakletý podobně, jako Eustác.Strýc Ondřej — viz Strýc Andrew
Předek všech létajících koní. Předtím, než mu Aslan daroval křídla a řeč, sloužil drožkáři a jmenoval se Jahoda.
Polly Plummerová je dívka z našeho světa, společně s Digory Kirkem prožijí dobrodružství v Lese mezi světy, Charnu a při stvoření narnijského světa.Puzzle — viz Zmatlík
Syn kalormenského tisroka (vládce země). Zamiloval se do královny Zuzany, ale ta jej odmítla pro jeho zlou povahu. Když se jí lstí podařilo z Tašbánu uprchnout, rozhodl se zákeřně přepadnout hrad Anvard v Archenlandu a poté v Narnii Zuzanu unést. Při útoku na Anvard padl do zajetí, ale nepřestával zpupně vyhrožovat, a to ani poté, co mu domluvil sám Aslan.
Proto byl proměněn v němého osla a podoba mu byla vrácena před zraky tisíců Kalormenců, čímž si vysloužil přízvisko Rabadaš Směšný.
Stařec, který dříve byl hvězdou. Na Rámandúově ostrově našla posádka Jitřního poutníka poslední tři lordy. Jeho dcera se vdala za Kaspiana X.
V knize její jméno není uvedeno, ve filmu je zvána Lilliandil. V knize PJP žije na Rámandúově ostrově, přivítá tam posádku Jitřního poutníka a později se vdá za Kaspiana X.
Ve filmové verzi ukazuje posádce směr jakožto Modrá hvězda. Na Rámandúově ostrově se změní v krásnou dívku a vysvětluje posádce, že musí plout na Temný ostrov.
Rhince byl prvním důstojníkem na lodi v knize Plavba Jitřního poutníka. Ve filmové verzi byl Rhince námořník, který se přidal k posádce v průběhu plavby, aby pátral své po manželce Heleně, kterou pohltila zelená mlha.
Syn Kaspiana X., který se nechal svést Zelenou čarodějnicí. Odešel s ní do podzemí, kde byl omámen kouzlem, čarodějnici obdivoval a poslouchal a pouze na hodinu denně byl při smyslech, ovšem tu strávil přivázanou ke stříbrné židli (odtud název knihy). Byl vysvobozen Eustácem a Jill.
Rípčíp (anglicky Reepicheep) byl velitel mluvících myší. Potomek myší, které získaly dar řeči, když přehryzaly Aslanova pouta při jeho popravě na Kamenném stolu. Účastnil se boje Kaspiana X. o trůn a jeho výpravy za ztracenými lordy.
Kalormenský vojenský velitel, který v knize Poslední bitva spolupracoval s Vytáčkou na klamání Narnianů lžemi o zjevení Aslana a o tom, že Aslan a Taš jsou jedno. Když se těmto lžím král Tirian postavil, Rišda vedl útok na jeho věrné.
Jde o sedm Telmarínů (někde též Telmařanů, tj. příslušníků rasy, která do Narnie vpadla z Telmaru). Protože byli věrní Kaspianovi X., Miráz se jich chtěl zbavit, aby mu nebránili stát se králem. Proto jim poručil plavit se na východ a zkoumat neznámá moře za Osamělými ostrovy. V knize Princ Kaspian je řečeno, že „přesně jak Miráz očekával, žádný z nich se nevrátil“.
Lord Bern se od ostatních oddělil již na Osamělých ostrovech a oženil se tam. Když tam v PJP doplul král Kaspian, Bern mu pomohl sesadit místodržitele a sám byl pak jmenován jejich vévodou.
Náramek Lorda Oktesiána se našel na Dračím ostrově, kde Eustác viděl zemřít draka a sám byl pak dočasně změněn v draka. Posádka se domnívala, že zemřelý drak byl buď lord Oktesián, nebo lorda sežral.
Lord Restimar se napil z jezírka, které všechno proměňovalo ve zlato. Jeho tělo (zlatá socha) bylo nalezeno Kaspianem, který ostrov s tímto jezírkem pojmenoval Ostrov Mrtvých vod
Lord Rhoop byl nalezen na Temném ostrově. Byl napůl šílený hrůzami a strachem, které na ostrově prožil.
Lord Mavramorn, Lord Revilian a Lord Argoz byli nalezeni jako poslední, spící na Ramanduově ostrově. Kaspian se dozvěděl, že se probudí, pokud se některý z jeho společníků rozhodne nevrátit. Tím společníkem byl Rípčíp, který se rozhodl vstoupit do Aslanovy říše.Shift — viz Vytáčka
je přední telmařanský lord, spolčený s lordem Glozellem proti samozvanému králi Mirazovi (PK). Ve filmu jej Miraz pověří stavbou mostu přes Berunu. Poté, co Miraz prohraje souboj s nejvyšším vládcem Petrem Vznešeným, jej Sopespian podle zavraždí. (V knize krále zavraždí Glozell, Sopespian mezitím padne rukou Petra Vznešeného.) Během závěrečné bitvy je Sopespian pohlcen říčním bohem společně s mostem vybudovaným přes Berunu.
Taš je bůh uctívaný v Kalormenu; je zlý a je přímým protikladem Aslana (jako bůh a ďábel). Má supí hlavu a čtyři ruce s ptačími pařáty. Živí se krví svých lidí.
Poslední král Narnie. Za jeho vlády opičák Vytáčka přesvědčil osla Zmatlíka, aby se oblékl do lví kůže a předstíral, že je Aslan. Vytáčka pak v Aslanově jménu nařídil Narnianům, aby sloužili Kalormencům. Tirian proti přesile kalormenských vojáků bojoval až do poslední chvíle a pak byl přenesen do Nové Narnie.
Tisrok byl titul vládců Kalormenu. V Kalormenu nebylo přípustné se o něm zmínit, aniž by člověk pronesl „kéž žije věčně“. Tisrokové se pokládali za potomky boha Taše.
Během událostí KaJCh byl Tisrokem Rabadašův otec, který se neštítil povolit Rabadašovi útok na Anvard, ačkoli si (na rozdíl od Rabadaše) uvědomoval, že útočníci budou zřejmě pobiti. Chtěl se tak pojistit pro případ, že by se Rabadašovi nechtělo čekat na trůn.Trumpkin — viz Dýnil
Faun Tumnus (nejčastěji zmiňován jako pan Tumnus) byl první obyvatel narnijského světa, kterého Lucinka potkala. Pozval Lucinku k sobě na svačinu; poté byl zatčen tajnou policií samozvané královny Jadis za „bratříčkování se s lidmi“. Později (KaJCh) se stal jedním ze členů narnijského královského dvora.
Ťulpodi byli jednonozí trpaslíci na Koriakinově ostrově. Vyhrůžkami donutili Lucinku, aby vešla do Koriakinova sídla a přečetla kouzlo, které je zviditelní.
Byli velmi hloupí a neustále přitakali svému náčelníkovi, že všechno dělá dobře. Původně to byli nevzhlední trpaslíci zvaní Ťulpasové (jinde Ňoumové), které čaroděj Koriakin změnil na jednonožce - monopody. Zkomolením obou jmen vzniklo jejich nové jméno - Ťulpodi (jinde Ňomopodi).
Záludný opičák, který oblékl osla Zmatlíka do lví kůže, aby předstíral, že je Aslan, a pak v jeho jménu vydával rozkazy obyvatelům Narnie. Přikázal jim, aby mu nosili lahůdky (např. oříšky) a aby káceli mluvící stromy a prodávali je do Kalormenu. Později se podílel na lži kapitána Rišdy, že Aslan a Taš je jedna a táž osoba.
Kocour, který se podílel na lži Rišdy a Vytáčky, že Aslan a Taš jsou jedno. Byl s Rišdou dohodnut, že před zraky ostatních vstoupí do stáje a bude předstírat hrůzu z toho, že se tam setkal s Tašem - aby se nikdo další neodvážil do stáje podívat a aby tak nebylo prozrazeno, že stáj je prázdná.
Jeho plán byl však překažen tím, že ve stáji se objevil skutečný Taš. Zázvorka při setkání s ním ztratil řeč a stal se obyčejným, němým kocourem.
Kouzelnice, která svedla krále Riliana, aby ji následoval do podzemí, a tam jej očarovala, aby si nepamatoval na svůj předchozí život. Přesvědčila jej, aby vedl její vojska, která měla dobýt Narnii.
Hlavní antagonista filmu PJP. Děsivá mlha, která požírá námořníky a která všechny hrdiny pokouší. Jejím cílem je vymýtit ze světa veškeré dobro. Byla poražena, když hrdinové položili na stůl na Rámandúově ostrově meče sedmi lordů.
Osel, který se nechal sobeckým Vytáčkou vykořisťovat a později i přesvědčit, aby si navlékl lví kůži a předstíral, že je Aslan. Protože přestrojení za lva nebylo příliš přesvědčivé, nechal se od Narnianů vidět jen z dálky a v noci.

Arcibiskup pražský (nebo prešovský), metropolita Pravoslavné církve v českých zemích a na Slovensku, (slovensky: metropolita Pravoslávnej církvi v českých krajinách a na Slovensku, ukrajinsky: Архієпископ празький, митрополит Православної церкви чеських земель та Словаччини) je oficiální titul představeného pravoslavné církve v českých zemích a na Slovensku, jedné z nejmladších autokefálních církví.

Toto je seznam smíšených sportů a sportovní disciplin, tedy takových sportů nebo i jejich jednotlivých disciplin, ve kterých muži soutěží společně se ženami.

Juan Carlos Onetti (1909–1994), spisovatel, nositel ceny Premio Cervantes, nominovaný také na Nobelovu cenu za literaturu

Seznam vrcholů v Ralské pahorkatině zahrnuje nejvyšší hory s nadmořskou výškou nad 500 m a také všechny hory s prominencí (relativní výškou) nad 100 metrů. Seznam vychází z údajů na Mapy.cz. Jako hranice pohoří je uvažována hranice stejnojmenného geomorfologického celku.
Seznam vrcholů podle výšky obsahuje všechny hory a kopce Ralské pahorkatiny s nadmořskou výškou alespoň 500 m a prominencí alespoň 15 metrů. Celkem jich je 21, z toho 16 v Zákupské pahorkatině (včetně nejvyššího Ralska s 696 m n. m.) a 5 v Dokeské pahorkatině.
Seznam vrcholů podle prominence obsahuje všechny hory a kopce Ralské pahorkatiny s prominencí (relativní výškou) nad 100 metrů, bez ohledu na nadmořskou výšku. Celkem jich je 37, z toho 19 v Dokeské pahorkatině a 18 v Zákupské pahorkatině. Zákupská pahorkatina tedy obsahuje více vyšších hor, Dokeská má zase více prominentnějších hor. Nejprominentnější horou je nejvyšší Ralsko, druhý nejprominentnější je Velký Bezděz, který je až 4. nejvyšší. Bezděz je i nejizolovanější, ještě víc než Ralsko.

Fotbalová reprezentace Trinidadu a Tobaga byla celkem 2x na mistrovstvích světa ve fotbale a to v letech 1970, 1982.

SFOR (zkratka z anglického názvu Stabilisation Force) byla mezinárodní mírová mise pod patronací vojenské organizace NATO mezi lety 1996 a 2004 na území Bosny a Hercegoviny, která měla stabilizovat bezpečnost v oblasti a přispět k ustálení poměrů a rozvoji regionu. Skládala se ze dvou částí (Operation Joint Guard a Operation Joint Forge), které na sebe navazovaly a které pokračovaly v práci mise IFOR.Mise SFOR započala 21. prosince 1996 v rámci mise nazvané Operation Joint Guard, která skončila 19. června 1998. Na ní navázala dne 20. června 1998 mise Operation Joint Forge (občas značené jako SFOR II) ukončená 2. prosince 2004 dle rozhodnutí sumitu NATO konaného v Istanbulu v roce 2004. Zúčastnilo se jí 27 členských a 12 nečlenských států NATO, kterým veleli v ročním intervalu následující důstojníci: generál William W. Crouch, generál Eric Shinseki, generál Montgomery Meigs, generálporučík Ronald Adams, generálporučík Michael Dodson, generálporučík John Sylvester, generálporučík William E. Ward a generálmajor Virgil Packett.
Během působení jednotek SFOR, byla oblast rozdělená do tří částí a to do oblasti Mostaru , spravované Italy, Francouzi a Španěly, dále oblasti Banja Luka, spravované Brity, Kanaďany, Čechy a Holanďany, a sektoru Tuzla pod správou Američanů, Poláků, Rusů a Švédů.
Mise skončila oficiálně 2. prosince 2005 a podle představitelů NATO úspěšně, kdy se podařilo oblast stabilizovat a udržet bezpečnost. Dohled nad oblastí následně převzala mise EUFOR spadající pod struktury Evropské unie, ale struktury NATO stále udržují velitelství v Sarajevu pro lepší koordinaci ostatních projektů.
V březnu 1992 se poměrně překvapivě pro západní svět rozhořel ozbrojený konflikt v Bosně a Hercegovině v důsledku rozpadu bývalé Jugoslávii. Do bojů se zapojilo několik stran jako Srbsko, Chorvatsko a Bosna, čímž vznikl krvavý konflikt v oblasti Balkánu trvající od 1. března 1992 až do 14. prosince 1995. Během konfliktu docházelo masově k etnickým čistkám na všech stranách konfliktu. Válka byla ukončena podepsáním Daytonské dohody 14. prosince 1995 v Paříži, ale uzavřené dříve na letecké základně v americkém Ohiu.
Dva dny po podepsání dohody začala vojenská operace NATO a 20. prosince 1995 vstoupily jednotky NATO dle mandátu Rady bezpečnosti OSN číslo 1031 v rámci operace IFOR na území Bosny a Hercegoviny zajistit dodržování dohody. Jednotky IFOR měly jednoroční mandát a jejich prvořadým cílem bylo zajistit mír mezi znepřátelenými stranami. Jednotkám IFOR se podařilo poměrně rychle stabilizovat oblast a zajistit pro její obyvatele bezpečnost. Po volbách v září 1996 jednotky IFOR úspěšně završily svoji činnost v podobě udržení míru a stabilizace oblasti. I přes tyto úspěchy bylo jasné, že bude v oblasti potřeba zanechat mezinárodní síly, které by zajistily dosažené úspěchy a pomohly v budoucím rozvoji.Na setkání ministrů obrany NATO 25. až 26. září 1995 v norském Bergenu bylo rozhodnuto, že aliance potřebuje přetvořit strukturu jednotek tak, aby mohly úspěšně pokračovat v misi po skončení mandátů jednotek IFOR. Během listopadu a prosince byl vypracován detailní dvouroční plán pro přítomnost jednotek na území Bosny a Hercegoviny, jehož výsledkem bylo zřízení jednotek SFOR, které by po 20. prosinci 1996 převzaly povinnosti IFOR. Jednotky IFOR měly zavézt na nesvářená území mír, SFOR měl tento stav do budoucna udržet.12. prosince 1996 vydala Rada bezpečnosti OSN rezoluci 1088, která dala mandát jednotkám SFOR působit na území Bosny a Hercegoviny ve snaze udržovat mír na tomto území. Podobně jako jednotky IFOR i SFOR působil v rámci VII části Charty OSN, což jednotkám umožňovalo použít sílu pouze v případě napadení a pro svoji vlastní ochranu.
Mise SFOR byla 20. června 1998 prodloužena v rámci operace Operation Joint Guard, která bývá někdy označována jako SFOR II. Podobně jako předchozí mise SFOR byla tato mise založena na Všeobecné rámcové mírové dohody všech stran konfliktu na základě rezoluce Rady bezpečnosti OSN číslo 1031.
Podobně jako předchozí mise SFOR, měla i SFORII pokračovat ve stabilizaci oblasti a pokračování návratu uprchlíků do svých domovů, které museli v předchozím konfliktu opustit. Současně se mise podílela na vzdělávacím programu v celé oblasti. Na žádost NATO byl v prosinci 1998 vypracován plán restrukturalizace jednotek v Bosně a Hercegovině, která znamenala výrazné zmenšení nasazených jednotek v oblasti při zachování jejich předchozí efektivity.Aliance potřebovala snížit počet jednotek i s ohledem na průběh druhé mise KFOR v Kosovu. Došlo k situaci, že armády, které se výrazněji stáhly z Bosny a Hercegoviny (např. Britové), byly poslány do Kosova. Naopak země, které měly předtím v oblasti jen menší posádky, převzaly větší úlohu ve stabilizaci Bosny a Hercegoviny.
potlačovat a nebo zabránit nepřátelství, které by mohlo vytvářet nové hrozby pro mírový proces
Pro splnění úkolů bylo do oblasti na začátku operace nasazeno 32 000 osob (z polovičky tvořeny jednotkami IFOR), které byly později redukovány na počet 12 000 osob na konci mise. V prosinci 1998 byl přijat plán na přeskupení jednotek a jejich částečné stažení, což mělo za následek, že v roce 2001 bylo v oblasti již pouze 18 000 osob. Toto zeštíhlení stavů bylo doprovázeno změnou koncepce, kdy byly jednotky více mobilní a flexibilní. Celkově se do akce zapojilo na 60 000 vojáků.Velitelství mise se nacházelo a stále nachází v Sarajevu, kde působilo přibližně 300 lidí. Většina zemí, které se na misi podílely, měla zastoupení na velitelském stanovišti.Jednotky byly rozděleny do třech skupin. První nesla označení Multinational Task Force North (MNTF-N) s velitelstvím ve městě Tuzla. K roku 2004 měla skupina přibližně 1800 osob a byla tvořena hlavně armádami Polska, Portugalska, Slovenska, Švédska, Turecka a Spojených států amerických. Druhá skupina Multinational Task Force Southeast (MNTF-SE) s velitelstvím v Mostaru měla podobné početní složení a tvořily jí armády Albánie, Francie, Německa, Itálie, Maroka a Španělska. Třetí skupina Multinational Task Force Northwest (MNTF-NW) s velitelstvím v Banja Luka čítala 2000 osob a byla tvořena armádami Bulharska, Česka, Kanady, Holandska, Rumunska, Slovenska a Velké Británie.
Armáda České republiky působila v rámci SFOR v oblasti Banja Luka, kde měla dohlížet na realizaci Daytonské dohody: bezpečný návrat uprchlíků do domovů a obnova poničené země. Kontingent působil pod britským velením v rámci mezinárodní Jihozápadní divize, která působila v severozápadní oblasti Bosny. Česká přítomnost byla tvořena velitelstvím kontingentu o síle 22 osob, 6. mechanizovaným praporem o plánovaném počtu 600 osob se základnami v Donji Ljubiji na území bosenské Republiky Srbské a Bosanské Krupě a vrtulníkovým odřadem Mi-17 o síle 22 osob.V květnu 1998 se usnesla česká vláda na pokračování přítomnosti vojsk armády ČR a to o síle 650 osob po dobu 18 měsíců s možností dalšího prodloužení. V rámci přeskupení všech jednotek sil SFOR došlo k redukci základen českého praporu na dvě a poslání transportního letounu L-410 s kompletní posádkou působící ze základny Divulje do oblasti.
 Obrázky, zvuky či videa k tématu SFOR ve Wikimedia Commons Oficiální stránky SFOR

Shanxia (ze Západních hor) byl rodem „obrněného“ ptakopánvého dinosaura z čeledi Ankylosauridae. Fosílie tohoto mohutného býložravce jsou známy z čínských vrstev svrchní křídy v provincii Šan-si. Tento tyreoforan je znám jen podle úlomkovitého materiálu z říčních uloženin a na základě poměru délky stehenní kosti a dalších kostí končetin byla jeho délky odhadnuta na 3,6 metru. Patřil tedy k menším zástupcům své skupiny.
Zvláštním znakem jsou dlouhé a zploštělé trojúhelníkovité rohy, které tomuto dinosaurovi vyrůstali ze zadní části lebky. Objevují se však také názory, že jde o individuální variaci v rámci druhu a že Shanxia je pouze nomen dubium (neplatné jméno), neboť může jít například o rod Tianzhenosaurus (Sullivan, 1999).
Barrett, P. M., You, H., Upchurch, P. & Burton, A. C. (1998). "A new ankylosaurian dinosaur (Ornithischia: Ankylosauria) from the Upper Cretaceous of Shanxi Province, People's Republic of China". Journal of Vertebrate Paleontology 18 (2): 376–384.
Sullivan, R. M. (1999). "Nodocephalosaurus kirtlandensis, gen. et sp. nov., a new ankylosaurid dinosaur (Ornithischia: Ankylosauria) from the Upper Cretaceous Kirtland Formation (Upper Campanian), San Juan Basin, New Mexico.". Journal of Vertebrate Paleontology 19 (1): 126–139.
Upchurch, P. and Barrett, P. M. (2000). "The taxonomic status of Shanxia tianzhenensis (Ornithiscia, Ankylosauridae); a response to Sullivan (1999)". Journal of Vertebrate Paleontology 20: 216–217. doi:10.1671/0272-4634(2000)020[0216:TTSOST]2.0.CO;2.

Sharks je anglická rocková hudební skupina. Počátky skupiny sahají do roku 1971, kdy baskytarista Andy Fraser odešel ze skupiny Free a začal dávat dohromady svou novou skupinu, nazvanou Toby. S nabídkou členství kontaktoval i kytaristu Chrise Speddinga, který však nepřijal. Skupinu tedy sestavil z jiných hudebníků, ale již následujícího roku se rozpadla. Následně krátce opět působil ve Free, ale brzy odešel. V roce 1972 založil spolu se Speddingem (kytara), Stevem Parsonsem (zpěv) a Martym Simonem (bicí) skupinu Sharks. Svůj první koncert kapela odehrála v říjnu 1972. Následujícího roku kapela předskakovala skupině Roxy Music a vystupovala v pořadu The Old Grey Whistle Test. V dubnu 1973 kapela vydala své první album nazvané First Water. Brzy po jeho vydání kapelu opustil Fraser a náhradníkem se stal Američan Busta Cherry Jones. Kapelu rovněž doplnil klávesista Nick Judd.
Své druhé album nazvané Jab It in Yore Eye kapela vydala v březnu 1974. Během dubna a května 1974 kapela odehrála turné po Spojených státech amerických. Po návratu do Spojeného království začala kapela v červnu roku 1974 nahrávat nové album s pracovním názvem Music Breakout. Jeho producentem byl John Entwistle. Během nahrávání kapelu opustil Simon, který byl dočasně nahrazen Stuartem Francisem, avšak zanedlouho odešel i Jones. Jelikož se Jones chtěl vrátit zpět domů do USA a neměl peníze, ukradl a následně prodal jednu ze Speddingových kytar. Vydavatelství Island Records následně přestalo financovat nahrávání a kapela se v říjnu 1974 rozpadla. Poslední nahrávky vyšly až v roce 2016 pod názvem Car Crash Tapes. V roce 1993 Spedding, Parsons a Judd opět začali nahrávat pod názvem Sharks, přičemž tehdy nahraná deska vyšla až v roce 1995 pod názvem Like a Black Van Parked on a Dark Curve. V prosinci 1995 nová kapela odehrála jedno vystoupení. Trio doprovázeli baskytarista Jackie Badger a bubeník Blair Cunningham.
V roce 2011 založili Spedding s Parsonsem společný projekt King Mob, který vydal jedno album. Později Spedding hrál i s Fraserem, mj. se Fraser i Parsons podíleli na Speddingově sólovém albu Joyland. Trio uvažovali o obnovení kapely Sharks, avšak Fraser roku 2015 zemřel. I přesto byla kapela obnovena, a to v sestavě Parsons, Spedding, Judd, Tosh Ogawa (baskytara) a Paul Cook (bicí). V lednu 2017 kapela vydala nové album nazvané Killers of the Deep.

Shifty Adventures in Nookie Wood je studiové album velšského hudebníka Johna Calea z roku 2012; v pořadí patnácté, které vyšlo výhradně pod jeho jménem. Jde o jeho první řadové album po sedmi letech; poslední s názvem Black Acetate vyšlo v září 2005. Předchozí dvě studiová alba, tedy HoboSapiens (2003) a Black Acetate vyšla u velkého vydavatelství, konkrétně EMI Records. Toto album vyšlo u nezávislé společnosti Double Six Records spadající pod Domino Records. S výjimkou jedné skladby je autorem, aranžérem i producentem všech ostatních sám Cale. Obsahuje dvanáct různorodých skladeb, sám Cale album popsal jako „směs chaosu a krásy“. Ve skladbách jsou slyšet prvky hip hopu, synthpopu i post-punku. Inspirací mu byli například Snoop Dogg, Chingo Bling nebo Erykah Badu.Nápady na nové skladby Cale shromažďoval přibližně tři roky před vydáním tohoto alba. Vzniklo jich kolem třiceti, z toho pak vybral dvanáct, které vyšly na finální verzi alba a dvě bonusové. Na rozdíl od svých předchozích alb skladby neskládal s kytarou či klavírem, ale začíná s elektronickými technologiemi. Skládal tak, že nejprve vytvořil rytmus a až poté přišel se zbytkem písně. Od předchozího alba uplynulo sedm let, Cale řekl, že na další se již tak dlouho čekat nebude. Následující desku nazvanou M:FANS hudebník vydal v lednu 2016. Ta však neobsahuje nově napsané písně, ale nové verze starších skladeb.
Cale chtěl nové album vydat již v roce 2008, avšak nestalo se tak. V září 2011 vyšlo EP s názvem Extra Playful, s jehož vydáním Cale oznámil, že na následující rok připravuje nové studiové album. Jeho vydání bylo předběžně oznámeno na jaro 2012, později se však přesunulo na podzim a až počátkem června 2012 bylo oznámeno, že album vyjde 1. října 2012. Ve stejné době rovněž Cale oznámil seznam skladeb a název alba. Obal alba byl představen počátkem srpna 2012, jeho autorem je Rob Carmichael a studio Seen. Autorem fotografií je Andy Romanoff.
Album vyšlo ve třech verzích, jako CD, vinylová 2LP deska a jako digitální download (digitálně buď jako mp3 ve formátu 320 kbit/s nebo wav 16-bit / 44.1). Stejně jako u předchozího EP i toto album vyšlo pod známkou Double Six Records. Album poprvé vyšlo 28. září 2012 v Německu a Nizozemsku; termín 1. října platil pro evropské vydání. Ve Spojených státech amerických vyšlo v elektronické verzi 2. října a na LP a CD až 9. října. Pro ty, kteří si album v LP verzi zakoupili u nezávislého prodejce nebo u Domino Records, byl k albu přidán ještě jeden bonusový 7" singl. Obsahoval vždy jednu skladbu, a to buď „Hatred“, „Cry“ nebo „Bluetooth Swings Redux“.
První singl z alba obsahoval skladbu „I Wanna Talk 2 U“ a vyšel 6. července 2012 pouze v elektronické formě. Dne 29. srpna stejného roku vyšel v elektronické podobě singl „Face to the Sky“ na jehož B-straně byla upravená verze skladby „Living with You (Organic Mix)“. Na vinylové SP desce desce vyšel 7. září. Skladba, která vyšla na B-straně druhého singlu vyšla o několik měsíců později, již po vydání alba, dne 25. února 2013. Singl vyšel pouze v digitální podobě a mimo organického mixu vydaného na B-straně předchozího singlu obsahoval i standardní verzí skladby „Living with You“ vydané na albu to vše doplněné o remix od Laurel Halo.V srpnu 2013 Cale vydal singl, který obsahoval skladbu „Sandman (Flying Dutchman)“ z tohoto alba na straně B, přičemž na straně A byla nová skladba „All Summer Long“. Cale o ní řekl, že se kvůli své optimistické letní náladě nehodila na toto klaustrofobické album a proto ji vydal právě až v létě 2013.
Album otevírá skladba „I Wanna Talk 2 U“ (vzniklý zkrácením „I Wanna Talk to You“) s funkovým podkladem. Jde o jedinou skladbu, kterou nesložil sám Cale. Autorem jejího textu je sice Cale, ale hudbu k ní složil spolu s Dangerem Mousem, který je rovněž jejím spoluproducentem. Právě tato skladba vyšla jako první singl k albu 6. července 2012 pouze jako digitální download. V době vydání prvního singlu bylo rovněž zveřejněno promo video „Welcome to Nookie Wood“, obsahující ukázky několika textů. Ke konci videa je krátká ukázka skladby „I Wanna Talk 2 U“. „I Wanna Talk 2 U“ je jedinou skladbou z alba, která byla nahrána ve studiu Mondo Studio v kalifornském Los Angeles. Ostatní skladby byly nahrány v A. R. M. Studio v tomtéž městě.
Druhá skladba se jmenuje „Scotland Yard“ a jde o jedinou skladbu na albu, ve které hraje na baskytaru Erik Sanko. Sestavu zde doplňuje zpívající Cale, který rovněž hraje na varhany, na elektrickou kytaru Dustin Boyer a Michael Jerome Moore na bicí. Třetí skladba má název „Hemingway“ a je laděná ve funkovém stylu. Její text pojednává o spisovateli Ernestu Hemingwayovi; o tom, jak se mění jeho tvář když je v Guernice a v Havaně. Doprovodné vokály zde zpívá Caleova dcera Eden. Skladba „Hemingway“ zakončuje první stranu první desky v LP verzi alba. V závěru skladby Cale buší do klavíru a na úplný závěr křičí.
Druhou stranu první desky otevírá skladba „Face to the Sky“, ve které je Caleův hlas zkreslen vokodérem. Ke skladbě „Face to the Sky“ byl natočen i videoklip režírovaný Tomem Scholefieldem. Vedle samotného Calea v něm vystupuje tanečnice Freya Jeffs. Následuje skladba, která dala název polovině alba − „Nookie Wood“. Na jejím začátku je slyšet hlas vietnamské dívky. Cale řekl, že mu skladba připomíná atmosféru filmu Blade Runner. Po ní pak přichází „December Rains“, která zakončuje druhou stranu prvního disku. Cale v různých rozhovorech řekl, že píseň pojednává „o tom, jak mi leze na nervy Google“.Třetí stranu LP otevírá balada s názvem „Mary“ pojednávající o šikaně gay studentů a po ní přichází „Vampire Cafe“ začínající experimentem na violu; v částech písně zní také akordeon. Inspirací pro basovou linku v této skladbě byl pro Calea starý upíří film. V částech následující skladby „Mothra“ byl opět použit vokodér a nejvýraznějším nástrojem jsou zde bicí. „Mothra“ je fiktivní japonské motýlí monstrum. Desátá skladba v celkovém pořadí (a první na druhé straně druhého LP) již dříve vyšla v upravené verzi jako B-strana singlu „Face to the Sky“. Předposlední skladbou celého alba je „Midnight Feast“, v jejímž textu je mimo jiné zmíněna písničkářka Joni Mitchell. Skladba je postavená na bubnech a na silné basové lince. Poslední skladbou na albu je „Sandman (Flying Dutchman)“, ve které je opět slyšet viola, ale i různé jiné zvuky. Skladba vyšla i na B-straně nealbového singlu „All Summer Long“ v srpnu 2013.Speciální verze alba byla doplněna vždy o jednu skladbu. Na různých verzích se celkem vyskytovaly tři skladby. První možností byla skladba nazvaná „Bluetooth Swings Redux“. Jde o remix skladby „Bluetooth Swings“ vydané na speciální verzi EP Extra Playful. Alternativní možností byla „Hatred“, která dříve nikdy nevyšla. V prosinci 2012 byla poskytnuta zdarma přes web SoundCloud. Skladbu „Cry“ Cale již od března 2012 hrál při svých koncertech.
9. října 2012 vystoupil Cale v pořadu Later... with Jools Holland, kde představil skladby „I Wanna Talk 2 U“ a „Scotland Yard“ doplněné o starší skladbu „Guts“. Již v srpnu 2012 Cale vystoupil v českém Trutnově, zde však žádnou skladbu z nového alba nepředstavil. První skladbou, která byla představena na koncertě ještě v srpnu, byla úvodní „I Wanna Talk 2 U“. Další byly představeny 21. září v Chicagu skladby „December Rains“ a „Face to the Sky“. Od října do svých koncertních setlistů mimo zmíněné zařazoval ještě skladby „Scotland Yard“ a „Nookie Wood“. Při turné v roce 2013 pak přidal ještě „Living with You“. Ostatní skladby z tohoto alba při koncertech nehraje.
V prosinci 2012 odehrál několik koncertů z tohoto turné s písničkářem Cassem McCombsem. Dne 10. ledna 2013 představil skladbu „I Wanna Talk 2 U“ a starší skladbu „Venus in Furs“ v pořadu Late Night with Jimmy Fallon. Ve dnech 18. a 19. ledna 2013 dvakrát představil své starší album Paris 1919 v celém svém rozsahu za doprovodu orchestru a jako přídavky zahrál (mimo starších skladeb) i některé z nového alba; šlo o písně „Living with You“, „I Wanna Talk 2 U“ a „December Rains“ za doprovodu orchestru a „Nookie Wood“ již bez něj. Během turné na podporu alba, které se konalo v únoru a březnu 2013, Cale zahrál ve Francii, Belgii, Nizozemsku, Německu a Rakousku. Vedle kytaristy Dustina Boyera a baskytaristy Joey Maramby, kteří hráli i na albu, Calea při turné doprovodil ještě bubeník Alex Thomas, který v jeho skupině vystřídal Michaela Jerome Moorea. Dne 28. února 2013 v rámci turné na podporu tohoto alba vystoupil v klubu Roxy v Praze.
Autorem všech textů je John Cale; veškerou hudbu složil, aranžoval a produkoval Cale mimo skladbu „I Wanna Talk 2 U“ − tu složil a produkoval spolu s Dangerem Mousem.
HudebníciJohn Cale − zpěv (všechny skladby), klávesy (3, 5, 6, 7, 8, 10, 11), klavír (2, 3, 4), varhany (1, 2), syntezátor (1, 6, 9), akustická kytara (1), elektrická kytara (1, 3, 5, 7, 10, 11, 12), viola (12), elektrická viola (6, 8, 10), baskytara (3, 7, 8, 11), perkuse (1, 3, 4, 8, 10), bicí automat (5, 6, 12), programování bicích (6, 7, 8, 9), hluky (12), aranžmá
Dustin Boyer − elektrická kytara (1, 2, 3, 4, 5, 7), kytara (10, 12), syntezátor, tambo (3), hluky (3), programovaná kytara (9), hluky (12), doprovodný zpěv
Michael Jerome Moore − bicí (2, 6, 8, 9, 10, 11), perkuse (8), cajón (4, 8, 10, 11)
Eden Caleová − doprovodný zpěv (3)Bonusové písněJohn Cale – zpěv (všechny tři), bicí automat („Hatred“, „Bluetooth Swings Redux“), kytara („Bluetooth Swings Redux“ a „Cry“), klávesy („Bluetooth Swings Redux“ a „Cry“), elektrická kytara („Hatred“), syntezátor („Hatred“), programování bicích („Bluetooth Swings Redux“), baskytara („Cry“)
Dustin Boyer − kytara (všechny tři), programování („Bluetooth Swings Redux“ a „Cry“)
Adam Moseley − programování („Cry“)Technická podporaJohn Cale − produkce (všechny skladby)
Dave Simpson, který album ve scé recenzi pro The Guardian album ocenil čtyřmi z pěti hvězdiček, album přirovnal k tvorbě Davida Byrnea a skupině Wire z osmdesátých let; následně dodal, že jde o „kombinaci životních zkušeností sedmdesátníka s úžasem malého dítěte“. Publicista Tom Komárek svou recenzi pro magazín Rock & Pop zakončil slovy: „Jako by John Cale promlouval přes parazitní zvuky všech televizí, počítačů, reklam a I-podů, co jsou na světě. Jako umělec je stále relevantní.“ Martin Townsend album ve své recenzi pro Daily Express označil za „zvláštní a poněkud krásné“. Tom Howard v recenzi pro NME řekl, že „pro pět písní je to jeho nejlepší album“. Andy Gill v recenzi na album napsal, že ve srovnání s jinými hudebníky, kteří jsou již šest dekád v nahrávacím průmyslu, Cale stále drží krik s vývojem v oblasti popu. Jayson Greene album ve své recenzi pro Pitchfork Media označil za „to, co se občas děje, když se producent ztratí ve studiu a zapomene psát [písně pro] album a z toho důvodu působí Shifty Adventures spíše jako sbírka gadgetů než písní.“ Pavel Zelinka ve své recenzi pro Český rozhlas album kritizoval kvůli nekompatibilitě převažující melancholie a snaze napřímit album košatě popovým směrem. List Sunday Times označil desku za album týdne.
Album se umístilo v belgických žebříčcích Ultratop. Ve valonském na 169. a ve vlámském na 58. místě. V žebříčku Top Heatseekers časopisu Billboard se album umístilo na 44. příčce.
 Zpráva John Cale vydává nové album Shifty Adventures in Nookie Wood ve Wikizprávách
Shimano, Inc. (japonsky 株式会社シマノ – kabušiki gaiša Šimano) je nadnárodní společnost se sídlem v Sakai v Japonsku, která vyrábí vybavení pro golf, snowboarding, rybaření, ale zejména kola a součástky pro cyklistiku.
Společnost založil v roce 1921 Šozaburo Šimano (po němž nese název), ale většího rozmachu se firma dočkala v 70. letech, kdy začala s výrobou cyklosoučástek. Má 32 konsolidovaných a 11 nekonsolidovaných poboček a hlavní výrobnu v Číně (městě Kušan), dále v Malajsii a Singapuru. Objem netto prodeje v roce 2005 činil 1,4 mld. USD s poměrem 41 % v Evropě, 17 % v Americe. Součástky do kol činí 75 %, navijáky 23 % a ostatní 2 %. Společnost již emitovala veřejně obchodovatelné akcie v objemu 102,8 milionu dolarů.[zdroj?]

Shirley Horn (1. května 1934 Washington, D.C. − 20. října 2005 Cheverly) byla americká jazzová zpěvačka a klavíristka. Na klavír začala hrát ve svých čtyřech letech. Své první trio založila v roce 1954 a o šest let později vydala na značce Stereo-Craft Records své první album nazvané Embers and Ashes. Během své kariéry spolupracovala i s dalšími hudebníky, mezi které patří Stuff Smith, Miles Davis, Oscar Peterson nebo Carmen McRae. Zemřela v roce 2005 na komplikace s cukrovnou ve svých jedenasedmdesáti letech. Ve stejném roce získala ocenění NEA Jazz Masters.

Shirley Ann Manson (* 26. srpna 1966) je skotská muzikantka, známá především jako zpěvačka rockové skupiny Garbage.
Shirley se narodila ve skotském Edinburghu jako druhá ze tří dcer. Její matka je zpěvačka a její otec genetikem, jehož fakulta se podílela na naklonování ovce Dolly.
V sedmi letech začala Shirley hrát na piáno a navštěvovat hudební školu v Edinburghu. Při studiu však byla značně nepopulární a šikanovaná kvůli jejím rudým vlasům a zeleným očím. Ze školy kvůli tomu odešla, ale o hudbu se zajímat nepřestala.
Již v šestnácti letech začala Shirley zpívat v rockové skupině August 1904, ve které však vydržela velmi krátce, stejně jako v její další kapele, The Wild Indians.
Po odchodu z The Wild Indians se dostala ke kapele Goodbye Mr. Mackenzie, kde zpívala a hrála na klávesy. Tato skupina nebyla příliš úspěšná a roku 1992 se rozpadla.
O rok později Shirley spolu s dalšími třemi členy původního Goodbye Mr. Mackenzie (Finem Wilsonem, Derek Kelly Derkem Kellym a Martinem Metcalfem) založili skupinu Angelfish. Ta prorazila s poměrně úspěšným hitem „Suffocate Me“, který však paradoxně vedl k rozpadu kapely. Klip k této písni totiž viděl producent Steve Marker, který pracoval na novém projektu společně s Butchem Vigem. Velmi se mu zalíbil výkon právě Shirley Manson, a proto ji získal pro nově vznikající skupinu, která dostala název Garbage.
Zajisté zcela největšího úspěchu dosáhla Shirley právě se skupinou Garbage. Jejich debutové album Garbage (s hity jako "Stupid Girl", "Only Happy When It Rains a „Vow“) vydané roku 1995 zažilo nečekaný úspěch, když se ho po celém světě prodalo více než 5 milionů kopií. Také jejich další alba - Version 2.0 (1998), beautifulgarbage (2001) a Bleed Like Me (2005) - zažily velký úspěch. V říjnu 2005 si skupina udělala s hraním „pauzu“ na dobu neurčitou. Roku 2007 vyšla kompilace největších hitů této kapely, album Absolute Garbage. V roce 2010 se kapela vrátila do studia s plánem napsat 24 písní, z čehož zhruba polovina bude na novém albu, které bude vydáno na začátku roku 2012. Do konce roku 2011 ještě chtěli vydat singl. Butch Vig také přislíbil jednu z nových písní zdarma fanouškům jako vánoční dárek.
Poté, co Garbage přestali hrát, začala Shirley pracovat na její první sólové desce. Její demo ale bylo odmítnuto nahrávací společností, protože bylo "příliš temné". Manson ho proto nabídla jejím fanouškům na sociální síti Facebook. Tento soubor 3 skladeb je obecně známý jako "Too Noir".

Program Shuttle-Mir byla dohoda o spolupráci ve vesmíru mezi Ruskem a Spojenými Státy. Bylo dohodnuto, že americké raketoplány budou navštěvovat ruskou orbitální stanici Mir. Program byl vyhlášen v roce 1993 a první mise byla plánována na rok 1995. Přes americké obavy o bezpečnost pokračoval program až do předpokládaného ukončení v roce 1998. Stanici navštívily všechny raketoplány NASA kromě Columbie. Zkušenosti z misí k Miru byly důležitou přípravou pro vybudování Mezinárodní kosmické stanice (ISS).
Sicílie (italsky Sicilia) je autonomní region Itálie na stejnojmenném největším ostrově ve Středozemním moři Sicílii a okolních malých ostrovech. Před sjednocením Itálie v 19. století byla oblast součástí Království obojí Sicílie. Má rozlohu 25 703 km², 5 miliónů obyvatel a dělí se na 9 provincií. Hlavním městem je Palermo. Kromě italštiny se v oblasti mluví i sicilštinou.
Autonomní region byl ustaven 15. května 1946 po přeměně Itálie z království na republiku. Její status byl revidován 26. února 1948, kdy se stala jednou ze čtyř italských autonomních regionů. Obě italské správní reformy z let 1950 a 1984 přinesly pomoc sicilské ekonomice především díky důležitým investicím do infrastruktury, jež podpořily výstavbu dálnic a letišť.
Autonomní region zahrnuje hlavní ostrov Sicílie, který tvoří 98,9 % jeho rozlohy, a okolní ostrovy. Oblast je jednou ze seizmicky nejaktivnějších v Evropě. Nejvyšší horou je Etna na hlavním ostrově (3 323 metrů), která je zároveň nejvyšší činnou sopkou evropského kontinentu. Sopečného původu jsou i Liparské ostrovyv Tyrhénském moři, které patří k metropolitnímu městu Messina. Z těchto sedmi ostrovů jsou dosud aktivními sopkami Stromboli a Vulcano.
K autonomnímu regionu náleží kromě hlavního ostrova také na severu Liparské ostrovy a ostrov Ustica, na západě Egadské a Stagnonské ostrovy, na jihu ostrov Pantelleria a Pelagické ostrovy. Přehled ostrovů autonomního regionu Sicílie větších než 2 km² zahrnuje tabulka:
Až do roku 2015 se region skládal z 9 provincií. Dne 31. 7. 2015 na zasedání zastupitelstva autonomního regionu Sicílie byla schválena reforma správního uspořádání tohoto regionu, nově určující postavení center jednotlivých celků, včetně tří tzv. metropolitních měst - Palerma, Catanie a Messiny. Zbývající provincie byly přetransformovány do tzv. volných sdružení obcí.
V zemědělství pracuje 12 % obyvatel. Mezi nejrozšířenější plodiny pěstované na sicilském území patří oliva, mandle, vinná réva, citrusy a pistácie. Můžeme zde nalézt i aleje korkových dubů. Plemenářství a chov zvířat nehraje v sicilském hospodářství velkou úlohu. Zmínit lze snad odchov ryb v sádkách a řídce se vyskytující chov koz (převážně v hornatých oblastech).
Průmysl zaměstnává na Sicílii 20 % obyvatelstva. Ostrov lze rozdělit na industriálně rozvinutější části, například Messina, Syrakusy, Caltanissetta a Catania a na oblasti s tradičním a méně technicky rozvinutým průmyslem. V rozvinutých oblastech najdeme převážně průmysl petrochemický, strojírenský a elektrotechnický. V ostatních oblastech jde o technologicky méně náročnou výrobu olivového oleje, těstovin nebo vína. V menší míře můžeme registrovat také těžbu nerostných surovin, jako je kamenná sůl nebo methan.
Největší ostrov ve Středozemí byl během podmaňovaní ve starověku a středověku ovlivněn velkým množství kultur, mj. řeckou, římskou, aragonskou, normanskou, arabskou ad. a to se podepsalo i na gastronomii. Sicilská kuchyně je však ovlivněna i francouzskou a africkou kuchyní. Víno Malvázie z Liparských ostrovů, vůně mandlovníků, pistáciových stromů, olivových hájů, citrusovníků, pínií se snůbí s kulinářskou jednoduchostí. Každý kousek sicilského jídla je zážitkem. Pestrá jídla jsou dochucené vlastní solí z Marsaly a využitím bylinek, které tvoří základ sicilské kuchyně. K sicilské kuchyni neodmyslitelně patří i mořské ryby a vynikající sladké zákusky.
Palermo je město ležící na severozápadě ostrova, které založili Kartáginci. Architektonicky je velmi různorodé díky častým změnám na sicilském trůně. Za nejzajímavější památky můžeme jmenovat Normanský palác, Teatro Maximo nebo kostel San Cataldo.
Taormina, někdy také nazývaná sicilské Monte Carlo, je jedním z nejoblíbenějších sicilských letovisek. Z Taorminy je jeden z nejkrásnějších výhledů na Etnu z celé Sicílie. K nejznámějším památkám patří řecký amfiteátr z 3. stol. př. n. l. či Palazzo Santo Stefano. Město Taormina bylo údajně založeno obyvateli řeckého ostrova Naxos.Selinunte, ležící na západě ostrova, je dnes opuštěné starořecké město. Nalezneme zde zbytky akropole a rozsáhlý chrámový komplex. Byl založen řeckými osadníky z města jménem Megara kolem roku 730 př. n. l.
Agrigento leží nedaleko již zmiňovaného Selinunte. Původem řecké město bylo založeno koncem 6. století př. n. l. osadníky z řecké Gely. Nejznámější památkou je Chrám svornosti, který se nachází v takzvaném Údolí chrámů.
Sicilská sopka Etna se vypíná do výše 3 323 m n. m. a je jednou z největších činných sopek na světě a tou nejvyšší evropskou. Od roku 2013 je oblast Etny zapsána na seznamu přírodních památek Světového dědictví UNESCO.
Hora Eryx, dnes známá jako Monte St. Giuliano, se nachází na severozápadě ostrova a je 750 metrů vysoká. Je z ní nádherný výhled na blízké okolí. Na jejím vrcholu se nachází malebné městečko Erice.

Sick sinus syndrom (nemoc chorého sinu) je porucha srdečního rytmu, pro kterou je typický výskyt epizod  pomalé srdeční akce, v mnoha případech střídající se s rychlou akcí. Typická je také neschopnost srdce  zrychlit  svou frekvenci v situacích, kdy je to žádoucí (například  při námaze).
Jde o onemocnění spojené s degenerativními změnami v převodním systému srdečním,  zejména  v sinoatriálním uzlu. Vyskytuje se hlavně  u starších lidí, obvykle nad  70 let, častěji u nemocných s ischemickou chorobou srdeční, hypertenzí, případě v souvislosti s prodělanými srdečními záněty (v minulosti např. u záškrtu). 
Jde spíše než o jednu nemoc o skupinu stavů s podobnými projevy, u nichž nalézáme  různé  nálezy na  elektrokardiografii. U jednoho nemocného ale můžeme zaznamenat postupně  různé EKG nálezy. Může jít o
střídání rychlé srdeční akce  při různých formách supraventrikulární tachykardií  (fibrilace síní, flutter síní) a pomalé akce při sinoatriální blokádě nebo sinusové bradykardii. Tato forma je nejčastější.
chronickou  fibrilaci síní s pomalou srdeční frekvencí i bez ovlivnění léky. Pomalý převod ze síní a komory  ukazuje na současné postižení atrioventrikulárního uzlu.
Mnohdy nemocný poruchu rytmu nevnímá, pomalá srdeční akce  se ale  může projevit náhle vzniklou poruchou vědomí, celkovou slabostí či nevýkonností. Naopak tachykardie se obvykle projeví  bušením srdce. 
Základem je  elektrokardiografie (EKG), zejména dlouhodobý záznam křivky. K tomu se nejčastěji používá 24-hodinová monitorace (EKG Holter), který pomocí elektrod nalepených na hrudníku zaznamenává EKG během běžné denní zátěže do zařízení umístěného za pasem. Používají se i zátěžové testy – například bicyklová ergometrie, při které pacienti se sick sinus  syndrom nedosáhnou při námaze obvykle frekvence více než 90 tepů za minutu, nebo atropinový test, kdy po podání atropinu také nedochází k dostatečnému vzestupu srdeční  frekvence. 
Pokud ani po úpravě medikace (vysazení léků způsobujících bradykardii) nedochází k ústupu tendence k pomalé srdeční frekvenci a nemocný má potíže,  je na místě zavedení kardiostimulátoru, který srdce stimuluje s vyšší frekvencí. Toto opatření je také důležité v případech, kdy dochází ke střídání rychlé a pomalé frekvence. Pomalá srdeční frekvence  totiž znemožňuje podávat léky na utlumení tachykardie. Kardiostimulátor upraví pomalou frekvenci, rychlou sice  neovlivní, ale  umožní podat  léky ke zpomalení srdce.

Sid a Nancy je britský životopisný film režiséra Alexe Coxe z roku 1986. Pojednává o hudebníkovi Sidu Viciousovi (Gary Oldman) a jeho přítelkyni Nancy Spungen (Chloe Webb).
Na soundtracku k albu byly použity písně Joe Strummera („Love Kills“), Johna Calea („She Never Took No for an Answer“) nebo skupiny The Pogues („Haunted“).
Punková ikona Sid Vicious a jeho životem nasáklá láska k drogám a jeho přítelkyni Nancy Spungen. Tento životopisný film pojednává o příchodu Sida k punkové skupině Sex Pistols, kde spíše tvořil ikonu skupiny, než-li roli hudebníka. Se slávou přicházejí peníze a s penězi drogy. To se zamlouvalo Nancy, s kterou později Sid začal chodit a společně utvořili bouřlivé pouto plné vzájemného pochopení a sympatií. Společně s heroinem.

Sid Vicious vlastním jménem John Simon Ritchie (10. května 1957 – 2. února 1979) byl anglický punkový hudebník a basový kytarista skupiny Sex Pistols. Zemřel na předávkování drogami ve 21 letech.
Narodil se v Londýně manželům Johnovi (členovi granátnické gardy) a Anne Ritchie. Jeho otec odešel krátce po jeho narození. Během jeho prvních let se se svou matkou přestěhoval na španělský ostrov Ibiza, kde se údajně živila prodáváním drog. Dvojice se později přestěhovala zpět do Anglie, kde si Anne vzala Christophera Beverleyho a poté se v roce 1965 usadili v Kentu, Anglii.
Jeho nevlastní otec zemřel za půl roku a on se svou matkou žil do roku 1968 v pronajatém bytě v Tunbridge Wells, kde navštěvoval Sandown Court School. V roce 1971 se pár přestěhoval do Hackney ve východním Londýně.
Lemmymu Kilmisterovi v rozhovoru pro hudební časopis Mojo řekl, že ve čtrnácti letech prodával LSD na koncertech rockové skupiny Hawkwind.
Od roku 1974 začal užívat drogy nitrožilně se svojí matkou, zvláště amfetaminy. Od roku 1975 si začal ubližovat a vystavovat své protisociální přesvědčení. V té době také napadl důchodce.
Svými vrstevníky byl popisován jako „hubený, ale příjemný“, přijal umělecké jméno „Sid Vicious“, které vzniklo z ironického vtipu Johna Lydona, jenž měl křečka „Sida“, který zřejmě Sida kousl a následovně jím byl přezdívaný Vicious (zvrácený, zlý, zvrhlý). Také se dále udává, že jméno Vicious vzniklo z písničky od (Lou Reeda), stejného jména. Ačkoliv Simon bylo jeho první jméno, často se uváděl jako „John“. Tehdy squattoval s Johnem Lydonem, Johnem Wardlem (Jah Wobble) a Johnem Greyem. (Čtyřka byla někdy označována jako Čtyři Johnové). Sid se údajně snažil uvést na pravou míru mediální výmysly okolo svého dospívání a jména, ačkoliv to John Lydon (Johnny Rotten) údajně okomentoval slovy: „Sid nemohl najít cestu ven z pytlíku chipsů“.
Svoji hudební kariéru začal jako člen skupiny Flowers of Romance, spolu se zakládajícím členem skupiny The Clash, Keithem Levenem (který později spoluzaložil „popistolovský“ projekt Public Image Limited). Uvolnil společnost s Bromley Contingent, modu avant-gardy, která následovala skupinu Sex Pistols a hrál na bubny spolu se Siouxsie and the Banshees na jejich známém prvním vystoupení v 100 Club Punk Festival v londýnské Oxford Street.
Podle fotografa skupiny, Dennise Morrise, byl „ve skutečnosti stydlivá osoba“, ale byl proslulý hlavně díky své násilnické osobnosti. Na festivalu 100 Club Punk Festival hodil sklenici od piva, která se roztříštila a střep zasáhl dívku, která následovně oslepla na jedno oko. Ritchie je obecně považován za zodpovědného, ale nikdy se to neprokázalo. Při jiném koncertu v londýnském 100 Clubu napadl reportéra časopisu NME, Nicka Kenta, motorkářským řetězem a na další akci v londýnském nočním klubu ohrožoval DJ BBC a zpravodaje hudebního pořadu Old Grey Whistle Test, Boba Harrise.
Byl známý jako „hlavní fanoušek Sex Pistols“ a blízký přítel zpěváka Johnnyho Rottena, byl požádán, aby vstoupil do kapely po odchodu Glena Matlocka v únoru 1977. Manažer Malcolm McLaren jednou prohlásil: „Jestliže Rotten je hlas punku, pak Vicious je vzhled punku.“ Jeho punková osobnost byla daleko více užitečná než jakýkoliv talent pro hraní, takže nebyl slavný pro své hrací schopnosti, ačkoliv měl nějaké vlohy pro skládání, které předvedl ve skladbě „Belsen Was a Gas“, kterou složil úplně sám. Biografie skupiny Sex Pistols od Jona Savage, England’s Dreaming, podrobně líčí, že většinu basových partů skupiny na pozdějších nahrávkách odehrál kytarista Steve Jones a na pozdějších vystoupeních byl někdy Viciousův zesilovač vypnut. Sid prý musel požádat Lemmyho Kilmistera ze skupiny Motörhead, aby ho naučil hrát na basu se slovy: „Neumím hrát na basu“. Lemmyho odpověď byla (podle Lemmyho samotného): „Já vím“. Lydon ve své autobiografii No Irish, No Blacks, No Dogs píše: „Sid nebyl vůbec špatný pro tří-akordové skladby“. Sidovo první vystoupení se Sex Pistols bylo 3. dubna 1977 v Screen on the Green v Londýně. Jeho debut zfilmoval Don Letts a objevil se ve filmu Punk Rock Movie.
V listopadu 1977 potkal americkou groupie Nancy Spungen a hned spolu začali chodit (Spungen přijela do Londýna hledat Jerryho Nolana ze skupiny Heartbreakers). Byla závislá na heroinu a Sid, který už uvěřil své „Live Fast, Die Young“ image, se k ní brzy připojil. Ačkoliv byli hluboce zamilovaní, jejich násilnický a svízelný vztah měl ničivý dopad na skupinu Sex Pistols. Skupina i Vicious začali viditelně upadat během jejich amerického turné v roce 1978. Pistols se rozešli v San Franciscu po svém koncertě ve Winterland Ballroom 14. ledna 1978. Sid se se Spungen ve funkci „manažera“ pustil do sólové kariéry, během které vystupoval spolu s ostatními hudebníky včetně Micka Jonese ze skupiny The Clash, Glena Matlocka, původního basisty Sex Pistols, Rata Scabiese z The Damned a Jerryho Nolana a Johnnyho Thunderse z New York Dolls.
Spolu se Spungen byli uvěznění ve svém vlastním světě drogové závislosti a sebezničení. Záznam rozhovoru s nimi ukazuje pár pokoušející se odpovědět na otázky ze své postele: Spungen odpovídá stěží a nesouvisle, zatímco on upadá do bezvědomí a přichází zpět k vědomí. Poté byl velmi blízko sebevraždě, následovalo předávkování heroinem a musel být na čas hospitalizován. Ráno 12. října 1978 se údajně probudil z drogového omámení a našel Nancy mrtvou, zhroucenou na podlaze koupelny v jejich pokoji (pokoj č. 100) v hotelu Chelsea v New Yorku. Zřejmě zemřela následkem jediné bodné rány do břicha a vykrvácela. Byl obviněn z její vraždy, ačkoliv řekl, že si nepamatuje, co dělal. Existuje několik teorií, že Nancy byla zavražděna někým jiným, většinou se uvádí, že jedním z drogových dealerů, kteří navštívili jejich pokoj té noci a zahrnuje i možnou krádež jistých předmětů (včetně značného finančního obnosu), které byly prohlášeny za ztracené z pokoje.
Po soudním stání po smrti Spungen s ním udělali novináři krátký televizní rozhovor (záznam se objevil ve filmu The Filth and the Fury). Mírně se třásl a zdál se střízlivý, mrzutý a stažený do sebe:
Vicious: (tiše a smutně) Jo.Kauce 30 000 $ byla zaplacena společností Virgin Records na žádost Malcolma McLarena. Viciousův plán bylo nahrát album se zbývajícími členy Sex Pistols, Stevem Jonesem a Paulem Cookem, aby si mohl opatřit finance na obhajobu. Byla to kolekce cover verzí zahrnujících (podle McLarena) White Christmas a Mack the Knife. Podle Paula Cooka je dále možné, že album byla kolekce oblíbených Sidových skladeb a byly by tam obsaženy i hity od The Stooges, Ramones, New York Dolls a The Heartbreakers. V únoru 1979 se v domě jeho nové přítelkyně Michelle Robinson konal večírek na oslavu jeho propuštění. Sid podstoupil během svého pobytu ve věznici Rickers Island protidrogovou léčbu a byl pravděpodobně čistý. Nicméně na večírku získal od své matky čistý heroin a byl následujícího rána mrtev, protože si vzal nadměrnou dávku. Dohady trvaly na tom, že Vicious, který nebyl schopný žít bez své milované Nancy, spáchal sebevraždu. Napsal o ní následující báseň, která se našla na utrženém papíře v jeho kapse, když zemřel. :
Policejní detektiv Richard Housemanem a spisovatel Alan Parker podali teorii v dokumentu televize Discovery Posledních 24 hodin naznačující, že Sidova matka byla zodpovědná za podání osudné nadměrné dávky heroinu. Jelikož byla pravidelná uživatelka heroinu, domnívají se, že podání smrtelné dávky bylo úmyslné.
Sidova matka našla Sidův dopis na rozloučenou uvnitř kapsy jeho bundy před jeho pohřbem. Byl napsán na obě strany malého kusu linkovaného papíru nejistým hůlkovým písmem.
Sidova matka zavolala po jeho smrti Deborah Spungen, matce Nancy, aby ji požádala o povolení pohřbít svého syna vedle Nancy, ale Deborah Spungen odmítla. Existují pověsti o tom, co se stalo s Viciousovými ostatky, ale jeden z nejrozšířenějších bájí je, že později jedné noci, „Sidova matka přelezla zeď hřbitova, kde byla Nancy pohřbena a rozptýlila Sidův popel po jeho milované, aby spolu mohli být navždy“.
Podle časopisu Guardian „je pravděpodobnější, že Sidova máma přijela zpět na letiště Heathrow s jeho ostatky. Malcolm McLaren tvrdí, že je převrhla v letištní hale, proto vymyšlený mýtus, že Sidova esence je unášena skrz větrací otvor a pohybuje se mezi cestujícími“.
Album Sid Sings vydala po jeho smrti společnost Virgin Records. Byla to kolekce většinou cover verzí nahraných na jeho živých vystoupeních v Max’s Kansas City v září 1978. Skladby obsahují „C’mon Everybody“ a „Something Else“ od Eddieho Cochrana spolu s materiálem Iggyho Popa a Johnnyho Thunderse a ztvárnění skladby „My Way“ od Paula Anky a Franka Sinatry. Neobyčejný záznam vystoupení Viciouse v Paříži poskytl závěrečnou scénu pro film Juliena Templa The Great Rock 'n' Roll Swindle. Dále album obsahuje cover verzi skladby „Born to Lose“ od Heartbreakers, která byla natočená na posledním britském vystoupení Sex Pistols v Ivanhoe’s ve městě Huddersfield na Štědrý den roku 1977 s Viciousem za mikrofonem.
Better (to provoke a reaction than to react a provocation) (1999, CD, Almafame, YEAAH6)
The Great Rock'n'Roll Swindle (1980, režie Julien Temple, VHS/DVD. Hlavní roli ve filmu Juliena Templa, The Great Rock’n’Roll Swindle, hrají nahrávky Sida Viciouse. Jako jeho videa ke skladbám „My Way“ a „Something Else“, stopáže z živých vystoupení Sex Pistols a úryvky z videa „C’mon Everybody“.)
Chaos! Ex Pistols Secret History: The Dave Goodman Story (2007, Sex Pistols, DVD)
Rock Case Studies (2007, Sex Pistols, DVD)Poněkud smyšlený je film o vztahu mezi Viciousem a Spungen, Sid a Nancy, který režíroval Alex Cox v roce 1986. V hlavní roli s Garym Oldmanem v roli Sida Viciouse.
Mark Paytress, Sid Vicious. The Art of Dying Young (2004, Sacuntary Publishing)
Nancyina matka, Deborah, napsala knihu And I Don’t Want to Live This Life o své dceři a o jejím vztahu s Viciousem.
Dee Dee Ramone, basista punkové skupiny The Ramones, byl přítel Sida. Dee Dee, který zemřel na otravu heroinem v roce 2002, napsal novelu Chelsea Horror Hotel. Dee Dee se se svojí manželkou přesune do hotelu Chelsea a domnívá se, že jsou ve stejném pokoji, ve kterém Sid zabil Nancy. Ve své knize navštíví duch Sida znovu Dee Deeho, stejně jako ostatní punk rockoví přátelé Johnny Thunders a Stiv Bators.
V seriálu 13 Reasons Why byla ztvárněná dvojice Sid a Nancy na středoškolském maškarním. Tito dva byli nejlepší ze všech.
Profesionální zápasník Sid Eudy používal jméno Sid Vicious jako jedno ze svých zápasnických jmen.
Spoluzakladatel americké hackerové společnosti Cult of The Dead Cow používal jméno Sid Vicious.
Hit americké skupiny Crazy Town, „Butterfly“ obsahuje slova, která souvisí se vztahem mezi Sidem a Nancy.
Finská old-punková skupina Karanteeni složila píseň o Sidovi v roce 1979, před jeho smrtí, jménem „Sid Vicious“.
Japonský hit „Koko de Kiss Shite“ od zpěvačky Shiiny Ringo se vztahuje k Viciousovi: „Jsem jediná, kdo mohl spoutat novodobého Sida Viciouse“. Jako další odkaz na něj pojmenovala jednu ze svých skladeb „Daydreaming with Sid“.
Skladba japonské skupiny Dir en grey, „JESSICA“ má v textu „Sid Vicious and Nancy, where can I meet you“. Potom ještě Hydra obsahuje „Sid Vicious“ ve svých textech.
Skladby skupiny Ramones „I Don’t Want to Live This Life (Anymore)“ a „Love Kills“ jsou o Sidovi a Nancy. Druhý zpívá Dee Dee Ramone.
Skladba „Chickenshit Conformist“ od skupiny Dead Kennedys obsahuje verš „Imagine Sid Vicious at 35“.
Japonský rocker Tomoyasu Hotei se ve své skladbě „Psychobilly and Pussycat“ zmiňuje o Sidovi a Nancy.
V japonské manze Beck mají všichni členové skupiny sen, kde Sid Vicious a ostatní zesnulé rockové hvězdy uklízí po koncertě. Potom se objeví v závěrečných titulkách.
Skladba Bon Joviho „Captain Crash and the Beauty Queen From Mars“ obsahuje řádek „We’re Sid and Nancy“.
Skupina The Exploited napsala skladbu „Sid Vicious Was Innocent“, která je o smrti Sida a Nancy.
Skladba Johnnyho Thunderse „Sad Vacation“ je o Sidovi Viciousovi, text obsahuje řádky, které se týkají Sidových skladeb. Dvojka byli přátelé a plánovali spolu založit skupinu, ačkoliv to nezrealizovali, protože Thunders „se nesnesl s jeho přítelkyní (Spungen)“.
V manze Nana od Ai Yazawa je postava Ren, která je vzhledem založená na Sidu Viciousovi.
Čínská rocková skupina Silver Ash napsala skladbu jménem „Feeling Dizzy“, která ukazuje Sida Viciouse jako smutného punkáče.
V epizodě kanadského seriálu Degrassi: The Next Generation, „Girls Just Wanna Have Fun“, se Craig Manning obleče na tanec na téma 80. let jako Sid Vicious, i když Sidova smrt předcházela desetiletí skoro o celý rok.
V pilotním dílu seriálu Mission Hill se Andy zmiňuje, že se šeptalo, že se Sid Vicious pozvracel ve vaně.
Ve filmu Goodfellas od Martina Scorsese hraje při závěrečných titulkách Sidova cover verze skladby „My Way“.
V šesté řadě seriálu Dawson’s Creek se Pacey a Audrey oblečou na Halloweenský večírek jako Sid a Nancy.
V seriálu Buffy, přemožitelka upírů zpívá na konci epizody „Lover’s Walk“ Spike podle cover verze Garryho Oldmana Sidovy verze skladby „My Way“. Spike byl mnohdy srovnáván se Sidem Viciousem a byl jednou z inspirací pro postavu Spika.
V reality show bubeníka Travise Barkera ze skupiny Blink-182, Meet the Barkers, má Travis ve svém obývacím pokoji plakát z policejní fotky Sida Viciouse v domě, kde bydlel během druhé řady.
Ve filmu Gangster No. 1 je část, kde se hlavní hrdina ohlíží do budoucnosti, kde se objevil Sid jako symbol roku 1977.
V počítačové hře Stunts - 4D Sports Car Driving je jméno soupeře pro nejvyšší úroveň „Skid Vicious“.
Firma Mezco Toys Living Dead Doll vytvořila dvojitou soupravu panenek jménem „Romeo and Juliet“, která charakterizuje Romea v tričku s nápisem „Love Kills“ a datem smrti 2-2-79.
Zack de la Rocha (bývalý frontman skupiny Rage Against the Machine) jednou řekl, že Sid Vicious by byl basista „skupiny jeho snů“.
Finská rocková skupina The 69 Eyes zpívá ve své písni „Dead'N'Gone“ verš „Just like Sid and Nancy I will be bleeding after you“.

Siemens AG – jeden z největších globálních elektrotechnických a elektronických koncernů
Siemens-Schuckertwerke, německá elektrotechnická firma, v současnosti část Siemens AG
Siemens-Reiniger-Werke, výrobce elektromedicínských výrobků, v současnosti část Siemens AG
Friedrich Siemens Industrieofenbau, německá firmapříjmeníAdolf Siemens (1811–1887), německý dělostřelec a vojenský konstruktér, bratr Gustava a Carla George
Carl Georg Siemens (1809–1885), německý technolog a vysokoškolský učitel, bratr Gustava a Adolfa
Christian Ferdinand Siemens (1787–1840), německý farmář, otec Wernera, Hanse, Carla Wilhelma, Friedricha a Carla Heinricha
Ernst von Siemens (1903–1990), německý průmyslník, syn Carla Friedricha, Wernerův vnuk
Gustav Karl Wilhelm Siemens (1806–1874), německý právník a politik, bratr Carla Georga a Adolfa
Johann Georg Siemens (1805–1879), německý právník a politik, bratranec Wernera, otec Georga
Peter von Siemens (1911–1986), německý průmyslník, syn Wernera Ferdinanda, Wernerův pravnuk
Peter von Siemens (1937) (* 1937), německý manažer, syn Petera von Siemens (1911–1986)
Werner von Siemens (1816–1892), německý průmyslník a zakladatel firmy Siemens AG, bratr Hanse, Carla Wilhelma, Friedricha a Carla Heinricha
Werner Ferdinand von Siemens (1885–1937), německý průmyslník, syn Georga Wilhelma, Wernerův vnuk

Slovo siesta pochází ze španělštiny, je odvozeno z latinského hora sexta (šestá hodina, rozumí se šestá hodina dne čili poledne) a v podstatě znamená pauzu uprostřed dne.
Siesta je tradiční denní spánek v jižních krajích, ve Středomoří, ve Španělsku, a díky španělskému vlivu i v mnoha zemích Latinské Ameriky. 
Siesta je běžná v oblastech s vysokými denními teplotami, zejména tam, kde lidé vydatně obědvají  (zejména v létě). Odpolední spánek je častým zvykem v Albánii, Bangladéši, Bosně a Hercegovině, Číně, Chorvatsku, na Kypru, Řecku, Indii, Íránu, Itálii (hlavně jižní), Severní Makedonii, na Maltě, na Černé Hoře a v zemích Severní Afriky, v Pákistánu, na Filipínách, v Srbsku, Slovinsku, Tchaj-wanu a Vietnamu.
Původní koncept siesty umožňoval odpočinek během přestávky na oběd a poskytoval příležitost strávit čas s přáteli a rodinou. Historie siesty sahá v různých zemích do dávné minulosti. Zemědělci se snažili trávit poledne ve stínu, obědvat s rodinou a pracovat raději za večerního chládku. Obyčej siesty se ovšem dostával do konfliktu se stanovenou pracovní dobou v továrnách i v jiných zaměstnáních. Když se ve velkých městech tisíce a statisíce zaměstnaných lidí vydávaly v poledne k domovu, vznikaly velké dopravní zácpy. Po španělské občanské válce, když chudoba donutila mnoho Španělů pracovat na více pracovních místech s nepravidelnou pracovní dobu, lidé využívali siestu k přesunu na jiné pracoviště nebo odkládali oběd na pozdější odpolední hodiny. 
Siesta sice výrazně snižuje riziko kardiovaskulárních chorob a je i jinak ze zdravotního hlediska prospěšná, přesto od 20. století zejména ve městech mizí. Ve Středomoří i jinde však musí turisté počítat s tím, že památky, muzea nebo kostely bývají přes poledne zavřené.

Sikhismus (ਸਿੱਖੀ) je jedno z nejmladších světových náboženství a co do počtu stoupenců páté největší. Gurmat všeobecně známý pod jménem Sikhi nebo Sikhismus je dharmou, to jest „Cestou“. Vzešel z Indie, z oblasti Paňdžábu během období náboženského útlaku. Guru Ardžan a guru Tégh Bahádur byli mučeni a popraveni po odmítnutí konverze k islámu. Dva nejmladší synové Gobinda Singha byli po odmítnutí téhož zazděni zaživa. Od 18. století si sikhové získali pověst neohrožených válečníků. Je nutno odlišovat od sebe dharmu (sikhskou víru), sikhské společenství a khálsu.
Guru Nának je zakladatelem této víry, představuje základy myšlení sikhů, které rozděluje do tří požadavků:
Wand kay Shako- charita, pomoc bližním.Cílem života každého Sikha je dosáhnout jednoty s Bohem jednotou všeho - ekongkár (Ek Ong Kár). Dalšími stavebními kameny života sikhů jsou
Simran - meditace o Božím jménu.Všichni sikhové (od slova „sikhi“ tj. žák či učeň) se zároveň musí snažit vyprostit ze zajetí „Pěti Zel“:
ahankar (ego).Sikhismus má několik viditelných rysů, jimiž se odlišuje od jiných světových náboženství.
Guru Granth Sahib není jen svatá kniha, nýbrž sbírka učení Guruů a je pokládána za posledního, věčného guru. Guru Granth Sahib byl sepsán vlastní rukou Guruů, nikoli jejich následovníků a žáků. Je psán ve verších podléhajících specifickému rytmu. Jednotlivé hymny jsou předčítány nahlas, aby věřící mohl nejen mentálně nahlédnou obsah slov a myšlenek v nich ukrytých, ale aby se zároveň mohl naladit na zvukovou frekvenci a během meditace tak vystoupit z iluze materiálního světa.
Oděv sikhů bán - je svého druhu uniformou. Je odkazem posledního guru (Guru Gobind Singh) a umožňuje snadnou identifikaci sikhů v davu. Protože je předsevzetím Sikhů sloužit lidstvu, tato jejich snadná identifikovatelnost jim brání vyhýbat se povinnostem.
Povinnosti, jako například povinnost chránit slabší či chovat se s respektem ke každému člověku. Všichni lidé bez rozdílu víry, národnosti, rasy, pohlaví či kasty jsou vítáni v gurudvarách. Pro návštěvníky je připravena i možnost ubytování v přilehlých ubytovnách. Součástí obřadů je i langár, tedy bezplatné jídlo pro všechny návštěvníky gurudvary.
Denní modlitby zahrnují také modlitby za celé lidstvo. V určitých situacích je pro sikhy nutné přijmout roli vojáka víry (sánt sipáhi) a bránit sebe a všechny ty, kdo se nemohou bránit sami.
Od ostatního indického obyvatelstva se odlišují svojí mimořádnou pečlivostí, přesností a akurátností.
Dějiny Sikhismu začínají u Guru Nánaka (1469–1538), zakladatele této dharmy. Začal učit na přelomu 15. a 16. století, a když mu bylo 28 let, rozhodl se odejít z domova, aby mohl dalších 25 let šířit své učení. Před svou smrtí Nának položil před Léhnu, jednoho ze svých žáků, pět mincí z mědi, kokosový ořech a k zemi se mu uklonil. Tím s ním podle sikhů duchovně splynul. Takto se také nauka předávala až k desátému guruovi, který za svého nástupce určil knihu Granth, později známou jako Guru Granth.
Guru Angad (1539–1552) Nejaktivnější žák guru Nánaka, který po něm převzal vedení komunity. Zavedl sikhskou abecedu Gurmukhi.
Guru Amar Dás (1552–1574) K sikhismu konvertoval poté, co se jeho synovec oženil s dcerou guru Angada. Proslul autorstvím náboženských hymnů a modliteb, ustanovil sikhský svatební i pohřební ceremoniál a pravidla pro bohoslužbu. Přátelil se s mughalským císařem Akbarem.
Guru Rám Dás (1574–1581) Byl chudého původu, ale adoptoval jej guru Angad. Po svém nástupu do funkce založil město Amritsar.
Guru Ardžan (1581–1606) Syn guru Rám Dáse. Sepsal největší část posvátné knihy Guru Granth Sahib a nechal postavit Zlatý chrám v Amritsaru. Roku 1605 se podílel na vzpouře mughalského prince Chusraua proti císaři Džahángírovi. Po porážce povstání byl Džahángírem uvězněn a utopen mughalskými vojáky.
Guru Hargóbind (1606–1644) Syn guru Ardžana, organizoval chálsu (obec věřících) spíše vojenským způsobem. Měl politické ambice, stal se vládcem Paňdžábu. svedl několik bitev s mughalskými a rádžputskými vojsky.
Guru Tégh Bahádur (1664–1675) Byl jedním ze strýců svého předchůdce Har Krišnana, postavil se proti mughalskému císaři Aurangzébovi, který ho zajal, nechal mučit a setnout.
Guru Góbind Singh (1675–1708) Básník, válečník a filozof. Strávil velkou část života bojem s džihádisty a obranou svobody vyznání. Dva jeho nejstarší synové padli na bojišti. Dva nejmladší byli po odmítnutí konverze k islámu zazděni Mughaly zaživa. Sám podlehl zraněním najatého vraha. Podle jeho odkazu se posledním, věčným guruem měla stát posvátná kniha Guru Granth Sahib, ustanovil rovněž symboliku „pěti k“ a další pravidla pro chod khálsy.–
Historie a vývoj sikhizmu je úzce spjat s prostředím místa vzniku. V reakci na náboženské pronásledování došlo 13. dubna 1699 k militarizaci Khálsy. Prvních pět „čistých“, mužů z různých kast a koutů Indie bylo zasvěceno Góbindem Singhem do khálsy. V roce 1716 vládce Mughalů Farrukh Siyar stoupence sikhi vyzval k výběru mezi konverzí a smrtí, po následující léta věřící skrývali před vládou symboly víry a vedli partyzánskou válku. Město Amritsar bylo během to doby opakovaně vypáleno. 11. března 1783 obsadili Sikhové rudou baštu a Nové Dillí, kde oznámili svůj záměr vytvořit suverénní státní útvar. 
Se smrtí maharádži Ranjita Singha (1839) došlo k hlubokému rozkolu mezi jednotlivými frakcemi rodícího se státu. Situace využilo Britské impérium a během následujích deseti let v několika válečných operacích opanovalo Pandžáb. Jako součást koloniální Indie požívali Sikhové zvláštní úcty pro svou válečnickou pověst a smysl pro pořádek. Během dvou světových válek zemřelo pod britskou vlajkou 90 000 Sikhů na bojištích v Evropě, severní Africe a Tichomoří. 
V roce 1947 a dělení Pakistánu a Indie se stal Pandžáb ohniskem sporů mezi hinduisty, sikhy a muslimy, sikhové a hinduisté dnes obývají východní, indickou část Pandžábu. Muslimové západní, pakistánskou. V 70. letech rostlo napětí mezi sikhskými tradicionalisty a sekulárně nacionalistickým Indickým národním kongresem. Věřící obviňovali dominantní vládnoucí stranu a její předsedkyni Indíru Gandhí z marginalizace a diskriminace menšin. V odpovědi na vyhlášení stanného práva došlo k boji o Zlatý chrám mezi separatisty a indickou armádou. 22. května 2002 se Manmohan Singh stal prvním sikhem, který usedl do křesla premiéra Indie. 
Od 60. let dvacátého století roste počet sikhů mimo Indii. Díky emigraci i popularizaci učení na západě dnes žije každý pátý sikh v diaspoře. Řada konvertitů prosazuje vegetariánskou dietu, ta ale není součástí původního učení. Většinoví sikhové si zapověděli konzumaci pouze khutka (maso připravené podle metody halal) a tabákových výrobků.
jejichž názvy v paňdžábštině začínají písmenem „K“ a proto se označují jako „pět K“, jsou to:
KÉŠ - nikdy nestříhané vlasy a u mužů také neholené vousy - symbol přirozenosti
KARÁ - ocelový náramek na zápěstí - symbol jednoty boha (kruh nemá začátek ani konec)
KIRPÁN - meč, symbol povinnosti chránit bezbranné; v moderní době nosí většina Sikhů kirpán menších rozměrů připomínající dýkuZa další symboly by se dal považovat znak sikhské khálsy (společenství) (dva meče, kruh a kopí) a znak, označovaný jako „ekónkár“ - to jest slabika odvozená od Óm.
V sikhismu je bůh nazýván mnoha jmény: Ekónkár (Ekongkár, „Je jen Jedno“), Sat nám, Alláh, Waheguru (sláva budiž světlu vědění jež proniká tmou nevědomosti). Ekónkár je dále popisován jako Bůh, Pán, Matka, Otec, nejlepší přítel, stvořitel, Věčný, atd. Překlady Sri Guru Granth Sáhib do evropských jazyků jsou problematické, zejména v souvislosti s tendencí představovat Boha skrze terminologii židovskokřesťanského pojmosloví a patriarchální tradice. Bůh je v originálním učení nazýván mnoha jmény a je chápán jako zásadně bezpohlavní, tedy ani mužského ani ženského rodu. Označení jako matka či otec slouží pouze jako přirovnání usnadňující omezenému lidskému chápání přístup k Bohu.
Sikhové jsou rozpoznatelní díky typickému turbanu (dastár) kryjícímu dlouhé vlasy, u mužů také díky plnovousu. Sikhové kteří podstoupili amrit (zasvěcení do khálsy) navíc nosí železný náramek a kirpan, který nosí vždy při sobě. Indické aerolinie jim umožňují mít kirpan při sobě i během vnitrostátních letů.
Nejslavnější sikhský chrám (gurudvara) se nachází v Amritsaru. Nazývá se Harimandir Sahib, je také znám pod jménem Zlatý chrám. Je pokryt měděným plechem, který je pozlacen několika tunami zlata.
Sikhové jsou ve své většině etnickými Paňdžábci, mluví východní paňdžábštinou a píší písmem gurmukhí.
Do vzniku Pákistánu bylo hlavním centrem Paňdžábu město Láhaur, které bylo i historickým hlavním městem sikhského státu, ale poté, co z rozhodnutí Velké Británie Láhaur připadl Pákistánu, jejich centrem se stalo město Amritsar, které leží v Indii nedaleko Láhauru. Po tomto rozdělení Paňdžábu na západní pákistánskou (muslimskou) část a východní indickou část došlo k dalšímu dělení tohoto státu na
hlavní město obou těchto svazových států a samostatné svazové teritorium – město Čandígarh a
další svazové teritorium Dillí včetně spolkového hlavního města Nového Dillí.Ve všech těchto správních celcích žijí sikhové a hinduisté (až na velice výjimečné situace) ve velice dobré shodě – zcela běžně Sikhové navštěvují hinduistické mandiry a hinduisté sikhské gurudváry.
SINGH, Nikky-Guninder Kaur. Sikhismus. Praha: Lidové noviny, 1998. ISBN 80-7106-189-1.

Sikorsky H-19 Chickasaw, známý také pod rozšířeným označením Sikorsky S-55, je víceúčelový užitkový vrtulník střední hmotnostní kategorie s třílistým nosným rotorem a dvoulistým tlačným vyrovnávacím rotorem. Nejvíce se stroje H-19 uplatnily ve službách armády Spojených států amerických a v letectvu Spojených států amerických. Hlavním výrobcem strojů byla americká společnost Sikorsky Aircraft Corporation, ale v licenční výrobě je produkovaly také další společnosti, například britský výrobce Westland Aircraft. Americkým námořnictvem a americkou pobřežní střáží byly zpočátku označovány jako HO4S, zatímco varianty americké námořní pěchoty nesly označení HRS. V roce 1962 byly všechny verze přeznačeny na H-19 podle vrtulníků americké armády a letectva.
První let vrtulníku Sikorsky H-19 proběhl 10. listopadu 1949 a v roce 1950 započala jejich výroba. Hlavní výrobce strojů, americká společnost Sikorsky Aircraft Corporation, vyrobil více než 1000 kusů, ale dalších více než 500 kusů vzniklo v licenční výrobě v zahraničí. Mezi držiteli licence na zahraniční výrobu byla britská společnost Westland Aircraft, jejichž vrtulník byl produkován pod názvem Westland Whirlwind, dále francouzský letecký výrobce SNCASE a japonská společnost Mitsubishi.
Kromě Spojených států amerických létaly vrtulníky H-19 například ve službách Portugalska, Řecka, Izraele, Chile, Jihoafrické republiky, Dánska nebo Turecka.
V roce 1954 testovalo americké námořnictvo úpravu vrtulníku, která spočívala v doplnění přídavné palivové nádrže přímo nad hlavní rotor. Listy hlavního rotoru byly od rotorové hlavy až po konec opatřeny vstřikovacími tryskami, které umožňovaly zvýšit výkon rotoru. Úprava měla sloužit pro provoz vrtulníků ve zvýšených teplotách, ve vysokých nadmořských výškách nebo při přetížení nákladem přes hodnotu maximální vzletové hmotnosti. Palivo umožňovalo provoz za těchto podmínek po dobu sedmi minut.Vrtulníky Sikorsky H-19 Chickasaw se staly prvními významnými americkými vrtulníky, které byly určené pro transport. Během Korejské války byly od počátku roku 1951 nasazeny v bojových podmínkách jako neozbrojené transportní vrtulníky. Zde sloužily především pro zdravotnickou evakuaci vojáků, pro taktické řízení nebo jako logistická podpora. Za těchto podmínek se osvědčily a předčily tak své předchůdce Sikorsky H-5 Dragonfly.
V roce 1951 získalo letectvo Spojených států amerických 50 kusů H-19, jež sloužily pro záchranné účely. Tyto stroje byly primárně určeny právě pro zdravotnickou evakuaci v bojových podmínkách korejské války. Vrtulníky byly využívány také v průběhu 60. let a následně obdrželo letectvo dalších 270 kusů ve verzi H-19B.Francie využívala vrtulníky Sikorsky H-19 společně se stroji Piasecki H-21 a licenčně vyráběnými stroji Sikorsky H-34 při ozbrojených střetech v Alžírsku. Vrtulníky se ukázaly jako vhodný dopravní prostředek pro rychlý transport vojenských komand. V roce 1956 experimentovali Francouzi s výzbrojí strojů H-19, ta se ale příliš neujala a vrtulníky byly následně nahrazeny vyzbrojenými stroji Piasecki H-21 a Sikorsky H-34. Původně byly osazeny kulometem ráže 20 mm, dvěma raketomety, dvěma kulomety ráže 12,7 mm a lehkým kulometem ráže 7,5 mm pro palbu z oken. Výzbroj byla však pro vrtulníky příliš těžká. Několik strojů H-19 sloužilo také v oblasti Indočíny pro transport raněných.
Vrtulníky Sikorsky H-19 Chickasaw byly nasazeny také několik prvních dnů války ve Vietnamu, ale později byly ve službě nahrazeny stroji Sikorsky H-34 Choctaw, jež konstrukčně vycházejí právě z vrtulníků H-19.
Úspěchy strojů H-19 vedly v Sovětském svazu v roce 1951 k vývoji strojů Mil Mi-4, které jsou vrtulníkům H-19 konstrukčně podobné.
Verze pro americké letectvo poháněná motorem Pratt & Whitney R-1340-57 o výkonu 472 kW. Stroje získaly v roce 1962 označení H-19A. Vyrobeno bylo 50 kusů.
Záchranná námořní verze vycházející z varianty H-19A, v roce 1962 získala nové označení HH-19A.
Verze vycházející z varianty H-19A poháněná výkonnějším motorem Wright R-1300-3 o výkonu 522 kW, v roce 1962 přeznačená jako UH-19B. Vyrobeno bylo 264 kusů.
Záchranná námořní verze vycházející z varianty H-19B, v roce 1962 získala nové označení HH-19B.
Verze vycházející z varianty H-19A určená pro americkou armádu, v roce 1962 získala nové označení UH-19C. Vyrobeno bylo 72 kusů.
Verze vycházející z varianty H-19B určená pro americkou armádu, v roce 1962 získala nové označení UH-19D. Vyrobeno bylo 301 kusů.
Verze vycházející z varianty H-19A určená pro americké námořnictvo. Vyrobeno bylo 10 kusů.
Verze pro americkou a kanadskou armádu s výkonnějšími motory Wright R-1300-3 o výkonu 522 kW. Ve spojených státech byly vrtulníky v roce 1962 přeznačeny na název UH-19F. Vyrobeno bylo 79 kusů.
Verze vycházející z varianty HO4S-3 určená pro americkou pobřežní stráž, v roce 1962 získala nové označení HH-19G. Vyrobeno bylo 30 kusů.
Verze pro americkou námořní pěchotu určená k transportu osmi osob. Vyrobeno bylo 60 kusů.
Verze vycházející z varianty HRS-2 vybavena motorem Wright R-1300-3 o výkonu 522 kW, v roce 1962 přeznačená jako CH-19E. Vyrobeno bylo 105 kusů, některé vznikly přestavbou verze HRS-2.
Verze v úpravě společnosti Aviation Specialties vybavená motorem Garrett AiResearch TPE-331-3U-303 o výkonu 485 kW a s vylepšeným vybavením.
Verze HO4S-3 určená pro Royal Navy. Dodáno bylo 15 kusů.Později vyráběné verze Westland Whirlwind byly vyráběné v licenční produkci.
Pohonná jednotka: 1 × hvězdicový motor Pratt & Whitney R-1340-57 o výkonu 450 kW
V tomto článku byly použity překlady textů z článků Sikorsky H-19 na anglické Wikipedii a List of Sikorsky H-19 operators na anglické Wikipedii.

Šílenství je ztráta rozumového úsudku, pomatenost, nepříčetnost, bláznovství. Přesněji psychopatologie chápe šílenství jako různé formy pomatení a duševních chorob.
Pojetí šílenství závisí od doby, místa, kultury. Každá společnost vidí v šílenství nějaký souhrn rysů, původně nápadných jako odchylky od průměru. V některých tradičních společnostech by ten, koho by běžný dnešní Evropan označil jako šílence, byl přijímán pozitivně, protože v něm přebývá duch, a je tedy povolán k důležitým úlohám (šaman, čaroděj).
Postoj k šílenství se v Evropě od středověku výrazně měnil od sympatie až k zavržení a policejnímu dohledu či lékařské kontrole. Na Západě se šílenství postupně stalo záporným rubem racionality v důsledku zdánlivého nedostatku přizpůsobivosti, hlavně k práci, a v důsledku odporu k životním normám (rodina, hierarchie) a nerespektování zvyklostí.
Přirozený jazyk často dává slovo šílenec do souvislosti s pejorativním označením. Od těchto negativních emočních asociací však musí být lékařská terminologie oproštěna. Proto se v současnosti (na počátku třetího tisíciletí) používá neutrální termín psychotik (česky šílenec) a místo šílenství pak psychóza.
V minulých dobách (v menší míře i v současnosti) byli tímto termínem označováni i lidé, kteří se nápadně odlišovali svým vysokým intelektem a rozvinutou fantazií. Obraznost ducha byla ve druhé polovině 19. století ztotožňována s konkrétní psychickou poruchou.
„Některé z nejhlubších poznatků – a snad ty nejhlubší poznatky vůbec – děkují za svůj vznik mocně vznícené obrazivosti...“ Mnoho z literárních rozervanců a psychotiků mělo své konkrétní předobrazy ve skutečném světě. Výjimečnost charakterizovala nejen uměleckou tvorbu autora, nýbrž často i jeho osobní život. Realita těchto géniů se prolínala s fantaskním snovým světem.
Psychiatrie prodělávala bouřlivý rozvoj , což se projevilo i v nových diagnostických a terapeutických názorech. Bénedicte Auguste Morel mimo normalitu vidí nejen zločince a vyděděnce, ale i nadprůměrně nadané osoby. Morelovy myšlenky dále rozpracoval italský psychiatr Cesare Lombrosa, jenž ve své publikaci Génius a šílenství přímo spojoval genialitu se šílenstvím, resp. s epilepsií.
Morelovým stoupencem byl i rakouský psychiatr Richard von Krafft-Ebing, autor knihy Psychopathia sexualis z r. 1886. Velké diskuze vyvolala kniha budapešťského rodáka Maxe Nordaua, Degenerace.
Historik umění Rudolf Wittkower v knize Zrozen pod Saturnem cituje slova Senecy:
„Nikdy neexistoval talent bez nějakého doteku šílenství“a poznamenává, že „umělec byl ze společnosti vydělen již dávno, nová byla pouze optika takového vydělení.“ Edgar Allan Poe se k pomyslnému tématu nepřímo vyjádřil takto:
„Nazývali mne šílencem, ale dosud není rozřešena otázka, není-li právě šílenství nejvyšší inteligencí; zda mnoho slavných činů, mnoho hlubokých myšlenek nepramení z choroby myšlení, z mysli povznesené na úkor průměrného rozumu.“Marcel Proust ve svém díle Hledání ztraceného času (oddíl Svět Guermantových) pojí neurózu s uměleckou tvorbou:
„Všechno, co známe velkého, máme od nervózních osob...Nikdy nebude svět vědět, za co všechno jim vděčí, a hlavně co vytrpěli, aby mu to mohli dát. Vychutnáváme rafinovanou hudbu, krásné obrazy, tisícero jemných požitků, ale nevíme, kolik bezesných nocí stály ty, kteří je vymysleli, co pláče, záchvatů křečovitého smíchu, kopřivek, astmat, epilepsií a úzkosti ze smrti...“Antonin Artaud, jenž nedobrovolně strávil dlouhou dobu na psychiatrické klinice, ve svých textech zastává nekompromisní stanovisko:
„Proto prohnilá společnost vymyslela psychiatrii, aby se ubránila vyšetřování jistých jasnozřivých vyvolenců, jejichž věštecké schopnosti jsou jí na obtíž...Co je vlastně nefalšovaný choromyslný? Je to člověk, jenž se raději stal šílencem v tom smyslu, jak to chápe společnost, než by se zpronevěřil jisté nejvyšší představě o lidské cti. Proto nechala společnost ve svých ústavech zadusit všechny, jichž se chtěla zbavit nebo se před nimi ubránit, protože se odmítli zúčastnit jistých obludných špinavostí. Neboť choromyslný je také člověk, jehož společnost odmítá vyslechnout a jemuž chce zabránit ve zveřejnění nesnesitelných pravd.“Michel Foucault se dopracoval k obdobným závěrům ve své knize Dějiny šílenství:
„Šílenství...je to poslední, co zbývá pod snem i pod všemi příznaky bestiality: konec a začátek všeho... znamená řvoucí a zkroucený Idiot, snažící se vymanit z vězení nicoty, zrod prvního člověka a jeho první pohyb ke svobodě, nebo poslední záškub posledního umírajícího? Nepředává toto šílenství, jež svazuje a rozděluje čas, jež stáčí svět do smyčky noci a je zcela cizí zkušenosti své doby, nepředává těm, kdo jsou mu otevřeni – Nietzsche a Artaud – onen šepot osvíceneckého ne-rozumu, v němž byla řeč o noci a nicotě?“
Bohuslav Brouk (1937): Patologie životní zdatnosti, Praha: Alois Srdce – studie věnovaná otázkám šílenství a geniality
Silice (éterické neboli esenciální oleje, olea aetherea) jsou těkavé, ve vodě nerozpustné, olejovité látky nebo směsi látek. Často jsou vonné a mají palčivou chuť. Jsou velmi těkavé i při nízkých teplotách. Silice jsou vytvářeny rostlinami jako ochrana před býložravci a své využití našly při výrobě léčiv.
Silice jsou většinou kapalné a bezbarvé, na vzduchu mohou tuhnout a tmavnout. Mívají menší hustotu než voda. Jsou rozpustné v tucích, etheru, alkoholu, chloroformu nebo v benzínu, nemísí se s vodou. Získávají se z rostlinného materiálu extrakcí následovanou obvykle destilací s vodní párou, kde se po kondenzaci rozdělí na tuhou fázi – voskovitý stearopren, a kapalnou fázi – olejovitý elaopren (například při destilaci borové pryskyřice vzniká stearopren nazývaný kalafuna a elaoprenem je podíl známý jako terpentýn).
V současnosti je známo asi 3 000 různých éterických olejů a více než 1 000 látek v nich obsažených.
Označení „silice“ pochází z překladu „Geist“ (neboli „duch“ či „síla“) ve smyslu „prchavé esence“ („spiritus“).
Obvykle se jedná o složité směsi látek. Nejčastěji jsou tvořeny terpeny a terpenovými deriváty, ale i uhlovodíky, alkoholy, aldehydy, ketony, karboxylovými kyselinami a dalšími látkami.
Hovoříme-li o účinných složkách konkrétní rostliny nebo rostlinné drogy, používáme slovo silice v jednotném čísle (1 rostlina obsahuje 1 silici, tj. 1 směs olejovitých látek).
Způsob použití závisí na chemickém složení konkrétní silice. Siličné drogy se často vyznačují následujícími účinky:
Dráždí kůži, způsobují zčervenání a pocit tepla - složka mastí proti revmatismu.
Slabě dráždí žaludeční sliznici, jsou aromatické - používají se jako stomachikum, na podporu chuti k jídlu.
Mají mírné močopudné účinky - diuretikum.Některé složky silic jsou jedovaté - thujon, pulegon, safron, myristicin a další.
Některé mohou vyvolat hyperpigmentaci nebo vyvolávat alergie, např. olej ylang-ylang (kananga vonná), citroníková silice, jasmínová silice nebo olej ze santalového dřeva.
Některé rostlinné čeledi jsou typické tvorbou silic: borovicovité, hluchavkovité, kakostovité, miříkovité, myrtovité, růžovité, vavřinovité a další.

Silnice I/30 je silnice první třídy spojující obce Lovosice, Ústí nad Labem a Chlumec, dálnici D8 a silnice I. třídy I/62 a I/13. Jedná se o silnici procházející značnou částí Českého středohoří, lemující železniční trať Kralupy nad Vltavou – Děčín. Silnice měří 32,737 km. V červnu 2011 byla u Labe postavena povodňová hráz.

Silnice I/4 je česká silnice I. třídy vedoucí z Prahy do jihozápadních Čech a dále do Německa (směr Pasov). Je dlouhá 153 km. V Praze navazuje na povltavskou levobřežní jižní radiálu (Strakonická). V úseku Jíloviště – Háje a Radobytce – Nová Hospoda je silnice označena jako dálnice D4. V některých úsecích (kolem Milína a Mirotic) je již vystavěna v polovičním profilu budoucí dálnice. 
Silnice I/4 vede přes Strakonice a Vimperk, v nevelké vzdálenosti míjí Příbram a Písek.
Praha–Lahovice – Silnice začíná v místech MÚK Lahovice, křížení s II/101, II/102 a s D0, navazuje Strakonická ulice. Dále vede jako čtyřpruhová silnice, podle nového územního plánu hlavního města Prahy má být převedena na dálnici D4.
MÚK Nová Hospoda, konec dálnice D4, křížení s I/20, II/604, III/12118 (peáž s I/20)
Hraniční přechod PhilippsreutDále silnice pokračuje jako silnice 12 na Passau (Pasov).
III/0042 Klínec, křížení s III/1025 – Líšnice – Řitka, křížení s III/1024 a D4III/0046 I/4 – křížení s III/11819 – Bohostice, křížení s III/11819 – Dolní Líšnice, křížení s III/11822 – hráz Orlícké přehrady – Hřebeny, křížení s III/10236 – Milešov, křížení s II/102
III/00410 Chraštice, křížení s III/00414 – křížení s III/00410a – Svojšice, křížení s III/00411 – Tušovice – Starosedlský Hrádek – Horčápsko, křížení s III/00413 – II/174
III/00412 MÚK Dobříš jih, křížení s D4 a III/10226 – Lhotka – Obořiště, křížení s III/11418 a III/10228 – křížení s III/11816 – Dlouhá Lhota, křížení s III/10227 a III/11421 – MÚK Příbram, Skalka, křížení s I/18 a D4
III/00414 stará silnice, průtah obcí Chraštice, křížení s III/00410 – Chraštičky, křížení s I/4
III/00415 Chraštičky – Řeteč, křížení s III/00416 – křížení s III/004117 – Boješice, křížení s III/00418 – křížení s III/00419 – Mirovice, křížení s I/19
III/00416 – Nestrašovice, křížení s III/00411 – Dobrá Voda – Bor – Březnice, křížení s II/174
III/00423 MÚK s I/4 a II/121 – Mirotice, křížení s III/00421b, III/00422 a III/12120 – křížení s III/1215 – Radobytce – Bořice
III/00424 křížení s II/604 (budoucí Exit 82 – Předotice) a III/12114 – Podolí II – Soběšice – Kožlí u Čížové – Šamonice – I/20

Silnice II/259 je silnice II. třídy v severní části České republiky, v okresech Česká Lípa, Mělník a Mladá Boleslav, patřících do Libereckého a Středočeského kraje. Začíná v Dubé a končí v Kosmonosech.
Silnice začíná v Dubé, kde odbočuje ze silnice I/9 vedené od Prahy na sever. V Dubé je pojmenována jako ulice Požárníků a Jana Roháče.
Pokračuje na JV přes obce severní části Kokořínska Blatečky, Konrádov, kde opouští okres Česká Lípa a stáčí se na východ.
Přes další obce v oblasti spravované CHKO Kokořínsko - Ráj a Romanov se dostává do městečka Mšeno .
Ve Mšeně je vedena ulicemi Romanovská a Karlova na náměstí Míru shodně se silnicí 273. Z náměstí pokračuje Boleslavskou ulicí pryč z města, východním směrem do sousedního okresu.

II/261 je silnice druhé třídy, která začíná ve městě Liběchově ve Středočeském kraji a končí v Děčíně v Ústeckém kraji.
Silnice vede podél Labe po jeho pravém břehu od Liběchova na severozápad. Prochází Štětím, Hoštkou, Litoměřicemi, Ústím nad Labem a končí v Děčíně v Ústeckém kraji.

Silnice II/403 je silnice II. třídy, která vede z Kout do Telče. Je dlouhá 30,8 km. Prochází jedním krajem a dvěma okresy.

Silnice II/411 je silnice II. třídy v trase: odpojení od silnice I/38 a II/152 (u Moravských Budějovic) – Krnčice – Nové Syrovice – Spetice – Dešov – Malý Dešov – Vysočany – Korolupy – Uherčice (napojení na silnici II/409).
Na okraji Krnčic vede přes Jevišovku, v Nových Syrovicích přes Syrovický potok, u Zblovic přes Želetavku a u Korolup a Uherčic přes Blatnici.
Silnice II/508 je necelých 9 km dlouhá silnice II. třídy v trase: Mirošovice (odpojení od silnice I/3) – přejezd nad dálnicí D1 – Mnichovice – Struhařov (napojení na silnici II/113).

Silnice II/648 je silnice II. třídy, která vede z Rychaltic do Českého Těšína. Je to původní silnice I/48, která byla nahrazena dálnicí D48. Je dlouhá 25 km. Prochází jedním krajem a dvěma okresy.

Silnice je druh pozemní komunikace, dopravní stavba umožňující nekolejovou pozemní dopravu, zejména na větší vzdálenosti.
Slovo silnice má původ v dobách, kdy císař Karel IV. nechal zesílit tehdejší hlavní cesty (silná cesta = silnice). Na Moravě se v obecném jazyce pro silnici běžně užívá slova cesta.
Silnice často využívá pro překonání terénních překážek dalších staveb, jako jsou například mosty či tunely, popřípadě ještě zářezy, odřezy nebo náspy .
V současné české dopravní terminologii je silnice I.–III. třídy jednou z kategorií pozemních komunikací. V tomto smyslu je termín silnice protikladem k termínům účelová komunikace, místní komunikace (ke kterým patří i ulice) a dálnice.
První silnice stavěly už starověké civilizace. Významné jsou například silnice římského impéria. Nejznámější z nich je Via Appia, nejdelší ze všech dláždených silnic v celé tehdejší římské říši. Až do rozvoje průmyslové revoluce platilo, že čím je silnice horší, tím více zbrzdí protivníka při případném vpádu do země. V 19. století se stavěly silnice štěrkové, podložené několika druhy hrubého štěrku, s rozvojem automobilové dopravy ve 30. až 60. letech 20. století se stavěly dlážděné silnice. V té době se začínají objevovat i první dálnice, postavené nejprve v Německu za Adolfa Hitlera ve 30. letech z betonu, a v 50. letech Mezistátní dálniční systém D. Eisenhowera v USA. Časem byly beton i dlažba nahrazeny asfaltem, ze kterého se staví povrch silnic dodnes. Klíčovým úkolem ve stavbě dnešních silnic je dostavět celoevropskou dálniční síť. To se týká hlavně nových členských zemí EU a částečně i jejich kandidátských zemí.
V České republice rozlišujeme podle zákona o pozemních komunikacích (č. 13/1997 Sb.) tři třídy silnic:
Silnice I. třídy je určena zejména pro dálkovou a mezistátní dopravu. Označuje se jednomístným nebo dvojmístným číslem, před nímž se někdy uvádí ještě římské číslo I oddělené lomítkem. V současné době jsou čísla 1–71. Ve stejném systému jsou číslovány i dálnice, před jejichž číslo se vkládá písmeno D. Některé úseky silnic I. třídy mohou mít obdobné stavebně technické vybavení jako dálnice.
Silnice II. třídy je určena pro dopravu mezi okresy. Označuje se trojmístným číslem, před nímž se někdy uvádí ještě římské číslo II oddělené lomítkem. V současné době jich je cca 450.
Silnice III. třídy je určena k vzájemnému spojení obcí nebo jejich napojení na ostatní pozemní komunikace. V terénu ani v mapách se zpravidla číslem neoznačují. V úředních dokumentech a specializovaných mapách se označují čtyř- nebo pětimístným číslem, před nímž se někdy uvádí ještě římské číslo III oddělené lomítkem. Číslo obvykle vychází z některé silnice II. třídy, na kterou se napojuje (např. u silnice II/128 je III/12801), výjimečně z čísla silnice I. třídy (Z I/19 např. III/01924).Obdobně se rozlišují třídy (I. až IV.) a funkční třídy A-D i u místních komunikací.
Vlastníkem dálnic a silnic I. třídy je stát. Vlastníkem silnic II. a III. třídy je od roku 2001 kraj, na jehož území se silnice nacházejí. Vlastníkem místních komunikací je obec. Silnice a místní komunikace jsou za stanovených podmínek veřejně přístupné na základě zákonem daného práva obecného užívání (§ 19 zákona č. 13/1997 Sb.). U dálnic je užívání podmíněno dálničním poplatkem.
Silniční ochranné pásmo je definováno mimo souvisle zastavěné území u rychlostních komunikací do vzdálenosti 100 m od osy přilehlého jízdního pásu (pro reklamy, poutače a světelná zařízení 250 m), u ostatních komunikací I. třídy 50 m od osy přilehlého jízdního pásu (zpravidla vozovky), u silnic II. a III. třídy a místních komunikací II. třídy 15 m od osy přilehlého jízdního pásu.
V silničním ochranném pásmu podléhá stavební, reklamní i pěstební činnost přísnějším podmínkám, případně souhlasu silničního správního úřadu. Vlastníci pozemků v ochranném pásmu jsou povinni strpět nezbytné činnosti vlastníka komunikace.
Ministerstvo dopravy rozhoduje o zařazení pozemní komunikace do kategorie silnice nebo dálnice a o zrušení silnice nebo dálnice. Vykonává působnost silničního správního úřadu a speciálního stavebního úřadu pro dálnice. Rozhoduje o odvoláních proti rozhodnutím krajských úřadů.
Krajské úřady vykonávají působnost silničního správního úřadu a speciálního stavebního úřadu pro silnice I. třídy s výjimkou kompetencí, které jsou vyhrazeny Ministerstvu dopravy a spojů. Rozhoduje o zařazení do kategorie nebo (se souhlasem ministerstev) o zrušení silnic II. a III. třídy. Rozhoduje o odvoláních proti rozhodnutím obecních úřadů a obcí.
Obecní úřady obcí s rozšířenou působností vykonávají působnost silničního správního úřadu a speciálního úřadu zejména ve věcech silnic II. a III. třídy. Projednávají přestupky na dálnicích i silnicích.

Silniční (též Silniční Ulice, německy Straßengasse) je bývalá předměstská čtvrť Brna, která byla do roku 1942 také samostatným katastrálním územím. Tvořila ji východní část dnešní ulice Hybešovy. Oblast je dnes součástí Starého Brna a městské části Brno-střed.
V místě pozdější předměstské čtvrti Silniční se nacházely bažinaté louky a protékal tudy Svratecký náhon a Novosadský potok. Kvůli potřebě kvalitněji spojit jižní část Brna a Židovskou bránu se Starým Brnem vznikla mezi lety 1774 a 1776 z prostoru pod Petrovem díky melioracím nová cesta, dnešní Hybešova ulice. Do té doby existovalo spojení v tomto směru pouze Malou Pekařskou (dnešní ulice Kopečná). Podél nové cesty došlo v roce 1782 k založení nového brněnského předměstí Silniční Ulice (později jen Silniční), které spadalo pod působnost městského magistrátu (tzv. magistrátní předměstí). Tvořila jej oboustranná ulicová zástavba v trase dnešní Hybešovy ulice, přibližně mezi křižovatkami s ulice Nové sady a Leitnerovou. Ve stejné době bylo v severním sousedství nové čtvrtě, za náhonem, založeno další předměstí V Jirchářích.Zástavba Silniční byla silně omezena malým katastrálním územím, které bylo ze severu vymezeno Svrateckým náhonem (v trase dnešní ulice Vodní) a z jihu dnes již zaniklým Novosadským potokem, jenž umožňoval domům po jižní straně cesty pouze velmi malé dvorky. Předměstí se v roce 1850 stalo součástí Brna a během druhé poloviny 19. století zde vyrostla velkoměstská zástavba. V roce 1869 byla cestou přes čtvrť postavena tramvajová trať. Katastrální území Silniční bylo při katastrální reformě Brna v roce 1942 zrušeno a bývalé předměstí se stalo součástí katastru Město Brno. Od konce 60. let 20. století je celá oblast součástí Starého Brna.

Silueta je označení obrysu, stínu, odrazu ve vodě, přeneseně také nástinu. Je označením pro černý obraz na bílém pozadí. Příruční slovník uvádí, že silueta je stínový obraz, který podává obrys předmětu, zatím co plochu v něm vyplňuje neurčitou barvou. Silueta je také formou umění, užívá se zejména jako dekorační kresba, známá už od starověku.
Ve fotografii vznikne při snímání objektu proti příliš světlému pozadí, například proti obloze. V černobílé fotografii se může pro zesvětlení oblohy použít modrý filtr, málo citlivý kontrastní film nebo kontrastní vyvolání negativu. Podobně se dá siluety dosáhnout použitím masky, Sabatierovým efektem nebo rekopírováním.
Slovo je odvozeno od jména francouzského nejvyššího výběrčího daní, jímž se v r. 1759 za vlády Ludvíka XV. stal hrabě Étienne de Silhouette (1709–1767). Neúnosný státní dluh se snažil umořit pečlivou šetrností, čímž se stal neoblíbeným jak u lidu, tak u dvora a po několika měsících byl své funkce zbaven. Francouzi používali jeho jméno jako hanlivé označení pro všechno laciné, nekvalitní a pomíjivé a název se přenesl na tehdy prodávané siluetní portréty.

Silvia Sabine Riegerová (* 14. listopadu 1970 Hinte, Dolní Sasko) je bývalá německá atletka, jejíž specializací byla čtvrtka s překážkami.
První úspěch zaznamenala v roce 1987 na juniorském mistrovství Evropy v Birminghamu, kde získala zlatou medaili. O rok později uspěla rovněž na juniorském mistrovství světa v kanadském Sudbury, kde vybojovala bronzovou medaili. V roce 1989 vybojovala ve Varaždínu druhý titul juniorské mistryně Evropy.
Na letních olympijských hrách 1992 v Barceloně skončila v rozběhu. V roce 1994 získala na evropském šampionátu v Helsinkách stříbrnou medaili. O rok později doběhla ve finále mistrovství světa ve švédském Göteborgu na šestém místě. Reprezentovala na letních olympijských hrách 1996 v Atlantě, kde skončila ve finále na posledním, osmém místě v čase 54,57 s. Úspěchem pro ni skončila účast na mistrovství Evropy v Budapešti 1998. K bronzu ze čtvrtky s překážkami přidala zlatou medaili ze štafety na 4×400 metrů.

Simon Marius (10. ledna 1573 – 26. prosince 1624) byl německý astronom. Narodil se v Gunzenhausenu, ale téměř celý život prožil ve městě Ansbach.
V červnu téhož roku odcestoval do Prahy, aby se seznámil s novými pozorovacími technikami Tycho Brahe. Tycho v říjnu zemřel a Marius odjíždí studovat medicínu na univerzitu v Padově, kde se v roce 1605 stal doktorem.
V roce 1614 publikoval Marius svou práci Mundus Iovialis popisující planetu Jupiter a její měsíce. Zde prohlásil, že objevil čtyři měsíce planety o několik dní dříve než Galileo. Rozpoutal se spor s Galileem, který Maria obvinil nejen ze lži, ale také z toho, že okopíroval jeho práci a tedy, že jeho Mundus Iovialis je pouhým plagiátem. Dnes se zdá být možné, že Marius objevil měsíce nezávisle, ale přinejmenším o několik dnů později než Galileo. Bez ohledu na spor o prioritu je faktem, že mytologická jména těchto měsíců, pod jakými je známe dodnes, zveřejnil Marius. Io, Europa, Callisto jsou zvány po jménech Diových milenek a Ganymedes po Diově oblíbenci, kterého vládce bohů učinil na svém dvoře číšníkem. Marius dokládá, že pojmenování pochází od Johanna Keplera.
Simon Marius také prohlašoval, že je objevitelem galaxie Andromeda, ta však byla známa již středověkým arabským astronomům.
Jeho příjmení nese oblast na Jupiterově měsíci Ganymedu Marius Regio a měsíční kráter Marius.

Simon Mol (vlastním jménem Simon Moleke Njie; 6. listopadu 1973, Kamerun – 10. října 2008, Varšava) byl kamerunský novinář, spisovatel a politický aktivista v boji proti rasismu. V lednu 2007 byl obviněn ze záměrného šíření viru HIV (o rok později zemřel na AIDS).
V roce 2000 získal politický azyl v Polsku (momentálně se prošetřuje podezření, že se tak stalo na základě zfalšovaného životopisu). Angažoval se v řadě organizací vystupujících proti údajnému rasismu v Polsku a v roce 2003 získal cenu Antifašista roku.V lednu 2007 byl zatčen – polská policie jej obvivila z úmyslného šíření nebezpečné choroby: ačkoliv měl prokazatelně vědět, že je nakažen virem HIV, navazoval sexuální vztahy s řadou žen a dívek, před nimiž tajil svou chorobu a po nichž vyžadoval nechráněný pohlavní styk. Vyžadování styku s prezervativem označoval za rasistický požadavek.

Sinajský poloostrov (arabsky شبه جزيرة سيناء, Shibh Jazīrat Sīnā', hebrejsky חצי האי סיני), zkráceně Sinaj (arabsky سيناء, Sīnā', egyptskou arabštinou سينا, Sīnā, hebrejsky סיני, Sīnay), je trojúhelníkovitý poloostrov mezi Středozemním mořem na severu a Rudým mořem na jihu. Na západě jej ohraničuje Suezská šíje se Suezským průplavem a Suezský záliv, na východě egyptsko-izraelská hranice a Akabský záliv. V roce 1967 dobyl Sinajský poloostrov Izrael během Šestidenní války a zřídil zde osady, ale po podepsání egyptsko-izraelské mírové dohody (26. března 1979) ho v roce 1982 vrátil Egyptu.
Na většině plochy poloostrova o rozloze 61 200 km² se nachází Sinajská poušť. V severovýchodní části v blízkosti pásma Gazy se nachází obdělávaná polopouštní krajina. Ve střední a jižní části je poloostrov zvrásněn Sinajským pohořím, jehož nejvyšším bodem a zároveň nejvyšším vrcholem Egypta je Hora svaté Kateřiny (Gebel Katrīn, 2637 m n. m.). Dalším významným vrcholem je Mojžíšova hora (Gebel Mūsā, 2285 m n. m.), mnohými považovaná za biblickou horu Sinaj.

Singltrek pod Smrkem je první areál pro terénní cyklistiku značky Singltrek v České republice. Je situován v oblasti masivu Smrku v severní části Jizerských hor v blízkosti Nového Města pod Smrkem. První, přibližně 20 km dlouhý okruh byl oficiálně otevřen na podzim roku 2009. V následujících letech vzniklo přibližně dalších 60 km stezek na českém i polském území v několika okruzích různé obtížnosti.
Singltrek pod Smrkem je určen jezdcům na horských kolech všech úrovní technické i fyzické zdatnosti, od malých dětí s rodiči až po zkušené terénní cyklisty. Stezky mají čtyři úrovně obtížnosti, náročnost si navíc každý může sám regulovat rychlostí své jízdy. Stezky Singltreku pod Smrkem jsou známé svými dlouhými zábavnými houpavými sjezdy po úbočích prudkých zalesněných svahů masivu Smrku.
Důležitou součástí Singltreku pod Smrkem je i jeho oficiální nástupní místo Singltrek Centrum, které se nachází u koupaliště v Novém Městě pod Smrkem. Singltrek Centrum poskytuje zázemí a služby pro cyklisty, generuje prostředky na údržbu stezek a buduje bajkerskou atmosféru a komunitu.
Myšlenku vybudovat tento typ destinace přinesl do České republiky Tomáš Kvasnička, který se inspiroval centry pro terénní cyklistiku ve Velké Británii. Několik let se svým týmem přesvědčoval úřady a politiky na různých místech Česka, aby podobnou destinaci vybudovali. V roce 2008 o Singltrek projevilo zájem krajské ředitelství Lesů České republiky v Liberci a doporučilo jej místním politikům jako projekt cestovního ruchu, který by mohl přinést oživení do hospodářsky i turisticky opomíjeného Frýdlantska. Záměr Singltreku jakožto důsledně environmentálně šetrného projektu pozitivně přijala i Správa CHKO Jizerské hory.
Tomáš Kvasnička k projektování Singltreku pod Smrkem přizval britského experta na tvorbu rekreačních stezek Dafydda Davise, který je ve svém po celém světě známý svým důrazem na ohled k přírodě a krajině, udržitelnost a přístupnost svých projektů co nejširší veřejnosti. Podrobný návrh sítě a její fungování (nástupní místa, směry pohybu uživatelů, etapizace apod.) vznikla na samém počátku projektování. Jako budoucí nástupní místo Singltreku pod Smrkem bylo zvoleno přírodní koupaliště v Novém Městě pod Smrkem, kde byly pro realizaci této infrastruktury téměř ideální podmínky. Podobně jako to funguje jinde ve světě, komerční služby cyklistům v nástupním místě měly následně financovat údržbu stezek tak, aby nedocházelo k zatěžování obecních rozpočtů.
První etapa projektu (přibližně 20 km dlouhý okruh mezi Novým Městem pod Smrkem a Lázněmi Libverda) byl vyprojektován a postaven během roku 2009. Financovaly jej Lesy České republiky. Přestože původně měl být projekt pouze na českém území, v roce 2009 se objevila možnost získání finančních prostředků na realizaci druhé etapy využitím česko-polských dotačních titulů. Drobnou úpravou navrhovaného vedení stezek a přidáním jedné větve stezek do Polska mohlo vzniknout dalších přibližně 40 km stezek. V roce 2011 pak byla zrealizována třetí etapa Singltreku pod Smrkem, a to zhruba desetikilometrový okruh na Hejnickém hřebeni, který byl stejně jako první etapa financován společností Lesy České republiky.Přes velmi slibné začátky a nebývale vysoce nastavenou kvalitu a promyšlenost projektu cestovního ruchu se v posledních letech Singltrek pod Smrkem potýká s mnoha vnitřními neshodami mezi iniciátorem projektu Tomášem Kvasničkou a jeho týmem na jedné straně a místními politiky na straně druhé. K závažným problémům došlo i na polské straně stezek. Starosta obce Świeradów-Zdrój se rozhodl projekt rozvíjet po svém a od české části se separovat, přestože již nyní na toto rozhodnutí polská část stezek doplácí výrazným snížením kvality. Potenciál Singltreku pod Smrkem do budoucna je proto ohrožen.
Stezky Singltreku se dělí do čtyř stupňů obtížnosti. Značení obtížnosti je inspirováno již dlouhodobě zažitým systémem značení obtížnosti sjezdovek. Obtížnost stezek vychází z parametrů, které musí stezka splňovat, aby mohla být do určité kategorie zařazena, například maximální podélný sklon. Nejjednodušší trasa je zelená, následují modrá, červená a nejobtížnější je černá.Síť stezek Singltreku pod Smrkem je navržena na principu na sebe navazujících okruhů, kdy z hlavního nástupního místa vedou jednoduché okruhy, z nichž následně odbočují náročnější a vzdálenější části sítě. Jména okruhů a sekcí stezek vycházejí z historických místních názvů.
Zelená trasa Singltreku pod Smrkem je vhodná pro všechny úrovně fyzické i technické zdatnosti cyklistů včetně malých dětí na odrážedlech a dětských kolech i handicapovaných s handbiky nebo vozíky. Zeleně značená stezka vede ve velmi mírných sklonech po rovinném povrchu. Na Singltreku pod Smrkem funguje též jako spojovací trasa od nástupního místa do dalších částí sítě. Jako jediná ze stezek Singltreku pod Smrkem je obousměrná a široká tak, aby se cyklisté mohli bez problémů míjet nebo jet vedle sebe.
Modrá trasa Singltreku pod Smrkem je úvodem k technickému ježdění pro začínající a méně pokročilé terénní cyklisty. Přesto, že vede ve velmi pozvolných sklonech, nabízí již zábavu v podobě zatáček a mírných terénních vln. Na modré trase Singltreku pod Smrkem nejsou žádná náročná stoupání ani klesání. Modrá trasa je vhodná také pro děti, které již jsou schopny jet samostatně na kole.
Červená trasa Singltreku pod Smrkem je určena cyklistům, kteří již mají zkušenost s jízdou v terénu a běžnou fyzickou zdatnost. Nabízí dlouhé zábavné sjezdy, houpání na terénních vlnách a flow. Na červené trase nejsou žádné technické překážky ani skoky. Při vyšších rychlostech je však velmi snadné se odrážet a skákat na terénních vlnách.
Černá trasa Singltreku pod Smrkem se na první pohled příliš neliší od červené trasy, je však vedena v prudších podélných sklonech jak ve stoupáních, tak v klesáních, a také v prudších sklonech svahů. Je proto fyzicky náročnější a také vyžaduje větší jistotu jezdce v ovládání kola na úzké stezce. Stejně jako na všech ostatních úrovních obtížnosti Singltreku platí, že čím jede cyklista rychleji, tím je stezka technicky obtížnější.
Singltrek pod Smrkem je přístupný široké škále uživatelů od malých dětí až po expertní terénní cyklisty.[zdroj?]
S vozíky za kolo, dětmi v sedačce a na tažné tyči je doporučeno jezdit pouze po široké, zeleně značené stezce u Singltrek Centra. Úzké stezky jsou pro děti vhodné teprve od chvíle, kdy jsou schopny jet na kole samostatně. Je to proto, že s vozíkem nebo s tažnou tyčí nelze projet všechna úzká místa a zatáčky na stezkách (vyjma zeleně značené). Úzké stezky zároveň vyžadují poměrně obratné manévrování, což může být nebezpečné pro děti v sedačce. S malými dětmi je nutné být na stezkách vždy opatrní a předvídaví. Doprovod musí jet vždy za dítětem a dávat pozor, aby se dítě nepřipletlo do cesty jinému jezdci.
Singltrek pod Smrkem je vhodný pro horská kola. Ideálním typem kola je tzv. trailbike (tedy kolo s geometrií uzpůsobenou pro jízdu na úzkých stezkách), avšak je možné jet na jakémkoli horském kole. Při jízdě na Singltreku se doporučuje používat cyklistickou helmu a rukavice (nejlépe s celými prsty). S sebou na stezky je potřeba si vzít osobní doklady (stezky částečně vedou územím Polska), pití a malou svačinu na doplnění energie. Dobré je také vzít si s sebou do batohu lehkou větrovku, náhradní ponožky, náhradní duši nebo lepení, základní sadu nářadí pro případné opravy defektů v terénu a lékárničku.
Stezky Singltreku pod Smrkem jsou vybaveny charakteristickým orientačním systémem na dřevěných sloupcích podél stezek. Na zadní straně každého sloupku je umístěn unikátní kód (spolu s telefonními čísly). Při potřebě zavolat záchranu nebo pomoc se od místa nehody vraťte po stezce k nejbližšímu sloupku (proti směru jízdy, cestou zastavujte jedoucí cyklisty) a do telefonu operátorovi záchranné služby sdělte kód, který na sloupku najdete. Záchranná služba Vás díky kódu bude schopna snadno lokalizovat.
Oficiálním nástupním místem Singltreku pod Smrkem je Singltrek Centrum, které se nachází v Novém Městě pod Smrkem na pláži přírodního koupaliště. Singltrek Centrum bylo otevřeno na podzim roku 2011. Provozují jej autoři Singltreku, kteří se při návrhu Singltrek Centra inspirovali v destinacích pro terénní cyklistiku ve Velké Británii. Singltrek Centrum je v provozu od jara do podzimu. Součástí jeho služeb je občerstvení, ubytování kempingového typu, testcentrum a půjčovna kol Author/AGang, servis kol, prodejna cyklistického vybavení a oblečení, sprchy, WC, převlékárna, parkoviště, dětské hřiště a posezení. Kromě toho Singltrek Centrum pořádá akce pro cyklisty jako výukové programy (víkendové Singltrek Campy a jednodenní Dny s lektorem), Singltrek Festy, dobrovolnické brigády na stezkách a komentované vyjížďky. Singltrek Centrum ze svých tržeb významně přispívá na údržbu stezek Singltreku pod Smrkem.
V kategorii „Cestovní ruch a sport“ zvítězil Singltrek pod Smrkem v soutěži o Cenu Euroregionu Neisse-Nisa-Nysa za rok 2009.
V soutěži o nejlepší turistickou nabídku za rok 2010, kterou pořádal server Kudy z nudy.cz zvítězil projekt v kategorii regionu Českolipsko a Jizerské hory. V celkovém pořadí a celou Českou republiku se umístil na 9. místě.
Singltrek pod Smrkem byl v roce 2011 organizací IMBA (International Mountain Biking Association) zařazen mezi nejlepší destinace pro terénní cyklistiku v celosvětovém měřítku.
Projekt 2. etapy Singltreku pod Smrkem získal Cenu ředitele Státního fondu dopravní infrastruktury za použití jedinečné technologie na realizaci jednostopé terénní cyklostezky, která je svým celkovým řešením blízká přírodě.
KEDROŇ, Radek. Singltrek pod Smrkem: od deprese po adrenalin mezi stromy. Lidovky.cz [online]. 2014-10-08 [cit. 2014-10-09]. Dostupné online. ISSN 1213-1385.
Sinice (Cyanobacteria, ale také Cyanophyta či Cyanoprokaryota) je kmen nebo oddělení (záleží, zda se jedná o bakteriologické či botanické pojetí) gramnegativních bakterií. Vyznačují se schopností fotosyntézy, při níž vzniká kyslík (tzv. oxygenní typ). Český název této skupiny pochází ze slova siný, tedy modrý.
Sinice jsou jednobuněčné, zpravidla však žijí v koloniích tvaru kokálních shluků či vláknitých stélek (hormogonií). Nejčastěji jsou modrozeleně zbarvené. Jejich buňky jsou v mnohých ohledech typicky prokaryotické: obsahují kruhovou molekulu DNA, bakteriální typ ribozomů a chybí u nich složitější membránové struktury. Fotosyntetická barviva se nachází ve speciálních útvarech, fykobilizomech nebo thylakoidech. K hlavním pigmentům účastnícím se fotosyntézy patří chlorofyl (zpravidla typu a, někdy též b, c nebo d) a dále allofykocyanin, fykocyanin, fykoerythrin a další. Sinice se rozmnožují nepohlavně, a to buněčným dělením či fragmentací vláken.
Vyskytují se velmi hojně ve vodním prostředí, ale i v půdě a mnohdy také v extrémních podmínkách, jako jsou pouště či polární oblasti. Velmi často také vstupují do symbiotických vztahů. Vyjma endosymbioticky vzniklých plastidů je možné se setkat s mnoha případy, kdy sinice pomáhají svému hostiteli fixovat dusík či uhlík.
Sinice se pravděpodobně vyvinuly z anaerobních fotosyntetizujících bakterií, jako jsou dnešní purpurové bakterie či chlorobakterie (Chloroflexi).Nejstarší známé důkazy o existenci sinic na Zemi v podobě fosílií jsou staré 3,5 miliardy let a pochází především z formace Apex Chert v Austrálii. Tyto prekambrijské nálezy tzv. stromatolitů možná představují vůbec nejstarší nálezy buněčných organismů. Některé studie však tvrdí, že tyto nálezy jsou abiotického původu a představují jen složité struktury vzniklé devitrifikací horniny na bázi uhlíku. Lépe zachované fosilní nálezy sinic pochází z období mezi 2–0,9 miliardami let. Vzhledem jsou identické s dnešními sinicemi a pokud je nějaká fosílie zařazena do určitého současného rodu, před daný rodový název se často dává předpona „paleo“. Udává se, že tyto sinice patří do řádů Chroococcales a Oscillatoriales. Až do počátku kambria (před cca 600 miliony lety) byly sinice dominantními organismy na Zemi, a tento dlouhý úsek geologické historie Země je proto označován jako „věk sinic“. V tomto období se také díky sinicím postupně zvyšoval obsah kyslíku v atmosféře. Přes dlouhou evoluční historii sinic se zdá, že se vzhled jejich buněk téměř nezměnil, i když ke genetickým změnám dochází. Tato teorie může být označena jako stagnující evoluce.Plastidy, organely mnohých eukaryotických organismů (především různé řasy a rostliny), v mnohých ohledech připomínají sinice. Podle tzv. endosymbiotická teorie, která je podpořena různými strukturálními a genetickými podobnostmi, se plastidy vyvinuly z sinic pohlcených eukaryotními buňkami asi před 1,5 miliardami lety.
Sinice se vyskytují jako jednotlivé buňky, shluky buněk v koloniích nebo jako vlákna. Jejich stélka se proto obvykle označuje buď jako kokální či trichální. Některé vláknité formy mívají specializované buňky heterocyty (či též heterocysty), ve kterých probíhá fixace vzdušného dusíku, případně akinety, což jsou klidové buňky určené k přetrvání nepříznivých období. Buňka sinic je prokaryotického typu a obvykle dosahuje velikosti 1–10 mikrometrů, jen vzácně více (např. buňka Chroococcus giganteus má až 60 mikrometrů). Pouhým okem je možné spatřit kolonie sinic. Sinice a jejich kolonie jsou zbarveny nejčastěji modrozeleně, ale dosahují barev od blankytně modré přes malachitově zelenou, žlutou, červenou až po černou.
Sinice jsou do jisté míry gramnegativní bakterie a jako takové Gramovou metodou získávají růžové zabarvení, protože tyto bakterie mají specifický typ buněčné stěny. Sinice jako gramnegativní bakterie mají totiž na povrchu dvě plazmatické membrány (vnitřní a vnější) a mezi nimi poměrně tenkou vrstvu peptidoglykanu (murein), jenž tvoří pevnou složku celé buněčné stěny. Na druhou stranu některé specifické vlastnosti buněčné stěny sinic sinice odlišují od ostatních gramnegativních bakterií, a sinice se tak zdají být směsí vlastností gramnegativní a grampozitivní buňky. Zatímco běžné gramnegativní bakterie mají buněčnou stěnu o šířce jen asi 2–6 nanometrů, u jednobuněčných sinic je to asi 10 nanometrů, u vláknitých sinic 15–35 nanometrů a vzácně až 700 nanometrů (u sinice Oscillatoria princeps). Po chemické stránce jsou ale peptidy vytvářející zmíněná příčná spojení spíše charakteristická pro gramnegativní bakterie. Rovněž kyselina teichoová, typická složka stěn grampozitivních bakterií, u sinic chybí. Membrána obsahuje mnohé transportní kanály umožňující pasivní či aktivní transport látek přes stěnu. Příkladem jsou pasivní kanály z proteinu porinu či různé specifické kanály určené pro pomalu difundující látky. U některých vláknitých sinic byly nalezeny v příčných přehrádkách mezi jednotlivými buňkami zvláštní kanály připomínající plazmodezmy rostlin.Směrem ven od vnější plazmatické membrány navíc mají sinice zpravidla slizovou vrstvu (glykokalyx) složenou z lipopolysacharidů. Obecně mívá fibrilární (vláknitou) strukturu. Někdy bývá vyvinuta více a jindy méně a v určitých případech může tvořit silnou homogenní či vrstevnatě uspořádanou pochvu kolem celé buňky (a tento obal je někdy ještě navíc zbarvený).U sinic nikdy nebyly nalezeny bičíky, přesto se ale mnohé z nich (zejména zástupci řádu Oscillatoriales) dokáží po povrchu aktivně pohybovat. Při pohybu je produkováno velké množství slizu, skutečný hnací motor však představují svazky stažitelných bílkovinných vláken umístěných na povrchu buněk. Obvykle se klouzají, někdy však projevují i zvláštní typ rotačního pohybu (který dal jméno například českému rodu Oscillatoria, drkalka).
V protoplastu (vnitřním prostoru) sinic není v porovnání s eukaryotickými buňkami takové množství organel. Obvykle se rozlišují dva typy cytoplazmy: na povrchu buněk bývá výrazně barevná chromatoplazma, obsahující velké množství fotosyntetických barviv, zatímco uvnitř je centroplazma neboli centroplazmatická oblast, kde převládá sinicová DNA, ribozomy a podobně. Ribozomy sinic jsou prokaryotního typu: jejich malá podjednotka obsahuje 16S RNA, zatímco velká podjednotka 23S RNA.DNA vytváří jedinou kruhovitou molekulu DNA, nazývanou nukleoid, která neobsahuje histony. Velikost genomu se pohybuje od asi 1,7 milionu párů bází (Prochlorococcus) až po asi 8,9 milionu párů bází (Nostoc punctiforme). Zajímavá je skutečnost, že sinice mohou mít více kopií své genetické informace, tzn. nemusí být haploidní. Dodatečný genetický materiál mohou také představovat plazmidy, malé kruhové molekuly DNA. Sinice jsou schopné předávání částí své genetické informace z jedné buňky do druhé (tzv. horizontální genový transfer).Další buněčné struktury se vyvinuly u sinic v souvislosti s jejich fotosyntetickým způsobem výživy. Významné jsou zejména thylakoidy, membránou obalené měchýřky uložené podél cytoplazmatické membrány či prorůstající skrz naskrz celou buňkou. Fotosyntéze mimoto pomáhají i tzv. fykobilizomy. Některé vodní sinice tvoří i válcovité měchýřky o délce až 1000 nanometrů a naplněné vzduchem, které umožňují vznášení buněk ve vodním sloupci.
Je známo velké množství taxonů sinic, ale přesný počet nelze zjistit. Kalina a Váňa například uvádí 150 rodů s 2000 druhy s tím, že je tento počet pravděpodobně silně podhodnocený. Někdy se díky značné proměnlivosti (fenoplasticitě) sinic vůbec nepřistupuje k popisování druhů, ale užívají se jen rody. Pro jednotlivé morfologické odchylky v rámci rodu se pak používá termín morfotyp. V historii byly sinice považovány za nižší rostliny. V angličtině na to dosud upomíná termín blue-green algae, český historický název sinné řasy a rovněž latinský název Cyanophyceae. Na druhou stranu dnešní název „sinice“ je neutrální, pochází ze slova sinný, tedy modrý.Při určování sinic se nejprve hledí na typ stélky, tvar a velikost buněk, případně navíc uspořádání buněk v koloniích a přítomnost slizu. U vláknitých kolonií se navíc zjišťuje přítomnost slizové pochvy, způsob propojení buněk, tvar vlákna a případně typ jeho větvení. Důležitá je také přítomnost heterocytů a akinet.Když se díky mikroskopickým a biochemických studiím ukázalo, že jsou sinice jednou z podskupin bakterií, získaly nejen botanické, ale i druhé, bakteriologické názvosloví. Botanické názvosloví ustanovuje tzv. Mezinárodní kód botanické nomenklatury (ICBN), zatímco klasifikaci bakterií se zabývá Mezinárodní bakteriologický kód (ICNB). Na přelomu sedmdesátých a osmdesátých let dvacátého století se přešlo z botanického na bakteriologické názvosloví, ale dosud bylo pod platným bakteriologickým názvoslovím publikováno jen velmi málo druhů sinic. Další významnou změnou je skutečnost, že jsou dřívější prochlorofyty považovány za sinice, přestože mají některé specifické vlastnosti.Klasifikace sinic je stále v pohybu. Thomas Cavalier-Smith zařadil v roce 2002 oddělení sinic do velké skupiny Glycobacteria a naznačil jejich příbuznost zejména s kmeny Firmicutes a Actinobacteria. Dále dělí sinice na skupiny Gloeobacteria (pro rod Gloeobacter, neobsahující thylakoidy) a Phycobacteria (ostatní sinice včetně prochlorofytů). Druhou jmenovanou skupinu Cavalier-Smith rozdělil na pět obvyklých řádů, jež jsou uznávány i botaniky:
StigonematalesSystém NCBI prakticky přejímá Cavalier-Smithovo uspořádání, ale s jedním rozdílem. Zde figuruje skupina Prochlorales jako samostatný řád. Naopak velmi odlišné je pojetí systému sinic v publikaci Bergey's Manual of Systematic Bacteriology. V této knize je rozdělen kmen sinice na pět sekcí (I–V) bez taxonomického označení, které v určitých ohledech korespondují se systémem Cavalier-Smithe. Zmíněný systém pěti sekcí vyjmenovává jen rody sinic, druhy podle autora u sinic nelze rozlišit. V literatuře se přiklání k tomuto typu klasifikace i další autoři. Tak či onak, molekulárně biologické studie některé navrhované taxony nepotvrdily a označují je za nepřirozené z hlediska vývoje života na Zemi.
Z metabolického hlediska jsou sinice fototrofní a autotrofní (podobně jako většina rostlin), tedy zkráceně fotoautotrofové. Vyznačují se především fotosyntézou oxygenního typu, při níž je voda donorem elektronů, oxid uhličitý je fixován na organické sloučeniny a jako vedlejší produkt se uvolňuje kyslík. Tato reakce se dá zjednodušeně vyjádřit rovnicí:
6 CO2 + 12 H2O → C6H12O6 + 6 O2 + 6 H2OCentrem fotosyntetických reakcí jsou u sinic tzv. thylakoidy (vyjma primitivní sinice Gloeobacter, která je nemá), tyto struktury totiž obsahují vlastní fotosyntetická barviva, která jsou nutná pro přeměnu světelné energie na chemickou. Přehled fotosyntetických barviv u sinic je skutečně pestrý. U sinic se vyskytují všechny čtyři známé druhy chlorofylu, tedy nejen a (který má zpravidla roli hlavního fotosyntetického pigmentu), ale u některých zástupců navíc i b, c, nebo d. Chlorofyl b byl nalezen u prochlorofytů (Prochloron, Prochlorococcus, Prochlorothrix), chlorofyl c u některých zástupců rodu Prochlorococcus a chlorofyl d se zdá být hlavním fotosyntetickým pigmentem u sinice Acaryochloris marina. Ve fykobilizomech bývají obsaženy tři fykobiliproteiny: modrý allofykocyanin a fykocyanin a červený fykoerytrin. V některých případech byla nalezena i barviva β-karoten, zeaxantin, echinenon, kantaxantin či myxoxantofyl (typ xanthofylu), mnohé z nich nemusí zastávat roli v procesu fotosyntézy.
Dále jsou v tylakoidech přítomna reakční centra – tzv. fotosystémy I a II. Ve fotosystému II probíhá fotolýza vody za vzniku kyslíku a vodíkového kationtu, který spolu s uvolněnými elektrony vstupuje do dalších reakcí. Elektrony jsou transportovány řetězcem proteinových komplexů a nakonec vedou k vytvoření protonového gradientu napříč membránou, který je podstatou vzniku adenosintrifosfátu (ATP). Mimo tylakoidy se uplatňují při fotosyntéze ještě další struktury, jako například fykobilizomy, které umožňují využít co nejširší spektrum světla. Karboxyzomy jsou tělíska obsahující enzym Rubisco, který umožňuje syntézu cukrů v Calvinově cyklu. Zásobní látkou je u sinic především tzv. sinicový škrob, ale dusík se obvykle skladuje ve formě cyanofycinu a fosfor ve formě zrn volutinu.Fotosyntetická schopnost sinic je v mnoha ohledech poměrně flexibilní. Konkrétním příkladem je chromatická adaptace probíhající ve ztížených světelných podmínkách. Jedná se o jev, při němž se na fykobilizomech upravuje počet fykocyaninových a fykoerytrinových jednotek a tím se posouvá spektrum využitelného světla. Pokusy bylo dokázáno, že buňka je schopna změnit svou barvu od ocelově šedé přes různé stupně zelené po červenavou. Druhým příkladem přizpůsobivosti je schopnost přejít v anaerobním prostředí s množstvím sirovodíku na anaerobní fotosyntézu, při níž je jako donor elektronů užíván místo vody právě sirovodík.Evoluční původ oxygenní fotosyntézy je nadále předmětem zkoumání. Nové teorie ukazují, že společný předek sinic jí nebyl schopen; geny pro ni se pravděpodobně vyvinuly až poměrně pozdě v evoluční historii sinic (přibližně před 2,3 miliardami let) v linii vedoucí k recentní třídě Oxyphotobacteria a odtud se dále šířily horizontálním genovým přenosem a fúzemi fotosystémů.
Sinice jsou také významnými fixátory vzdušného dusíku v celosvětovém měřítku a významně tak ovlivňují koloběh dusíku v přírodě. Zpravidla se reakce odehrává ve speciálních buňkách bez fotosyntetické funkce, zvaných heterocyty či heterocysty. V striktně anaerobních podmínkách uvnitř heterocytů se pomocí enzymu nitrogenázy ze vzdušného dusíku (N2) vytváří za spotřeby adenosintrifosfátu (ATP) amonné sloučeniny. Některé sinice ani nemají heterocyty (např. rod Lyngbya), ty pak fixují dusík v noci, kdy v buňkách neprobíhá fotosyntéza a množství kyslíku uvnitř buňky je tedy minimální.
Sinice produkují množství dalších sekundárních metabolitů a podpůrných látek, například různé oligosacharidy, karboxylové kyseliny, vitamíny, peptidy, atraktanty, hormony, enzymy, antibiotika, polysacharidy a toxiny. Na ochranu proti UV záření např. produkují pigment scytonemin, případně i gloeocapsin, β-karoten, kantaxantin či myxoxantofyl. Všechny tyto látky odfiltrovávají záření o velmi nízké vlnové délce. Sinice rovněž produkují široké spektrum jedů, souhrnně tzv. cyanotoxinů. Způsobují kožní alergie, zánět spojivek, bronchitidu, u dobytka napájeného znečištěnou vodou i otravu. Nebezpečné koncentrace dosahují sinicové jedy především v době, kdy je ve vodě rozvinutý tzv. „vodní květ“.
U sinic může být pozorováno pouze nepohlavní rozmnožování, žádné rozmnožovací buňky u sinic neexistují. Buňky jednobuněčných (kokálních) sinic se množí pouze prostým dělením. Toto dělení začíná tvorbou příčné přehrádky, která vzniká od krajů buňky a postupně se uzavírá (podobně jako clona fotoaparátu). Pokud dělení probíhá ve více rovinách, vznikají kolonie s různou vzájemnou orientací buněk. Některé sinice se však tomuto klasickému scénáři vyhýbají: Chamaesiphon se rozmnožuje pomocí exocytů, tedy spor vznikajících na volném konci buňky, a Chroococcidiopsis se rozmnožuje mnohonásobným dělením tzv. baeocytu. Vláknité sinice se mohou štěpit na dílčí pohyblivá vlákna, tzv. hormogonie. K dlouhodobému přežívání slouží u některých sinic akinety, zvláštní druh tlustostěnných spor.
Sinice za svůj evoluční úspěch a velmi dlouhou geologickou historii vděčí kombinací několika pro ně charakteristických vlastností. V prekambrickém období pravděpodobně byly schopny sinice tolerovat nízký obsah kyslíku, vysokou míru UV záření a zvýšené koncentrace sirovodíku. I dnes jsou sinice téměř všudypřítomné a mnohdy také vstupují do významných symbiotických svazků. Pokud se přemnoží ve vodním prostředí, jsou nazývány „vodní květ“.
Sinice se vyskytují v širokém spektru různých prostředí: v sladkých i slaných vodách (plankton), na povrchu půdy a v tenké vrstvě pod ní, na skalách (například vápencových) i uvnitř jeskyní, ale nápadná je schopnost sinic osídlovat různá extrémní prostředí, která jsou pro jiné skupiny organismů nehostinná, a z tohoto důvodu v nich sinice také často zcela dominují. Sinice jsou například velmi často primárními kolonizátory dosud neosídlených skal či nově vzniklých půd. Byly zaznamenány termofilní sinice rodu Synechococcus, žijící v termálních pramenech v teplotě až 73 °C. Ve špatných světelných a nutričních podmínkách je schopna žít řada sinic podílejících se na tvorbě mořského pikoplanktonu. Tzv. halofilní druhy jsou schopné odolávat vysokým koncentracím soli v okolní vodě, například v Mrtvém moři. Alkalofilní zástupci dokáží žít i ve velmi zásaditém prostředí, při pH 13,5 žije sinice rodu Leptolyngbya (zřejmě nejvyšší zjištěná hodnota pH, v níž byl objeven život). V suchozemském prostředí úspěšně vzdorují vyschnutí tzv. xerofilní sinice: v poušti Negev se vyskytují sinice v drobných dutinkách v půdě, kde se nachází stopové množství vody. V polárních oblastech jsou sinice velmi důležitou složkou zdejšího koloběhu živin, kolonizují například dna antarktických jezer a ledovou krustu v Grónsku. Některé další sinice osídlují póry uvnitř kamenů.Sinice se podílí na vzniku povlaků inkrustovaných uhličitanem vápenatým, z nichž mohou vznikat různé travertiny, onkolity a stromatolity.
Sinice jsou častým původcem jevu známého jako vodní květ, při němž dochází k přemnožení některých vodních fotosyntetizujících organismů nad určitou míru. Problém představuje především vodní květ v sladkovodních nádržích, které jsou využívány jako zdroj pitné vody a k rekreaci. Při rozvoji vodního květu jsou ve větším množství do vody uvolňovány cyanotoxiny. Rizikové pro rozvoj sinicového vodního květu jsou zejména vodní plochy s vyšší hodnotou pH, vyšší teplotou vody a vysokým obsahem živin (především fosforu). Mnohdy vodní květ způsobuje nadměrné vypouštění živin do vody, tedy tzv. eutrofizace vod. Existují různé způsoby boje proti vodnímu květu.
Sinice vstupují velmi často do symbiotických svazků s jinými organismy, a to zejména do mutualistických (oboustranně prospěšných) vztahů, kde sinice zpravidla hraje roli fotobionta. V některých případech vstupují sinice přímo do cizích eukaryotních buněk. Pozůstatkem minimálně jedné takové události jsou plastidy – organely mnoha eukaryot připomínající v mnohém své prapředky, sinice. Jinou, ale podobnou, událostí vznikly primitivní plastidy u prvoků rodu Paulinella, které mají dodnes patrnou peptidoglykanovou stěnu. Tyto mezičlánky na cestě mezi endosymbiontem a organelou se často nazývají cyanely. Poněkud známějším příkladem symbiózy sinic jsou lišejníky (konkrétně cyanolišejníky), které asi v 8–15 % obsahují sinice, například rodu Nostoc či Calothrix. Nostoc žije v symbiotickém svazku také s houbou Geosiphon pyriforme, sinice Richelia uvnitř některých rozsivek (Diatomeae) a jiný rod zase uvnitř buněk obrněnek (Dinoflagellata). Také rostliny mohou hostit sinice: Nostoc žije v krytosemenných rostlinách rodu Gunnera, ale i v kořenech mnohých cykasů. Jiné sinice žijí uvnitř těl kapradinek rodu Azola. I uvnitř těl mořských hub (Porifera) a u pláštěnců (Tunicata) mohou být přítomny fotosyntetizující sinice, ty pak jsou nazývány zoocyanely.
U sinic jsou známy i jejich virové patogeny, tzv. cyanofágy, jejichž genetickým materiálem je zásadně dvouvláknová DNA. Známými viry jsou např. sladkovodní as-1 a lpp-1. Viry významně ovlivňují početnost sinic, některé průzkumy například objevily viry v téměř všech studovaných populací sinic. Ekologické výzkumy v oceánu také ukazují, že u pobřeží mají sinice rodu Synechococcus daleko vyšší rezistenci vůči svým virům, protože se s nimi na mělčině častěji setkávají a přírodní výběr zde tedy působí daleko silněji.
Sinice mají do jisté míry nezanedbatelný hospodářský význam. Nepočítaje negativní vliv vodního květu na ekonomiku a lidské zdraví, mají sinice mnoho kladných stránek. Sinice především obsahují v sušině vysoké koncentrace proteinů (až 70 %), mnohem více než například zelené řasy. Sinice rodu Arthrospira (známá pod komerčním názvem Spirulina) se pěstuje v mnoha zemích na výrobu vitamínových tablet. Obsahuje mimo jiné ve velké míře vitamíny (vitamín B12) a karoteny. Především v nezápadních civilizacích byly sinice dříve nedílnou součástí jídelníčku a v některých případech (Čad) se k přípravě pokrmů užívají dosud.Některé pigmenty sinic (fykobiliny), zejména fykocyanin, se používají jako netoxická barviva, díky nimž se pozorují metabolické procesy probíhající v buňkách různých organismů. Jiné látky obsažené v sinicích by se mohly do budoucna stát výchozí surovinou pro výrobu protirakovinných a protizánětlivých léků, antibiotik a antivirotik. Kosmické agentury NASA a ESA uvažují o zapojení sinic do stravy kosmonautů na budoucích vesmírných misích na velkou vzdálenost, některé sinice jsou schopné růst i na měsíční půdě. Uvažuje se o užití sinic pro výrobu biopaliv.
českyKALINA, Tomáš; VÁŇA, Jiří. Sinice, řasy, houby, mechorosty a podobné organismy v současné biologii. Praha: Karolinum, 2005. 606 s. ISBN 80-246-1036-1. 
HINDÁK, František. Fotografický atlas mikroskopických siníc. 1. vyd. Bratislava: Veda, 2001. ISBN 80-224-0658-9. S. 127. 
MARŠÁLEK, Blahoslav; KERŠNER, V; MARVAN, V. Vodní květy sinic. Brno: Nadatio flos-aquae, 1996. S. 142. 
ZNACHOR, Petr. Vodní květy řas a sinic. Scientific American české vydání. Červenec 2005, s. 42–51. Dostupné online. 
ŠEJNOHOVÁ, Lenka; MARŠÁLEK, Blahoslav. Pohled do mikroskopického světa sinic. Živa. 2005, čís. 3. 
BABICA, Pavel; MARŠÁLEK, Blahoslav, Bláha, L.,Drábková,M. Toxiny sinic – zbraň proti konkurenci?. Živa. 2004, čís. 4. 
MARŠÁLEK, Blahoslav. Sinice jako producenti biologicky aktivních látek. Živa. 2002, čís. 5. anglickyFLORES, Enrique; HERRERO, Antonia. The Cyanobacteria: Molecular Biology, Genomics and Evolution. [s.l.]: Horizon, 2008. Dostupné online. ISBN 1904455158. (anglicky) 
WHITTON, Brian A.; POTTS, Malcolm. The Ecology of Cyanobacteria. Their Diversity in Time and Space. [s.l.]: Kluwer Academic Publ., 2000. Dostupné online. ISBN 0792347358. (anglicky)
(česky) Stránky věnované studiu řas a sinic – Jihočeská univerzita v Českých Budějovicích; podrobné informace o sinicích, určovací klíče, návody, galerie
(česky) Centrum pro cyanobakterie a jejich toxiny – studijní a popularizační materiály o sinicích
(česky) Centrum pro cyanobakterie a jejich toxiny – sinice a koupání v české přírodě
(česky) Laboratoř ekologie fykoplanktonu AV ČR: Galerie mikrofotografií mnoha druhů sinic
(česky) Encyklopedie hydrobiologie – sinice; přehled základních informací o sinicích
(anglicky) Cyanosite – rozsáhlá galerie fotografií, rozcestník stránek o sinicích na internetu
(anglicky) The on-line database of cyanobacterial genera; stránky věnované klasifikaci sinic
Šinnik Babrujsk je hokejový klub z Babrujsku, který hraje Běloruskou hokejovou ligu. Klub byl založen roku 2008. Jejich domovským stadionem je Ice Palace Babrujsk s kapacitou 7151 lidí.
 Obrázky, zvuky či videa k tématu Šinnik Babrujsk ve Wikimedia Commons (rusky) Oficiální stránky klubu

Sinuous rilles (někdy nazývané také Sinuous rimae, česky sinusové brázdy nebo klikaté brázdy) je zvláštní druh lávového koryta na povrchu některých terestrických těles jako jsou planety či velké měsíce. Zdánlivě připomíná říční koryto, ale vyskytuje se v oblastech, kde nebyl výskyt kapalné vody možný či pravděpodobný. Koryto bylo nejspíše vyhloubeno tekoucí lávou či magmatem.Pro Sinuous rilles je typický tvar připomínající říční koryto s mnoha záhyby, které vypadají jako meandry. Koryta často bývají několik kilometrů široká a až stovky kilometrů dlouhá se začátkem často v oblasti impaktních kráterů. Začátek koryta je vzhledem k okolí v relativně vyšší poloze a jejich hloubka je závislá na vzdálenosti od počátku. Obecně platí vztah, že čím dále od počátku, tím je koryto mělčí. Vyskytují se dvě hlavní skupiny: rovné rilles a Sinuous rilles. Předpokládá se, že tyto dvě skupiny mají rozdílný původ vzniku.Lávové útvary byly poprvé spatřeny na Měsíci německým astronomem Johannem Schröterem 7. října 1787, kdy bylo popsáno první koryto v oblasti dnešního Vallis Schröteri. Okolo 30 těchto útvarů se dá na povrchu Měsíce sledovat na vzdálenost desítek kilometrů. Pojmenování pochází z latinského slova sinuosus označující „něco klikatého“ a německého slova Rille používané pro „útvary vzniklé prouděním tekoucí kapaliny“. K roku 2008 byly známy i na povrchu Marsu a Venuše.Sinuous rilles jsou zajímavým geologickým útvarem, který má pro lidstvo možný další přínos, jelikož potenciálně umožňuje snazší kolonizaci Měsíce a dalších těles jako např. Marsu. Sinuous rilles jsou pravděpodobně lávová koryta či propadlé lávové tunely napovídající, že v místech jejich výskytu by se mohly vyskytovat i neporušené lávové tunely. Takováto místa jsou ideální pro vybudování bezpečné základny, jelikož základna nevyžaduje větší stavební úpravy. V podstatě by stačilo pouze vytvořit vzduchotěsné podmínky a vytvořit atmosféru.
Původní představy o vzniku těchto útvarů vycházely z neschopnosti získat lepší vizuální informace, které musely být založeny na pozemských pozorováních za pomoci teleskopů. Tyto názory se opíraly o myšlenku, že se bude jednat o praskliny či zvláštní zlomy v kůře Měsíce. Později přišel americký astronom William Henry Pickering s teorií, že by Sinuous rilles mohly být vytvořeny proudem tekoucí vody či rychle roztaveným vodním ledem či permafrostem zachyceným v hornině. Teorie byla podepřena o vizuální pozorování, jelikož Sinuous rilles mají množství podobných znaků jako vodní koryta na zemském povrchu. Později se vynořily ještě další teorie a spekulace o jejich možném vzniku jako např. zkapalnění plynů na hranici zlomů.
Nicméně detailnější pozorování, měření jejich tvarů a nepřítomnost vody na Měsíci při makroskopickém pozorování i ve vzorcích z Měsíce začaly rychle tuto teorii podkopávat. Později se proto začala objevovat teorie, která spojovala vznik Sinuous rilles s lávovým tokem, jak přinášely mise Apollo stále nové poznatky a fotografie. Dnes je obecně přijímán názor, že Sinuous rilles jsou výsledkem rychle tekoucí lávy a to buď po povrchu, nebo v jeho těsné blízkosti, kdy se lávový proud nechová laminárně ale turbulentně. Turbulentním prouděním je do podloží předáváno mnohem více tepla než v případě laminárního proudění, což může mít za následek dosažení bodu solidu podložní horniny a její tavení. Takto roztavená hornina je pak následně společně s vyvrhovanou lávou odnášena, což vytváří lávové kanály či tunely. Odhaduje se, že rychlost tepelné eroze pak dosahuje několika centimetrů za hodinu. K tomu je nutné taktéž připočíst možnost, že vlivem eroze, nestability stěn či otřesů může dojít k propadnutí stropu a otevření dříve podzemních kanálu. Na druhou stranu některá Sinuous rilles se nedají procesy spojené s tekoucí lávou vysvětlit a jejich vznik se spojuje stále se zlomovými strukturami.Na zemském povrchu je žhavá láva v kontaktu s atmosférou, která umožňuje konvekci tepla. V prostředí vakua musí teplo z povrchu lávy unikat hlavně radiací a v malém množství částečně i kondukcí. Na Zemi při delším pohybu lávy dochází k tomu, že se na jejím povrchu vytvoří krusta, která zabraňuje rychlé ztrátě tepla a láva pod ní může proudit na větší vzdálenosti. Měsíc má oproti Zemi pouze šestinovou gravitaci, což by mohlo být možným vysvětlením, že láva byla schopna cestovat na vzdálenost až stovky kilometrů (na Zemi jsou nejdelší lávové tunely dlouhé desítky kilometrů). U ústí se většinou nenachází žádný lávový materiál, který by bylo snadné pozorovat.
Koryta jsou obvykle dlouhá desítky až stovky kilometrů táhnoucí se jak rovinatou krajinou, tak i ze svahu do nížiny. Koryta, která se rozkládají v nížinách, mají často neohraničené a rozostřené okraje, což napovídá, že zde mohlo dojít k rozlevu lávy do okolí či větší erozi. Jsou obvykle jeden až pět kilometrů široká s různou hloubkou zářezu do okolní krajiny. Obecně platí, že čím je koryto dále od zdroje magmatu, tím je mělčí. Na začátku jsou tak koryta nejhlubší, což nasvědčuje většímu objemu proudící lávy či větší rychlosti. 
Koryto zpravidla začíná v oblasti impaktního kráteru, odkud asi pochází i materiál nutný pro jeho vznik. V průběhu pohybu se láva chová jako kapalina, takže vytváří morfologické struktury podobné říčnímu korytu včetně meandrovitých záhybů. Tvar může být různý od koryt rovných po koryta různě zakroucená, což vede vědce k myšlence, že existuje více způsobů jejich vzniku (proudící láva, tektonické pochody, průnik těchto možností atd.). Některé Sinuous rilles mají na dně prohlubně vyhloubená menší koryta, která naznačují, že tudy materiál proudil ve dvou oddělených obdobích. Sklony svahů se pohybují mezi 10° až 23° s průměrným sklonem 17°.Předpokládá se, že Sinuous rilles vzniklá na Měsíci a i dalších tělesech, jsou výsledkem vulkanismu nízkoviskózní bazaltické lávy o velmi vysoké teplotě.
Útvary podobné Sinuous rilles se na Zemi vyskytují jen velmi zřídka a ve velmi malých rozměrech. Je to dáno nejspíše tím, že silné erozivní účinky působící na povrchu Země rychle překryjí jakékoliv známky jejich existence, či dojde k jejich vyplnění vodou a začleněním do říční sítě. Eroze je hlavní důvod pro absenci významnějších struktur na zemském povrchu. Jedna z mála oblastí, kde je možné podobné struktury objevit, je sopečná provincie v oblasti Snake River Plain, kde se nachází přibližně 5 km dlouhý lávový kanál vycházející ze sopečného kráteru. I z jiných míst jako jsou např. Havajské ostrovy jsou známé mechanismy, kterými lávové tunely vznikají a které jsou nejspíše příhodné pro vznik propadlých Sinuous rilles v průběhu doby. Z výzkumu Havajských ostrovů vyplývá, že přibližně 30 % lávových tunelů je později vyplněno druhotně dalším lávovým výlevem.
Sinuous rilles na Měsíci jsou způsobeny nejspíše sopečnou činností v rané fázi formování povrchu tělesa, kdy byl pravděpodobně celý povrch Měsíce roztaven v podobu magmatického oceánu. Slabá vznikající měsíční kůra umožňovala snadný pohyb magmatu jen blízko povrchu lávovými kanály. Další možností vzniku mohou být velké impakty těles na povrch Měsíce, kdy došlo k roztavení velké části povrchu a vzniku velkého množství lávy. Začátek rilles je často nalézán v oblasti kráterů, i když některé mají zcela nejasný původ. Začátek koryta je vždy situován ve výše položených oblastech, odkud pak láva vlivem gravitačního působení odtéká do nižších oblastí, kde se v oblasti okolních planin pak hromadí. V některých případech je na konci koryta vidět nahromaděný materiál jako např. v oblasti kráteru Krieger. Většinou nejsou přerušovaná až na několik pozorovaných případů, kdy byly přerušeny mladším impaktem či pohořím.K roku 2008 lidstvo nedisponovalo technologií umístěnou na povrchu Měsíce či na jeho orbitální dráze, která by byla schopna objevit a zaměřit neporušené lávové kanály. Jediným nepřímým důkazem jejich existence se tak staly právě nejspíše propadlé lávové kanály v podobě Sinuous rilles. Vyskytují se např. v oblasti Vallis Schröteri, kde se nachází jedno z největších měsíčních Rilles, či okolo kráteru Alfred E. Neuman.Mezi nejznámější a nejlépe prozkoumané rilles patří první objevené v oblasti Vallis Schröteri, které se stalo předmětem fotografického výzkumu posádky Apolla 15. Astronauti z Apolla 15 později prozkoumali i oblast v blízkosti brázdy Rima Hadley, což přineslo poznatky o přítomnosti bazaltických láv v okolí a na stěnách údolí. Další významné oblasti výskytu jsou Mare Imbrium a Oceanus Procellarum. Většina se vyskytuje v oblasti moří přivrácené strany Měsíce, na hranicích moří a pohoří, ale několik jich začíná i v pohořích.
K roku 2002 bylo na základě snímků ze sondy Mariner 10 známo přes 60 až 90 lokalit s potenciálními Sinuous rilles. Jelikož se předpokládá, že Merkur má velmi podobný mechanismus vzniku jako Měsíc, jedná se důležitý poznatek. Většina předpokládaných Sinuous rilles se vyskytuje v oblastech hladkých oblastí či na okrajích impaktních kráterů.
Sinuous rilles objevená na povrchu Venuše americkou planetární sondou Magellan v 90. letech 20. století jsou soustředěna do oblasti Ovda Regio. V průměru zde byly pozorovány útvary, které byly 1 až 2 km široké a okolo desítek až stovek kilometrů dlouhé. Mezi atypické příklady patří i rilles v oblasti Baltis Vallis, které je 2,2 km široké a dlouhé až 6800 km. Často dle vizuálních pozorování horninový materiál z rilles vypadá jako materiál okolních planin, na kterých se nacházejí.
První snímky Sinuous rilles z povrchu Marsu pocházejí od americké planetární sondy Mariner 9. Útvary nejsou na povrchu Marsu tak časté jako na povrchu Měsíce, což je pravděpodobně spojeno s rozdílným chemismem magmat či typem vulkanické aktivity. Výzkum povrchu Marsu v 70. letech minulého století objevil a popsal 81 kanálů, které by odpovídaly definici rilles, z čehož se jich 41 nachází v okolí Elysium Planitia. Nejdelší pozorovaný útvar je „pouze“ 180 km dlouhý. Další se nacházejí na svazích kolem obrovské sopky Ascraeus Mons.
Sinuous rilles vzbuzují velkou pozornost mezi vědci a inženýry, kteří uvažují či plánují osídlení cizích vesmírných těles. Tyto útvary naznačují, že se na jiných terestrických tělesech mohou a s vysokou pravděpodobností i budou nacházet rozsáhlé přírodní podzemní prostory, které by mohly být snadno využitelné lidstvem pro osídlení. Propadlé Rilles jsou nejspíše poničená forma lávových tunelů, které se pod povrchem nacházejí. Jejich zkoumáním, mapováním a přesným zaměřením se selektují oblasti, ve kterých je zvýšená pravděpodobnost toho, že se zde budou nacházet další neponičené tunely vhodné pro osídlení.
Lávové tunely i Sinuous rilles jsou vhodné pro budoucí základny z několika důvodů. Pokud jsou zachovalé všechny strany, vyžadují jen minimální stavební práce a materiál pro uzavření a utěsnění prostoru. Za další umožňují vytvořit snadno uzavřený systém chránící před některými přírodními nebezpečími jako jsou dopady mikrometeoritů či prachové bouře. I v případě, že by nebylo možné tyto prostory uzavřít a utěsnit, jeví se jako vhodná místa pro venkovní skladování strojů a vozidel. Stínění okolních hornin by poskytovalo případným obyvatelům i ochranu před dopadajícím kosmickým zářením a radiací.
