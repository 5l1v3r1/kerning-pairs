
Semiramis (syrsky „holubice“) byla legendární asyrská královna, známá též jako Semiramida, Šammuramat, či aramejsky Šamiram. Semiramis byla historickou osobou, manželkou krále Šamši-Adada V., která vládla v letech 811–808 př. n. l. po smrti svého manžela jako regentka za jejich nezletilého syna Adadnirária III. a později i jako jeho spoluvládkyně. Podle legendy nechala zbudovat slavné visuté zahrady v Babylóně, jiná verze hovoří o tom, že je dal zbudovat její manžel, aby se jí tolik nestýskalo po jejím rodném horském prostředí. Zahrady však pravděpodobně jsou z mnohem pozdější doby. Jako Semiramis bývají někdy označovány i další asyrské či babylónské královny, například manželka krále Nabukadnezara II. Nitókris.
Legendy o Semiramidě byly zpracovány Diodórem Sicilským, Junianem Justinem a mnohými dalšími starověkými historiky, kteří ve svých pracích utvářeli Semiramidin obraz a její vztah s králem Ninem, legendárním zakladatelem města Ninive. Semiramidino jméno se užívalo pro rozličné monumenty budované v západní Asii, původ této tradice byl však zapomenut nebo byl zcela neznámý. Nakonec každé veliké antické dílo na Eufratu jí bylo připisováno Behistunským nápisem, který nechal roku 521 př. n. l. vybudovat perský velkokrál Dareios I.
Podle legendy byla Semiramis dcerou rybí bohyně Derketo a smrtelníka. Derketo měla dávný spor s bohyní lásky Afroditou, která ji proklela. Derketa se poté zamilovala do smrtelníka, se kterým měla dceru. Tu ovšem po narození opustila, svého muže zabila a sama se vrhla do moře. Dítě přežilo díky holubům, kteří jej krmili a zahřívali svými těly až do doby, než ji objevili pastýři, kteří ji dali svému předákovi jménem Simas. Ten se dítěte ujal vychoval a pojmenoval Semiramis. Když Semiramis dospěla, ohromovala svojí krásou, až si ji za manželku zvolil generál Onnés. Ten si ji odvedl do Ninive, hlavního města Asýrie a měli spolu dva syny, Hyapata a Hydaspa.
Asyrský král Ninos poté začal válčit se sousední Baktrií. Asyřané zvítězili v mnohých bitvách, samotné hlavní město Baktra však vzdorovalo. Onnés se účastnil obléhání Baktry a svou ženu vzal s sebou. Semiramis zde projevila svou moudrost a navrhla Asyřanům zaútočit na silnější stranu městského opevnění, kde však nebylo tolik obránců. Semiramis si nechala ušít šaty, ve kterých se nedalo rozpoznat, zda je muž či žena a s oddílem dobrovolníků zaútočila na hradby. Lest se dokonale podařila a Semiramis tak snadno donutila město ke kapitulaci. Asyrský král Ninos si všiml její statečnosti i krásy, zamiloval se do ní a Onnovi rozkázal, aby mu svou ženu přenechal. Onnés nechtěl, Ninos mu začal vyhrožovat vypíchnutím očí, když nevidí rozkazy svého krále a generál raději poté spáchal sebevraždu.
Semiramis a Ninos měli syna jménem Ninias. Poté, co Ninos dobyl zbytky Baktrie, byl smrtelně poraněn šípem a zemřel. Semiramis po něm převzala vládu na dalších 42 let a již se nikdy neprovdala. Během své vlády se snažila předčit vládu svého manžela Nina, na Eufratu dala založit město Babylón, nechala mu postavit hradby a most přes řeku. Rovněž vedla války: v Médii, Egyptě, Etiopii a Libyi, kde zvítězila. Její expedice do Indie však již ztroskotala a sama byla šípem poraněna do ramene. V Babylónu se jí poté zjevila nebeská znamení, která jí přikazovala nepokračovat ve válce a Semiramis poslechla. Když její syn Ninias dospěl, pokusil se převzít moc do svých rukou násilím a za pomoci jednoho eunušského sluhy se svou matku pokusil zabít. Semiramis ale spiknutí prohlédla a rozhodla se sama abdikovat v synův prospěch. Poté se proměnila v holubici a odlétla vstříc nesmrtelnosti.
Spojení ryby a holubice bylo nalezeno ve velkém chrámu v Hierapolis Bambyce, který byl podle legendy založen Semiramidou, a kde byla Semiramidina socha se zlatou holubicí na hlavě.
Podle Athénaia z Naukratidy byla Semiramis jednou z dvorních dam na dvoře jednoho z asyrských králů. Byla však velmi krásná a král se s ní nakonec oženil. Semiramis poté krále přesvědčila, aby jí na pět dnů propůjčil vládu v zemi. Král svolil a podnikavá Semiramis se vlády energicky chopila. Jeden večer zorganizovala hostinu, při níž se jí podařilo na svou stranu získat vysoké asyrské hodnostáře. Ti ji uznali za svou královnu a Semiramis okamžitě nechala uvrhnout svého manžela do vězení. Semiramis poté vládla velmi dlouhou dobu a byla úspěšnou královnou.
Jedna z nejpopulárnějších arménských tradic vypráví o Semiramidě a arménském králi Arovi Nádherném. Semiramis podle legendy slyšela pověst o veliké kráse arménského krále jménem Ara a toužila po jeho portrétu. Po jeho získání Aru požádala, zda by si ji vzal. Král však svatbu se Semiramidou odmítl. Později se doslechl, že Semiramis proto postavila velkou asyrskou armádu a táhne proti Arménii. Během nadcházející bitvy mezi Asyřany a Armény, která se mohla odehrát v Araratském údolí, byl arménský král Ara zabit. Aby Arméni zabránili dalšímu válečnému konfliktu se Semiramidou, kterou pokládali za čarodějnici, začali se modlit k bohům, aby Ara povstal z mrtvých. Válka však neskončila, karta se obrátila a nastal čas odvety za svého vůdce. Arméni začali triumfovat a Semiramis se proto rozhodla pro lest. Jednoho ze svých milenců nechala převléci za mrtvého Aru a rozšířila zvěst, že bohové Aru Nádherného vrátili zpět do života. Válka tak skončila. Legenda existuje v několika verzích, obvykle však Ara Nádherný zůstane mrtvý.
Postava královny Semiramidy byla mnohokrát ztvárněna v pozdějších uměleckých dílech. Semiramidina duše se spolu s dušemi dalších hříšníků objevuje v pekle Božské komedie od Dante Alighieriho. Později se vyskytuje v různých dramatech, nejvýznamnější je Voltairova tragédie Sémiramis.
Semiramis je rovněž protagonistkou řady oper na libreto Semiramide Apostola Zena (1725) nebo Semiramide riconosciuta Pietra Metastasia (1729): jejich autory jsou například Leonardo Vinci (1723), Nicola Porpora (1729), Leonardo Leo (1730), Antonio Vivaldi (1732), Niccolò Jommelli (1741), Johann Adolf Hasse (1744), Christoph Willibald Gluck (1747), Baldassare Galuppi (1749), Domenico Fischietti (1759), Antonio Sacchini (1764), Tommaso Traetta (1765), Josef Mysliveček (Semiramis znovu poznaná, 1769), Antonio Salieri (1782), Domenica Cimarosy (1799), Giacoma Meyerbeera (1819). Buffózní zpracování námětu přináší Semiramide in villa Giovanniho Paisiella (1772). Poslední významnou operou na toto téma je Semiramide Gioacchina Rossiniho na libreto vycházející z Voltairovy tragédie.
Skotský protestantský ministr a známý kritik římskokatolické církve Alexander Hislop Semiramidu ztvárnil jako původkyni kosmického symbolu; ve své knize Dva Babylóny se snaží demonstrovat že Semiramis a babylónský král Nimrod, zmiňovaný v židovském Tanachu, jsou totožní s božským párem Isis a Osiris, či Ištar a Dumuzi. V Hisplopově díle se Semiramis stává „Nejsvětější Pannou Marií“; většina světových mýtických postav jsou v Hispolovi jen opětovným vyprávěním příběhu o Semiramidě a Nimrodovi, což má jen poukazovat, že katolictví je v podstatě pohanství.
Arménskou legendu ve 20. století přepracoval arménský básník Nairi Zarian v jedno z největších děl arménského literárního dramatu Ara Nádherný a Šamiram.
Sabine Comploi, Die Darstellung der Semiramis bei Diodorus Siculus. In: Robert Rollinger/Christoph Ulf (Hrsg.), Geschlechterrollen und Frauenbild in der Perspektive antiker Autoren (Innsbruck 2000), 223-244.
W. Eilers, Semiramis, Entstehung und Nachhall einer altorientalischen Sage (Wien 1973).
John Gilmore, The Origin of the Semiramis Legend. The English Historical Review 2/8, 1887, 729-734.
Giovanni Pettinato, Semiramis. Herrin über Assur und Babylon (Zürich/München 1988).
Moshe Weinfeld, Semiramis: Her name and her origin. In: Mordechai Cogan/Israel Eph’al (Hrsg.), Ah, Assyria ... Studies in Assyrian history and ancient Near Eastern historiography presented to Hayim Tadmor (Scripta Hierosolymitana 33), (Jerusalem 1991), 99-103.
Ulrich Moennig (Hrsg.), Die Erzählung von Alexander und Semiramis (Berlin/New York: de Gruyter 2004). Supplementa Byzantina 7. ISBN 3-11-017530-4
A. H. Sayce, The Legend of Semiramis, The English Historical Review 3/9, 1888, 104-113.
W. Robertson Smith, Ctesias and the Semiramis Legend. The English Historical Review 2/6, 1887, 303-317.
O. Aytuğ Taşyürek, Some new Assyrian rock-reliefs in Turkey. Anatolian Studies 25, 1975, 169-180.
V tomto článku byl použit překlad textu z článku Semiramis na anglické Wikipedii.

Sendvičová generace je označení pro generaci lidí středního věku, kteří se současně starají o své nesamostatné děti a o své staré rodiče. Termín se začal používat zejména v USA v posledních dvaceti letech. V dnešní době se používá především kvůli svému původu v demografických trendech, které se týkají zvláště rozvinutých zemí, ve kterých již došlo k demografické revoluci. 
Prvním faktorem je, že lidé se dožívají vyššího věku. Senioři jsou více závislí na svých dětech, jelikož je ve vysokém věku často trápí nemoci. Jejich důchodové období je mnohem delší a vyžaduje proto větší podporu svých dětí, ať už finanční nebo psychickou.
Druhý faktor spočívá v odkládání založení rodiny. V roce 2012 dosáhl v České republice průměrný věk matky při porodu 29,8 roku. V důsledku toho mají lidé děti v době, kdy už jsou rodiče těchto lidí v pokročilém věku, a nastává situace, kdy pracují a musí se ještě starat o obě generace. To jde velmi obtížně skloubit. Tím se vytváří tzv. sendvič, kdy jsou rodiče sevřeni mezi svými dětmi a rodiči. Důležité je zmínit, že v dnešní době se péče o dítě často prodlužuje a to kvůli dnešnímu životnímu stylu, protože vysoké procento „dětí“ navštěvuje vysoké školy a trvá déle, než se osamostatní.
Třetí faktor je nízká porodnost. To znamená, že je stále méně dospělých, kteří by se o seniory starali. Je velmi pravděpodobné, že v budoucnosti se manželé budou muset starat o více rodičů než dětí. Toto uspořádání bylo viditelné již v historii, kdy tři generace často žily dohromady a starala se o ně žena, která byla v domácnosti. Dnes ovšem platí, že většina žen pracuje.
Sendvičová rodina jako životní styl může mít mnoho kariérních důsledků: přizpůsobení pracovní doby, odmítnutí pracovní nabídky nebo snížení platu. Toto uspořádání může mít i vliv na psychiku a zdravotní stav. Péče o seniory může být také pro rodinu značným finančním břemenem. Rodiny jsou často nuceny omezovat své sociální aktivity a dovolené. Výzkumy v USA zjistily, že 64% manželů starající se o své rodiče i děti popsalo svoji finanční situaci jako negativní. Lidé středního věku se tak sami mohou začít obávat období vlastního důchodu a snaží se lépe sociálně zabezpečit. Na druhou stranu může je zde i jistý pozitivní efekt: posílení vztahu se seniory, pocit odměnění nebo vrácení toho, co jim rodiče v mládí dali.
V České republice začíná být fenomén sendvičové generace čím dál patrnější. Situace je zde obdobná jako ve zbytku světa. Sendvičová generace se zde týká lidí různých věků – nejčastěji od 30 do 60. Jejich potřeby jsou přehlíženy zaměstnavateli i státem. Nejsou jim poskytovány flexibilní formy práce a výhody, které by zohlednily jejich situaci.
BUMBA, Jan. V Česku se rozrůstá ‚sendvičová generace‘, stará se o děti i staré rodiče. rozhlas.cz. 2012. Dostupné online. (česky) 
FRENZEL, Skip. Sandwich Generation Struggles Financially. Journal of Financial Planning. Roč. 23, čís. 12. Dostupné online [cit. 2014-01-20]. 
PIERRET, Charles R. The Sandwich Generation”: Women Caring for Parents and Children. Monthly Labor Review. 2006, roč. 129, čís. 9, s. 3-9. Dostupné online [cit. 2014-01-20]. 
WILLIAMS, Cara. The Sandwich Generation. Canadian Social Trends. 2005, roč. 77, s. 16-21. Dostupné online [cit. 2014-01-20].
Zúčastnila se Letních olympijských her 2008 v Pekingu, kde startovala v plavání v disciplíně 50 m volným stylem. V rozplavbě měla čas 28,70 sekund, což jí dalo celkové 61. místo.
V tomto článku byl použit překlad textu z článku Senele Dlamini na polské Wikipedii.
První písemná zmínka o obci pochází z roku 1349. První písemná zmínka o později zaniklé tvrzi a dvorci Lysově je z roku 1353 a nejstarší zpráva o Horním mlýnu v Seničce z roku 1382. Kapitulní dvůr v Seničce byl v roce 1399 zpustošen stoupenci markraběte Prokopa.
Vývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.
Josef Svozil (1847–1931), sedlák, novinář a politik, starosta obce, poslanec Říšské rady a Moravského zemského sněmu
Územně identifikační registr ČR. Obec Senička v Územně identifikačním registru ČR [online]. Dostupné online. 

Sépie vějířovitá (Sepia apama) je hlavonožec z čeledi sépiovitých představující největšího zástupce z přibližně 100 známých druhů sépií. V dospělosti dorůstá délky až 1,5 metru i s chapadly a váží až 10,5 kg (jiné zdroje uvádějí hmotnost pouze mezi 5 až 6,5 kilogramy), samotná délka pláště je 520 milimetrů. Vyskytuje se pouze v příbřežních vodách Austrálie, kde obývá veškeré oblasti až do hloubky 100 metrů.
V období rozmnožování vytváří sépie vějířovitá společenství o několika tisících jedincích nedaleko jihoaustralského města Whyalla, kde jsou často hlavním předmětem zájmu potápěčů a vědců zkoumajících jejich chování. Její kůže má schopnost měnit zbarvení v závislosti na svém okolí, což jí dává schopnost vytvářet dokonalou kamufláž před případnými predátory. V nouzi je schopna vypustit do vody velké množství tmavého barviva, které znesnadní její zaměření, zmate útočníka a umožní únik do bezpečí.
Jedná se o velice inteligentního dravce, který požírá menší ryby, kraby či jiné korýše, které chytne dvojicí delších chapadel. Zvláštností je, že sépie vějířovitá má tři srdce a modrou krev obsahující hemocyanin.
Sépie vějířovitá je dnes řazena do rodu Sepia jako druh Sepia apama, popsal ji poprvé John Edward Gray v roce 1849 ve své monografii Catalogue of the Mollusca in the British Museum. Na základě genetických studií za využití mikrosatelitů (tedy krátkých opakujících se sekvencí DNA), výzkumu odlišností ve struktuře jejich enzymů a sekvenace jejich mtDNA byly u tohoto druhu rozpoznány tři různé geneticky odlišitelné formy. Bylo navrženo, aby s nimi bylo zacházeno odděleně, aby se uchovala genetická diverzita v rámci tohoto druhu. Předpokládá se, že drobné rozdíly mezi těmito skupinami byly dány historickým oddělením jednotlivých skupin od sebe geografickými podmínkami.
Sépie vějířovitá obývá převážně mělké vody v těsné blízkosti korálových útesů, které jí slouží jako úkryt. Rozšířena je převážně kolem jižního a jihovýchodního pobřeží Austrálie v oblasti od Brisbane v Queenslandu až po Shark Bay v oblasti Západní Austrálie, ale její výskyt byl zaznamenán také v severních a západních oblastech pobřeží přiléhající ke zmiňovanému kontinentu. Zaznamenána byla také v severních oblastech Tasmánie.Vyjma útesů se vyskytuje také v oblastech s kamenitým či písčitým dnem a v oblastech porostlých mořskou trávou. Její výskyt byl pozorován do maximální hloubky 100 m.
Sépie má 8 krátkých a 2 dlouhá ohebná chapadla, která slouží k lapení kořisti. Za chapadly se nachází ústa a hlava, na které jsou umístěny dvě složité oči. Za hlavou je tělo s redukovanou schránkou, tzv. sépiovou kostí, kterou používají chovatelé papoušků.Kůže sépie je v normálním stavu šedá až kaštanová s bílými pruhy, má však schopnost měnit své zbarvení v závislosti na okolním prostředí. Při výzkumu prováděném na tomto druhu sépie se zjistilo, že maskování se přes den téměř nevyužívá (pouze 3 % sépií), ale jeho hlavní použití nastává nástupem šera, kdy až 87 % sépií kamufláž využívá. Tento závěr napovídá, že sépie vějířovité mají schopnost nočního vidění stejně tak, jako jejich predátoři, před kterými má maskování ochraňovat.
V protáhlém těle se po přibližně 3/4 délky těla táhne trubice spojující ústa se žaludkem, pod kterým se nachází tři malá srdce zajišťující cirkulaci modré krve. Její barvu způsobuje dýchací protein hemocyanin, který obsahuje navázanou měď. Vylučovací trubice má vývod přibližně ve středu těla. Je to z toho důvodu, že do ní vyúsťuje vak s barvivem, které sépie v případě nouze vypouští. V přední části hlavy se taktéž nachází trubice, která slouží pro tryskový pohon sépie v případě ohrožení či při lovu potravy. K dýchání podobně jako ryby využívá filtrování vodního kyslíku za pomocí žaber.Jedná se o druh, který má vysoce vyvinutou centrální nervovou soustavu a oči, které ale nejsou schopné rozpoznávat barvy, což jim však nebrání ve schopnosti kamufláže. Mají jen jeden oční pigment s absorpčním maximem na 492 nanometrech světelného záření. Zornice sépie vějířovité je tvořena podlouhlou horizontálně směřovanou tmavou štěrbinou, která se na jednom okraji stáčí nahoru do vertikálního směru. Průnik světla do oka je regulován zvětšováním a zmenšováním tvaru oční koule, k zaostřování různě vzdálených objektů jsou tyto oči schopné pohybu vpřed či vzad od sítnice.Samice mají dva od sebe oddělené vaky na sperma. V těchto vacích jsou schopné skladovat sperma po různě dlouhou dobu. Jeden je využíván na krátkodobé uskladnění spermatu, druhý na dlouhodobé. Existence dvou vaků na sperma taktéž umožňuje uchovat samici sperma od více sexuálních partnerů.
Sépie se pohybuje za pomoci vlnění ploutvovitého lemu v podobě slabé membrány, který se nachází po celém obvodu těla vyjma hlavy, nebo pomocí vytlačování vody z plášťové dutiny za pomoci nálevkovité části nohy, čímž vytváří velice rychlý pohyb. Pohyb produkovaný ploutvovitým lemem je schopna používat pro velice pomalý a nepozorovatelný pohyb. Rychlý pohyb je schopná vyvinout pomocí pumpování vody skrze ústa do speciálního vaku v těle. Následně svaly vak rychle stlačí, čímž vzniká tzv. tryskový pohon udělující značnou rychlost pro únik a lov kořisti. Příbuzné krakatice, které jsou považovány za rychlejší, mohou vyvinout rychlost pod vodou až 30 km/h.
Nová pozorování chování sépie naznačují, že se jedná o teritoriální živočichy, kteří během svého života obývají jen malou oblast o průměru mezi 90 až 550 metry. Jedná se o samotářské tvory vyjma období páření. Až 95 % dne stráví odpočíváním, lze tedy předpokládat, že většinu své energie investují do růstu organismu, což se více podobá chování chobotnic než krakatic. Na získávání potravy vynakládají sépie vějířovité přes den jen 3,7 % času a v noci pak pouze 2,1 %. Většinu času tráví odpočíváním a schováváním se v úkrytech před predátory. Výjimkou z tohoto pasivního chování je pouze období páření, kdy vytvářejí velká společenstva, ve kterých jsou aktivní po dny až týdny.V případě nebezpečí je sépie vějířovitá podobně jako ostatní sépie schopna vyvrhnout barvivo do vody, čímž zamaskuje svůj ústup. V současnosti je většina poznatků o chování a životu sépie získána z oblastí rozmnožování, kde sépie vějířovitá vystupuje blíže k hladině. O jejím životě trvajícím 1 až 2 roky existuje jen málo informací.
Sépie vějířovité mají schopnost svévolně měnit barvu svého těla v celé škále barev, což jí slouží ke kamufláži a předpokládá se, že i pro komunikaci mezi jedinci svého druhu. Její kůže je hojně vybavena pigmentovými skvrnami umožňující změnu barvy na žlutou, červenou, černou a hnědou. Změny tohoto zbarvení řídí sépie vějířovitá mozkem, nejedná se tedy o automatickou podprahovou dovednost. Sépie vějířovitá mění barvy na základě vizuálního pozorování okolí, které je následně předáno do mozku a odtud vyslán nervový vzruch do pigmentových oblastí, které změní barvu kůže. Pro maskování využívá taktéž změnu struktury vzorů na kůži, které mohou imitovat například mořské řasy.
Jedná se o dravce, který loví mezi řasami menší ryby, kraby, krevety a další korýše. Pro lovení potravy využívá svoje dvě delší chapadla, kterými uchopí kořist a rozmačká ji.
Mezi přirozené nepřátelé obřích sépií patří delfíni druhu Tursiops aduncus, kteří si pro lov sépií a jejich pozření vyvinuli zvláštní metodu lovu, během které je odstraněna sépiová kost a barvivo z těla sépie. Vyjma delfínů jsou jejich predátoři také tuleni, lachtani, žraloci a albatrosi.Z patogenních bakterií napadajících sépie včetně sépie vějířovité je významným druhem Vibrio alginolyticus, která způsobuje smrtelná onemocnění, která napadají především ledviny, srdce, žábry, ale i pohlavní orgány a souvisejících žlázy, projevuje se však i na pokožce.
Rozmnožování nastává v zimě, na jižní polokouli tedy v období mezi květnem až srpnem, kdy sépie tohoto druhu vystupují k hladině a vytváří obrovská společenstva čítající stovky až tisíce jedinců nedaleko jihoaustralského města Whyalla mezi Fitzgerald Bay a False Bay, kde samci začnou předvádět složité namlouvací rituály. V průběhu rituálů se samci vznáší ve vodě a často rychle po sobě mění své zbarvení do jasně kontrastních barev. Samice si mezitím vybírá nápadníka, se kterým by se spářila.Vítězný samec připlave k samici a vypustí své spermie do zvláštního vaku (receptabulum), který má samice pod ústy. Tento vak časem praskne, čímž se vypustí spermie, které mohou oplodnit vajíčka. Samice mívá až 200 vajíček o velikosti golfového míčku, která jsou přichycena k pevnému skalnímu nebo útesovému podkladu. Oplodněná vajíčka se začnou vyvíjet a za několik měsíců dojde k vyklubání nových sépií. Dospělí jedinci umírají krátce po spáření a nakladení vajíček.Bylo zjištěno, že samice sépie vějířovité jsou polyandrické, takzvaně jejich vajíčka jsou oplodňována více samci. Mimo to, že samci ukládají spermie do vaků v okolí ústního otvoru, jsou vajíčka uložena i ve formě spermatangií, tedy shluků spermií, na povrchu samičího těla. Samice zřejmě jsou schopné upřednostnit jeden z genetických materiálů.Vědci předpokládají, že sépie vějířovité se v tomto místě rozmnožují kvůli útesům, které ho chrání před silnými proudy a vlnami, což poskytuje poměrně bezpečné podmínky pro uchycení oplodněných vajíček.
Nedávné výzkumy založené na analýze přírůstků sépiových kostí odhalily, že sépie vějířovitá má dva různé životní cykly. První zahrnuje rychlý růst během prvního roku po vylíhnutí a dosažení dospělosti za 7–8 měsíců. Tito jedinci se rozmnožují v prvním roce života, přičemž dosahují jen malých rozměrů. Ve druhém případě rostou sépie vějířovité pomaleji a dospělosti dosahují až ve druhém roce a dorůstají mnohem větších rozměrů.V devadesátých letech 20. století byla celá populace vážně ohrožena, když se v jediném známém místě tření začal provozovat komerční rybolov, který rozptýlil množství sépií. Na nátlak veřejnosti vyhlásila příští rok australská vláda celou oblast za chráněnou se zákazem rybolovu pro sezónu 1998, který byl trvale zaveden v roce 2002 pro období páření, kdy byl oblasti přiřknut status podmořské rezervace.
Kolektiv autorů: Oceán: Poslední divočina světa. 1. vyd. Bánská Bystrica : Knižní klub, 2007. ISBN 978-80-242-1876-2. Strana 291

Seřaďovací nádraží, slangově nazývané také ranžír (z německého výrazu Rangierbahnhof), je na železnici takové nádraží, které slouží k přechodu jednotlivých vozů nebo skupin vozů mezi jednotlivými nákladními vlaky. Jedná se přitom o nádraží, které je stavebně a technologicky uzpůsobeno pro provedení velkého množství těchto operací.
Obvykle se seřaďovací nádraží skládá ze tří kolejových skupin: vjezdové, směrové a odjezdové, mezi vjezdovou a směrovou skupinou se nachází svážný pahrbek nebo spádoviště. Nejčastější uspořádání skupin je sériové, tj. že jednotlivé skupiny navazují na sebe v jednom směru, další způsob je paralelní (skupiny jsou vedle sebe a pro jízdu z jedné skupiny do druhé je nutná úvrať), případně jsou kombinovány oba způsoby.
Vjezdová skupina nebo též vjezdové nádraží je kolejiště, kde končí svou jízdu vlaky vstupující do seřaďovacího nádraží. Vjezdové koleje ze všech směru jsou zpravidla uspořádány tak, aby všechny vlaky vjížděly do skupiny jedním zhlavím. Po odstoupení lokomotivy ze soupravy se provádějí technologické úkony předcházející rozposunování vlaku (např. koncová technická prohlídka, soupis vlaku, rozvěšení jednotlivých vozů podle údajů na tříděnce (písemný či elektronický dokument určující, které vozy mají jet na kterou kolej směrové skupiny). Poté na konec soupravy najede posunovací lokomotiva, která soupravu sune na svážný pahrbek.
Při pomalém sunutí soupravy na svážný pahrbek se jednotlivé vozy nebo skupiny vozů (tzv. odvěsy) po překonání vrcholu pahrbku dávají do samovolného pohybu ve směru spádu (tj. směrem do směrové skupiny). Podle tříděnky jsou výpravčím na stavědle případně automatickým zařízením přestavovány jednotlivé výhybky tak, aby daný odvěs dojel na správnou kolej. Rychlost jízdy každého odvěsu je pak regulována na svážném pahrbku i pod ním kolejovými brzdami.
Ve směrové skupině se nacházejí tzv. směrové (někdy nazývané též relační) koleje, z nichž každá je určená pro shromažďování vozů pro určitý směr nebo vlak. V případě nedostatečného počtu směrových kolejí můžou být na jedné koleji shromažďovány vozy i pro více směrů (vlaků) s tím, že budou dodatečně rozposunovány. Ve směrové skupině se nacházejí cílové brzdy, které sníží rychlost jedoucích odvěsů natolik, aby dojely až na konec koleje nebo na vozy, které již na koleji stojí, a rychlost nárazu do stojících vozů byla v bezpečné úrovni (tj. taková aby nedošlo k poškození vozů nebo nákladu nebo dokonce k vykolejení vozu).
Po dojezdu posledního potřebného vozu najede na danou kolej posunovací lokomotiva, která vozy stlačí tak, aby je bylo možné svěsit (nemají-li automatická spřáhla). V případě, že je daná kolej vybavena zařízením, které zajistí, aby všechny vozy po dojetí byly najety na sebe (tj. bez mezer mezi nárazníky nebo spřáhly), není stlačování nutné. Posunovací lokomotiva se pak k soupravě přivěsí a celou soupravu přestaví do odjezdové skupiny.
Svěšené soupravy jsou v odjezdové skupině připravovány k odjezdu vlaku. Je provedena výchozí technická prohlídka, úplná zkouška brzdy, připravena dokumentace k vlaku. Podobně jako v případě vjezdové skupiny bývají i do této skupiny odjezdové traťové koleje napojeny tak, aby všechny vlaky odjížděly stejným odjezdovým zhlavím.
Takovéto nádraží je celé postaveno v mírném spádu, takže vozy jedou samospádem ve směru rozřazování a není třeba používat lokomotivu.
Největší seřaďovací nádraží na světě je Bailey Yard v Nebrasce, patřící společnosti Union Pacific Railroad. Největším seřaďovacím nádražím v Evropě je Maschen Rangierbahnhof (celkem 96 směrových kolejí) poblíž Hamburku. V Rusku je největší „ranžír“ v Jekatěrinburgu, ještě větší má Jasynuvata v ukrajinském Donbasu (73 kolejí).
Seznam seřaďovacích stanic na síti SŽDC a jejich základních parametrů (seřazeno podle výkonnosti):
Významné seřaďovací nádraží bylo do 90. let 20. století v Praze-Vršovicích. Jednalo se o gravitační seřaďovací nádraží, které bylo v provozu od 18. června 1919.

Serenity (album, Blood for Blood) – album americké hardcore punkové skupiny Blood for Blood
Serenity (album, Culture Beat) – album německé eurodanceové skupiny Culture Beat
Serenity (album, Bobo Stenson) – album švédského pianisty Bobo Stensonav jiných médiíchSerenity (film, 2005) – americký film režiséra Josse Whedona z roku 2005
Serenity (komiksová série) – komiksová série na bázi seriálu Firefly a filmu Serenity
Ticho před bouří (v originále Serenity) – americký film režiséra Stevena Knighta z roku 2019
Sergej Viktorovič Michejev (rusky Сергей Викторович Михеев, * 22. prosince 1938 Chabarovsk) je ruský letecký inženýr, hlavní konstruktér ruské, dříve sovětské konstrukční kanceláře Kamov (rusky Особое Конструкторское Бюро Камов, zkráceně ОКБ Камов, tovární prefix Ka) proslulé zejména produkcí vrtulníků s koaxiálním rotorem, akademik Ruské akademie věd.
Sergej Viktorovič Michejev se narodil 22. prosince 1938 v Chabarovsku, ruském městě na Dálném východě u hranic s Čínou.V roce 1956 nastoupil na Moskevský letecký institut (fakulta letecké techniky). V roce 1962 promoval a nastoupil do Uchtomského vrtulníkového závodu (Kamov). Zde se postupně vypracoval z inženýra-konstruktéra třetí kategorie přes další kategorie do pozice vedoucího sekce, poté hlavního návrháře až do funkce vedoucího divize. V roce 1974 po smrti šéfkonstruktéra a vedoucího celé konstrukční kanceláře Nikolaje Iljiče Kamova, (jenž zemřel koncem roku 1973) byl vybrán vedením obranné složky Ústředního komitétu komunistické strany SSSR ze tří kandidátů na jeho místo. Ve svých 35 letech se tak stal vedoucím mužem jedné z prestižních sovětských leteckých konstrukčních kanceláří. Pod jeho vedením vznikly např. helikoptéry Ka-27 (na níž pracoval ještě N. I. Kamov), Ka-29, Ka-31, bitevní Ka-50 a její dvoumístná verze Ka-52, víceúčelový Ka-60, Ka-32 a další typy.
Wilfried Kopenhagen: Die Hubschrauber des Nikolai Iljitsch Kamow. v: Flieger Jahrbuch 1984. Transpress, Berlín 1984. (německy)
G. I. Kuzněcov. ОКБ Н. И. Камова. Moskva: OOO „Цeнтр авиации и Космонавтики“, 1999. ISBN 5-93316-001-6. S. 376. (rusky, anglicky) 

Sergio Larrain (5. listopadu 1931, Santiago de Chile − 7. února 2012, Ovalle) byl chilský fotograf pracující pro zpravodajskou agenturu Magnum Photos.
Narodil se a vyrůstal v rodině známého jihoamerického architekta, která měla pochopení pro umění a kulturu. Během studia lesnictví na kalifornské univerzitě v Berkley v letech 1949–1953 se začal věnovat i fotografování a prací v kavárně si našetřil na svoji první Leicu. Po cestách v Evropě a Středním východě se v roce 1954 vrátil do Chile a stal se fotografem na volné noze. V  letech 1956–57 se stal fotografem brazilského magazínu O Cruzeiro, což mu umožnilo cestovat po Latinské Americe a opět se vrátil do Evropy.V roce 1958 dostal grant od britské agentury British Council, který mu umožnil pracovat v Londýně. Ve stejném roce se setkal s Henri Cartier-Bressonem, který po zhlédnutí jeho fotografií pouličních dětí navrhl aby pracoval pro agenturu Magnum, jejímž členem se stal v roce 1961. Ve stejný rok se, po dvou letech fotografování pro magazíny v Paříži, vrátil do Chile aby zde na pozvání básníka Pabla Nerudy fotografoval jeho soukromí a blízké. Během 60. let (hlavně v roce 1963) pořídil převážnou většinu fotek dokumentující život ve městě Valparaíso, které byly publikovány jako fotografická esej v roce 1991.
Na začátku 70. let potkal bolivijského mystika a guru Oscara Ichazo a po deseti letech intenzivního fotografování se rozhodl opustit fotografii a věnovat se studiu východních náboženství, kaligrafii, malířství a józe.Hlavní výstava shrnující jeho práci byla uskutečněna v roce 1999 v Institutu moderního umění ve Valencii (IVAM), na jejímž základě byla vydána i souhrnná publikace.

Šeřík čínský (Syringa × chinensis) je rostlina z čeledi olivovníkovité (Oleaceae). Vzrůstem dosahuje velikosti keře vysokého 3 až 4 metry. Jedná se o křížence šeříku obecného (Syringa vulgaris) s druhem šeříku Syringa protolaciniata.
Šeřík čínský kvete v měsíci květnu. Jeho květy jsou růžovofialové. Stavbou jsou pak trubkovité, čtyřcípé. Vyznačují se také svojí charakteristickou vůní.

Šeřík karpatský (Syringa josikaea) je rostlina z čeledi olivovníkovité (Oleaceae). Vzrůstem dosahuje velikosti keře vysokého až jeden a půl metru.
Šeřík karpatský kvete v měsíci červnu. Jeho květy jsou růžové. Stavbou jsou pak trubkovité, čtyřcípé. Vyznačují se také svojí charakteristickou vůní.
Vysazován je díky své nenáročnosti a mrazuvzdornosti. Daří se mu však lépe na slunečných místech.

Šeřík obecný (Syringa vulgaris L.) je rostlina z čeledi olivovníkovité (Oleaceae). Vzrůstem dosahuje velikosti keře až nízkého stromku. Šeřík se často využívá k okrasným účelům, proto byl v historii hojně šlechtěn. Původem pochází z jihovýchodní Evropy a poloostrova Malá Asie. Šeřík tedy není v Česku původním druhem, často však bývá volně vysazován a v teplejších oblastech zplaněl i mimo areál původního výskytu. Mimo šeříku obecného jsou na českém území v menší míře pěstovány také šeřík karpatský (Syringa josikaea) a šeřík čínský (Syringa × chinensis).
Plod, kůra, listy a kořeny šeříku obsahují látku syringin, která při styku s lidskou pokožkou může působit dráždivě a vyvolat alergickou reakci. Syringin dráždí také sliznici a nalezneme jej rovněž v mnoha dalších rostlinách, které mohou být člověku jedovaté. Dříve však byl v lidovém léčitelství užíván proti horečce. Název látky syringin vznikl pravděpodobně odvozením z názvu celého rodu šeřík – Syringa. Další dráždivou látkou, která může vyvolávat alergické reakce, je méně významný rekombinantní alergen označovaný jako t215. Jedná se o alergen způsobující pylové alergie v době kvetení šeříku.Šeřík obecný se rozmnožuje pomocí semen uzavřených v plodech, nebo kořenovými výmladky. Zvláště ve stáří je šeřík typický častým odnožováním. Charakteristický je svojí výraznou vůní.Pro označení šeříku obecného může být použito také lidových pojmenovaní bez, či bez vlašský, bez španělský, nebo bez svatojánský.
Odborný název šeříku Syringa je původem z řečtiny a vznikl z řeckého výrazu pro potrubí – syrinx. V tomto případě bylo totiž užito podobnosti dutého stonku, který byl využíván ve starověkém Turecku, a potrubí. Anglické pojmenování šeříku lilac pochází z francouzštiny, kde se vyslovuje „lila“ a používá se také pro označení typické světle fialové barvy. V tomto významu bylo slovo lila přejato i do češtiny. Prapůvod slova je však třeba hledat v sanskrtském nilak od nil=modrý, odkud se přes perštinu (lilak) a arabštinu (lilach) dostalo do Španělska a Francie.
České pojmenování šeříku šeřík pravděpodobně vzniklo uměle. Dle Českého etymologického slovníku Jiřího Rejzka totiž toto pojmenování měl vytvořit Jan Svatopluk Presl podle ruského slova siréň (z latinského syringa), které následně přizpůsobil podle českého označení barvy květu šeříku šerý. V lidové mluvě pak šeřík mohl být původně označován jako bez, což je patrné dodnes, vzhledem k jeho lidovým pojmenováním, které jsou stále běžně užívána. Dle publikace Česká a slovenská jména rostlin však Presl při vytváření názvosloví vyšel ze sice opět ruského zdroje – Pallasovy ruské flóry – ovšem jako model mu mělo stát ruské označení šeříku serik, které pak opět měl přizpůsobit českému pojmenování šedofialové barvy květů šeříku. Slovenské pojmenování šeříku orgován vzniklo z maďarského výrazu pro označení šeříku orgona, které do maďarštiny a podobně i například do bulharštiny mělo proniknout z turečtiny. Lidově se též (mylně pro podobnost) nazývá střemcha.
Za pomoci metody RAPD se zdá, že divoký Syringa vulgaris má z genetického hlediska nejblíže samozřejmě ke kultivarům, které z něho byly vyšlechtěny. Divoký šeřík obecný a jeho kultivary jsou pak zřejmě sesterskou skupinou k dalším druhům tohoto rodu: blízko k šeříku obecnému mají zejména S. x chinensis (kříženec šeříku obecného se S. protolaciniata) a Syringa oblata. Ve shodě s těmito výsledky patří oba zmíněné druhy do tzv. série Syringa spolu se šeříkem obecným, a to v rámci širší skupiny (podrodu) též pod názvem Syringa.Z genetického hlediska je šeřík obecný diploidní rostlinou. 2n = 46, 44, 46–48 (extra fines) Organismus rostliny se tedy skládá z buněk obsahujících dvě sady chromozomů.
Šeřík obecný je opadavý keř, nebo menší strom, který může dorůstat výšky šesti až sedmi metrů. Při takové výšce pak může průměr kmene dosáhnout až 20 cm. Běžně pak bývá jeho tloušťka mezi deseti a dvaceti centimetry. Jako stromek se vyskytuje šeřík řidčeji než jako keř, aby dosáhl totiž stromového vzrůstu, musí být cíleně pěstován. Jako strom pak může dorůstat výšky až sedmi metrů. Šeřík je typický velmi rozsáhlými kořenovými systémy. Koruna keře je metlovitá.Povrch šeříku tvoří drsná hnědá až hnědošedá podélně vláknitá borka, která je na mladších stromcích hladká a na již starších je podélně mělce popraskaná a odlupující se. Mladé metlovité větévky jsou sytě zelené, ke stáří šednou.
Pupeny rostliny jsou stejně jako listy uspořádány na větvích vstřícně. Pupeny na konci větve jsou pak v páru. Tvarem jsou vejčité a nestejně velké. Všechny pak jsou kryty nahnědlými šupinami.Květy trubkovitého tvaru jsou charakteristické svojí příjemnou vůní. Stavbou jsou lilákové se dvěma tyčinkami a dvěma bliznami. Kalich, dlouhý asi 2 milimetry a nepravidelně zoubkovaný, a lilákovitá koruna jsou oddělení. Korunní trubka je dlouhá 10 až 15 milimetrů. Barva se liší podle odrůd šeříků od bílé až po červenofialovou.Květenstvím šeříku je lata, tedy hroznovité květenství, které bývá dlouhé mezi 8 a 18 centimetry. U šeříku se laty vyvíjejí z horních bočních pupenů na koncích větévek z předešlé sezóny. Vrcholový pupen při vývoji květenství odpadává. Květy na květenství jsou čtyřčetné. Šeřík kvete v měsíci květnu a samotné kvetení trvá mezi třemi až čtyřmi týdny.Listy šeříku jsou bifaciální, to znamená, že list má svůj rub a líc. Rub je barvou o něco světlejší než sytě zelený líc. Listy jsou vstřícné. Na povrchu jsou lysé. Tvarem jsou pak vejčité až srdčité, na konci lehce protáhlé do špičky. Čepel listu je dlouhá 5 až 12 centimetrů. Šířkou pak list dosahuje čtyř až devíti centimetrů. Řapík listu je dlouhý 2 až 4 centimetry.Plodem šeříku je asi 10 milimetr dlouhá tobolka, která je navenek kožovitá a hladká. Tobolka je tvarem smáčkle vejcovitá. V plodu dvě pouzdra, v každém z nich pak dvě křídlatá semena. Pro lepší šíření jsou semena okřídlená blanitým křídlem. Dozrávání plodů probíhá v září a říjnu.
Šeřík je jádrová dřevina. Dřevo je velmi tvrdé a jemné, narůžovělé, místy až tmavě fialové.
Šeřík obecný se v evropských zahradách poprvé objevil v 16. století, kdy byl přivezen z Osmanské říše. Tato událost bývá s přesností na rok určována na rok 1566. Podle tehdejších pramenů měla být rostlina dovezena přímo z Konstantinopole do Vídně císařským velvyslancem Ogier Ghislain de Busbecq. Šeřík svojí popularitu získával postupně, zvláště v době, kdy začal být šlechtěn.
Původní oblast výskytu šeříku obecného je dnes vymezena v oblasti jihovýchodní Evropy. Tato lokalita původního výskytu šeříku obecného byla určena roku 1828, kdy přírodovědec Anton Rocher nalezl na Balkáně původní přírodní zástupce rodu volně rostoucí v divoké přírodě. Od západu na východ šeřík přirozeně roste od Řecka a Hercegoviny až po Černé moře. Ostrůvkovitě lze šeřík nalézt také na poloostrově Malá Asie.V Evropě, kde byl původně pěstován pouze jako kulturní rostlina, se šeříku začalo výrazně dařit a později začal být vysazován i volně. V teplejších oblastech Evropy tak dnes roste již planě. Na teplejších místech v Česku se lze s volně rostoucím šeříkem také běžně setkat. Zvláště pak na výslunných kamenitých svazích v okolí velkých měst – Prahy a Brna – a rovněž v okolí Moravského Krumlova a Hustopečí na jihu Moravy.Časem se šeřík rozšířil také do Severní Ameriky, kam byl dovezen někdy v 18. století.
Šeřík se pro sladkou vůni svých květů často využívá v parcích či zahradách jako okrasná rostlina. Většina vysazovaných rostlin jsou kultivary. Mezi léty 1876 až 1927 představil francouzský pěstitel Victor Lemoine žijící v Nancy okolo 153 pojmenovaných kultivarů, mnoho z nich se hojně uchytilo a dnes jsou již běžnými kultivary. V průběhu doby bylo vyšlechtěno celkem 800 kultivarů šeříku, což svědčí o jeho oblíbenosti. Barva květů u vyšlechtěných odrůd se může pohybovat od bílé až po fialovou. Většina zahradních kultivarů má také omezený vzrůst – ten obvykle nepřesahuje 4 až 5 metrů výšky. Šeřík je vhodný pro výsadbu v parcích také díky své nenáročnosti a mrazuvzdornosti.Dřevo šeříku je pevné a velmi tvrdé, ale pružné. Jádro dřeva je nafialověle hnědé, celé dřevo se pak vyznačuje velmi jemnou strukturou. Využívá se v nábytkářském průmyslu na drobnější prvky. Předností je také jeho dobrá leštitelnost.Šeříkový olej se podobně jako květy šeříku vyznačuje velkou aromatičností, proto bývá využíván v kosmetickém průmyslu k výrobě voňavek. Olej je charakteristický také svojí nažloutlou barvou. Výroba probíhá z výtažků získaných z květů šeříku. Pro tento účel se využívá výhradně šeříku obecného, ostatních druhů nikoliv.Dříve se květy šeříku využívaly také proti bolestem hlavy ve formě obkladů. Z květů se využíval také jejich výtažek a to hlavně proti bolestem v krku. I dnes jsou vybrané části šeříku využívány farmaceutickým průmyslem. V historii byl šeřík využíván i kvůli své mýtické funkci. Podle starých mýtů totiž šeřík odhání zlo a zlé duchy a chrání tak lidská obydlí.Pro označení barev vyšlechtěných odrůd šeříku se používá mezinárodní klasifikace:
vybrané odrůdy šeříkuAndenken an Ludwig Späth – velmi ceněná odrůda šeříku s květy tmavě purpurové barvy vyšlechtěná roku 1883. Tento kultivar má květenství dlouhé 14 až 22 centimetrů. Kvete v půli května purpurovými až fialovými květy, které jsou dlouhé do dvou centimetrů.
Charles Joly – purpurově červené zbarvení květu. Květenství je velmi krátké. Dosahuje výšky do čtyř metrů Odrůda byla vyšlechtěna roku 1896.
Primrose – odrůda s úzkými květy s drobnými žlutými květy. Vyšlechtěna roku 1949.vybrané odrůdy podle barevmodrá: President Lincoln, Wonderblue
růžová: Katherine Havermeyer, Lucie Baltet, Maiden’s Blush, Marie Frances, Mme. Antoine Buchner
purpurová: Andenken an Ludwig Spath, Arch McKean, Paul Thirion, Ruhm von Horstenstein, Charles Joly
V tomto článku byl použit překlad textu z článku Syringa vulgaris na anglické Wikipedii.
MEZERA, Alois. Naše stromy a keře. Praha: Albatros, 1969. 429 s. (OKO). Kapitola Šeřík obecný. 
KOBLÍŽEK, Jaroslav. Syringa vulgaris L. In: SLAVÍK, Bohumil (ed.). Květena České republiky. Praha: Academia, 1997. Svazek 5. Kapitola Oleaceae Hoffmanns, s. 446-456.
BOLLINGER, Markus; HELD, Hans; GRAU. Keře. 1. vyd. Praha: Ikar, 1998. 287 s. (Průvodce přírodou). ISBN 80-7202-302-0. Kapitola Olivovité, s. 246.

Serval stepní či pouze serval (Leptailurus serval, dříve Caracal serval) je africká kočkovitá šelma. Řadí se do podčeledi malých koček a vyznačuje se žlutavým, černě skvrnitým kožichem a vysokým, štíhlým tělem. Dokáže vysoko skákat a rychle běhat na krátkou vzdálenost. Loví především malé hlodavce a ptáky. Podle norem Mezinárodního svazu ochrany přírody jde o druh málo dotčený.
Serval je v současnosti považován za jediný druh rodu Leptailurus. Je však úzce spřízněn s karakalem a kočkou zlatou, do jejichž rodu Caracal bývá někdy řazen. Nicméně taxonomické zařazení se stále zkoumá. Pojmenování serval vychází z portugalštiny a znamená „rys“. Rodové jméno Leptailurus pochází z řečtiny a znamená „úžasně mrštný“.Je to vysoké a štíhlé zvíře, které se podobá psovi s hlavou kočky. Má velké, na konci zakulacené uši a kožešinu téměř stejně barevnou jako gepard štíhlý. Vysoké nohy, relativně nejdelší ze všech kočkovitých šelem, mu umožňují lehce se pohybovat ve vysoké trávě savany. Zbarvení je krémové či nažloutlé s černými puntíky, existuje však i černá melanická forma. Černě zbarvení jedinci se vyskytují hlavně v horských oblastech Keni a Etiopie ve výškách okolo 2500 m. n. m. Byli však spatřeni i v nížinách. Účel černé barvy u mnoha kočkovitých druhů nebyl dosud uspokojivě vysvětlen. Délka těla se pohybuje v rozmezí 59–92 cm, délka ocasu 20-38 cm. Hmotnost osciluje mezi 7–18 kg. V kohoutku měří okolo 56–60 cm. Postavou je podobný karakalovi, ale je vyšší a štíhlejší při zhruba stejné hmotnosti. Pohlavní dimorfismus není nijak výrazný, samci jsou poněkud větší.
Žije pouze v Africe, přičemž téměř výhradně jižně od Sahary, většinou pak jižně od Sahelu. Malá zbytková populace přežívá možná i v Maroku. V Alžírsku byl zřejmě vyhuben, do Tuniska naopak reintrodukován (Národní park Feijda). Je rozšířen na území savan, stepí, lesostepí a v horských oblastech (až do výšky 3800 m. n. m.). Část jeho areálu se nachází i na okrajích tropických deštných lesů. Vyhýbá se suchým polopouštním i pouštním oblastem a rozsáhlým komplexům deštných pralesů. Jeho výskyt je vázán na zdroje vody a alespoň částečně travnatou krajinu.
Serval je poněkud netypicky stavěná kočka. Jeho vysoká a štíhlá postava je přizpůsobená k skákání a rychlému běhu ve vysoké trávě. Dokáže vyvinout rychlost až 73 km/h, což však využívá jen na krátkou vzdálenost. Rovněž šplhá dobře po stromech, ale tuto činnost nijak zvlášť nevyhledává, na rozdíl například od levhartů. Voda (ne příliš hluboká) mu nevadí, rád se koupe a „rybaří“. Síla stisku jeho čelistí je přibližně třikrát vyšší než u kočky domácí (172 vs. 56 Newtonů v tzv. BFQ – „bite force quotient“), což rozšiřuje jeho možnosti při usmrcování větší kořisti.
Živí se převážně malými savci. 90 % jeho kořisti tvoří zvířata lehčí než 200 gramů. Jedná se především o různé myši (např. myš lamelozubá, myš pruhovaná), krysy (např. krysa mnohobradavková, krysa bažinná), pískomily, bělozubky, rypoše a zemní veverky. Málokdy napadá živočichy velikosti zajíce nebo dokonce větší, čímž se poněkud odlišuje od karakala, který běžně loví i menší antilopy a gazely. Jeho další potravou jsou ptáci (od pěvců až po ptáky velikosti čápa), ještěrky, ryby, žáby, hmyz (a to zejména kobylky). Stravu doplňuje trávou (zřejmě mu pomáhá trávit a vyvrhovat) a plody ovocných keřů a stromů (banány, avokáda).
Když serval vystopuje kořist, obvykle za šera či v noci a za pomoci sluchu, exceluje svým uměním chytit ji prudkým skokem. Skáče až do vzdálenosti 4 m a do výšky 2–3 m a je tak mistrovsky vybaven pro lov malých i větších opeřenců. Oběti se zmocní předními tlapami, jimiž ji následně tluče, případně ji okamžitě zakousne. Tímto způsobem chytá především drobné hlodavce, plazy a ptáky. Důvodem této taktiky je to, že malé živočichy je obtížné pronásledovat v husté trávě. Různí hlodavci mají v podrostu vyhloubené chodbičky, jimiž dokáží rychle běhat a kličkovat. Serval jim v tomto obvykle nestačí a tak většinou volí jinou metodu, kterou je právě skok. Lokalizovat oběť mu pomáhá vynikající sluch. Je však zajímavé, že stejnou techniku může použít i na větší kořist, ačkoliv tu napadá jen vzácně. Byl pozorován, že tímto způsobem zaútočil na sedmi kilogramového koloucha gazely Thomsonovy. Pokud se vyhlédnutá oběť nachází pod zemí, serval ji vyhrabe a pak zabije. Své nohy dokáže využít i jako jakési háky, jimiž prohledává dutiny a nory. Jeho úspěšnost lovu je ve srovnání s ostatními kočkami vysoká a dosahuje téměř 50 %. S živou kořistí si rád hraje, dává jí možnost utéct a znovu ji chytá.
Serval je aktivní převážně ráno, večer a v noci, nicméně preference části dne se může lišit od oblasti k oblasti a záviset na přítomnosti jiných predátorů a člověka. Žije samotářsky jako téměř všechny kočkovité šelmy, i když samice jsou v teritoriích samců trpěny. Velikost teritoria kolísá od 2 do více než 30 km². Území si značkují močí, trusem, drásáním kůry a hrabáním zeminy.Páření může probíhat celoročně. Po průměrně 65–75 dnech březosti se rodí přibližně 1–4 mláďata (nejčastěji 2). Samice rodí v husté vegetaci nebo v opuštěném doupěti jiného zvířete. Po narození váží mláďata asi 250 gramů a 9–13 dní jsou slepá. Zhruba po 6 měsících jsou schopna lovu a od jednoho do jednoho a půl roku roku se osamostatní. Mladé samičky mohou s matkou zůstat o něco déle než samci. Samice mohou ve volné přírodě za určitých okolností stihnout dva vrhy ročně, v zajetí, pokud jim jsou mláďata rychle odebrána, i čtyři. Sexuálně zralí jsou servalové po dosažení jednoho a půl roku. V divočině se dožívají v průměru okolo 10 let (nejvíce 12), v zajetí i přes 20.
Potenciálními nepřáteli servalů jsou jakékoliv větší africké šelmy, především hyeny, psi hyenovití, levharti a lvi. Když serval zaregistruje nepřítele, přikrčí se a vyčkává. Pokud se nebezpečí přiblíží, prudce vyrazí a rychlým během a skoky zmizí pryč. Je-li pronásledován vytrvalými běžci, zvláště psy, snaží se najít útočiště na stromě. Hlavním potravním konkurentem servala je karakal, který bývá na sdílených teritoriích zřejmě úspěšnější.
Na jih od Sahelu je serval stále poměrně hojný, i když jeho stavy ubývají. Hlavním nebezpečím je ztráta životního prostředí (např. vypalování podrostů), degradace vodních zdrojů a rozšiřování pastvin pro dobytek, jenž je následně nadměrně spásá. Dalším nebezpečím je lov pro kožešinu, pro sport nebo proto, že je farmáři považován za nebezpečí pro drůbež. Býval často loven i kvůli masu, které je v Africe bráno jako pochoutka. Serval je chráněn v některých státech plošně, jiné uplatňují částečný zákaz lovu a někde požívá ochranu jen v rezervacích.
Typickými ektoparazity jsou klíšťata, endoparazity tasemnice a škrkavky. Nemoci zahrnují například rhinotrachetis virus, calcivirus, panleucopenia virus a vzteklinu.
Servalové bývají často chování v zajetí a pokud jsou odebráni v mládí, snadno zkrotnou. I přesto mohou být nebezpeční, především pro malé děti. Bylo zaznamenáno několik případů napadení a vážného zranění dětí, ale žádný známý fatální případ neexistuje. Pokud se do zajetí dostane původně divoký jedinec, bývá velmi nevrlý a připravený kdykoliv zasadit ránu tlapou.
MARKULA, Anna; HANNAN-JONES, Martin; CSURHES, Steve. Pest animal risk assessment. Serval: Leptailurus serval. Brisbane: The State of Queensland, Department of Primary Industries and Fisheries, 2009. Dostupné online. (anglicky) 
RAMESH, Tharmalingam, DOWNS, Colleen T. "Diet of serval (Leptailurus serval) on farmlands in the Drakensberg Midlands, South Africa". Mammalia. November 2014, roč. 79, čís. 4, s. 399–407. Dostupné online. (anglicky) 
SUNQUIST, Mel; SUNQUIST, Fiona. Wild Cats of the World. Chicago, London: University of Chicago Press, 2002. S. 142-151. (anglicky) 
THIEL, Christine. Ecology and population status of the Serval Leptailurus serval (SCHREBER, 1776) in Zambia. Bonn: Mathematisch-Naturwissenschaftlichen Fakultät der Rheinischen Friedrich-Wilhelms-Universität Bonn (Dissertation), 2011. Dostupné online. (anglicky) 
VÁGNER, Josef. Afrika: život a smrt zvířat. Praha: Nakladatelství Svoboda, 1987. S. 36-38.
CANNIFF, Tessa. "Leptailurus serval: serval" [online]. Animal Diversity Web, 2011 [cit. 2016-02-21]. Dostupné online. (anglicky) 
THIEL, C. "Leptailurus serval" [online]. IUCN Red List of Threatened Species, 2015 [cit. 2016-02-21]. Dostupné online. (anglicky) 
SERVAL CATS - Everything You Want To Know (HDW ENTERPRISES & Foothill Felines Bengals/Savannahs)

Servi camerae (česky služebníci komory [tj. císařské, královské, knížecí apod.]; německy Kammerknechtschaft) je latinské označení právního vztahu mezi židovským obyvatelstvem a panovnickou komorou. Tento vztah vznikl, aby zabránil napadání židovského obyvatelstva, ale zároveň také zajistil příjmy královské komoře.Panovník v privilegiu, které tento vztah vymezovalo, stanovil židovské obyvatelstvo za svůj majetek, a jakýkoliv útok proti židům byl tudíž posuzován jako útok na královský majetek a podle toho byl také trestán. Židé rovněž spadli pod přímou jurisdikci krále a nepodléhali např. městským soudům. Panovník se tímto způsobem zaručoval zajišťovat bezpečnost židovského obyvatelstva na svém území, za což mu ovšem židé byli povinni platit daně a případně i další poplatky.Vůbec poprvé použil sousloví servi camerae ve své listině císař Fridrich II. roku 1234. V Českém království vydal takové privilegium poprvé Václav I., jeho text však zůstává neznámý. Prvním známým textem, který ošetřuje postavení židů jako servi camerae regis jsou Statuta Iudaeorum, která vydal mezi lety 1254 a 1262 Přemysl Otakar II. V Polsku byla tato instituce zakotvena roku 1264 knížetem Boleslavem V. v kališských statutech.

Šest je přirozené číslo, které následuje po číslu pět a předchází číslu sedm. Římské číslice jsou VI. Řecké číslice jsou ϝʹ (digama) nebo ϛʹ (stigma).  Tutéž číselnou hodnotu má i hebrejské písmeno vav. Archaické označení pro množství 6 je půltucet, tedy polovina tuctu.
Šestka je druhé nejmenší složené číslo. Jeho celočíselnými děliteli jsou čísla 1, 2 a 3. Protože číslo 6 je součtem těchto dělitelů, je šestka dokonalé číslo. Další dokonalé číslo je 28.
Protože všechna sudá dokonalá čísla jsou šestiúhelníková, je šestiúhelníkové číslo také 6.
Šest stejných mincí může být položeno kolem centrální mince stejného průměru tak, že každá mince se dotýká centrální mince a zároveň se dotýká dvou svých sousedů bez toho, aby vznikla jakákoliv mezera. Sedm mincí takto uspořádat nelze.
Protonové číslo uhlíku, vyjadřující počet protonů v jádru atomu tím i pořadí v periodické tabulce prvků
Počet pracovních dnů v týdnu podle biblické knihy Genesis a potažmo podle židovského a křesťanského kalendáře
Počet křídel serafů, počet křídel kenaanského boha El a některých dalších staroorientálních božstev
Počet prstů na končetině v případě jedné z nejběžnějších forem polydaktylie, šestiprstosti, v orientálních mýtech i ve sci-fi literatuře spojované s božskými či mimozemskými rasami, v teoriích též se vznikem sumerské dvanáctkové soustavy
Zdvojená trojka (např. v symbolice šestihlavé divoké ovce v hymnu mezopotamského vládce Gudey, či v hexagramu, kde často znázorňuje propojení či prolínání dvou principů)
Rozpůlená či přelomená dvanáctka, odtud i 666 jako neblahé číslo, resp. číslo šelmy
Pařížská šestka – skupina francouzských skladatelů (Georges Auric, Louis Durey, Arthur Honegger, Darius Milhaud, Francis Poulenc a Germaine Tailleferre), jejichž hudba je považována za vzdor proti wagnerismu a impresionismu.
Šestka (seskupení) – společnost historiků umění ve 20. letech 20. století v Praze (Vojtěch Birnbaum, Josef Cibulka, Antonín Matějček, Jaromír Pečírka, Zdeněk Wirth, František Žákavec)
šestka, slangový výraz pro nerušený trestný hod z necelých 6 metrů v basketbale
završení šesté hodiny označovalo poledne v systému babylonských hodin (použitých na některých astrolábech a orlojích) a v židovském náboženském právu (Halacha) a židovských textech.
Obchodní centrum Šestka v Praze-Ruzyni, název odkazuje na název obvodu a městské části Praha 6, symbol odkazuje na hrací kostku, která však má ze všech stran nejvyšší hodnotu

16 (šestnáct) je přirozené číslo, které následuje po číslu 15 a předchází číslu 17.
Římskými číslicemi se zapisuje XVI. Jeho druhou odmocninou je číslo čtyři, druhou mocninou pak číslo 256.
Mezi letouny, jejichž název obsahuje číslo 16 patří například General Dynamics F-16 Fighting Falcon, Polikarpov I-16, Tupolev Tu-16, FFA P-16 či Letov Š-16.

SETI (z anglického Search for Extra-Terrestrial Intelligence – Hledání mimozemské inteligence) je projekt zabývající se hledáním mimozemské civilizace pomocí zachycování rádiové komunikace. Předpokládá, že je to nejpravděpodobnější cesta, kterou by mohla ona civilizace s námi komunikovat.
Duchovním otcem projektu je Frank Drake, který v roce 1960 použil 25metrového radioteleskopu k prozkoumání rádiových vln z hvězd Tau Ceti a Epsilon Eridani.
V roce 1974 byla pomocí radioteleskopu o průměru 305 metrů v Arecibu do kulové hvězdokupy M13 v souhvězdí Herkula vyslána symbolická zpráva, obsahující základní informace o sluneční soustavě.
Kolem roku 1980 začala být myšlenka velmi populární. Přispěly k tomu především filmy Blízká setkání třetího druhu a E.T. - Mimozemšťan, které natočil Steven Spielberg, či kniha Kontakt, kterou napsal Carl Sagan. Roku 1984 je založena organizace SETI Institute, která tak převzala činnost NASA.Od roku 2007 je v USA provozován systém 42 radioteleskopů Allen Telescope Array, který se zabývá hledáním podobných radiových signálů. Nachází se v Kalifornii a sestává z relativně jednoduchých 6m antén.
V roce 1999 byl zahájen projekt SETI@home, který pomocí rozdělování výpočtů mezi dobrovolné uživatele systému analyzuje data, pocházející z radioteleskopu v Arecibu. Tento projekt byl 15. prosince 2005 ukončen s tím, že byl převeden do obecnějšího programu BOINC.

Seven Mountains je třetí studiové album švýcarské folk rockové kapely 77 Bombay Street, jež vyšlo 18. září 2015. Patnáctistopá deska, kterou produkoval Chris Vallejo, přišla na hudební scénu téměř tři roky od předchozího alba Oko Town (říjen 2012), opět v rámci vydavatelství Gadget Records.
Oznámení počátku práce na novém hudebním materiálu pro třetí album proběhlo již 9. ledna 2014. Matt Buchli v rozhovoru uvedl, že jsou bratři „plně zaměstnáni psaním nových písní a mají pocit, že výsledek bude fantastický“. Během prosince 2014 vyrazila skupina do německého Berlína, kde dokončili psaní nových písní a začali prvotní nahrávání ve Vox-Ton Studio. Matt Buchli k tomu řekl: „Vlastně je to jedno, kde se rozhodnete skládat. V cizině, kde objevujete nové věci a poznáváte nové lidi, nás však častěji políbí hudební múza.“V polovině února 2015 se 77 Bombay Street přesunuli do australského Sydney, kde hledali inspiraci pro dokončení nahrávacího procesu. Ten proběhl v soukromém studiu Linear Recording Studios, jejichž majitelem je právě producent Vallejo. Na konci února kapela zveřejnila i fotku z přípravy seznamu stop, kde lze vidět názvy dvou nových písní „Seven Mountains“ a „Amazing Day“. Počínaje 17. březnem toho roku začali vydávat přes kanál You Tube celkově dvanáctidílný seriál videí, která prozrazovala různé podrobnosti ze zákulisí nahrávacího studia. Dne 16. června 2015 skupina oznámila konečné datum vydání, název alba a první stejnojmenný singl „Seven Mountains“, k němuž 3. července téhož roku uveřejnili hudební videoklip.Červenec 2015 přinesl novou akustickou verzi singlu „Seven Mountains“ a během srpna odstartovala čtyři týdny před vydáním série akustických nahrávek nových písní „Club of Optimistic People“ (vydána již 24. srpna), „Falling“, „Bombay“ a „Own the World“, které v tomto pořadí kapela představila každý pátek počínaje 28. srpnem 2015.

Sever, ve staré češtině též půlnoc, je jedna z hlavních světových stran. Ve většině zemí jde o primární světovou stranu. Zkratkou je písmeno „S“ nebo „N“ z německého slova „Nord“ či anglického „North“.
Skutečný sever je směr k severnímu pólu Země (nebo i jiného rotujícího tělesa), který se nachází na vaší levé straně pokud stojíte na rovníku ve směru otáčení.
Směr k severnímu magnetickému pólu, tedy kam ukazuje střelka kompasu. Odchylka mezi zeměpisným a magnetickým severem se nazývá magnetická deklinace.
Pravděpodobně proto, že zdánlivá osa podle které se na obloze otáčejí hvězdy byla pro většinu obyvatel Země na severu, většina národů na Západě uznává sever jako hlavní směr.  Díky tomu:
Sever (respektive zkratka N) bývá často na směrových růžicích označen zdobněji nebo zvýrazněně.
Hodinky se natočí tak, aby hodinová (malá) ručička směřovala na slunce (Pozor na letní čas)
V polovině úhlu mezi ručičkou (sluncem) a dvanáctkou (v létě jedničkou) je na severní polokouli Jih, na jižní polokouli sever. V blízkosti rovníku nelze sever tímto způsobem spolehlivě určit.

C. k. privilegovaná Severní dráha císaře Ferdinanda (německy k.k. privilegierte Kaiser Ferdinands-Nordbahn, zkratkou KFNB) byla rakouská železniční a těžební společnost založená v roce 1836. 
První a hlavní tratí vybudovanou a provozovanou touto společností byla „železnice mezi Vídní a Bochní s vedlejšími drahami do Brna, Olomouce, Opavy, Bílska a Bělé, pak ke skladům soli ve Dworech, Wieliczce a u Bochni“ – tzv. „severní dráha“, nazývaná též podle společnosti „dráha Ferdinandova“ a dodnes českými železničáři přezdívaná „Ferdinandka“. 
Tato železnice, která propojila Dolní Rakousy přes Moravu a Rakouské Slezsko se Západní Haličí (Malopolskem), se v roce 1839 stala první parostrojní železnicí v českých zemích a dnes po ní vede tzv. druhý železniční koridor. Jako na poslední z českých tratí na ní mezi Břeclaví a Bohumínem zůstal uplatňován levostranný provoz, jenž byl teprve 9. prosince 2012 nahrazen pravostranným, což si vyžádalo změny na nástupištích, v hlášeních a signalizaci.
Autorem projektu železnice z Vídně do Haliče byl v roce 1829 Franz Xaver Riepl. Zajímavé je, při propočítávání předpokládané skladby přepravovaného zboží se v tomto projektu s uhlím vůbec nepočítalo. Důvodem byl jeho spíš okrajový význam na začátku 19. století, přitom v 50. letech už se stavěla řada železnic právě především kvůli přepravě uhlí. V seznamu zboží se na předních místech umístili krmní voli a sůl.Za datum vzniku firmy lze považovat 1. březen 1836, kdy byl zahájen úpis akcií této společnosti. O tři dny později pak císař Ferdinand I. podepsal privilegium na výstavbu železnice Vídeň – Bochnia. První valná hromada akcionářů se uskutečnila 25. dubna 1836. Během 15 dnů úpisu akcií byly shromážděny dostatečné prostředky, takže krátce na to mohla začít výstavba dráhy. Hlavním mecenášem nové firmy byl bankovní dům Salomona Mayera Rothschilda, který sám požádal císaře o to, aby mohla být firma pojmenována jeho jménem.
Naplno se výstavba trati rozeběhla v roce 1837 a postupovalo se víceméně od Vídně směrem na sever. Jako první byl již v listopadu 1837 zprovozněn 13 km dlouhý úsek Floridsdorf – Deutsch-Wagram. Následovalo zprovoznění úseku Vídeň – Deutsch-Wagram (6. ledna 1838) a v srpnu téhož roku už jezdily pravidelné vlaky mezí Vídní a Gänserndorfem. První vlak dorazil z Vídně do Břeclavi 6. června 1839.Výstavba postupovala rychle kupředu, takže již 7. července 1839 přijel první vlak do Brna, 1. září 1841 do Přerova, 17. října 1841 do Olomouce a 15. srpna 1842 do Lipníka nad Bečvou. Pak se ovšem postup výstavby směrem na sever zastavil. Důvodem byla nevalná finanční situace společnosti, neboť stavební náklady, ale i náklady na pořízení kolejových vozidel a udržování provozu byly vyšší, než se předpokládalo. Dráha sice nedostala finanční podporu od státu, o kterou žádala, ale neustále enormně rostoucí nakládka ve stanici Lipník firmě finančně velmi pomohla a pravděpodobně ji tak zachránila před bankrotem.Stavba trati dál za Lipník byla zahájena až v květnu 1844, ale hlavní část prací byla prováděna až od roku 1845. V tomto úseku byla také postaven tunel: v důsledku neúnosné zeminy v zářezu budovaném v obci Slavíč bylo rozhodnuto o nahrazení zářezu tunelem. Později se začalo tradovat, že tunel byl postaven na žádost císaře, který chtěl mít na této trati alespoň jeden tunel. Jedná se však pouze o legendu. V současnosti je tunel opuštěn, neboť od 29. května 1895 vede trať jinudy.
Celý úsek z Lipníka do Bohumína byl dokončen v roce 1847 a první slavnostní vlak dorazil do Bohumína 1. května 1847. Dokončení tohoto úseku mělo zpočátku význam především pro samotnou KFNB, neboť jí umožnil přístup k uhlí z dolů na Ostravsku.
Po dosažení Bohumína měla velký význam krátká spojovací trať z Bohumína do pruského Annabergu (dnes Chałupki), čímž vzniklo první železniční spojení Vídeň – Berlín. Ta byla zprovozněna 1. září 1848 a došlo tím k napojení na pruskou železniční síť. Napojení Krakova na KFNB bylo nakonec dosaženo použitím Krakovsko-hornoslezské dráhy (vedoucí přes pruské území), takže KFNB stačilo pouze postavit trať z Bohumína do nejbližší stanice této dráhy, tj. do Osvětimi. Po výstavbě tohoto úseku pak byl 1. března 1856 zahájen provoz na celé hlavní trati KFNB Vídeň – Krakov.
V letech 1845–1849 Severní dráha provozovala dopravu na státem vybudované a vlastněné trati z Olomouce do Prahy. Smlouva však pro stát nebyla výhodná, protože dráha téměř všechny utržené peníze vykazovala jako utracené za náklady na provoz. Proto od 1. ledna 1850 stát tuto dráhu provozoval sám (roku 1855 však stát tuto dráhu prodal soukromému konsorciu – vznikla tak Společnost státní dráhy).
Po prohrané Prusko-rakouské válce v roce 1866 se císař František Josef I. rozhodl zmírnit bídu na válkou těžce zasaženém moravském venkově stavbou nových železnic, mimo jiné i tratě spojující Brno s Přerovem, Olomoucí a Šternberkem. Stavba trati byla podpořena zálohou v hotovosti na stavební výdaje, garantovaným zúročením kapitálu, odkupem přiměřené části akcií společnosti státem a osvobození od daní na 10 let. O koncesi na tuto trať byl velký zájem, ale proti kapitálově silné KFNB neměli ostatní účastníci šanci. Moravsko-slezská severní dráha měla od KFNB oddělené hospodaření, byla tedy dceřinou společností. Koncese byla KFNB udělena na 99 let s tím, že po 30 letech může stát společnost kdykoliv odkoupit.Důvodem, proč musela KFNB oddělit hospodaření tratí Moravsko-slezské severní dráhy, bylo to, že tyto tratě byly budovány a státem podporovány podle koncesního zákona z roku 1855, zatímco starší tratě byly budovány na starším systému privilegií.
V roce 1855 pak byla na KFNB napojena města Opava a Bílsko. V následujících desetiletích pak probíhala výstavba dalších tratí v okolí hlavní spojnice Vídeň – Krakov, některé tratě pak KFNB koupila od jiných společností. 
Severní dráha se zúčastnila stavební horečky budování místních drah, která probíhala po roce 1880 v souvislosti s vydáním zákona, který budování těchto tratí zvýhodnil.Roku 1886 končila původní koncese, která byla udělena v roce 1836 na dobu 50 let. V 80. letech už stát změnil svůj pohled na hlavní železniční tratě a do budoucna už počítal s jejich postupným zestátňováním. Severní dráha však měla v Říšské radě velký vliv a poslanci překvapivě dráze udělili druhou koncesi, která ale firmě dala za úkol vybudování celé řady nových tratí. Nová koncese platila do roku 1904, od tohoto roku měl stát na tratě společnosti výkupní právo trvající až do roku 1940.
Roku 1898 byla postavena místní dráha Petrovice - Karviná nazývaná též karvinská místní dráha KFNB o délce 11,4 km, která spojovala stanici Petrovice (dnes Petrovice u Karviné) se stanicí KBD Karvinná (dnes Karviná-Doly). Trať je vyjma úseku Petrovice u Karviné – Karviná město, dříve Fryštát, zrušena, ale dochovaly se na celém úseku téměř všechny železniční objekty.
KFNB také stavěla vlečky, z nichž zřejmě nejvýznamnější byla tzv. Báňská dráha. Stavba této vlečky mj. souvisela s tím, že již od roku 1855 byla KFNB také těžařskou společností, neboť zakoupila několik důlních jam a polí na Ostravsku.
Severní dráha byla jednou z největších železničních firem v Rakousku-Uhersku. Byla velmi zisková, kromě místních drah, které společnost z velké části stavěla pouze proto, že jí to ukládaly podmínky koncese. Ztráta místních drah však nebyla velká. Severní dráha byla na druhém místě v přepravených tunách uhlí, hned po Ústecko-teplické dráze.V prvních letech provozu vyjížděly z Vídně, Olomouce, Lipníku a Brna dva vlaky, jeden kolem sedmé hodiny ráno a druhý mezi 6. a 9. hodinou večer. Jízdní řád počítal s přesností na čtvrthodinu (stav z roku 1846). V osobním provozu se zpočátku užívaly až 4 vozové třídy (upřesnění v tabulce). Dále existovaly vozy pro přepravu kočárů, v tom případě kočí nebo sluha cestoval ve 3. třídě. Rychlíky byly zavedeny až později. Užívané vozové třídy:
V osobní dopravě provozovala jednu z nejvýznamnějších tratí v monarchii, po které později jezdily i mezinárodní rychlíky s lůžkovými vozy, včetně sezónních vlaků pro ruskou šlechtu z Petrohradu. V jízdním řádu pro rok 1906 najdeme na hlavní trati z Přerova do Břeclavi pět rychlíků s přímými vozy do Berlína, Varšavy nebo Lvova a dalších měst. V těchto vlacích byl obvykle zařazen i jídelní vůz. Dále zde jezdilo pět osobních vlaků. Ty však v této době mívaly mnohem delší trasy než dnes.
Firma tvrdě bojovala s konkurenčními společnostmi, především se Společností státní dráhy, která byla majitelkou trati z Vídně přes Brno do Prahy. Severní dráha se dokonce snažila zabránit vybudování části z Vídně do Brna a odvolávala se na privilegium, které ji tuto trasu zaručovalo. Nelze nezapomenout na to, že Severní dráha – stejně jako Společnost státní dráhy a některé jiné velké železniční firmy – měla ve své době u veřejnosti i části politiků velmi špatný kredit. Velkou nevoli budila stálá rivalita mezi těmito subjekty, stejně jako agresivní cenová politika. Velké firmy však byly většinou ziskové a stát se snažil o jejich pozdější zestátnění spíš ze strategických důvodů.
Od roku 1904 rakouský stát začal vyjednávat o zestátnění všech drah ve vlastnictví KFNB. K zestátnění nakonec došlo k 1. lednu 1906. Stát získal od KFNB hlavní trať i s odbočkami a vlečkami, kompletní vozový park a další příslušenství. V majetku KFNB pak zůstávají doly na Ostravsku a Báňská dráha. Provoz na této dráze však začaly zajišťovat státní dráhy na účet vlastníka.
Z KFNB se tak stala čistě těžařská společnost, která dále podnikala s pozměněným názvem: Severní dráha Ferdinandova. Společnosti měl stát od roku 1909 až do roku 1988 vyplácet rentu. K definitivnímu zániku KFNB pak došlo v roce 1945, kdy byly doly této firmy znárodněny a začleněny do Ostravsko-karvinských dolů.
Provoz na tratích převzaly C. k. státní dráhy (k.k. StB), které pro ně zřídily ředitelství Wien-Nord. Po první světové válce byly trati rozděleny mezi tři nástupnické státy: Rakousko, Československo a Polsko. Objem dopravy na hlavním tahu poklesl, pro Československo byly strategicky významné její dílčí úseky, které se staly součástí východozápadních spojnic. Ty byly také přednostně modernizovány. Během první republiky byla vystavěna tzv. Dluhonická spojka (mimo Přerov) a zdvojkolejněny úseky Břeclav – Brno a Přerov – Olomouc (– Česká Třebová).
Od 50. let byla uskutečňována elektrifikace a modernizace tratí bývalé KFNB, nejprve severní větve v rámci projektu Trať družby (Praha – Čierna nad Tisou). 
V 90. letech narostl význam tranzitní dopravy, úsek Břeclav – Petrovice u Karviné byl modernizován jako Druhý železniční koridor.
Alois Adamus, Pohled do dějin severní dráhy Ferdinandovy po stoleté činnosti 1836-1936, Praha 1936

Severní Karolína (anglicky North Carolina  [ˌnɔrθ kærəˈlaɪnə] IPA, oficiálně State of North Carolina) je stát nacházející se na východním pobřeží Spojených států amerických, v Jihoatlantské oblasti jižního regionu USA. Severní Karolína hraničí na severu s Virginií, na západě s Tennessee, na jihozápadě s Georgií a na jihu s Jižní Karolínou. Východní ohraničení státu tvoří Atlantský oceán.
Se svou rozlohou 139 390 km² je Severní Karolína 28. největším státem USA, v počtu obyvatel (10,1 milionu) je však devátým nejlidnatějším státem a s hodnotou hustoty zalidnění 80 obyvatel na km² je na čtrnáctém místě. Hlavním městem je Raleigh se 450 tisíci obyvateli. Největšími městy jsou Charlotte s 830 tisíci obyvateli, dále Greensboro (290 tisíc obyv.), Durham (260 tisíc obyv.), Winston-Salem (240 tisíc obyv.) a Fayetteville (200 tisíc obyv.). Severní Karolíně patří 484 km pobřeží Atlantského oceánu. Nejvyšším bodem státu je vrchol Mount Mitchell s nadmořskou výškou 2037 m v Appalačském pohoří. Největšími toky jsou řeky Chowan, Neuse, Tar, Cape Fear a Pee Dee, které se všechny vlévají do Atlantského oceánu. Stát leží díky své poloze ve třech klimatických pásmech. Východní pobřeží je v mírném regionu, další chladnější klimatické pásmo tvoří plošina Piedmont a třetím jsou horské oblasti Appalačského pohoří. Flóra a fauna je rozmanitá a sahá od bažinatého pobřeží s výskytem aligátorů až po borové lesy na západě, ve kterých se vyskytují medvědi a jelenci běloocasí.
Původ státu sahá do dob anglické korunní kolonie, která byla založena v roce 1663 a pojmenována na počest anglického krále Karla I. Ta se roku 1729 rozdělila na severní a jižní část. V roce 1776 byla Severní Karolína jednou ze 13 kolonií, které vystoupily v americké deklaraci nezávislosti na britské koruně, a stala se tak jedním z původních třinácti zakládajících států USA. Jako dvanáctý stát v pořadí ratifikovala Ústavu Spojených států amerických, k čemuž došlo 21. listopadu 1789. Od roku 1792 je hlavním městem státu Raleigh, které obdrželo své jméno na počest objevitele pobřeží Severní Karolíny, sira Waltera Raleigha. Během americké občanské války v letech 1861–1865 byla Severní Karolína členem Konfederace. Za poválečné obnovy vstoupila roku 1868 znovu do Unie a změnila se z převážně zemědělské země, kterou byla až do první poloviny 20. století, v průmyslový stát. Po New Dealu v třicátých letech 20. století se Severní Karolína stala centrem amerického finančnictví. Mají zde sídlo společnosti zabývající se špičkovým vývojem a výzkumem v různých oborech průmyslu.
Severní Karolína je devátým nejlidnatějším státem USA, její populace má vzrůstající tendenci. V červenci 2016 zde měla přes 10 milionů obyvatel. Odhaduje se, že asi pětina obyvatel státu je afroamerického původu, dále zde žije osm kmenů původních obyvatel Ameriky. Severní Karolína je součástí biblického pásu (anglicky Bible Belts), obyvatelstvo je převážně protestantského vyznání. Obyvatelé Severní Karolíny byli do 1. poloviny 20. století převážně voliči demokratů, v druhé polovině 20. století se politická orientace posunula ve prospěch konzervativních republikánů. V prezidentských volbách v roce 2008 znovu zvítězil demokratický kandidát.
Severní Karolína je součástí jižanského kulturního okruhu, a to jak v regionální hudbě, tradiční jižanské kuchyni a v tradičních přírodních divadlech s charakteristickými jižanskými znaky, zatímco v architektuře se zde promísilo mnoho různých vlivů. Je zde množství muzeí, přírodních a národních parků a jednotlivých staveb nadregionálního významu. Magnetem pro návštěvníky Severní Karolíny je Národní park Great Smoky Mountains, nejnavštěvovanější národní park v USA. Další atrakcí jsou každoroční automobilové závody NASCAR a sportovní soutěže pořádané univerzitami.
Osídlení indiánskou populací v Severní Karolíně sahá až do paleoindiánského období v 10. tisíciletí před naším letopočtem. Lovci a sběrači žili nejprve v Piedmontu. Z archaické doby, asi 7500 až 1000 před naším letopočtem se dochovaly hroty šípů, které jsou pojmenovány podle naleziště v Uwharrie Mountains, Hardaway. Jedná se o nejdůležitější naleziště na východním pobřeží Ameriky, protože bylo osídleno nepřetržitě po tisíce let a archeologické naleziště se dochovalo neporušené. Tundru z doby ledové nahradily husté lesy, lidé změnili způsob života v tom smyslu, že již nenásledovali stáda jelenů karibu, ale zdržovali se spíš na přiměřeně velkém území. Ořechy, zelenina a ryby představovaly důležitou část stravy, počet obyvatel narůstal. Kamenné nádoby a dřevěné nástroje se staly předmětem obchodu, obrovské množství ryolitu bylo těženo v Morrow Mountains a obchodováno na území 75 000 km², a nakonec se vytvořil jakýsi druh zahradnictví, ve kterém hrály ústřední roli dýně, dále žaludy a ořechy z ořechovce. Mezi lety 6000 až 3000 před naším letopočtem bylo velice teplé období, které umožnilo velký populační růst, území jednotlivých kmenů se začalo dramaticky zmenšovat, stále více a více vesnic bylo založeno podél řek, které stále více provozovaly kolem roku 3000 před naším letopočtem zahradnictví. Lov se provozoval pouze sezónně, obchod na velké vzdálenosti přinesl mušle od Mexického zálivu, měď od Velkých jezer v této oblasti a vznikla rozsáhlá síť cest.
Tuto kultura se vyměnila přibližně kolem roku 1000 před naším letopočtem kulturou Woodland a Mississippi, které měla kontinuitu přibližně až do roku 1000 našeho letopočtu. Zvláště důležitý byl nástup používání keramiky, tzn. Swannanoa ware, a není jasné zda se jednalo o přistěhovalé skupiny či původní skupiny přijali technologii výroby keramiky. Tyto skupiny jsou již předky historických kmenů, se kterými se setkali první Evropané. Perioda od roku 300 před naším letopočtem do roku 200 našeho letopočtu se nazývá Pigeon, po ní následuje Connestee.
Kultura Mississippi měla značný vliv. Rozsáhlé oblasti byly pojmenovány jako Hopewell Interaction Sphere po kultuře Hopewell. Severní Karolína byla rozdělena do dvou kulturních oblastí. Zatímco v pobřežní oblasti a severním Piedmontu asi od roku 1000 dominovala kultura s názvem Late Woodland, která navazovala na předchozí kultury, a měla pravděpodobně rovnostářskou politickou a sociální strukturu, v horských oblastech a v jižním Piemontu byla společnost výraznější rozvrstvená. Dědičně vládnoucí třída používala dálkové trasy k nákupu luxusního zboží, například mušlí a vzácných kamenů, později i slídy, která se stala novou komoditou. Mounds Nununyi a Town Creek ukazují na vlivy, které změnily vztah lidí ke smrti. Pohřebistě Town Creek Indian Mound je nejnavštěvovanějším archeologických nalezištěm v Severní Karolíně. Skrývá Mound, posvátné a vrchnostenské budovy. Jsou pozůstatkem kultury, která vzkvétala v letech 950 do 1400, a je známá jako Pee Dee, je pojmenována po místní řece. Zmizela před rokem 1600. Již kolem roku 900 začalo intenzivní pěstování kukuřice, po roce 1200 byli z malých sídel větší vesnice se 150 obyvateli a 15 až 20 domy postavenými kolem centrálního prostoru, a jejich počet a velikost kolem roku 1400 výrazně vzrostla.
Směrem od pobřeží podél řeky Neuse River je kulturní hranice mezi Severem a Jihem. Jižně od řeky převládají již od roku 2000 před naším letopočtem, pravděpodobně z Georgie převzaté hliněné nádoby zpevněné rostlinnými vlákny (Stallings ware), na severu se prosadila skutečná keramika. Většina Mounds se nachází na jih od Neuse River. Obyvatelé Severní Karolíny z velké části vedli usazený způsob života, žili venkovským způsobem života (Eastern Agricultural Complex), bez dlouhodobé změny. Začalo převládat pěstování fazole, kukuřice a dýní, zatímco význam ořechů klesal. Třetím kulturním regionem byla oblast hor na západě, která byla později obývána Čerokíjů (Pisgah, v letech 1000 až 1450, poté Qualla). I tam větší vesnice postavili Mounds. Ze severu se přistěhovalo přibližně 800 skupin Irokézů (Cashie, do roku 1750).
Když v roce 1524 připlul první Evropan Giovanni da Verrazano během hledání cesty do Tichého oceánu u břehů Severní Karolíny, ta byla obydlena kmeny Čerokíjů, Tuscarora, Muskogee, Cheraw, Tutelo, Catawba a dalšími menšími, s Irokézy a Algonquian příbuznými kmeny.
V roce propůjčila 1584 královna Alžběta I. siru Raleigtovi listinu k založení britské kolonie. První pokus o osídlení selhal. Druhý pokus začal na jaře roku 1587. Skupina 110 osob osídlila ostrov Roanoke. Na něm se narodila 18. srpna 1587 Virginia Dare, první dítě anglických mluvících osadníků v Novém světě. Když se vůdce osadníků v roce 1590 znovu vrátil na ostrov, našel zde jen pozůstatky z osídlení. Nikdy nebylo vysvětleno, co se v osadě odehrálo. Tato druhá osada vstoupila do historie jako "ztracená kolonie" (Lost kolonie). Zmizení jejich obyvatel je stále důvodem ke spekulacím.
Po restauraci Stuartovců v roce 1663 král Karel II. udělil osmi věrným listinu k založení nové kolonie, měli ji řídit jako její vlastníci. Na počest svého otce Karla I. (latinsky Carolus), byla pojmenována Carolina. V okolí Albemarle Sound dnešní Severní Karolíny se již usadili v roce 1650 osadníci z Virginie, ale další kolonizace byla pomalá. Do roku 1700 bílí osadníci kolonizovali pobřeží na jih až k Pamlico River, roku 1722 až k Bogue Sound, blízko dnešního Jacksonville. V druhém důležitém místě osídlení v okolí přístavního města Charleston zůstali osadníci dlouho izolováni, takže se v Severní a Jižní Karolíně od počátku osídlení vytvořili dva zcela rozdílné vládní a správní systémy, které byly v letech 1664 až 1691 řízeny dvěma guvernéry. Zákonodárci se poprvé sešli v roce 1664 v Albemarle. Teprve roku 1701 majitelé uznali (Lord Proprietors) rozdělení Severní a Jižní Karolíny a od roku 1712 měla zodpovědná osoba za severní osady, přidělený titul guvernér Severní Karolíny. V roce 1729 se staly obě Karolíny korunními koloniemi a jejich rozdělení bylo dokončeno.Společensky a politicky se Severní Karolína v koloniálních dobách podobala více severnímu sousedovi, Virginii, než Jižní Karolíně. Zatímco Jižní Karolína byla v 18. století vybudována především otroky, nad nimiž stála politicky a ekonomicky vládnoucí vrstva plantážníků rýže, většina populace na severu žila na malých farmách, kde se pěstoval tabák, obilí a choval dobytek. Černoši představovali na jihu v roce 1710 asi 38 procent populace, na severu pouze 6 procent. V protikladu s jihem se na severu v souvislosti se založením okresů vytvořila místní správní struktura. Na rozdíl od jihu se na severu zřízením okresů a v některých městech vytvořila místní řídící struktura. V roce 1705 bylo jako první město Severní Karolíny založeno Bath.
V pozdních šedesátých letech 18. století vzniklo napětí mezi zemědělci pocházejícími z nižší společenské třídy z Piedmontu a plantážníky z pobřežní oblasti. Zjevné plýtvání veřejnými prostředky guvernérem Williamem Tryonem při budování nového sídla vlády, Tryon Palace v New Bernu, přinesl výbuch nespokojenosti zemědělců a přerostl v otevřené povstání. Tryon vyhrál 17. května 1771 bitvu u Alamance, a tím ukončil na sedm let trvající konflikt. Někteří historici vidí v tomto povstání predispoziční faktory pro vypuknutí – nebo již první vojenský akt Americké války za nezávislost.V Charlotte obyvatelé okresu Mecklenburg County dne 20. května 1775 údajně vydali první prohlášení o nezávislosti během americké revoluce, ale nedochoval se žádný důkaz o této události.
Datum Mecklenburg Declaration of Independence je ale na pečeti a vlajce státu Severní Karolína. Dne 12. dubna 1776 v kongresu provincie Severní Karolína, usneseno vyhlásit vyhlásit nezávislost na britské koruně. Tím se stala Severní Karolína první kolonií, která své zástupce druhém kontinentálním kongresu zmocnila takzvaným Halifax Resolves odtrhnout se od Anglie.c Tato událost se je také datem vzpomínána na pečeti a vlajce Severní Karolíny.Severní Karolína zůstala v prvních letech války do značné míry ušetřena od válečných událostí, ale později v letech 1780 až 1781 se stala hlavním dějištěm války. Velkého vítězství dosáhli Američané 7. října 1780 v bitvě u Kings Mountain. Po vítězství nad Brity 17. ledna 1781 v bitvě u Cowpens nalákal Nathanael Greene britské vojáky do vnitrozemí. Tím je odřízl od ze skladů v Charlestonu. Tento manévr vešel ve známost jako „The Race to the Dan“.Vojska generálů Greeneho a Cornwallise se utkala dne 15. března 1781 v bitvě u Guilford Court House. Ačkoli britské síly zvítězily, byly zdecimovány ztrátami. To vedlo nakonec k jejich porážce v říjnu roku 1781 v bitvě u Yorktownu. Po vítězství americko-francouzské armády byla nezávislost Ameriky od britské koruny bezpečně zajištěna. Válčící strany podepsaly v září 1783 Pařížský mír, ve kterém Británie uznala Ameriku jako suverénní stát.
V roce 1787 předložený návrh Ústavy USA byl přijat v Severní Karolíně velmi rozdílně. Teprve o rok později se delegáti shodli na její podpoře v Fayetteville a Severní Karolína ústavu jako dvanáctý a poslední stát ratifikovala. V roce 1790 Severní Karolína předala západní část země vládě. Oblast byla v letech 1790 až 1796 označena jako Tennessee Territory. V roce 1796 na jeho území nakonec vzniklo Tennessee, 16. spolkový stát Unie.
Prosperita a hospodářský růst v silně zemědělsky založeného státu závisely na otrocké práci., v prvních letech po založení zejména na pěstování tabáku. Po revoluci se kvakeři a mennonité snažili majitele otroků přesvědčit o propuštění otroků na svobodu. Počet svobodných černochů v Severní Karolíně v průběhu prvních desetiletí po válce za nezávislost přesto stoupal.
Ačkoli otroctví bylo míň rozšířené než na hlubokém jihu, v roce 1860 při sčítání lidu víc než 330 000 lidí, tj. 33 % populace byli Afroameričani žijící v otroctví.V roce 1840 byla dokončena dodnes stojící vládní budova v Raleighu. Na rozdíl od mnoha jiných států na jihu se v Severní Karolíně nevyvinula žádná dominantní „aristokracie plantážníků“, ale stát a jeho vláda byl z velké části kontrolována samostatně hospodařícími rolníky ze střední třídy. V polovině 19. století byly venkovské oblasti Severní Karolíny spojeny přes přes 208 km dlouhou „železnicí farmářů“ (anglicky „farmer’s railroad“"). Vedla z Fayetteville na východě až do Bethanie severozápadně od Winston-Salemu, a byla postavena z dřevěných kolejnic.
V roce 1860 již v Severní Karolíně existovala dlouholetá tradice otroctví. Přesto se z počátku nechtěla připojit ke Konfederaci, teprve výzva prezidenta Abrahama Lincolna ke vstupu do sousedního státu Jižní Karolína, byla impulsem ke vstupu do konfederace. I po vstupu do ní někteří zemědělci odmítali podporovat konfederaci, především ti, kteří nevlastnili otroky.
] Přesto byli muži ze všech částí Severní Karolíny v rámci Armády severní Virginie jednou z nejdůležitějších složek armády konfederace a zúčastnili se nejdůležitějších bitev války.
Největší bitva v oblasti Severní Karolíny byla bitva u města Bentonville na jaře roku 1865. Byla neúspěšný pokus konfederačního generála Joseph E. Johnston, zastavit postup vojsk Unie pod vedením generálmajora William T. Sherman přes území Karolín. Tím se vzdal poslední větší bojový svaz Konfederace, a tím se ukončil válečný konflikt. Wilmington je jako poslední přístav konfederace vzdal na počátku léta roku 1865.
Severní Karolína přijela novou ústavu, která podporovala vzdělávání, zakázala otroctví, zavedla všeobecné volební právo a vytvořila sociální instituce
a 4. července 1868 vstoupila znovu do Unie. 14. dodatek Ústavy Spojených států zajistil rovné zacházení s občany po občanské válce a byl také ratifikován. Během obtížného období rekonstrukce byl Andrew Johnson, rodák ze Severní Karolíny v letech 1865-1869 prezidentem Spojených států amerických.
Na konci 19. století se v Piedmontu rozvinul bavlnářský a textilní průmysl a rozvoj textilního průmyslu poskytl alternativu k současnému převládajícímu zemědělství. Dne 17. prosince 1903 bratři Wrightové uskutečnili první úspěšný let v historii letadlem těžším než vzduch, poháněným motorem v Kitty Hawk v Severní Karolíně.V reakci na rasové rozdělení, zbavení občanských práv a problémy v zemědělství, desítky tisíc Afroameričanů v letech 1910 až 1930 opustili Severní Karolínu. Odešli v naději na lepší životní podmínky a usadili se zejména v velkých městech na severu země USA.Počátkem 20. století se v Severní Karolíně ve velkém měřítku uskutečnila iniciativa pro vzdělávání a výstavbu silnic na podporu ekonomiky státu. Státní výstavba silnic začala v roce 1920, poté co se auta stala oblíbeným dopravním prostředkem. Během prvního desetiletí 20. století se mnoho důležitých institucí ozbrojené síly Spojených států amerických usadilo v Severní Karolíně, například v Fort Braggu.
New Deal, program na oživení domácí americké ekonomiky prezidenta Franklina D. Roosevelta, měl velký vliv na pokrok v Severní Karolíně v oblasti vzdělávání a v průmyslu. Během druhé světové války dodávala Severní Karolína ozbrojeným silám  řadu místních výrobků. V Severní Karolíně byl také kladen důraz na výzkum a univerzity.V roce 1931 byla v Raleighu založena Voters League Negro, která vedla kampaň pro registraci voličů z afroamerické komunity. Práce v oblasti desegregace a obnovení občanských práv pro afroamerickou populaci pokračovala na celém území Severní Karolíny. Afroameričtí studenti North Carolina Agricultural and Technical State University uskutečnili Greensboro sit-ins,a tato forma odporu se rozšířila po celém jihu USA. Po schválení Civil Rights Act z roku 1964 a Voting Rights Act z roku 1965 se začala afroamerická populace plně podílet na politickém životě. V roce 1973 Clarence Lightner po úspěšné kandidatuře na funkci starosty města Raleigh přepsal americkou historii. Stal se prvním Američanem černé pleti na jihu Spojených států, který byl zvolen starostou a navíc ve městě s převážně bělošskou populací.V roce 1971 byla ratifikována třetí Ústavu státu Severní Karolína, a její dodatek z roku 1997 dává guvernérovi právo veta ve většině legislativních rozhodnutí. Demokrat Jim Hunt byl v roce 1996 po čtvrté za sebou zvolen guvernérem, a tím vytvořil rekord v tradičně republikánské Severní Karolíně,
Elaine Marshall byla jako první žena zvolena do úřadu státního tajemníka, významného úřadu na federální úrovni.
Severní Karolína se nachází na jihovýchodním pobřeží Spojených států, hraničí s Jižní Karolínou a Georgií na jihu, na západě s Tennessee a Virginií na severu. Na východě se nachází pobřeží Atlantského oceánu. Severní hranici státu tvoří 34. rovnoběžka, západní hranice státu vede na hřebenu Apalačského pohoří. Nejjižnější bod státu se nachází na 33°50' severní šířky, ve směru ze severu na jih měří stát 240 kilometrů, z východu na západ mezi 75° 30' a 84° 15' západní délky měří přibližně 800 km. Stát má rozlohu 139 390 km² což je o něco málo více než rozloha bývalého Československa.
Geograficky a geologicky se Severní Karolína od východu na západ dělí na tří hlavní oblasti: pobřežní nížiny při pobřeží Atlantiku, plošinu Piedmont ve vnitrozemí a horské oblasti Appalačského pohoří.
Přibližně dvě třetiny státu tvoří pobřežní nížina při pobřeží Atlantského oceánu. Půdní pokryv je zde slabý, půdy jsou písčité a jsou pokryty hustými borovými lesy s příměsí jiných stálezelených dřevin. Půdy jsou vhodné především pro pěstování tabáku, sójových bobů, melounů a bavlny. Tento region, který zahrnuje Inner Bank, tvoří venkovskou Severní Karolínu. Nachází se zde jen několik větších měst. Před pobřežím se nachází Outer Banks, řetěz malých ostrovů a pohyblivých dun, které tvoří bariéru mezi Atlantským oceánem a vnitrozemskými vodami. Outer Banks obklopují dvě největší laguny ve Spojených státech, Albemarle Sound na severu a Pamlico Sound na jihu, jejichž rozloha je větší než rozloha amerického státu Connecticut. Na pobřeží Severní Karolíny je nedostatek vhodných přírodních přístavů, takže zde nikdy nebyl založen žádný významný přístav, jako je Charleston v Jižní Karolíně nebo Savannah v Georgii. Nejdůležitější přístav ve státě, Wilmington, se nachází asi 25 km ve vnitrozemí u mysu Cape Fear River. Pobřežní nížina je největší a geologicky nejmladší částí státu. Je složena převážně z usazených hornin, většinou z písku a hlín, na jižním pobřeží se vyskytuje také vápenec. Hospodářsky nejvýznamnějším minerálem státu je fosfát, který se zde těží a využívá se v zemědělství jako hnojivo. Pobřežní nížinu ohraničuje 90 metrů nad současnou hladinou moře tři miliony let staré mořské pobřeží, známé jako Fall zone (tj. jako oblast vodopádů). Zde plošina Piedmont poměrně strmě spadá do pobřežní oblasti a řeky tekoucí z Appalačských hor zde tvoří peřeje a vodopády.Region Piedmont ve středu státu je nejvíce urbanizovaná a nejhustěji osídlená část Severní Karolíny. Piedmont má kopcovitý ráz, krajina je zde občas přerušena výběžky Appalačského pohoří a údolími řek, které jsou zbytky zcela erodovaných vyšších hor. Geologická struktura krajiny vznikla Inner Piedmont Beltem, který má stáří 750 až 500 milionů let, která ovlivnila Kings Mountain Belt, Milton Belt, Charlotte Belt, Carolina Slate Belt, Raleigh Belt a Eastern Slate Belt které mají stáří od 650 do 300 milionů let. Mnohem mladší součástí Piedmontu jsou také Triassic Basins o staří 200 až 190 milionů. Jsou to bývalé sníženiny příkopů, které byly vyplněny blátem a sedimenty přilehlých vyšších oblastí. V Carolina State Beltu byl v roce 1799 dokumentován první nález zlata na území USA a na počátku 19. století se zde provozovaly doly na těžbu zlata., Nyní se kromě lithia v tomto regionu těží hlavně žula, rula a další materiály pro stavebnictví. Nadmořská výška regionu Piedmont je 90 metrů nad mořem na východě až 300 metrů nad mořem na západě. Půdy se skládají převážně z tenkých hliněných vrstev promísených kameny, pouze na východním okraji náhorní plošiny jsou písčité kopce, což je bývalá pobřežní linie s dunami a plážemi. Jsou zde na vlhkých půdách pěstovány hlavně broskve a melouny, kterými je tento region známý. Od roku 1970 stouplo tempo urbanizace krajiny a zemědělství bylo do značné míry potlačeno, krajina získala předměstskou strukturu.
Appalačské pohoří tvoří západní hranici Severní Karolíny. Pohoří lze v oblasti Severní Karolíny rozdělit do čtyř pásem. Blue Ridge Mountains jsou největším pohořím a probíhají přes západní část státu, s občasnými vysokými výběžky do okolní krajiny. Nejvyšší horou pohoří je s nadmořskou výškou 2037 metrů nad mořem Mount Mitchell. Je zároveň nejvyšším bodem státu a také nejvyšší horou ve Spojených státech na východ od Skalistých hor. Great Smoky Mountains, známé také jako Smokies, tvoří západní hranici státu a jsou druhým nejvyšším pohořím Severní Karolíny. Nejstarší z přibližně půl miliardy let starých hornin se nachází v západní části státu. Blue Ridge Belt se nazývá horské pásmo, který zahrnuje také menší pohoří Murphy Belt a Grandfather Mountain Window, které je složeno z vulkanických, sedimentárních a metamorfovaných hornin, jako je živec, slída a křemen. Brushy Mountains je zřetelně menším a nižším pohořím, jeho nejvyšším vrcholem je Pores Knob. Nachází se 817 metrů nad mořem. Uwharrie Mountains jsou nejstarším, nejvýchodnější a nejnižším pohořím Severní Karolíny. Nejvyšší vrchol pohoří je High Rock Mountain, nacházející se ve výšce 350 metrů nad mořem. Mezi horami jsou úrodná údolí, kde se nachází mnoho řek a potoků. Hory jsou pokryté lesy, jen pár vrcholů je holých s prérijní vegetací. I když zemědělství v tomto regionu stále hraje důležitou roli, význam cestovního ruchu je na vzestupu a je nejdůležitějším hospodářským odvětvím horského regionu.
Říční systémy v Severní Karolíně lze rozdělit do dvou hlavních skupin. Východní hlavní rozvodí Severní Ameriky vede na hřebenu Appalačského pohoří. Pouze řeky v nejzápadnější části státu jsou odvodňované Mississippi do Mexického zálivu. Řeky, které pramení na východním úbočí hor tečou do Atlantského oceánu. Dále jsou rozděleny podle místa jejich ústí, která se nachází buď na území Severní nebo Jižní Karolíny. Rozdělení říčních systémů, které ústí do Atlantiku, je způsobeno tím, že výběžky pohoří Blue Ridge se vyskytují až u přístavního města Wilmington podél hranice s Virginií.
Catawba River a Yadkin River se svými přítoky protékají 30 okresy Severní Karolíny. Tečou jako vějíř přes celou Severní Karolínu a odvodňují její velkou část, než jejich tok překročí hranice do Jižní Karolíny a ústí do Atlantiku. Řeky Chowan, Roanoke, Tar, Neuse a Cape Fear River ústí do moře v Severní Karolíně a byly před výstavbou železnice důležitými obchodními cestami. Pouze jedna z řek ústí přímo do moře, ostatní meandrují v pobřežní nížině a ústí do lagun při pobřeží. Laguny a řeky do nich ústící vytvořily síť vodních cest dlouhou 1800 kilometrů, které jsou vhodné pro parní lodní dopravu a pro plachetnice.
Břehy řek jsou lemovány na horním toku lužními lesy s topoly, vrbami a olšemi, v mělkém dolním toku jsou lesy s tisovcem dvouřadým. V průběhu toku z náhorní plošiny do nížiny překonávají výškový rozdíl několika set metrů přes peřeje a vodopády. V koloniální minulosti mnoho pil a přádelen bavlny využívalo vodní energii a pomohlo tím k rozvoji mnoha měst a obcí. Laguny a plochá pobřežní nížina jsou bohaté na ryby a kolonie vodního ptactva.V Severní Karolíně lze všude nalézt mnoho menších přírodních jezer, je zde i mnoho přehrad, které postavily společnosti na výrobu elektrické energie. Přehrady se využívají k regulaci vodních toků, ochraně před povodněmi, turistice, rybářství a k myslivosti. Větší jezerní oblast vznikla na řece Yadkin River v podhůří Uwharrie Mountains,Uwharrie Lakes. Největší z těchto jezer je High Rock Lake. Největší z umělých jezer v Severní Karolíně má rozlohu 129 km² v Lake Norman, na řece Catawba, na jehož březích vznikl Lake Norman State Park.
V největší části Severní Karolíny převažuje teplé mírné deštné podnebí, s výjimkou vyšších oblastí Appalačských hor, které mají vlhké boreální klima. Hory slouží jako štít regionu, zachycují nízké teploty a bouřky z oblasti jihozápadu. Průměrná denní teplota ve většině oblastí Severní Karolíny je v červenci 32 °C. V lednu jsou průměrné teploty kolem 10 °C.Pobřežní nížina je ovlivňována Atlantským oceánem, zimy jsou zde mírné a v létě jsou mírně vyšší teploty. Denní maximální teploty v létě na pobřeží jsou 31 °C, zatímco zimní teploty zřídka klesnou pod 4 °C. Průměrné denní maximální teploty v zimních měsících v pobřežní nížině jsou kolem 15 °C, teploty pod bodem mrazu jsou vzácné. V pobřežní nížině napadne ročně kolem dvou centimetrů sněhu, mnohé zimy jsou zcela bez sněhu a ledu. V Piedmontu jsou léta teplejší a zimy chladnější než v pobřežní oblasti. Průměrné denní maximální teploty jsou v létě kolem 32 °C, ale jen zřídka jsou vyšší než 37 °C. V zimě jsou v průměru okolo 10 °C v noci a často padají pod bod mrazu. Celkové roční množství sněhu je zde od 7 do 20 centimetrů. Zimní počasí v regionu Piedmont je známé přeháňkami s kroupami a mrznoucím deštěm, který v některých bouřích může dosáhnout takové intenzity, že stromy a elektrická vedení se hroutí pod jeho zatížením. Roční srážky a vlhkost Piedmontu jsou nižší než na pobřeží nebo v horách každý rok a činí přibližně 100 litrů na metr čtvereční. Nejchladnější oblast Severní Karolíny je Appalačské pohoří, kde teplota v létě zřídka překročí 26 °C. Průměrné denní teploty jsou v zimě mezi -1 °C až 5 °C, často poklesnou pod -9 °C. Ročně napadne v průměru 36 až 51 cm sněhu, ve vyšších regionech pak více.Vzhledem k exponované poloze jihovýchodního pobřeží Atlantiku zasáhne Severní Karolínu velmi silný hurikán v průměru jednou za desetiletí, větší tropická bouře v průměru jednou za každé tři až čtyři roky. V některých letech může být Severní Karolína opakovaně zasažena hurikánem a dalšími tropickými bouřemi, nebo pociťovat výběžky hurikánů a tropických bouří. Pouze státy Florida, Texas a Louisiana jsou postiženy hurikány častěji než Severní Karolína. V průměru je 50 dní v roce s bouřkami, z nichž některé jsou velmi závažné, způsobují krupobití a nárazy větru o síle hurikánu. Ačkoli většina hurikánů způsobí škodu v pobřežních oblastech Severní Karolíny, mohou také dosáhnout do vnitrozemí a způsobit tam stejnou zkázu. Severní Karolínu postihne ročně v průměru méně než 20 tornád,
většinu způsobí hurikány nebo tropické bouře v pobřežní nížině, zatímco západní Piedmont chrání před bouřemi hory. Další meteorologický fenomén se nazývá Cold Air Damming, zadržuje studený vzduch horami v západní části státu, a je velice častým jevem. Oslabuje bouře, ale vede také k masivnímu mrznoucí dešti v zimě.
Fauna a flóra Severní Karolíny je vzhledem ke své zeměpisné poloze velice pestrá, od skromné a mělce kořenící vegetace na východě, kde se vyskytují aligátoři, až po borové lesy v Appalačském pohoří, kde žije jelenec běloocasý a medvědi. V nížinách se vyskytují typické rostliny a živočichové amerického jihovýchodu, zatímco ve vyšších nadmořských výškách se vyskytují běžné severské druhy zvířat a rostlin. Celkem zde bylo nalezeno 300 druhů a poddruhů dřevin a asi 3000 druhů krytosemenných rostlin. Mnoho rostlinných a živočišných druhů je v Severní Karolíně považováno za ohrožené, ale jsou zde také celostátně ohrožené druhy, např. při pobřeží různé druhy velryb, z rostlin se zde vyskytuje např. vzácný zlatobýl (Solidago spithamaea) a mnohé další.V pobřežní oblasti se vyskytují slaniska a močály, v nichž rostou zejména bahenní traviny Spartina patens a Distichlis spicata, na pobřežních dunách rostou vysoké trávy druhu Uniola paniculata (tzv. „mořský oves“). Ze stromů zde roste např. jalovec viržinský (Juniperus virginiana) a různé borovice, v bažinách černých vod roste tisovec (Taxodium), šácholan tříplátečný (Magnolia tripetala) a tupela (Nyssa), které zde mají dobré podmínky k růstu. V rašeliništích Pocosin u Wilmingtonu roste velmi hojně pozoruhodná rostlina mucholapka podivná. Kromě mnoha druhů mořských a sladkovodních ryb se v moři vyskytují ústřice a mořské želvy a v řekách, jezerech a podél mořského pobřeží také chránění aligátoři. Zvláštností Outer Bank jsou poníci, kteří žijí na ostrovech polodivoce.
V Piedmontu mohou stromy již hlouběji kořenit, v lesích zde dominují různé druhy dubů a ořechovců, dříve zde také hojně rostly americké kaštany. Rostou zde druhy topolů, bříz, lip, jírovců a červených javorů, z bylin zde roste jedlovec (Tsuga caroliniana) a různé druhy orchidejí. Z živočišných druhů je běžný mýval severní, jelenec běloocasý, veverky a vačice, některé ohrožené druhy netopýrů a bobr. V řekách a jezerech se vyskytuje okoun, sumec a mnohé další druhy ryb, žijí zde také různé druhy vodních ptáků, zejména různé kachny a husy.
V horách s přibývající nadmořskou výškou začínají převažovat jehličnaté lesy, a částečně zde žijí odlišné druhy zvířat než v Piedmontu. Šedí vlci a pumy byli již vyhubeni, ale v lesích se stále vyskytuje rys červený (Lynx rufus). V oblasti Great Smoky Mountains se vyskytuje medvěd baribal, který je dnes turistickou atrakcí. V 19. století byla dovezena divoká prasata, která jsou dnes velice hojná. V horských potocích žijí pstruzi a okouni.
Hustota obyvatel Severní Karolíny je 63,8 obyvatel na kilometr čtvereční. Velká města v Severní Karolíně se nacházejí téměř výhradně ve třech metropolitních oblastech, kde žije více než polovina z celkového počtu obyvatel státu:
Hranice Severní Karolíny překračující aglomerace "Metrolina" v oblasti měst Charlotte, Gastonia a Salisbury v Severní a v Jižní Karolíně, počet obyvatel: 2 191 604
"Triangle", trojúhelník mezi městy Raleigh, Durham a Cary, počet obyvatel: 1 565 223
"Piedmont Triad" mezi městy Greensboro, Winston-Salem a High Point, počet obyvatel: 1 513 576Největšími městy Severní Karolíny jsou Charlotte s 671 588 obyvateli, Raleigh s 375 806 obyvateli a Greensboro s 247 183 obyvateli. Další města Severní Karolíny najdete v Seznamu měst v Severní Karolíny.
Podle sčítání lidu z roku 2010 v Severní Karolíně žilo 9 535 483 obyvatel. Počet obyvatel Severní Karolíny se trvale zvyšuje již po desítky let, v letech 1990 až 2000 se zvýšil počet obyvatel z 6,6 milionů na 8 milionů obyvatel. Podle amerického U.S. Census Bureau žilo k 1. červenci 2009 v Severní Karolíně 9 380 884 obyvatel, to je nárůst o 16,7 procent za desetiletí a o 1 340 334 obyvatel od roku 2000. Tato hodnota je výrazně vyšší než průměrná míra růstu obyvatel v USA, který je asi 8 procent. Růst zahrnuje přirozený přírůstek obyvatelstva ve výši 412 906 lidí, v desetiletí se narodilo 1 015 065 dětí a zemřelo 602 159 lidí. Ve stejném období se přistěhovalo 591 283 lidí z jiných států USA, a 192 099 imigrantů ze zahraničí. V letech 2005 a 2006 předstihla Severní Karolína New Jersey v počtu obyvatel a v roce 2010 byla 10. nejlidnatějším státem USA.6,7 procent populace je mladší než 5 let, 24,4 procent je mladší než 18 let, a 12 procent je starší 65 let. Podíl žen v populaci se odhaduje na 51,1 procent.
68,5 % Bílí Američané (nehispánští běloši 65,3 % + běloši hispánského původu 3,2 %)
2,2 % dvě nebo více rasObyvatelé hispánského nebo latinskoamerického původu, bez ohledu na rasu, tvořili 8,4 % populace.
Něco přes pětinu obyvatel Severní Karolíny je afroamerického původu, a od roku 1970 stoupá jejich podíl na střední třídě z důvodu zlepšeného přístupu ke vzdělání.
Afroamerická populace žije hlavně v pobřežní nížině ve východní polovině státu a v některých částech Piedmontu, v historickém regionu, kde měli práci v zemědělství, a kde je stále vytvořeno nejvíce pracovních míst. Afrikoamerické komunity existují ve stovkách venkovských okresů centrálního jihu a na severozápadně státu, černošské čtvrti jsou ve městech Charlotte, Raleigh, Durham, Greensboro, Fayetteville, Wilmington a Winston-Salem.
Původ osob, které byly uznány ve sčítání lidu 1790–1810 jako „ostatní svobodné osoby“ ukazuje, že většina svobodných černochů z 80 procent pocházela ze sousední koloniální Virginie. Velké množství z nich vzešlo ze svobodných afroamerických rodin ze svazku svobodné bílé ženy nebo smluvních nájemních pracovnic anebo v pracovní smlouvě vázaných nebo zotročených afrických mužů. Indiáni, kteří přijali anglické zvyky, se stali součástí afroamerické komunity a přiženili se do afroamerických rodin. Někteří jejich potomci vytvořili své vlastní komunity, oddělené od ostatních komunit a nazývali sami sebe často „Indiány“ nebo „Portugalci“, aby zabránili negativním důsledkům černošského původu. V horských a venkovských oblastech Piedmontu žije málo Afroameričanů. V některých okresech v Apalačských horách nebyl v minulosti počet černých obyvatel vyšší než několik desítek občanů.
Nejstarším záznamem o asijské imigraci je nábor z Číny pocházejících pracovníků pro práci v zemědělství v polovině 18. století. Slavná čínsko-malajsijská siamská dvojčata Chang a Eng Bunkerovi se v roce 1839 usadila ve Wilkesboro. Japonci, Filipínci a korejští Američané se usidlovali od počátku 20. století v Severní Karolíně. Stát obsahuje jednu z nejrychleji se rozvíjejících asijsko-amerických populací v USA, která sestává hlavně z Indoameričanů (Desi) a Američanů vietnamského původu. Jejich populace vzrostla téměř čtyřnásobně v letech 1990-2002. Počet osob pocházejících z lidu Hmong z Laosu se v Severní Karolíně zvýšil od roku 1980 na 12 000 osob v roce 2000.
Jako první byl evropskými přistěhovalci osídlen pobřežní region, jednalo se především o osoby anglického původu, kteří byli smluvně zavázanými dělníky přestěhovanými do kolonií, a potomky přistěhovalců do Virginie. Byli mezi nimi také protestantští imigranti z kontinentální Evropy, zejména Hugenoti a němečtí a švýcarští přistěhovalci, kteří se usadili v New Bernu. Velšští přistěhovalci se usadili v 18. století, spolu s dalšími skupinami z britských ostrovů, východně od současného města Fayetteville.
Američané skotského, irského a anglického původu žijí všude v Severní Karolíně, přičemž Piedmont byl osídlen především přistěhovalci ze Skotska, Irska a severu Anglie. Jednalo se o poslední a největší skupinu anglických přistěhovalců, kteří přijeli před válkou o nezávislost do tohoto státu. Usadili se v jižní části horské oblasti a byli schopni vést svůj tradiční nezávislý životní styl, především jako samostatně hospodařící zemědělci.V regionu kolem Winston-Salemu tvoří značnou část obyvatel potomci německých přistěhovalců z Čech. Přijeli v rámci imigrační vlny protestantské církve v 18. století, a byli hlavně moravskými bratry. Na počátku 20. století se usadili pravoslavní přistěhovalci z Ukrajiny v Pender County.
Od roku 1990 se počet obyvatel hispánského a latinoamerického původu v Severní Karolíně rychle zvyšuje. Původně to byli migrující pracovníci zaměstnaní jako nekvalifikovaní dělníci v zemědělství. Jejich přístup do USA byl zjednodušen a proto se stále více Hispánců usazuje v Severní Karolíně. Nejvíce přicházejí z Mexika, ze střední Ameriky a z Dominikánské republiky. Mezitím má mnoho měst hispánské čtvrti, žije v nich především větší množství Kubánců a Portoričanů. Pew Hispanic Center odhadoval v roce 2005 na základě údajů z US Census Bureau, že přibližně 65 procent z latinoameričanů v Severní Karolíně, to jest 300 000 lidí, má statut nelegálního přistěhovalce v zemi. Španělsky mluvící populace se zvýšila z 77 726 osob roce 1990 na 517 617 osob, což je nárůst o 13,5 procent ročně.
Pouze v pěti státech USA, jmenovitě v Kalifornii, Arizoně, Oklahomě, Novém Mexiku a Texasu žije více původních obyvatel Ameriky než v Severní Karolíně. Celkem 2 824 751 obyvatel je v USA indiánského či eskymáckého původu, tj. 0,95 procent z celkového počtu obyvatel. V Severní Karolíně v roce žilo 2007 111 853 původních obyvatel, Indiánů. Stát uznává v rámci svých hranic osm kmenů původních obyvatel.
Kmen Eastern Band of Cherokee Indians byl uznán Spojenými státy v roce 1868 a v Severní Karolíně roku 1889. Má přibližně 13 400 členů, kteří žijí hlavně ve východní části okresů Swain, Graham a Jackson. Nejvíce jich žije v rezervaci Qualla Boundary, která má 230 km². Hlavní město a administrativní sídlo Eastern Band of Cherokee Indians je Cherokee.
Kmen Haliwa-Saponi byl uznám státem v roce v roce 1965 a má více než 3 800 členů, kteří žijí v severovýchodní části okresů Halifax a Warren.
Téměř 2000 členů kmene Waccamaw Sioux žije v okresech Bladen a Columbus na pobřeží Atlantského oceánu. Kmen byl uznán Severní Karolínou v roce 1971.
Kmen Coharie žije na území okresů Sampson a Harnett. Spojenými státy byl kmen uznán v roce v roce 1911. Uznání kmene nebylo akceptováno Severní Karolínou, až roku 1971 byl kmen teprve uznán.
Kmen Saponi Nation Occaneechi s 800 členy v žije v okresech Orange a Alamance, v roce 2002 byl uznán státem.
Kmen Meherrin pocházejí z národa Irokézů, žije převážně ve venkovských oblastech okresů Hertford, Bertie a Gates a má 557 členů.Zvláštním případem jsou Lumbee v jihovýchodní části státu v okolí města Pembroke. Jsou Severní Karolínou uznáni jako indiánský kmen, ale nikoliv federální vládou. Výzkumní pracovníci identifikovali Lumbee jako tri-racial isolate, izolovanou populaci, která je potomkem tří etnických skupin, bílých jak černých Američanů a Indiánů. S více než 50 000 členy jsou Lumbee osmým největším kmenem v USA a největším v Severní Karolíně.
Severní Karolína je součástí tzn. biblického pásu (anglicky Bible Belts), ve kterém je tradičně drtivá většina věřících protestanty a kde na konci 19. století převládali jižní baptisté. S přílivem občanů ze severních států Unie a imigrantů z Latinské Ameriky se zvyšuje podíl katolíků a Židů. V roce roce 2007 byl podíl katolíků 7 procent, Židů 1 procento. Početní převaha baptistů začíná klesat. Tato změna je zvláště viditelná v městských oblastech státu, kde se usazuje většina z přistěhovalců a populace pochází z různých kulturních prostředí. V zemi zůstávají baptisté s 38 procenty převládající křesťanskou denominací, následovaná druhou největší protestantskou církví, metodisty s 9 procenty. Tyto církve jsou silně zastoupeny v severní části Piedmontu, a to zejména v okrese Guilford. Tam a na severovýchodě státu je i značný podíl kvakerů. Členové presbyteriánské církve, se skotskými a irskými předky tvoří procenta věřících. Mají velký podíl věřících v okresech Charlotte a Scotland. Ostatní církve ve státě jsou luteráni, kongregacionalisté, mormoni a vyznavači Church of God. Podíl osob bez náboženského vyznání, ateisté a agnostiků činí 10 procent.
Stejně jako v jiných státech USA stanoví ústava Severní Karolíny dělbu moci mezi zákonodárnou, výkonnou a soudní moc.
Legislativní moc je svěřena dvoukomorovému Valnému shromáždění (North Carolina General Assembly). To se skládá ze Sněmovny reprezentantů mající 120 poslanců a ze Senátu s 50 členy. Poslanci i senátoři jsou voleni na období dvou let. Viceguvernér Severní Karolíny je z titulu funkce předsedou Senátu. Z řad senátorů je volen zastupující předseda Senátu (President pro tempore of the North Carolina Senate), od roku 1992 je v tomto úřadě Marc Basnight, člen Demokratické strany. V čele Sněmovny reprezentantů stoji její mluvčí (Speaker of the North Carolina House of Representatives), nyní Joe Hackney, taktéž člen Demokratické strany.
V čele výkonné moci stojí guvernér, volený na dobu čtyř let. Pro období 2009 až 2013 je guvernérem členka Demokratické strany, Beverly Perdue. Výkonná moc je rozdělena mezi Státní radu (Council of State), tvořenou guvernérem, viceguvernérem a osmi dalšími členy, a vládu (cabinet) složenou z guvernéra a deseti ministrů. Zatímco všichni členové Státní rady jsou přímo voleni občany, ministry kabinetu jmenuje guvernér. Guvernér předsedá jak Státní radě, tak i kabinetu.
V čele soudní moci stojí Nejvyšší soud (Supreme Court) Severní Karolíny, se sídlem v hlavním městě, Raleighu. Je nejvyšším odvolacím soudem ve státě, má sedm členů. Po Nejvyšší soudu je jediným dalším odvolacím soudem Apelační soud Severní Karolíny (North Carolina Court of Appeals). Je tvořen 15 soudci, kteří vykonávají právo rotačním systémem, rozhodují v pěti tříčlenných senátech. Tyto dva soudy tvoří odvolací soudní systém státu. Spory jsou vedeny před vrchními soudy (Superior Court) a jim podřízenými obvodními soudy (District Court). Všechny hrdelní zločiny, občanskoprávní spory nad 10 000 dolarů a odvolání od obvodních soudů jsou projednávány vrchními soudy, přičemž trestní věci se projednávají před dvanáctičlennou porotou. Občanskoprávní věci, například rozvod, opatrovnictví a rozhodnutí o výživném rozhodují obvodní soudy, které také soudí méně závažné trestní případy, tyto vždy projednávají bez poroty. Obvodní soudy rozhodují i věci týkající se mladistvých do 16 let; a do 18 let, jsou-li obětí zanedbávání či zneužívání. Smírčí soudci řeší menší dopravní přestupky, vydávají prohlášení o vyloučení odpovědnosti, rozhodují civilní spory do 4000 dolarů a mohou nařídit vystěhování. Smírčí soudci také uzavírají civilní sňatky.
Severní Karolínu v současné době ve Washingtonu zastupuje ve Sněmovně reprezentantů Spojených států amerických 13 poslanců a v Senátu Spojených států amerických dva senátoři. V 111. Kongresu Spojených států úřadujícím od roku 2009 zastupuje Severní Karolínu devět demokratů a šest republikánů, včetně dvou senátorů, Richard Burr (Senior Senator, republikán) a Kay Hagan (Junior Senator, demokrat).
V Severní Karolíně měla, stejně jako všude na jihu Spojených států, převahu Demokratická strana. V roce 1968 se převaha přesunula ve prospěch republikánů. Dnes probíhá v Severní Karolíně změna ze zemědělské země ke převážně poskytování služeb a průmyslu, demokraté mají stále převahu ve venkovských oblastech s převážně černošskou populací. Poprvé od vítězství Jimmyho Cartera v prezidentských volbách roku 1976 v roce 2008 demokratický kandidát Barack Obama znovu vyhrál v prezidentských volbách v Severní Karolíně. V roce 2004 ve volbách vyhráli republikáni, a to i přesto, že kandidát na viceprezidenta demokratů John Edwards, reprezentoval Severní Karolínu. Senátu. Příznivé volební rozdělení okrsků umožňuje demokratům povoleno posílat neúměrný počet poslanců do Sněmovně reprezentantů. Sbor volitelů v Severní Karolíně v posledních letech k rozšířen z důvodu nárůstu populace. V roce 1988 měl 13 hlasů, v roce 1992 14 hlasů a v roce 2004 15 hlasů.
Severní Karolína je od roku 1911 rozdělena do 100 okresů. V průměru má okres rozlohu 1393,91 km², nejmenším okresem s rozlohou 350 km²> je Clay County, největším okresem rozlohou je Dare County o rozloze 2 500 km². V nejméně lidnatém okrese Tyrrell County žije 4149 obyvatel, v nejlidnatějším okrese Mecklenburg County žije 695 454 lidí. Mecklenburg County má současně s 510,22 s obyvateli na čtvereční kilometr na nejvyšší hustotu zalidnění, nejmenší hustotu zalidnění má z obydlených Hyde County s 3,67 obyvateli na kilometr čtvereční.
Kromě vlajky a pečeti má Severní Karolína řadu dalších oficiálních státních symbolů, které slouží jako symboly státu. Státními barvami jsou červená a modrá. Symbolem státu je také borovice bahenní, která roste v močálech Severní Karolíny a je státním stromem Severní Karolíny, dřín květnatý je státní květinou, kardinál červený je státním ptákem a velmi rozšířená veverka popelavá je státním zvířetem. Tradiční sladké brambory a plody révy okrouhlolisté jsou státními potravinami.
Severní Karolína má přezdívku „Old North State“ (Starý severní stát) či „Tar Heel State“ (Stát térových pat), obyvatelé jsou označováni jako (anglicky Tar Heels). Přesný původ výrazu je nejasný, ale většina odborníků se domnívá, že původ je nutno hledat v těžbě dehtu, pryskyřice a terpentýnu v rozsáhlých borových lesích bývalé britské kolonie.
Zásadní význam pro Severní Karolínu má North Carolina Museum of Art v Raleighu, které je budované od roku 1947, a je jediným muzeem Severní Karolíny, které je financované veřejnými prostředky a má největší sbírku umění v Severní Karolíně. Na rozdíl od většiny ostatních muzeí umění ve státě, se také zabývá neamerickým uměním a dějinami umění. Na mnoha místech mají Arts Council, občanské spolky umění, která se zabývají podporou regionálních umělců a organizací výstav.
Většina muzeí Severní Karolíny se zabývá především historií, přírodou a umělci Severní Karolíny, jsou v soukromém vlastnictví a většinou na místech historického nebo vojenského významu, nebo jsou v přírodních parcích nebo na univerzitách.
Pro obecný přehled o přírodní historii existuje North Carolina Museum of Natural Sciences, je největším muzeem o historii přírody v jihovýchodní části USA má celostátní význam.
Ke skupině muzeí o přírodě také patří University of North Carolina udržované North Carolina Arboretum v Pisgah National Forest s velkou veřejnou zahradou, které se zabývá vlivem znečištění životního prostředí a ohroženými druhy rostlin v Severní Karolíně.
Dále existují menší muzea, jako například Graveyard of the Atlantic Museum v Hatterasu, která se zabývá vraky lodí v Outer Banks, nebo muzeum Eastern Band of Cherokee Indians, které se zabývá historií indiánského kmene Čerokíjů. V mnoha případech jsou historické budovy, jako je Graves-Florance-Gatewood House z roku 1822, Buckner Hill Plantation z roku 1855 nebo z roku 1767 Old Mill of Guilford restaurovány a zpřístupněny veřejnosti a také využívány pro výstavy regionálního významu.
Severní Karolína má řadu profesionálních divadel, včetně roku založeného 1952 Státního divadla v Flat Rock, Flat Rock Playhouse, ve kterém se hrají muzikály a hry. V North Carolina Theatre v Raleighu se hrají zejména v muzikály a hry z divadel na Broadway, zatímco North Carolina Shakespeare Festival v High Pointu se od roku 1977 zaměřuje na díla Williama Shakespeara. Zvláštní pozornost v Severní Karolíně zasluhují divadla pod širým nebem, ve kterých se uvádí historické události. Od roku 1937 v Waterside Theatre v Fort Raleighu se uvádí nejstarší Outdoor Drama, drama „The Lost Colony“, které je považováno za první a nejstarší venkovní drama ve Spojených státech. Od roku 1948 uvádí Mountainside Theatre historii Čerokíjů ve hře Unto These Hills, v Boone ukazuje hra od roku 1952 hra Horn in the West historii kolonizace Blue Ridge Mountains. V University of North Carolina at Chapel Hill je Institute of Outdoor Drama, který se zabývá venkovními představeními v divadlech a jediná svého druhu ve Spojených státech.
Severní Karolína je známá svou tradicí Old Time Music známých a vlivných umělců z počátků country hudby, North Carolina Ramblers z počátků 20. let 20. století. Stejně jako v sousedních státech Tennessee a Kentucky je rozšířené bluegrass, v Severní Karolíně se narodili známí umělci žánru Earl Scruggs, Doc Watson a Del McCoury. V Severní a Jižní Karolíně vznikly různé styly tradiční venkovské blues, vznikl v Piedmontu jiný styl, Piedmont blues, který byl poznamenán mimo jiné Blind Boy Fullerem. Z okolí Chapel Hillu, Raleighu a Durhamu pochází různé rockové, metalové a punkové kapely, například Flat Duo Jets, Corrosion of Conformity, Superchunk, Safehouse, Sleeping Giant, The Popes, Queen Sarah Saturday, Purple Schoolbus a Barefoot Servant.
V Severní Karolíně je více než 2600 historických budov, čtvrtí a míst uvedeno v National Register of Historic Places a je památkové chráněno. V Severní Karolíně se nevyvinul díky poloze mezi Severem a Jihem a řadě různých přistěhovalců žádný architektonický styl, vyskytuje se zde široké spektrum architektonických stylů na východním pobřeží. Jsou zde novoklasicistické stavby z období antebellum v federálním a georgiánském stylu, například James Iredell House z 1759 a John Wright Stanly House z roku 1779. V ostatních jižanských státech rovněž rozšířená architektura z revolučního období je reprezentována sídly majitelů plantáži jako Orton Plantation z roku 1735, které jsou postaveny v postaveny v řeckém obrozeneckém stylu. Počet památkově chráněných objektů, zejména kostelů, je postaven v novogotickém stylu, dva mimořádně zachovalé objekty, Blandwood Mansion and Gardens v italském stylu a Biltmore Estate v Châteauesque stylu dokládají vlivy renesance na jihu. Koncem 19. století rozšířily architektonické styly Second Empire a Queen Anne, a ve 20. století American Craftsman Style. Z moderny pochází některé mrakodrapy a elipsovitá Dorson Arena. Vedle jednotlivých budov architektonicky jsou i architektonicky významné čtvrti pod památkovou ochranou, včetně Old Salem National Historic Site, který se nachází v obnovené čtvrti moravských bratří osídlení v okrese Winston-Salem. Přehled různých architektonických stylů a rozvoje měst v letech 1870 až 1940 se nachází v Apex Historic District, který zahrnuje historickou část města Apex.
Severní Karolína má řadu chráněných oblastí, využívaných turisty, které mají různé stupně ochrany a financování, a to jak na ochranu přírody, tak na zachování historických památek a jejich zpřístupnění pro návštěvníky. V Apalačských horách částečně v Tennessee je National Park Service (NPS) spravovaný Great Smoky Mountains National Park. Je nejnavštěvovanějším národní park ve Spojených státech, ročně jej navštíví více 9 milionů lidí. Byl vyhlášen roce 1934 a od roku 1983 patří ke světovému dědictví UNESCO. Kromě jedné z největších souvislých lesních ploch ve východní části Spojených států, poskytuje více než 90 historických míst a budov v rámci parku důležitou připomínku kolonizace horské oblasti. V parku jsou také National Park Service udržované cesty, Blue Ridge Parkway, 755 km dlouhá National Scenic Byway a Appalachian National Scenic Trail, 3440 km dlouhá dálková stezka, která je součástí National Trails System. Soukromými iniciativy založená Overmountain Victory National Historic Trail která vede podél cesty Overmountain Men na západní straně Apalačského pohoří k Kings Mountain National Military Park. V Severní Karolíně začíná National Park Service spravovaná Trail of Tears National Historic Trail, která vede devíti státy a a připomíná vyhnání Indiánů v 19. století.Na východním pobřeží jsou dva úseky pobřeží chráněné jako National Seashore, Cape Hatteras National Seashore a Cape Lookout National Seashore. V parcích se nachází historické budovy, majáky a vzácné druhy zvířat. Významné památky na území Severní Karolíny, například Carl Sandburg Home National Historic Site, které připomíná básníka a historika, první letu bratří Wrigtů věnovaný Wright Brothers National Memorial. Bývalá bojiště připomínají a výletními cíli jsou Fort Raleigh National Historic Site, Guilford Courthouse National Military Park a Moores Creek National Battlefield. Kromě chráněných území národního významu, která jsou spravována National Park Service, pečuje o další přírodní a historické památky State Park Service North Carolinas.
V Severní Karolíně existuje větší počet malých televizních stanic, regionálních studií a tematických televizních kanálů, které nabízí zábavu, sport a regionální programy. Většinu televizních stanic vlastní nebo spolupracují s hlavními národními provozovateli televizního vysílání, jako je CBS Corporation nebo American Broadcasting Company. Televizní stanice jsou většinou provozovány v metropolitních oblastech. Rozhlasové stanice pokrývají širokou škálu zábavy a regionálních programů, existují i velmi malé stanice, které jsou provozovány například vysokými školami či malými městy. Noviny vychází ve větších městech denně, v menších městech pouze dvakrát třikrát týdně. Nejstaršími novinami Severní Karolíny je Fayetteville Observer, který je vydáván nepřetržitě od roku 1816. News and Observer, který vychází v Raleighu, je v Severní Karolíně v roce 2008 deníkem s nejvyšším nákladem a patří mezi 100 deníků s nejvyšším nákladem ve Spojených státech. Mnohá města také udržují weblogy, které poskytují obyvatelům místní zprávy.
Jižanská kuchyně je tradiční kuchyní státu, z nichž nejdůležitějším společenským událostem patří barbecue, způsob grilování. Při něm se v Severní Karolíně je používá téměř výhradně vepřové maso, obvykle ve kusů v východě, na západě v celku. Otázka omáček ke grilování se rozděluje země na příznivce Eastern Style, založené na octu a hořčici a Lexington Style, založené na omáčce z octa a pepře, ke které se přidává kečup. Typickými přílohami jsou brambory, dále sladké brambory nebo takzvané Hushpuppies. Regionálním jídlem v Piedmontu je Livermush, který se skládá z vepřových jater, části prasečí hlavy a z kukuřičné mouky. Moravské sušenky (anglicky Moravian Cookies) nebo broskvový koláč slouží jako dezert. V Severní Karolíně je rozšířené hrozny z révy Scuppernong, ze kterých se vyrábí jak víno, tak i džem a mošt. Jedním z nápojů kromě tradičně preferované pepsi, který byl vyvinuta v roce 1898 v Severní Karolíně, je Moonshine, což podomácku a většinou načerno pálená whisky z horské oblasti státu.
Na veřejné instituce základního a středního vzdělávání, od základní školy až po high school, dohlíží v Severní Karolíně North Carolina Department of Public Instruction a jeho nadřízený, North Carolina Superintendent of Public Instruction. Superindendant je také tajemníkem North Carolina State Board of Education, ve kterém se rozhoduje veřejném vzdělávání. Veřejný školský systému státu je rozdělen na 115 místních jednotek, z nichž každou sleduje místní školní rada, School Board. Celkem existuje v Severní Karolíně 2338 veřejných škol.V roce byla v 1795 Severní Karolíně otevřena první státní univerzita ve Spojených státech, Severokarolínská univerzita v Chapel Hill (University of North Carolina at Chapel Hill), která dnes patří k nejlepším veřejným vysokým školám v zemi, patří ke prestižní skupině vysokých škol Public Ivy. Více než 200 let po založení první všeoborové univerzity v terciárním sektoru vzdělávání je spolu s University of North Carolina je Severní Karolíně 16 státních univerzit, včetně pěti největších ve státě: North Carolina State University, University of North Carolina at Chapel Hill, East Carolina University, University of North Carolina at Charlotte a Appalachian State University. K systému státních univerzit patří i historické afroamerické vzdělávací instituce, které jsou označeny jako Historically Black Colleges and Universities a vznikly během segregace. Příklady jsou North Carolina Agricultural and Technical State University, North Carolina Central University a Fayetteville State University. Severní Karolína má 58 státních colleges, které jsou sdružené v North Carolina Community College System.
Nejznámějšími soukromými vysokými školami jsou Wake Forest University a v roce 1924 založená Dukeova univerzita, která je jednou z předních univerzit v zemi. Duke University nepatří do Ivy League, ale jako nejjižnější z elitních amerických univerzit na východním pobřeží nese označení Harvard of the South. Univerzita je, stejně jako University of North Carolina v Chapel Hill, členem Association of American Universities, od roku 1900 existujícího sdružení amerických univerzit orientovaných na vědecký výzkum.
Obyvatelé Severní Karolíny ve sportu tradičně preferují univerzitní sport, stejně jako automobilové závody Stock-Car, čím se vysvětluje dřívější nezájem o profesionální sportu. I když v Severní Karolíně žije více než 10 miliónů lidí a metropolitní oblasti mají odpovídající finanční prostředky, nebyl profesionální sport v Severní Karolíně na dlouhou dobu tématem. První profesionální liga byla zahájena v Severní Karolíně v roce 1974. Skutečný vývoj v oblasti profesionálního sportu nastal až po roce 1980. Přes intenzivní snahu nehraje žádný tým Major League Baseball v Severní Karolíně, pokus přestěhovat Major League baseballový tým Florida Marlins v roce 2006 skončil neúspěchem. Nicméně se pořádají šampionáty mezi univerzitami v rámci Severní Karolíny.
Severní Karolína má od února roku 1963 sportovní síň slávy North Carolina Sports Hall of Fame, kterou sponzoruje obchodní komora města Charlotte. Sports Hall of Fame se sídlem v Raleighu. Prvních pět sportovců bylo přijato v prosinci 1963.
První tým Major League, který se usadil v Severní Karolíně v roce 1974, byl New York Stars, tým amerického fotbalu, člen World Football League (International Federation of American Football). National Football League je zastoupena týmem Carolina Panthers, kteří hrají své domácí zápasy v Charlotte. Jediný profesionální basketbalový tým v Severní Karolíně jsou Charlotte Hornets, kteří hrají v National Basketball Association. Nejúspěšnější klub Major League v Severní Karolíně, Carolina Hurricanes je týmem ledního hokeje, který hraje National Hockey League a 19. června 2006 vyhrál Stanley Cup. To z něj dělá první profesionální sportovní klub Severní Karolíně, který vyhrál nejvyšší soutěž ve svém sportu.
V Severní Karolíně mají sídlo profesionální fotbalové týmy. Ve druhé nejvyšší americké profesionální lize, USSF D2 Pro League, hrají Carolina Railhawks z Cary. Charlotte Eagles hrají v USL Second Division. V amatérské lize, v USL Premier Development League, hrají Carolina Dynamos z Greensboro.
Od třicátých let 20. století do 90. let 20. století měl Mid Atlantic Championship Wrestling, sdružení pro profesionální zápasník v wrestlingu, sídlo v Charlotte. Mid Atlantic, je jedním z dlouholetých členů National Wrestling Alliance, a hvězdy wrestligu jsou jejími členy, později také World Championship Wrestling nebo World Wrestling Entertainment. Od třicátých let 20. století do 90. let 20. století měl Mid Atlantic Championship Wrestling, sdružení pro profesionální zápasník v wrestlingu, sídlo v Charlotte. Mid Atlantic, je jedním z dlouholetých členů National Wrestling Alliance, a hvězdy wrestligu jsou jejími členy, později také World Championship Wrestling nebo World Wrestling Entertainment. Mnoho bývalých i současných zápasníků žijí v regionu kolem města Charlotte a Lake Norman, včetně Ric Flaira, Ricky Steamboata, Matta a Jeffa Hardyho.Profesionální jízdy na býcích mají též v Severní Karolíně tradici. Mistr světa z roku 1995 (PRCA World Champion Bull Rider), Jerome Davis, pochází ze Severní Karolíny a mnozí manažeři, organizátoři, stejně jako majitelé býků zde mají též původ, např. Thomas Teague z Teague Bucking Bulls. Sídlo Southern Extreme Bull Riding Association je v Archdale.
Dva motokrosové závody Grand National Cross Country se konají v Severní Karolíně, v městech Morganton a v Yadkinville.
Severní Karolína je vysokoškolský velmi populární organizovaný v National Collegiate Athletic Association. Sportovní týmy z univerzit soutěží ve 20 různých druzích sportu, z nichž nejdůležitější je liga amerického fotbalu, pořádaná univerzitami. Každá univerzita má sportovní tým, jehož jméno je stejné pro všechny druhy sportu, například, se nazývá sportovní tým Appalachian State University, Mountaineers ve všech sportech. Týmy na Duke, Wake Forest, North Carolina at Chapel Hill a NCSU jsou součástí Atlantic Coast Conference, Appalachian State je součástí Southern Conference. Univerzity udržují profesionálně vybavené sportovní areály, které pojmou až 40 000 diváků a jejich hry jsou vysílány televizí. Mezi univerzitami panuje značná rivalita. Zvláštní pozornost má fotbalový zápas mezi týmy z University of Virginia a University of North Carolina at Chapel Hill, známé jako South's Oldest Rivalry. Konají se zápasy mezi univerzitami v Severní Karolíně v baseballu, fotbalu a basketbalu, pozornost si zaslouží mezi University of North Carolina at Chapel Hill a Duke University v basketbalu. Samotné univerzity, okolní města a regiony se velmi často identifikují s týmy. Studentům jsou udělena stipendia podle sportovních úspěchů. Vzhledem k tomu, univerzity mají povinnost platit, to je zejména pro sociálně znevýhodněné studenty možnost získat vysokoškolské vzdělání z prestižní univerzity.
Severní Karolína je centrem amerického motoristického sportu, více než 80 procent závodních týmů NASCAR a příbuzných odvětví má své sídlo v regionu Piemont. Automobilové závody vozů stock car mají původ v pašovaní podomácku pálené whisky za prohibice, takzvané Moonshine nadupanými auty po silnicích Severní Karolíny.Největší závodní dráha v Severní Karolíně, Charlote Motor Speedway, se nachází ve městě Concord, kde jsou každoročně pořádány tři hlavní závody motoristického sportu Monster Cup Series. Síň slávy NASCAR Hall of Fame byla otevřena ve městě Charlotte v roce 2010. Kolem Charlotte žije mnoho rodin nejslavnějších řidičů NASCAR, například rodiny Petty, Earnhardt, Allison, Jarrett a Waltrip.
Sportovní nabídka státu pro volný čas pokrývá znační množství sportů. Jednou z priorit je kladena na outdoorové sporty, jako je pěší turistika, horolezectví, jízda na horském kole, plavání, golf a lyžování, ale také lov a rybolov zde mají dlouhou tradici. Sport je v Severní Karolíně financován především z neziskovým sdružením North Carolina Amateur Sports(NCAS). Pro amatéry pořádá každoročně NCAS organizované, multidisciplinární soutěže v rámci State Games of North Carolina. Existuje také několik všeobecných fitness a cyklistických soutěží, například Cycle North Carolina. NCAS vede fond a má zdroje na provozování veřejně přístupných sportovních zařízení, jako jsou bazény nebo ledové plochy, které jsou přístupné veřejnosti.
Severní Karolína byla ve velké části své historie zemědělský zaměřeným státem, na plantážích se pěstovala rýže, bavlna a tabák. Lesnictví bylo významné výrobou dehtu a terpentýnu. Stejně jako ve většině jižních států začala po občanské válce jen velmi pomalu restrukturalizace směrem k průmyslové společnosti, důležitým odvětvím ekonomiky je stále zemědělství a zpracování zemědělských a lesních produktů. Po ztrátě mnoha pracovních míst zpracovatelském průmyslu v důsledku globalizace, Severní Karolína vyvinula úsilí, aby se zde usadily společnosti zaměřené na výzkum a vývoj. Vedle příznivého vývoje ve finančním sektoru jsou nyní technologicky zaměřené společnosti největšími zaměstnavateli v bývalém regiony s nízkými mzdami. Reálný hrubý domácí produkt na obyvatele byl v roce 2006 36 489 dolarů. Severní Karolína je hrubém domácím produktu na 20. místě z padesáti států USA. Celostátní průměr je 37 714 dolarů.
Pěstování tabáku je poprvé doloženo v roce 1633. Písčité, suché půdy v pobřežní oblasti jsou obzvláště vhodné pro pěstování tabáku. V současné době je Severní Karolíně největší tabáková výroba a výrobní kapacity pro zpracování tabáku v USA. V roce 2005 bylo 15,5 procent z celkové zemědělské půdy oseto tabákem, obrat za rok 2006 byl 506,2 miliónů dolarů. Velké firmy na zpracování tabáku, jako jsou R.J. Reynolds Tobacco Company a Philip Morris mají své sídlo nebo důležité provozy ve státě a patří významným zaměstnavatelům.
Dalšími důležitými zemědělskými produkty jsou kukuřice, sójové boby, bavlna a arašídy. V živočišné výrobě je zejména důležitý chov kuřat a prasat. V současné době patří pěstování vína mezi důležité zemědělské odvětví. Severní Karolína patří mezi 10 nejdůležitějších oblastí pěstování vína ve Spojených státech.
Vytvořením vhodných podmínek pro výzkumné a technologické společnosti se podařilo Severní Karolíně v letech po roce 2000, zejména ve vysoce technologicky náročných odvětvích, jako jsou biotechnologie a informační technologie, dosáhnout vysokého, až 15 procentního tempa růstu. V roce 2009 existovalo v Severní Karolíně 520 biotechnologických firem, včetně Glaxo Smith Kline, Merck a Bayer AG s 56 tisíci zaměstnanci. Faktory, které umožnily rozvoj Research Triangle se městy Raleigh, Durham a Chapel Hill, vytvořily jednu z předních a technologicky nejúspěšnějších oblastí ve Spojených státech, včetně výuky kvalifikovaných odborníků, podpory infrastruktury a podílu vysokých škol na výzkumu a vývoji nových technologií.
Hlavní průmyslovými odvětvími státu je výroba nábytku a textilu, tradiční odvětví v Severní Karolíny. Nábytek se vyrábí převážně v Piedmont Triad, kde je zaměstnáno v nábytkářském průmyslu více než 60 procent v nábytkářském průmyslu zaměstnaných osob v Severní Karolíně. V obou odvětvích je zřetelný trend přesunu výroby do zemí s nižšími mzdovými náklady. Od roku 1990 bylo 40 procent textilních závodů uzavřeno, počet zaměstnanců poklesl v textilním průmyslu z 233 tisíc zaměstnaných osob v roce 1990 o více než 60 procent na 80 tisíc v roce 2006. Vyrábí se také součástky k automobilům, v Greensboro je ústředí amerického výrobce autobusů Setra, která patří k Daimler AG.
Finanční a bankovní sektor se značnou měrou podílel na ekonomickém růstu v Severní Karolíny v poslední dekádě 20. století a v prvních letech 21. století. Od roku 1997 rostl nepřetržitě rostl o 9 procent ročně a po roce 2002 byly zaznamenány přírůstky vyšší než 25 procent ročně. V roce 2007 byl finanční sektor po veřejné správě a odvětvích zpracovatelského průmyslu třetím nejdůležitějším ekonomickým odvětvím. Počet pracovních míst vzrostl ze 75 tisíc v roce 1998 na zhruba 104 tisíc míst, přičemž se mzdy více než zdvojnásobily. Na spolkové úrovni Severní Karolína získala v bankovním sektoru větší vliv, národní a regionální banky jako Bank of America, Wachovia nebo ve Wilsonu založená Branch Banking & Trust, mají své sídlo v jedné z metropolitních oblastí státu.
Armáda je důležitým hospodářským faktorem ve státě. V Severní Karolíně mají vojenské základny dlouhou tradici, země slouží jako dodavatel zbrojního průmyslu, armády a jejích zařízení, a armáda je vnímána velmi pozitivně. V zemi jsou největší a nejrozsáhlejší vojenské základny ve Spojených státech, ve Fort Braggu kde je rovněž vrchní velitelství U.S. XVIII Corps, 82. výsadkové divize Spojených států amerických a United States Special Operations Command, které se nachází nedaleko pobřežního města Fayetteville. Nedaleko města se nachází Pope Air Force Base, která slouží jako letiště pro Fort Bragg. Letectvo Spojených států amerických udržuje 4th Fighter Wing a 916th Air Refueling Wing na Seymour Johnson Air Force Base v Goldsboro. Pobřežní stráž Spojených států amerických zde má jednu z větších leteckých základen a výcvikový tábor, Coast Guard Air Station v Elizabeth City, kde se nachází také pět velitelství pobřežní stráže. Centrální základnou pro námořní jednotky v sektoru Severní Karolíny, ke kterému patří District Five US Coast Guard, je Fort Macon v Atlantic Beach. Dále se nachází jednotlivé posádky v Southportu, Wilmingtonu, Wrightsville Beach, Morehead City a Cape Hatteras.Největší koncentrace námořních vojenských přístavů na světě, námořní pěchoty a vojáků se nachází v oblasti kolem města Jacksonville. Oblasti jsou umístěny námořní základny MCB Camp Lejeune, MCAS Cherry Point (v Havelocku), MCAS New River, MCB Camp Geiger a MCB Camp Johnson. MCAS Cherry Point je základna II. Marine Expeditionary Force, která je jedním ze tří velkých armádních sborů americké námořní pěchoty.
Dopravní infrastruktura Severní Karolíny je navržena jako na většině území Spojených států k provozu motorových vozidel. K dispozici je dobře rozvinutá vnitrostátní silniční síť, která je velmi dobře napojena na celoamerickou silniční síť. Státem vede několik interstates, včetně 26, 74, 85 a 95 a také několik celoamerických dálnic. Mezi nimi je jedna z hlavních cest jihu na sever země, U.S. Highway 1, která vede z floridského Key West podél východního pobřeží Severní Karolíny na kanadskou hranici. Dálniční síť je celkem 126,5 tisíce kilometrů dlouhá, Severní Karolína má největší státem financovanou dálniční síť ve Spojených státech. Stát spravuje celkem 18 540 mostů o celkové délce něco málo přes 606 km. Nejdelší most o délce 8,4 km v Severní Karolíně spojuje Roanoke Island s Manns Harbor.
První železnice byla uvedena do provozu v roce 1833, o rok později byla založena Wilmington and Raleigh Railroad jako první železniční společnost v Severní Karolíně. V roce 1848 byla založena státem vlastněná North Carolina Railroad Charlotte s Atlantikem a měla velký vliv na hospodářský rozvoj země. V roce 2006 měla železniční síť délku 5200 km, je provozováno 23 nákladních železničních tratí, včetně CSX Transportation a Norfolk Southern. Vzhledem k poloze v Severní Karolíny, se železniční tratě používají především k tranzitní dopravě; ve směru sever jih spojují metropolitní oblast New Yorku, Philadelphie a Washingtonu, s New Orleansem a s Floridou, trasy z východu na západ vedou z Chicaga a z Detroitu do oblasti Atlantiku. V Severní Karolíně jsou dále v provozu železnice využívané turisty.V fázi projektu se nachází Southeast High Speed Rail Corridor, vysokorychlostní linka mezi Washingtonem a Charlotte, která má být uvedena do provozu v roce 2020. Osobní dopravu zajišťuje státní společnost Amtrak. Jednou denně spojuje rychlík Carolinian Charlotte s New York City. Ostatní nadregionální vlaky zastavují v Severní Karolíně na trase na Floridu, do New Orleansu a Savannahu. Piedmont pojmenované meziměstské spojení jezdí denně mezi městy Raleigh a Charlotte. Celková doba cestování téměř 300 km dlouhou vzdálenost činí tři hodiny.
Ve větších městech zejména v metropolitních regionech získává získává stále větší podporu veřejná doprava, města se stále častěji zakládají veřejná dopravní sdružení, které nabízejí dopravní služby a veřejnou dopravu. Patří mezi ně městské dopravní systémy, jako například Charlotte Area Transit System (CATS), který provozuje i tramvaje a moderní vlaky (Light Rail) do vzdálenějších předměstí. Hlavní město Raleigh se svojí společností Capital Area Transit má pouze veřejnou autobusovou dopravu, pokus o lehké meziměstské železnice dopravy mezi Durhamem a Raleigtem selhal. Dalším významným autobusovým dopravcem je státní Triangle Transit Authority, který spojuje města metropolitního regionu Raleigh Durham Cary. Chapel Hill je jediné město v Severní Karolíně, kde je městská autobusová doprava zdarma a také připojen této k meziměstské síti.
Mezinárodní letecké spojení do Severní Karolíny provozuje Douglas International Airport v Charlotte, které slouží americkým leteckým společnostem jako přestupní letiště a nabízí přibližně 580 letů denně a má nepřetržitý provoz. Raleigh-Durham International Airport v Raleighu a Durhamu s 400 lety denně je mezinárodním letištěm, nabízí i lety do Kanady a Anglie. Letiště s národním a regionálním významem jsou Piedmont Triad International Airport v Greensboro, ve Winston-Salem a v High Pointu, Wilmington International Airport ve Wilmingtonu, Asheville Regional Airport v Asheville, Pitt-Greenville Airport v Greenville, Fayetteville Regional Airport v Fayetteville a der Craven County Regional Airport v New . Pro soukromé letectví jsou k dispozici některá z menších letišť, včetně Albert J. Ellis Airport v Jacksonville a pro golfové turisty je určeno Moore County Airport v Pinehurstu.
V Severní Karolíně se narodilo mnoho lidí, jejichž význam přesáhl hranice státu. Richard Dobbs Spaight (1758-1802) byl jedním ze signatářů americké ústavy, James K. Polk (1797-1849) byl 11. prezidentem Spojených států amerických, v roce 1936 narozená Elizabeth Dole byla senátorkou a ministryní dopravy za vlády Ronalda Reagana. Ze Severní Karolíny je v roce narozený 1937 ekonom Daniel McFadden získal v roce 2000 Nobelovu cenu za ekonomii, a dvojnásobný nositel Pulitzerovy ceny a vydavatel listu The Wall Street Journal, Vermont C. Royster (1914-1996). Herečka Ava Gardner (1922-1990), stejně jako její kolega a zpěvák gospelové hudby Andy Griffith (1926-2012) se též narodili v Severní Karolíně, též hip hopový producent 9th Wonder (1975), zpěvačka Tori Amos (1963) a jazzový hudebník John Coltrane (1926-1967). Spisovatel Charles Frazier (1950), který se zabývá svojí vlastí ve svých dílech, a kazatel Billy Graham (1918) jsou rodáci ze Severní Karolíny.
V tomto článku byl použit překlad textu z článku North Carolina na německé Wikipedii.
Všeobecný přehledBOORAS, Tracey. North Carolina. Mankato, Minn.: Capstone Press, 2003. ISBN 0736821902. 
POWELL, William S. Encyclopedia of North Carolina. Chapel Hill: The University of North Carolina Press, 2006. ISBN 0807830712. 
DOUGLAS, Orr; STUART, Alfred W. The North Carolina Atlas: Portrait for a New Century. Chapel Hill: The University of North Carolina Press, 2000. ISBN 0807825077. 
RAFLE, Sarah. North Carolina: The Tar Heel State. Strongsville OH: Gareth Stevens Publishing, 2002. ISBN 0836851196. Dějiny, hospodářství a politikaATKINSON, Val. Southern Racial Politics & North Carolina's Black Vote. Trafford: Trafford Publishing, 2007. ISBN 1412093244. 
CHRISTENSEN, Rob. The Paradox of Tar Heel Politics: The Personalities, Elections, and Events That Shaped Modern North Carolina. Chapel Hill: The University of North Carolina Press, 2008. ISBN 0807831891. 
READY, Milton. The Tar Heel State: A History of North Carolina. Columbia, S.C.: University of South Carolina Press, 2005. ISBN 1570035911. 
SIMMONS, Richard C. The American Colonies. From Settlement to Independence. New York: Norton, 1980. ISBN 0393009998. 
WALDEN, Michael L. North Carolina in the Connected Age: Challenges and Opportunities in a Globalizing Econom. Chapel Hill: The University of North Carolina Press, 2008. ISBN 0807832219. 
W. BUCK, Yearns. North Carolina Civil War Documentary. Chapel Hill: The University of North Carolina Press, 2001. ISBN 0807853585. 
WARD, H. Trawick; DAVIS JR., R. P. Stephen. Time Before History: The Archaeology of North Carolina. Chapel Hill: The University of North Carolina Press, 1999. ISBN 0807847801. Sport, vzdělání a kulturaGRUNDY, Pamela. Learning to Win: Sports, Education, and Social Change in Twentieth-Century North Carolina. Chapel Hill: The University of North Carolina Press, 2000. ISBN 0807826197.

Severní Koreu na Letních olympijských hrách v roce 1996 reprezentuje výprava 24 sportovců (15 mužů a 9 žen) v 9 sportech.

Severní koruna je malé souhvězdí v severní části hvězdné oblohy. Jméno souhvězdí je inspirované jeho tvarem, nejjasnější hvězdy souhvězdí tvoří nepříliš dokonalý půlkruh. Je severním protějškem Jižní koruny. Je jedním z 48 souhvězdí, které uvádí ve svém díle z 2. století Almagest řecký astronom Ptolemaios a je jedním z 88 moderních souhvězdí. V antické mytologii je Severní koruna čelenkou či královskou korunou Ariadny, dcery řeckého krále Minóa a manželky boha Dionýsa. Po její smrti čelenku Dionýsos vyhodil na hvězdnou oblohu, aby ji již žádná jiná žena nemohla nosit. V jiných kulturách souhvězdí zpodobňuje orlí hnízdo či medvědí doupě.
Nejjasnější hvězdou souhvězdí je Gemma (α CrB) o hvězdné velikosti 2,2m. Žlutá proměnná hvězda R Coronae Borealis je veleobrem 6. hvězdné velikosti, a její jasnost se snižuje v nepravidelných intervalech až na 14. hvězdnou velikost. Hvězda vyvrhuje obrovská mračna plynů bohatá na uhlík, která ji zastiňují a způsobují pokles jasnosti. Je chudá na vodík a probíhá v ní termonukleární fúze z helia na uhlík. T Coronae Borealis patří mezi neobvyklé proměnné hvězdy známé opakujícím se zjasněním. Obvykle má hvězdnou velikost 10m, při svém posledním zjasnění v roce 1946 byla 2. hvězdné velikosti. Jedná se o těsný dvojhvězdný systém skládající se z červeného obra spektrálního typu M3 s hmotností přibližně 0,7 hmoty našeho Slunce a bílého trpaslíka přibližně 1,35násobku sluneční hmotnosti. ADS 9731 a Sigma Coronae Borealis (σ CrB) jsou hvězdné systémy, které se skládají z šesti a pěti složek. Z objektů hlubokého vesmíru je nejvýraznější vysoce koncentrovaná kupa galaxií Abell 2065 ve vzdálenosti jedné miliardy světelných let od Sluneční soustavy. Obsahuje více než 400 členů, a je sama součástí nadkupy galaxií v souhvězdí Severní koruny.
Souhvězdí má rozlohu 179 čtverečných stupňů, tj. 0,433 procenta hvězdné oblohy. Rozlohou je z 88 souhvězdí hvězdné oblohy na 73. místě. Na severu a západě má hranici se souhvězdím Pastýře, na jihu se nachází hlava Hada a na východě souhvězdí Herkula. Třípísmená zkratka souhvězdí, ve znění přijatém Mezinárodní astronomickou unií v roce 1922, je "CrB". Oficiální hranice souhvězdí, jak je vyznačil Eugène Delporte v roce 1930, jsou vymezeny polygonem osmi segmentů. V rovníkových souřadnicích je rektascenze mezi 15 h 16,0 m a 16 h 25,1 m, zatímco deklinaci popisují souřadnice mezi 31,71° a 25,54°. Jeho poloha na severní polokouli nebeské polokouli znamená, že celé souhvězdí je viditelné pro pozorovatele severně od 50. stupně jižní šířky. Má svůj protějšek - souhvězdí Jižní koruny - na jižní nebeské polokouli, které nápadně svým tvarem připomíná souhvězdí Severní koruny.
Tvar koruny tvoří sedm hvězd, od západu popořadě théta, beta, alfa (Gemma), gama, delta, epsilon a ióta. S výjimkou nejjasnější hvězdy souhvězdí Gemmy jsou to hvězdy 4. hvězdné velikosti. Německý kartograf Johann Bayer dal ve svém hvězdném atlasu Uranometria z roku 1603 označení celkem dvaceti hvězdám souhvězdí, řeckými písmeny od alfy po ypsilon. Složky dvojhvězdy Zéta Coronae Borealis (ζ CrB) byly označeny zeta¹ a zeta², a John Flamsteed dále označil hvězdy ný¹ a ný² jako 20 a 21 Coronae Borealis. V oblasti vymezené hranicemi souhvězdí je 37 hvězd jasnějších než nebo rovnající se zdánlivé hvězdné velikosti 6,5m.Jméno nejjasnější hvězdy souhvězdí Gemmy (α Crb) znamená „drahokam“. Arabové tuto hvězdu nazývali Alphekka. Gemma je modrobílá hvězda zdánlivé hvězdné velikosti 2,2m. Je zákrytovou proměnnou hvězdou typu Algol. Její jasnost se mění o 0,1 magnitudy s periodou 17,4 dní. Primární je bílá hvězda hlavní posloupnosti spektrálního typu A0V, která je 2,91krát hmotnější než Slunce a 57krát jasnější než Slunce, a která je obklopena prachoplynovým diskem o poloměru 60 astronomických jednotek. Její průvodce se podobá našemu Slunci, je žlutým trpaslíkem hlavní posloupnosti spektrálního typu G5V, o průměru 0,9 Slunce. Hvězda se nachází 75,0±0,5 světelných let daleko od Země. Gemma má pravděpodobně společný původ s hvězdami z obrazce Velké Medvědice, má s nimi podobné stáří, pohyb vesmírem a vzdálenost od Sluneční soustavy.Beta Coronae Borealis (β CrB) neboli Nusakan je spektroskopická dvojhvězda, která se nachází ve vzdálenosti 112±3 světelných let od Země. Její dvě složky jsou od sebe vzdáleny 10 astronomických jednotek a oběhnou kolem společného těžiště jednou za 10,5 roku. Jasnější složka je rychle pulzující hvězda s periodou 16,2 minuty. Je spektrálního typu A5V s povrchovou teplotou kolem 7980 K, má 2,09 hmotnosti Slunce, 2,63 slunečního poloměru a 25,3 svítivosti Slunce. Menší hvězda spektrálního typu F2V má povrchovou teplotu 6750 K, 1,4 hmotnost Slunce, 1,56 slunečního poloměru a svítivost mezi 4 a 5 Slunci. V blízkosti Nusakanu se nachází Theta Coronae Borealis (θ CrB), dvojhvězdný systém, jehož obě složky dohromady mají svítivost 4,13 Slunce a nachází se ve vzdálenosti 380±20 světelných let od Země. Jasnější složka, Theta Coronae Borealis A, je modrobílá hvězda s velkou rychlostí rotace, 393 km za sekundu. Slabší složka dvojhvězdy je obklopena prachoplynovým diskem.Na východ od Gemmy se nachází Gamma Coronae Borealis (γ CrB), další dvojhvězda, jejíž složky oběhnou kolem společného těžiště jednou za 92,94 roku a jsou od sebe vzdáleny přibližně jako Slunce a Neptun. Jasnější složka bývá označována za proměnnou hvězdu typu delta Scuti, ačkoli o tom nepanuje mezi astronomy shoda. Obě složky jsou hvězdami hlavní posloupnosti, spektrálních typů B9V a A3V. Nachází se 170±2 světelných let od Země. Delta Coronae Borealis (δ CrB) má hvězdnou velikost 4,06m a je žlutým obrem spektrálního typu G3.5III, má 2,4 hmotnosti Slunce a poloměr 7,4 Slunce. Povrchová teplota hvězdy je 5180 K. Pro většinu doby své existence byla Delta Coronae Borealis modrobílou hvězdou hlavní posloupnosti spektrálního typu B, než jí došel vodík v jejím jádru. Její světelnost a spektrum naznačují, že právě mění svojí polohu na Hertzsprungově diagramu, že skončila fúze vodíku v jejím jádru a začalo spalování vodíku v plášti, který obklopuje jádro.Hvězda Zéta Coronae Borealis (ζ CrB) je dvojhvězda s dvěma modrobílými složkami vzdálenými od sebe 6,3 vteřiny, které lze snadno rozlišit již při 100násobném zvětšení v dalekohledu. Jasnější složka má hvězdnou velikost 5,1m a slabší složka hvězdnou velikost 6,0m. Hvězda Ný Coronae Borealis (ν CrB) je optická dvojhvězda, jejíž složky jsou v podobné vzdálenosti od Země, ale mají různé radiální rychlostí, a proto jsou považovány za oddělené hvězdy. Jasnější složka, ný¹ je červený obr spektrálního typu M2III a hvězdné velikosti 5,2m, ve vzdálenosti 640±30 světelných let od Země, a slabší složka, ný² je oranžově zbarvený obr spektrálního typu K5III hvězdné velikosti 5,4m, ve vzdálenosti 590±30 světelných let. John Flamsteed označil hvězdy ný¹ a ný² čísly 20 a 21. Sigma Coronae Borealis (σ CrB) je hvězdný systém skládající se z více hvězd rozlišitelných již malými amatérskými dalekohledy. Primární systém tvoří dvě hvězdy hmotnější než Slunce, které obíhají okolo společného těžiště jednou za 1,14 dne. Třetí hvězda podobná Slunci oběhne primární systém jednou za 726 let. Všechny tři hvězdy obíhají ještě čtvrtá a pátá hvězda, dva červení trpaslíci, kteří jsou 14 tisíc AU vzdálení od ostatních tří hvězd a jsou spektroskopickou dvojhvězdou. ADS 9731 je vícenásobný systém složený ze šesti hvězd, z nichž dvě jsou spektroskopické dvojhvězdy.V Severní koruně se nachází dvě zajímavé proměnné hvězdy. T Coronae Borealis je jednou z mála doposud pozorovaných rekurentních nov (ostatní jsou: RS Ophiuchi, T Pyxidis, V1017 Sagittarii a U Scorpii). Za normálních okolností je hvězdou hvězdné velikosti kolem 10. magnitudy, hvězda má minimální hvězdnou velikost 10,2m, maximální okolo 9,9m. Jednou za čas se hvězda zjasní na hvězdnou velikost 2. magnitudy. První zjasnění T Coronae Borealis bylo zaznamenáno v roce 1866; její druhý výbuch byl pozorován v únoru 1946. T Coronae Borealis je poměrně těsná dvojhvězda, jasnější složka je červený obr spektrálního typu M3 o hmotnosti asi 0,7 hmoty Slunce. Slabší složka je bílý trpaslík 1,35násobku hmotnosti Slunce; jejich oběžná doba je přibližně 8 měsíců. Dochází k přenosu materiálu z červeného obra na bílého trpaslíka prostřednictvím akrečního disku. Při překročení kritické hranice dojde k prudké termonukleární reakci a vnější vrstvy bílého trpaslíka explodují a dojde ke zjasnění hvězdy, k nově.
R Coronae Borealis je žlutě zbarvená nepravidelná proměnná hvězda, která je vzdálená přes 7000 světelných let od Země a která je prototypem třídy hvězd známých jako proměnné hvězdy typu R Coronae Borealis. Hvězda je chudá na vodík a probíhá v ní termonukleární fúze z helia na uhlík. Normálně má hvězdnou velikost 6m, její jasnost klesá nepravidelně na velmi nízkou hvězdnou velikost 15m a pak se pomalu zvyšuje v průběhu několika následujících měsíců. Tyto poklesy způsobuje oblak plynu a prachových částic bohatý na uhlík, který je vyvrhován z hvězdy a zakrývá ji. Hvězda se zahalí do prachového závoje. Během několika týdnů až měsíců se temný oblak tlakem záření rozptýlí a hvězda se pozvolna vrátí ke své původní jasnosti. Přímé zobrazování pomocí Hubblova kosmického dalekohledu ukazuje rozsáhlá oblaka prachu okolo hvězdy do vzdálenosti 2 tisíce AU.V souhvězdí se nachází další proměnné hvězdy vhodné k pozorování amatérskými astronomy, včetně tří dlouhoperiodických proměnných hvězd typu Mira. Jasnost S Coronae Borealis kolísá mezi hvězdnou velikostí 5,8m až 14,1m v periodě 360 dnů. Hvězda se nachází okolo 1946 světelných let od Země, září svítivostí 16643krát větší než Slunce a má povrchovou teplotu 3033 K. Je jednou z nejčervenějších hvězd na obloze. V Coronae Borealis je podle výpočtů astrofyziků McDonalda, Ziljstry a Boyera hvězda s povrchovou teplotou 2877 K, se svítivostí 102831krát větší než Slunce a nachází se ve vzdálenosti 8810 světelných let od Země. Její jasnost se pohybuje v rozmezí 6,9m až 12,6m v periodě 357 dne. Hvězda se nachází v blízkosti souřadnice, kde se stýkají hranice souhvězdí Severní koruny, Herkula a Pastýře. W Coronae Borealis se nachází 1,5° severovýchodně od Tau Coronae Borealis (τ CrB), její jasnost se pohybuje mezi hvězdnou velikostí 7,8m a 14,3m v periodě 238 dní. Další červený obr, RR Coronae Borealis spektrálního typu M3, je polopravidelnou proměnnou hvězdou, jejíž jasnost se pohybuje mezi 7,3m a 8,2m v období 60,8 dne. U Coronae Borealis mění svojí jasnost v rozsahu 7,7m až 8,8m během 5 hodin, navíc je zákrytovou proměnnou hvězdou s periodou 3 dny a 19 hodin.
Extrasolární planety byly v souhvězdí potvrzeny u pěti hvězd, čtyři planety byly nalezeny metodou měření radiálních rychlostí. Analýzou spektra Epsilon Coronae Borealis (ε CrB) během dlouhodobého měření v letech 2005–2012 byla identifikována planeta 6,7krát hmotnější než Jupiter, která obíhá hvězdu jednou za 418 dní v průměrné vzdálenosti cca 1,3 AU. Epsilon Coronae Borealis má hmotnost 1,7 Slunce, je oranžovým obrem spektrálního typu K2III, o poloměru 21 Sluncí a svítivosti 151 Sluncí. Kappa Coronae Borealis (κ CrB) je oranžový podobr hmotnosti dvou Sluncí se spektrálního typu K1IV, se zbytkem protoplanetárního disku a obíhá ji jedna potvrzená planeta s periodou asi 3,4 roku. Hmotnost planety se pohybuje kolem 2,5 hmotností Jupitera. Rozměry trosek protoplanetárního disku ukazují, že ji velice pravděpodobně obíhá druhý plynný obr. Omicron Coronae Borealis (ο CrB) je oranžovým obrem spektrálního typu K a obíhá ji jedna potvrzená planeta o hmotnosti 0,83 Jupitera, která ji oběhne za 187 dní. Jedná se o jednoho z nejméně hmotných známých plynných obrů obíhajících kolem veleobra. HD 145457 je oranžovým obrem spektrálního typu K0III a bylo zjištěno, že ji obíhá jedna planeta s 2,9 hmotnosti Jupitera. Byla objevena Dopplerovou metodou v roce 2010 a hvězdu oběhne za 176 dní. Hvězda XO-1 je hvězdné velikosti 11m, je žlutým trpaslíkem a nachází se přibližně 560 světelných let od Země, její hmotnost a poloměr jsou srovnatelné se slunečními. V roce 2006 byl u hvězdy zjištěn horký Jupiter. Exoplanetu XO-1b obíhající XO-1 objevil tranzitní metodou dalekohled XO na Haleakalā na Maui na Havaji. Planeta je zhruba o velikosti Jupitera a oběhne svou hvězdu za tři dny..Pomocí analýzy radiální rychlosti hvězdy Ró Coronae Borealis (ρ CrB) byla v roce 1997 objevena planeta o hmotnosti Jupitera. Hvězda dvojnásobné hmotnosti Slunce se nachází ve vzdálenosti 57 světelných let. Přesnější analýza dat ze satelitu Hipparcos ukázala, že její domnělý planetární průvodce je 100 až 200krát hmotnější než Jupiter a jedná se nejspíše o slabou hvězdu. Možné stabilní dráhy planet v obyvatelné zóně byly vypočteny u dvojhvězdy Eta Coronae Borealis (ε CrB), která se skládá ze dvou žlutých hvězd hlavní posloupnosti hvězd spektrálního typu G1V a G3V, majících tedy podobnou hmotnost a spektrum jako Slunce. Žádná planeta zde nebyla nalezena, ale v roce 2001 byl objeven hnědý trpaslík, přibližně 63krát hmotnější než Jupiter spektrálního typu L8, který obíhá dvojici hvězd ve vzdálenosti 3640 AU.
Severní koruna obsahuje několik galaxií pozorovatelných amatérským dalekohledem. NGC 6085 a 6086 jsou slabé spirální respektive eliptické galaxie ležící dostatečně blízko u sebe, takže je lze pozorovat ve stejném zorném poli dalekohledu. Kupa galaxií Abell 2142 je obrovský (o průměru šest milionů světelných let) zdroj rentgenového záření. Jedná se o výsledek stále pokračující srážky dvou kup galaxií. Abell 2142 má rudý posuv 0,0909, což znamená, že se od nás pohybuje rychlostí 27 250 km/s, a zdánlivou hvězdnou velikost 16m. Je od Země vzdálena asi 1,2 miliardy světelných let (320 Mpc). Další kupou v souhvězdí je RX J1532.0+3021, vzdálená přibližně 3,9 miliardy světelných let od Země. Ve středu kupy se nachází velká eliptická galaxie obsahující obří černou díru. Abell 2065 je vysoce koncentrovaná kupa galaxií, čítající více než 400 členů, z nichž nejjasnější má zdánlivou hvězdnou velikost 16m. Je vzdálena více než jednu miliardu světelných let od nás. Abell 2065 dále spolu s Abell 2061, Abell 2067, Abell 2079, Abell 2089 a Abell 2092 tvoří ještě mnohem rozsáhlejší Nadkupu galaxií v Severní koruně. Další kupa galaxií, Abell 2162, je zase členem Nadkupy galaxií v Herkulovi.
V řecké mytologii je Severní koruna spojena s legendou o Theseovi a Minotaurovi. Obecně se považuje za korunu, kterou Dionýsos dal Ariadně, dceři krétského krále Mínóa, poté, co byla opuštěna athénským princem Theseem. Dionýsos po sňatku s ní přenesl korunu na nebesa jako připomínku svatby. V alternativní verzi má omámený Dionýsos dát korunu Ariadně, která ji poté na oplátku dá Theseovi za to, že na Krétě zabije Minotaura.Arabové nazývali souhvězdí Alphekka (později název hvězdy Alfa Coronae Borealis), což znamená oddělené nebo rozebrané (الفكة al-Fakkah), odkaz na podobnost hvězd Severní koruny s volným řetězem šperků. Souhvězdí též představovalo rozbitou misku. Mezi beduíny bylo souhvězdí známé jako qaṣ'at al-masākīn (قصعة المساكين), nebo "mísa chudých lidí".Severní koruna je jedním z mála souhvězdí, které starověcí čínští astronomové nakreslili podobným způsobem jako západní astronomové. Čínští astronomové považují za asterismus devět hvězd, dalšími hvězdami jsou Pí a Ró Coronae Borealis. Je poměrně snadné ho určit na čínských hvězdných mapách. Číňané souhvězdí viděli jako vězení pro chudé.Lidé Skidi, původní obyvatelé Ameriky, viděli ve hvězdách Severní koruny kmenovou radu, Polárka pak představovala jejího náčelníka. Indiáni Mi'kmaq z východní Kanady si souhvězdí představovali jako jámu nebeského medvěda, Mskegwǒm.Polynéské národy také uznávaly Severní korunu jako samostatný asterismus, lidé z Tuamotu ji pojmenovali Na Kaua-ki-tokerau a pravděpodobně i Te Hetu. Souhvězdí bylo na Havaji zřejmě nazýváno Kaua-mea, na Novém Zélandu Rangawhenua a na Cookových ostrovech v atolu Pokapuka Te Wale-o-Awitu. Její jméno u obyvatel ostrovů Tonga je dosud nejisté; jednalo se buď o Ao-o-Uvea, nebo o Kau-kupenga.Australští Aboriginci souhvězdí kvůli jeho tvaru nazývají womera (v překladu "bumerang"). Lidé kmene Wailwun, obývající severozápadní část Nového Jižního Walesu, říkají Severní koruně mullion wollai, v překladu "orlí hnízdo". Hvězdy Altair a Vega - obě zvané mullion - jsou podle nich dvojicí orlů, jíž hnízdo patří.
Souhvězdí Severní koruny bylo v roce 1730 Cobrinianem Thomasem ve hvězdném atlase Mercurii Philosophicii Firmamentum Firminianum Descriptionem přejmenováno na Corona Firmiana na počest salcburského arcibiskupa, ale nové pojmenování nebylo ostatními kartografy hvězdné oblohy přijato.Souhvězdí Severní koruny je zmíněno v povídce Hypnos od H. P. Lovercafta, zveřejněné v roce 1923. Finská kapela Cadacross vydala v roce 2002 album s názvem Corona Borealis.
 Obrázky, zvuky či videa k tématu Souhvězdí Severní koruny ve Wikimedia Commons 

Severní ledový oceán je nejmenší světový oceán. Má rovněž nejmenší průměrnou hloubku.
Rozkládá se kolem severního zemského pólu, má rozlohu asi 14 mil. km², průměrná hloubka dosahuje 1328 m. Nejhlubší místo 5449 m (Polární hlubokomořská planina). Hladinu Severního ledového oceánu pokrývá větší část roku silná vrstva ledu, takže se po většině jeho plochy mohou v této době plavit pouze těžké ledoborce (a někde ani ty ne) či lodě plující v jejich stopách. Tento mořský led vzniká ze zamrzlé mořské vody.
polární - pokrývá větší část oceánu, jeho tloušťka činí až 50 m, v létě taje a tloušťka se zmenšuje až na 2 m
tabulový - vzniká na okrajích oceánu, maximální tloušťka dosahuje 2 m. Led je polámaný a ledové kry na sebe narážejí, v období maximálního rozsahu pokrývá asi 12 mil. km²
rychlý led - tvoří se mezi tabulovým ledem a pobřežímV současně době tloušťka i plocha polárního zalednění rychle klesá.
Na dně oceánu se rozkládá obrovská pevninská deska a jeden příkop, kterým se táhne horské pásmo.
Původně se mělo za to, že Arktida je kontinent, v roce 1958 ale americká atomová ponorka USS Nautilus podplula severní pól a zjistila, že žádný kontinent Arktida neexistuje a že je to pouze trvale zamrzlá hladina Severního ledového oceánu.

Severní loďstvo (rusky Северный флот, СФ) je operativně-strategický útvar ruského (do 1991 sovětského) námořnictva působící v Barentsovu a Norském moři a Severním ledovém oceánu. Je zodpovědné za obranu severozápadu Ruska. Hlavní základnou je Severomorsk. Je nejmladším ruským loďstvem, vzniklo roku 1937.
Předchůdcem Severního loďstva byla Severní vojenská flotila zformovaná 1. června 1933 se základnou v Murmansku, později v Polarném. Flotila byla 11. května 1937 reorganizována v Severní loďstvo. Za druhé světové války se loďstvo účastnilo bojových operací. Bojovalo v Zimní válce v letech 1939–1940 a ve Velké vlastenecké válce v letech 1941–1945. V kontrastu k ostatním sovětským loďstvům během války znatelně vzrostlo, zatímco v polovině roku 1941 mělo 15 ponorek, 8 torpédoborců, 7 strážních a jiných lodí, 116 letadel. Roku 1945 loďstvo disponovalo bitevní lodí, křižníkem, 17 torpédoborci, 51 strážních kutrů, 45 protiponorkových lodí, 43 minolovek, 56 torpédovek, 42 ponorek, 718 letadel, 256 děl pobřežního dělostřelectva a 25 tisíc příslušníků námořní pěchoty. Ke dvacátému výročí konce války bylo, 7. května 1965, loďstvo za bojové zásluhy vyznamenáno Řádem rudého praporu.Koncem 50 let Severní loďstvo posílilo o atomové ponorky vyzbrojené balistickými raketami. Dne 17. června atomová ponorka Leninský komsomol doplula na Severní pól. Oblast odpovědnosti loďstva se rozšířila i na západ, do Atlantického oceánu, kde byla od roku 1968 stále přítomna 7. operativní eskadra.
Po zániku Sovětského svazu se Severní loďstvo stalo ruským. Je nejsilnějším ze čtyř loďstev ruského námořnictva. Zahrnuje atomové i dieselové ponorky, hladinové lodě různých tříd, letectvo. V loďstvu slouží Admiral Kuzněcov, jediný ruský těžký letadlový křižník, vlajkovou lodí Severního loďstva je těžký atomový raketový křižník Pjotr Velikij.
komodor 2. stupně (od 4. června 1940 kontradmirál) Valentin Petrovič Drozd, 28. května 1938 – 26. července 1940
kontradmirál (od 16. září 1941 viceadmirál, 31. března 1944 admirál) Arsenij Grigorjevič Golovko, 26. července 1940 – 4. srpna 1946
viceadmirál (od 3. srpna 1953 admirál) Andrej Trofimovič Čabaněnko, 23. dubna 1952 – 28. února 1962
viceadmirál (od 16. června 1965 admirál, od 28. července 1970 admirál loďstva) Semjon Ivanovič Lobov, 2. června 1964 – 3. května 1972
admirál (od 5. listopadu 1973 admirál loďstva) Georgij Michajlovič Jegorov, 3. května 1972 – 1. července 1977
viceadmirál (od 31. října 1988 admirál) Felix Nikolajevič Gromov, 19. března 1988 – 14. března 1992
viceadmirál (od 7. července 1992 admirál) Oleg Alexandrovič Jerofejev, 14. března 1992 – 29. ledna 1999
viceadmirál (od 21. února 2002 admirál) Gennadij Alexandrovič Sučkov, 5. prosince 2001 – 29. května 2004 (od 11. září 2003 fakticky vykovával funkci velitele Severního loďstva viceadmirál Sergej Viktorovič Simoněnko)
viceadmirál (od 15. prosince 2006 admirál) Bladimir Sergejevič Vysockij, 26. září 2005 – 12. září 2007
viceadmirál (od 13. prosince 2010 admirál) Nikolaj Michajlovič Maximov, 20. listopadu 2007 – 30. března 2011  (12. září – 20. listopadu 2007 dočasně plnil povinnosti velitele Severního loďstva)

Nebeský pól, někdy také světový pól, je průsečík nebeské sféry se zemskou osou. Nebeské póly jsou pouze dva a to severní a jižní.
Nebeské póly se jeví, jakoby zůstávaly na nebeské sféře stále na stejném místě. Kvůli zemské precesi však opisuje poloha nebeského pólu kružnici, do stejné polohy se dostane pól každých 25 800 let (platónský rok).Severní i jižní nebeský pól můžeme považovat za obdoby severního a jižního zeměpisného pólu. Proto byly nebeské póly odjakživa považovány za důležité orientační body. Severní nebeský pól leží nad severním zeměpisným pólem a díváme-li se na něj, díváme se zároveň k severu. Obdobné je to i pro jižní pól.
V severních zeměpisných šířkách leží nebeský pól v současné době v souhvězdí Malého medvěda blízko hvězdy Polárky (Severky). Jižní nebeský pól leží v souhvězdí Oktantu poblíž hvězdy σ Oct. K vyhledání jihu se spíše využívá Souhvězdí Jižního kříže, jehož delší osa ukazuje k jižnímu nebeskému pólu.

Severní polokoule nebo severní hemisféra se nazývá část povrchu planety Země na sever od rovníku (0° s/j. z. š.) až po severní pól (+90° s. z. š.) Středem povrchu severní polokoule je severní pól. Na severní polokouli leží celá Evropa, celá Severní Amerika, Asie (kromě části Indonésie), zhruba 2/3 Afriky, Jižní Amerika severně od Amazonky.
Astronomické léto je na severní polokouli od letního slunovratu 21. června do podzimní rovnodennosti 22. září a astronomická zima je zde od zimního slunovratu 22. prosince do jarní rovnodennosti 22. března. V noci je na obloze vidět převážně severní hvězdná obloha.
Kvůli Coriolisově síle se na severní polokouli hurikány a tlakové níže točí doleva, tj. proti směru hodinových ručiček. U vodních vírů je působení Coriolisovy síly překryto jinými silami a směr otáčení tak většinou neurčuje.
Polární záře vyskytující se nad polárními oblastmi na severní polokoulí se nazývá Aurora borealis, zatímco záře vyskytující se nad polokoulí jižní se nazývá Aurora australis.
Na povrchu celé planety (510 mil. km²) je zřetelně více vodních ploch než pevniny – celosvětově pokrývá pevnina 29 procent planety, tj. 150 mil. km². Podíl pevniny je na severní polokouli asi dvakrát větší než na jižní polokouli, neboť na severní polokouli připadá zhruba 67,3 procent celosvětové pevniny a na jižní 32,7 procent. Zhruba 40 procent severní polokoule tak pokrývá pevnina a 60 procent oceány, na jižní je to 20 procent pevniny a 80 procent oceánů.

Severní Porýní-Vestfálsko (německy Nordrhein-Westfalen, zkratka NRW) je nejlidnatější a čtvrtá největší spolková země Německa, jejíž metropolí je město Düsseldorf.
Tato spolková země sousedí na severu a východě s Dolním Saskem, s Hesenskem na jihovýchodě a s Porýním-Falcí na jihu. Na západě hraničí s Belgií a Nizozemím. Leží na západě země na řekách Rýn, Rúr a Ems.
Severní Porýní-Vestfálsko je průmyslovou základnou Německa. Území zahrnuje oblast Porúří, které bylo dlouhodobě nejdůležitější průmyslovou oblastí celého Německa. Dodnes zde sídlí firmy jako ThyssenKrupp, Bayer, E.ON, RWE atd.
Spolková země Severní Porýní-Vestfálsko měla k 30. červnu 2017 celkem 17 894 182 obyvatel, což z ní při hustotě osídlení 525 obyvatel na km2 činí nejlidnatější německou spolkovou zemi. Rozložení populace je poměrně nerovnoměrné. Poměrně řídce je osídlena oblast severozápadního Vestfálska u měst Münster a Tecklenburg a hornaté oblasti na jihu. Naopak metropolitní oblast Porýní a Porúří s přibližně 10 miliony obyvatel patří k nejhustěji osídleným a nejlidnatějším oblastem celé Evropy.
Populace spolkové země postupně stárne. Zatímco roku 1950 činil podíl osob starších 65 let 8,8%, v roce 2006 to bylo přibližně 19,7%. Podíl osob mladších 15 let byl roku 1950 přibližně 22,6%, v roce 2006 již jen 14,7%. Klesá i průměrný počet obyvatel v jedné domácnosti.
V roce 1950 žily v průměrné domácnosti více než 3 osoby. V roce 2006 bylo v zemi přibližně 8,5 milionu domácností a v jedné domácnosti žilo průměrně 2,12 osob.V roce 2014 činil podíl migrantů 23,6 % (evidovaných cizinců s jinou než německou státní příslušností nebo osob narozených mimo Německo a přistěhovalců od roku 1950 a rovněž jejich děti). 
K 31. prosinci 2006 činil podíl cizinců (evidovaných obyvatel bez německé státní příslušnosti) z celkového počtu obyvatelstva 10,6 %.
Severní Porýní-Vestfálsko se vyznačuje výskytem několika městských aglomerací s velkou hustotou obyvatelstva. 
Největší města mají následující počty obyvatel (vždy k 31. prosinci 2015): Kolín nad Rýnem 1 060 582, Düsseldorf 612 178, Dortmund 586 181, Essen 582 624, Duisburg 491 231 a Bochum 364 742. Kolín nad Rýnem je čtvrté největší město Německa po Berlíně, Hamburku a Mnichově.
V 19. století bylo hnacím motorem hornictví a následně hutnictví kovů. Dnes odtud pochází výrobky moderního průmyslu.
Jako spolková země vzniklo Severní Porýní-Vestfálsko dne 23. srpna 1946, v rámci Britské okupační zóny Německa, sloučením dosavadních pruských provincií Vestfálska a Severního Porýní. V dnešním rozsahu pak existuje od 21. ledna 1947, kdy byl k němu připojen dosavadní Svobodný stát Lippe.
V současnosti[kdy?] usiluje spolková země Severní Porýní-Vestfálsko o větší propojení se státy Beneluxu, se kterými ji spojují hospodářské zájmy, spojené hlavně s vývozem a dovozem zboží, i kulturní tradice.
Jako všechny spolkové země má Severní Porýní-Vestfálsko svůj zemský parlament (Landtag) a zemskou vládu (Landesregierung). Dne 14. května 2017 se konaly volby do zemského sněmu, které vyhrála Křesťanskodemokratická unie (CDU). Dosavadní koalice SPD a Svazu 90/Zelených svou většinu, získanou ve volbách roku 2012,  ztratila. Z řad CDU vzešel po koaličním vyjednávání s liberální stranou FDP nový ministerský předseda Armin Laschet. K vítězství CDU přispěla její kritika závažných problémů země jako jsou mj. nedostatečná infrastruktura (ve srovnání s jinými spolkovými zeměmi relativně špatný stav silnic a dálnic, mostů, nádraží aj.), voliči kriticky vnímaná politika v oblasti vzdělání a zanedbávání stavu škol. V novém zemském parlamentě mají politické strany následující počty mandátů: Sociálnědemokratická strana Německa (SPD) 69, CDU 72, Svobodná demokratická strana (FDP) 28, Alternativa pro Německo (AfD) 16, Svaz 90/Zelení 14 (celkový počet křesel je 199). Dlouholetá předsedkyně zemské vlády Hannelore Kraftová (SPD) odstoupila po prohraných volbách jak z vládního úřadu, tak ze všech svých stranických funkcí. Koaliční vláda CDU a FDP se ovšem v zemském sněmu opírá o většinu pouze jednoho hlasu. 
Portréty hlavních kandidátů politických stran, které získaly mandáty v zemském sněmu ve volbách 2017:
Spolková země Severní Porýní-Vestfálsko se člení na pět vládních obvodů (Regierungsbezirke).
Těchto pět vládních obvodů se dále člení na 30 okresů (Kreise) a 22 městských okresů (Kreisfreie Städte) neboli statutárních měst, které jsou administrativně na úrovni okresu. Na rozdíl od jiných spolkových zemí v Německu se v Severním Porýní-Vestfálsku nazývají okresy pouze Kreise a nikoliv zemské okresy (Landkreise).
Städteregion Aachen je v Německu ojedinělým sdružením okresů. Jde o spojení okresu Aachen-Land a města bez okresu Aachen. Toto sdružení dvou okresů bylo vytvořeno 21. října 2009.
Severní (německy Hilgersdorf) je osada, část obce Lobendava, v západní části Šluknovského výběžku. V roce 2011 zde trvale žilo 57 obyvatel.
Zdejší náves je nejsevernějším středem obce v ČR, souřadnice: . Osadě připadá i nejsevernější zastavěné území ČR, a ke stejnému katastrálnímu území (obce Lobendava) přísluší také nejsevernejší bod České republiky, čili . V minulosti byla nejsevernější obcí obec Fukov, severně od Šluknova, se souřadnicemi středu obce , která však byla po 2. světové válce vysídlena a postupně fyzicky zlikvidována.
Soudní lípa v Severním – památný strom, roste v jižní části obce, 2 m od silnice Lobendava-Severní a 30 m jižně od křižovatky Severní-Liščí

Severoatlantická aliance (anglicky North Atlantic Treaty Organization – NATO, francouzsky Organisation du Traité de l’Atlantique Nord – OTAN; doslova Organizace Severoatlantické smlouvy) je euroatlantický mezinárodní vojenský pakt. Byl založen 4. dubna 1949 podpisem Severoatlantické smlouvy. Aliance sídlí v Bruselu v Belgii. Reakcí na zřízení Západoevropské unie a Pařížské dohody umožňující v roce 1954 vstup NSR do NATO bylo v roce 1955 založení tzv. východního bloku nazývaného Varšavská smlouva. Ta byla po rozpadu sovětského impéria a zániku NDR v roce 1991 rozpuštěna.
Na svém počátku byla Severoatlantická aliance jen o trochu více než politické sdružení. Korejská válka ale podnítila členské státy k vytvoření vojenské struktury pod dohledem dvou amerických velitelů. Slovy prvního generálního tajemníka Hastingse Ismaye bylo úkolem NATO „udržet Ameriku v Evropě, Rusko mimo západní Evropu a Německo při zemi.“ V roce 1966 odešla Francie z vojenských struktur NATO kvůli snaze o udržení si vojenské nezávislosti na Spojených státech. Kvůli tomu se sídlo přesunulo z Paříže do Bruselu.Po pádu Berlínské zdi v roce 1989 se Aliance angažovala ve válce v Jugoslávii. První vojenské operace NATO v historii proběhly mezi lety 1992 a 1995 při válce v Bosně a Hercegovině a později v roce 1999 v Jugoslávii. Aliance se snažila zlepšit vztahy s východními státy, což vyústilo v její rozšíření několika státy bývalé Varšavské smlouvy v letech 1999 a 2004. Článek 5, který tvoří základ Severoatlantické smlouvy, byl poprvé použit po teroristických útocích 11. září 2001, což znamená, že útok byl považován za útok proti všem 19 členským státům. Od roku 2003 vede Aliance činnost Mezinárodních bezpečnostních podpůrných sil v Afghánistánu. Do konce roku 2011 zajišťovala výcvik nové armády v Iráku, účastní se protipirátských operací a v roce 2011 vyhlásila bezletovou zónu nad Libyí v souladu s rezolucí Rady bezpečnosti OSN č. 1973. Původní cíl akce, na níž intervenční síly dostaly mandát, byl však rozšířen (už mimo mandát OSN), což vedlo ke svržení dosavadního vládnoucího režimu a uvrhlo zemi do krvavého chaosu trvajícího dodnes.
16. prosince 2002 byla mezi NATO a Evropskou unií podepsána dohoda o spolupráci Berlín plus, která mimo jiné umožňuje Evropské unii využívat prostředky i kapacity NATO. V současnosti je součástí Severoatlantické aliance 29 členských států, nejnovějšími členy jsou od června 2017 Černá Hora (předtím od dubna 2009 Albánie a Chorvatsko). Celkové armádní výdaje všech členů NATO tvoří přes 70 % celosvětových armádních výdajů. Samotné Spojené státy zodpovídají za 43 % celosvětových výdajů na armádu a Spojené království, Francie, Německo a Itálie za dalších 15 %.24. listopadu 2015 sestřelilo turecké letectvo ruský bitevní letoun Suchoj Su-24, který údajně narušil turecký vzdušný prostor nad provincii Hatay po dobu několika desítek sekund. Šlo o první přímé střetnutí mezi ozbrojenými silami členského státu a Ruska v padesátileté historii Severoatlantické aliance.
Za předchůdce NATO je považován Bruselský pakt, který 17. března 1948 podepsaly Belgie, Nizozemsko, Lucembursko, Francie a Spojené království. K obraně proti Sovětskému svazu byla ale zapotřebí i účast Spojených států, a proto se začalo mluvit o nové vojenské alianci. To vyústilo v Severoatlantickou smlouvu, která měla ten samý cíl: Ubránit se Sovětskému svazu a později roku 1955 Varšavské smlouvě. Byla podepsána 4. dubna 1949 ve Washingtonu, D.C. pěti státy Bruselského paktu, Spojenými státy, Kanadou, Portugalskem, Itálií, Norskem, Dánskem a Islandem. Podle místa podpisu se někdy nazývá Washingtonskou smlouvou.Smlouva obsahuje 14 článků, mezi hlavní patří článek 5:
Ve článku IV Bruselského paktu se výslovně píše, že reakce států na ozbrojený útok musí být vojenského charakteru. Tím se liší od článku 5 Severoatlantické smlouvy, kde je vojenský útok pouze jednou z možných reakcí. Navíc Severoatlantická smlouva (ve článku 6) omezuje pole působnosti nad obratník Raka. To je důvod, proč NATO nezasáhlo při válce o Falklandy nebo při indické vojenské invazi do Portugalské Indie roku 1961 a po anexi tohoto území Indií.
Začátek Korejské války v roce 1950 podnítil NATO k rozvoji vojenských struktur. Na konferenci v roce 1952 v Lisabonu se dohodla, že zavede minimálně 50 divizí do konce toho roku s tím, že do dvou let počet rozšíří na 96. Příští rok byl ale požadavek snížen na zhruba 35 divizí. V Lisabonu byla také zavedena pozice Generálního tajemníka NATO, jímž se jako první stal baron Hastings Lionel Ismay.V září 1952 začalo první velké vojenské cvičení NATO na moři: při operaci Mainbrace nacvičovalo obranu Dánska a Norska přes 160 plavidel. Mezi další velká cvičení patří např. operace Grand Slam, při níž NATO poprvé nacvičovalo ve Středozemním moři, operace Mariner, které se účastnilo 300 lodí a 1000 letadel, operace Italic Weld probíhající v severní Itálii, operace Grand Repulse v Německu nebo operace Monte Carlo simulující podmínky s atomovými zbraněmi.V roce 1952 se členy NATO staly Řecko a Turecko. Někdy v té době započalo budování sítě Gladio, evropského protikomunistického odboje organizovaného Severoatlantickou aliancí. V roce 1953 oznámil Sovětský svaz, že by se měl připojit k NATO, aby se zachoval mír v Evropě. Členské země se ale bály, že Sovětský svaz chce Alianci oslabit, a tak návrh zamítly. Přijetí Západního Německa do Aliance 9. května 1955 popsal Halvard Lange, tehdejší ministr zahraničí Norska, za „rozhodující zlomový bod v dějinách našeho kontinentu“. Odpovědí Sovětského svazu na tuto událost bylo vytvoření Varšavské smlouvy, kterou 14. května 1955 podepsaly Sovětský svaz, Maďarsko, Československo, Polsko, Bulharsko, Rumunsko, Albánie a Německá demokratická republika (NDR).
V druhé polovině roku 1957 NATO uskutečnilo několik velkých vojenských cvičení. Operací Counter Punch, Strikeback a Deep Water se účastnilo více než 250 000 vojáků, 300 lodí a 1500 letadel.
Sjednocenost NATO byla narušena během vlády francouzského prezidenta Charlese de Gaulla, který do úřadu nastoupil roku 1959. Ten protestoval proti silnému vlivu Spojených států na Alianci a blízkým vztahům mezi Spojenými státy a Spojeným královstvím. 17. září 1958 poslal prezidentovi Dwightu D. Eisenhowerovi a britskému premiérovi Haroldu Macmillanovi memorandum, ve kterém žádal vyzdvižení Francie na stejnou pozici, jakou mají USA a Spojené království, a rozšíření působnosti NATO na oblasti jako Francouzské Alžírsko, kde Francie potřebovala pomoci v boji proti povstalcům v alžírské válce.Odpověď na memorandum de Gaulla neuspokojila, a tak začal pro Francii vytvářet nezávislou obrannou sílu. Chtěl také Francii poskytnout možnost uzavřít mír s Východním blokem, místo aby byla zatažena do globální války mezi NATO a státy Varšavské smlouvy. V březnu 1959 Francie stáhla své první jednotky z velení NATO; v červnu de Gaulle zakázal umisťovat cizí jaderné zbraně na francouzské území. V roce 1966 byly z vojenských struktur NATO staženy všechny francouzské jednotky a Francie vykázala všechny cizí jednotky ze svého území. Protože předtím bylo Vrchní velitelství spojeneckých sil v Evropě (SHAPE) umístěno poblíž Paříže, muselo se přesunout do Belgie. Francie zůstala členem Aliance a zavázala se, že v případě útoku komunistů použije na obranu Evropy své vlastní jednotky. Mezi francouzskými a americkými státními úředníky byly uzavřeny tajné dohody, které popisovaly návrat francouzských jednotek do struktur NATO v případě, že vypukne válka mezí Východem a Západem.
Po druhé berlínské krizi a Karibské krizi si obě strany studené války uvědomily nutnost institucionalizovat proces uvolňování napětí. V roce 1967 NATO přijalo strategii vytyčující dvě funkce Aliance: udržet vojenskou bezpečnost a zároveň prosazovat politiku détente. Touto strategií se NATO řídilo až do konce studené války.V roce 1964 nastoupil na místo generálního tajemníka NATO italský politik Manlio Brosio. Jednou z jeho prvních akcí bylo založení Výboru pro obranné plánování, jejímiž podřízenými orgány byly v roce 1966 určeny již existující Vojenský výbor a nově vzniklá Skupina pro jaderné plánování. Všechny rozhodovací pravomoci ve vojenských záležitostech byly převedeny na Výbor pro obranné plánování a tak bylo Francii umožněno setrvat v politické struktuře Aliance.V roce 1969 učinily Spojené státy a Západní Německo zásadní změny ve své zahraniční politice, které umožňovaly lépe prosazovat détente. Richard Nixon zavedl Nixonovu doktrínu a v Západním Německu začala platit Ostpolitik, která nahradila Hallsteinovu doktrínu, která stanovovala, že Západní Německo nebude navazovat ani udržovat diplomatické vztahy s žádným státem, který naváže diplomatické vztahy s NDR.
V té době byly učiněny snahy o jaderné odzbrojování. V březnu 1970 vešla v platnost Smlouva o nešíření jaderných zbraní a v květnu 1972 Richard Nixon a Leonid Iljič Brežněv podepsali smlouvy SALT I a ABM. V roce 1979 pak byla Brežněvem a novým americkým prezidentem Jimmym Carterem podepsána smlouva SALT II, čímž přestala platit SALT I. SALT II ale nikdy nevstoupila v platnost, protože její ratifikaci odmítl Senát USA kvůli sovětské agresi v Afghánistánu. Její limity ale oba státy vcelku dodržovaly.V roce 1976 začal Sovětský svaz v Evropě rozmisťovat jaderné systémy typu SS-20. Odpovědí NATO bylo přijetí tzv. dvoukolejného rozhodnutí z roku 1979. Aliance se rozhodla v Evropě rozmístit téměř 600 odpalovacích zařízení řízených střel a zároveň vyslovila podporu kontroly zbrojení.Po vítězství v prezidentských volbách roku 1980 vyhlásil Ronald Reagan novou Reaganovu doktrínu, která určila nový směr politiky Západu. Reagan požadoval celosvětovou kampaň za demokracii, pouhá obrana proti komunismu mu nepřipadala dostatečná.V roce 1982 se členem Aliance stalo Španělsko. V té době začalo NATO tlačit na Sovětský svaz ohledně dodržování lidských práv. V souvislosti s tím Reagan na začátku roku 1983 označil komunistický svět za „říši zla“, což velká část západních médií považovala za přehnané. 1. září 1983 sovětská protivzdušná obrana sestřelila bez varování jihokorejské civilní letadlo; zemřelo 250 lidí a tato tragédie podpořila Reaganovu politiku v očích západní veřejnosti. Konec studené války se pak táhl ve znaku vzájemných dohod o odzbrojování. První schůze Reagana a nového sovětského vůdce Michaila Gorbačova proběhla v roce 1985 v Ženevě. Na druhé schůzi v Reykjavíku se Gorbačov snažil Reagana přesvědčit, aby ustoupil od jím plánované Strategické obranné iniciativy, což on odmítl. Na třetím setkání ve Washingtonu pak Reagan a Gorbačov podepsali Smlouvu o likvidaci raket středního a krátkého doletu (INF).
Zánik Varšavské smlouvy v roce 1991 odstranil de facto hlavního protivníka NATO a podnítil nové debaty o účelu a povaze Aliance. „Oslovením bývalých nepřátel a návrhem na spolupráci k udržování bezpečnosti NATO aktivně přispělo k ukončení rozdělení Evropy na Východ a Západ.Tato zásadní změna v přístupu byla zakotvena v nové strategické koncepci NATO z listopadu 1991, která přijala širší bezpečnostní rámec.“ V období devadesátých let 20. století si Spojené státy politicky udržovaly a ještě upevňovaly výjimečnou moc, díky které mohly diktovat podmínky, ale nemohly nebrat do úvahy Evropu, stejně jako Japonsko, Čínu a Rusko.Vojensky byl rozdíl mezi USA a zbytkem světa velmi výrazný. Američané si však nemohli myslet, že jsou schopni vyřešit všechny problémy světa a s využitím pouze svých vojáků. Již během desetiletí studené války, především pak v sedmdesátých letech 20. století se evropské, latinskoamerické a blízkovýchodní vojenské politické organizace kvůli dosažení svých cílů uchýlily k ozbrojenému boji.První rozšíření NATO po studené válce přišlo se znovusjednocením Německa 3. října 1990, kdy se bývalá NDR připojila ke Spolkové republice Německo a Alianci. To bylo dohodnuto Smlouvou dva plus čtyři dříve téhož roku. Aby s tímto bodem smlouvy souhlasil Sovětský svaz, strany se dohodly, že v bývalé NDR nebudou umístěny cizí vojenské jednotky a jaderné zbraně. Stephen F. Cohen v roce 2005 prohlásil, že NATO se tehdy zavázalo, že se nebude rozšiřovat dále na východ, ale podle Roberta Zoellicka, tehdejšího zástupce ministra zahraničních věcí USA, který se účastnil smlouvání o podmínkách Smlouvy dva plus čtyři, žádný takový závazek neexistoval. V květnu 2008 Michail Sergejevič Gorbačov prohlásil, že „Američané slíbili, že NATO se nebude rozšiřovat dál než za hranice Německa po studené válce“.Součástí rekonstrukce NATO po studené válce byla reorganizace její vojenské struktury. Vznikly některé nové složky, např. Velitelství spojeneckého sboru rychlé reakce, a byly uzavřeny dohody o redukci vojenských sil. Smlouva o konvenčních ozbrojených silách v Evropě (CFE) mezi NATO a státy Varšavské smlouvy, která byla uzavřena v roce 1990, vyžadovala snížení počtu jednotek na hodnoty, které nepřekračují určité hranice. V období postbipolárního světa, tj. období, které začalo v roce 1991 zánikem jedné ze dvou světových mocností, tj. Sovětského svazu, a ukončením období nazývaného studená válka, zůstala ze dvou supervelmocí pouze jedna, stále více vyzbrojovaná. V roce 1999 byl pak vytvořen adaptovaný text smlouvy, ve kterém byla odstraněna bloková architektura (NATO vs. Varšavská smlouva). Státy NATO ale zatím adaptovaný text neratifikovaly, protože čekají, až Rusko stáhne své jednotky z Gruzie a Moldavska. V roce 1995 se Francie navrátila do Vojenského výboru NATO a od té doby se zvýšila její spolupráce s vojenskými strukturami Aliance. Politika Nicolase Sarkozyho nakonec vyústila v návrat Francie do vojenského velení NATO 4. dubna 2009.V roce 1999 se členskými zeměmi NATO staly Česko, Maďarsko a Polsko.
Na pražském summitu v roce 2002 NATO zrušilo některé staré struktury a založila nové. Byly vytvořeny Síly rychlé reakce NATO, bylo zrušeno Vrchní velitelství spojeneckých sil v Atlantiku (SACLANT) a vzniklo Velitelství spojeneckých sil pro transformaci (ACT) a z Vrchního velitelství spojeneckých sil v Evropě (SHAPE) se stalo Velitelství spojeneckých sil pro operace (ACO).Na pražském summitu se také začalo hovořit o vstupu sedmi nových států do NATO: jednalo se o Estonsko, Lotyšsko, Litvu, Slovensko, Slovinsko, Bulharsko a Rumunsko. Do Aliance tyto státy vstoupily 29. března 2004, krátce před summitem v Istanbulu. 30. března začala mise Baltic Air Policing, která podporuje suverenitu Baltských států poskytováním vojenských letounů za účelem ochrany před případným leteckým útokem.Summit v roce 2006 v Rize byl prvním summitem NATO, který probíhal na bývalém území Sovětského svazu. Hlavním tématem byla otázka Afghánistánu a snahy o další rozšíření NATO a Partnerství pro mír. Na summitu v Bukurešti v roce 2008 byly ke členství v Alianci přizvány Chorvatsko a Albánie, které se oficiálně připojily v dubnu 2009. Ukrajině a Gruzii bylo přislíbeno přijetí do Aliance v budoucnosti. Černá Hora je členem aliance od června 2017.
Na pražském summitu bylo dohodnuto přezkoumání možnosti ochrany území Aliance před raketovými hrozbami. Spojené státy později začaly vyjednávat s Polskem a Českem o vybudování protiraketové obrany na jejich území. V roce 2007 bylo dohodnuto, že základny mají být do provozu uvedeny do roku 2015. V červenci 2008 Česko a Spojené státy podepsaly předběžnou dohodu o umístění základny protiraketové obrany na českém území a s Polskem byla podobná dohoda uzavřena v srpnu. V reakci na to v Česku více než 200 000 lidí podepsalo petici požadující referendum o zřízení základny.
V reakci na vyjednávání ruský prezident Vladimir Putin prohlásil, že uskutečnění těchto plánů by mohlo vést k novým závodům ve zbrojení. Také naznačil, že Rusko odstoupí od Smlouvy o konvenčních ozbrojených silách v Evropě (CFE) do té doby, než všechny státy NATO podepíšou adaptovaný text smlouvy. Americký ministr zahraničí na to odpověděl, že se Rusko nemá čeho obávat, protože několik protiraketových střel by ruský jaderný arzenál zastavit nedokázalo.V listopadu 2007 byl odstup od smlouvy CFE odhlasován ruským parlamentem. Dohoda o umístění 10 protiraketových střel a systému MIM-104 Patriot do Polska ze 14. srpna 2008 vedla k jaderným hrozbám Polsku ze strany Ruska. 20. srpna 2008 navíc Rusko oznámilo Norsku, že zruší všechnu vojenskou spolupráci s NATO.17. září 2009 americký prezident Barack Obama oznámil, že opouští od plánu na protiraketové střely dlouhého doletu a místo toho bude Evropa chráněna proti střelám středního a krátkého doletu loďmi využívající systém Aegis. Oznámení se setkalo s kritikou v americkém Kongresu a hlavně v Polsku.. Rusko naopak rozhodnutí uvítalo a oznámilo, že opatření přijatá v reakci na americký projekt, mimo jiné rozmístění raket typu 9K720 Iskander v Kaliningradské oblasti, zruší. Nově zvolený generální tajemník NATO Anders Fogh Rasmussen navrhl Rusku spolupráci týkající se konkrétně protiraketové obrany.NATO odsoudilo Smlouvu OSN o zákazu jaderných zbraní, kterou v roce 2017 na půdě OSN podpořilo 122 států.
Severoatlantickou smlouvu podepsalo v dubnu 1949 dvanáct států: Spojené státy americké, Kanada, Spojené království, Francie, Portugalsko, Belgie, Lucembursko, Nizozemsko, Dánsko, Norsko, Itálie a Island. V roce 1952 se připojilo Řecko a Turecko. V roce 1955 po získání plné suverenity vstoupilo Západní Německo. V roce 1982 se připojilo Španělsko. 12. března 1999 předali ministři zahraničí Česka, Maďarska a Polska své americké kolegyni Madeleine Albrightové příslušné ratifikační listiny, a jejich země se tak také staly členy NATO. V roce 2004 se v největší vlně rozšiřování NATO připojilo 7 států: Litva, Lotyšsko, Estonsko, Rumunsko, Bulharsko, Slovinsko a Slovensko. 1. dubna 2009 přistoupily Chorvatsko a Albánie, 5. června 2017 Černá Hora.
Česko spolu s Polskem a Maďarskem jako první země bývalého Východního bloku vstoupilo 12. března 1999 do NATO. Ministr zahraničí Jan Kavan předal v americkém Independence v Missouri ratifikační listinu americké ministryni Madeleine Albrightové.Platí dohoda, že členské země NATO, tedy i Česko, mají vynakládat 2 % HDP na svou obranu.
Na summitu v Bukurešti v roce 2008 bylo budoucí přizvání do Aliance přislíbeno třem státům: Gruzii, Ukrajině a Republice Makedonii. Kvůli sporu o název „Makedonie“ mezi Republikou Makedonií a Řeckem nebyla Republika Makedonie ještě přijata a její přijetí bylo odloženo na neurčito (resp. do vyřešení sporu). Vstupu Kypru do Aliance brání Turecko. Ukrajinský parlament v červnu 2010 odhlasoval, že se Ukrajina o vstup do NATO ucházet nebude.Dalším potenciálním kandidátem je Bosna a Hercegovina, která je v současnosti (červen 2017) v Akčním plánu členství (MAP), což je předstupeň ke vstupu do NATO, jehož cílem je připravit budoucí členské země na povinnosti a závazky, které členství přináší. Rusko se snaží rozšiřování NATO zabránit. V roce 2011 Vladimir Putin navštívil Srbsko a prohlásil, že nechce, aby se tento stát stal členem Aliance a její rozšiřování je proti zájmům Ruska.
V rámci operace Deny Flight (Odepřený let) od 12. dubna 1993 do 20. prosince 1995 NATO zajišťovalo bezletovou zónu nad Bosnou a Hercegovinou během války v Bosně. Mezi červnem 1993 a červnem (oficiálně říjnem) 1996 probíhala operace Sharp Guard (Bdělá stráž) neboli námořní blokáda bývalé Jugoslávie.28. února 1994 sestřelily americké letouny F-16 čtyři vojenská letadla Republiky srbské útočící proti pozemnímu cíli; byl to první vojenský zásah NATO v historii. Operace Rozhodná síla (Deliberate Force) probíhala od 30. srpna do 20. září 1995 a spočívala v bombardování pozic Vojska Republiky srbské ohrožujících tzv. bezpečné zóny Sarajevo a Goražde. Zásah NATO dopomohl k podepsání Daytonské dohody v prosinci 1995. Jako součást této dohody nasadilo NATO v rámci operace Joint Endeavour (Společné úsilí) mírové jednotky IFOR a později SFOR, které působily od prosince 1996 do prosince 2004. NATO začalo za účast na těchto operacích udělovat medaile NATO.
24. března 1999 NATO zahájilo jedenáctitýdenní leteckou operaci Spojenecká síla (Allied Force) proti Svazové republice Jugoslávie s cílem zastavit násilné jednání vůči albánskému obyvatelstvu Kosova ze strany Srbů, kteří se snažili potlačit vojenskou silou ozbrojené povstání kosovskoalbánských separatistů. NATO požadovalo souhlas Rady bezpečnosti OSN s vojenskou intervencí, ten však nebyl poskytnut kvůli vetu Ruska a Číny. Tyto dva státy později podaly návrh na ukončení intervence, který podpořila ale jen Namibie a nebyl tak schválen. Konflikt skončil 11. června 1999, kdy jugoslávský vůdce Slobodan Milošević vyhověl požadavkům NATO přijmutím rezoluce Rady bezpečnosti OSN č. 1244. 12. července 1999 vstoupili do Kosova na základě rezoluce č. 1244 vojáci KFOR za účelem dosažení trvalého míru a stability v oblasti postižené válkou. Mise se účastní také Armáda České republiky. Mezi srpnem a zářím 2001 rovněž probíhala Aliancí řízená operace Essential Harvest (Nezbytná sklizeň), která měla za cíl shromáždit zbraně a munici odevzdanou dobrovolně albánskými povstalci v Makedonii.Spojené státy, Spojené království a téměř všechny další členské státy NATO odporovaly snahám o zavedení pravidla souhlasu Rady bezpečnosti OSN s vojenskými operacemi Aliance, mezi které patřila např. operace v Srbsku v roce 1999. Nutnost souhlasu OSN požadovala Francie, Rusko a Čína. První strana tvrdila, že by to podlomilo autoritu Aliance, a poznamenala, že Rusko a Čína by útok na Jugoslávii vetovaly a stejně tak by mohly dělat i v budoucnosti, čímž by zmařily všechen potenciál a účel Aliance.
Teroristické útoky z 11. září 2001 přiměly NATO poprvé v historii uplatnit článek 5 Severoatlantické smlouvy. Podle něj je útok na jakéhokoli člena Aliance považován za útok proti všem. 2. října 2001 NATO potvrdilo, že zmíněné teroristické útoky pod tento článek spadají. Mezi osm oficiálních operací provedených NATO patří operace Eagle Assist (Pomoc orla; hlídání amerického vzdušného prostoru) a operace Active Endeavour (Aktivní snaha), námořní operace mající za cíl zabránit pohybu teroristů a zbraní hromadného ničení a obecně zvýšit bezpečnost námořní dopravy, která probíhá od 4. října 2001.
V srpnu 2003 NATO započalo svou první operaci mimo Evropu, když převzala kontrolu nad Mezinárodními bezpečnostními podpůrnými sílami (ISAF) v Afghánistánu. ISAF měly původně za úkol zajistit Kábul a okolí proti Tálibánu a Al-Káidě, aby mohla fungovat vláda Hámida Karzaje. 13. října 2003 Rada bezpečnosti OSN jednohlasně schválila rozšíření působnosti ISAF na zbytku území Afghánistánu. K březnu 2012 v Afghánistánu působilo téměř 130 000 vojáků pod vedením NATO. Ukončení bojových operací v zemi proběhlo na konci roku 2014. V roce 2015 byla zahájena nová koaliční operace s názvem Rozhodná podpora, která má za úkol s využitím 12 500 zahraničních vojáků provádět v této zemi výcvik, poradenství a podporu afghánských ozbrojených sil.
V roce 2004 NATO započala na žádost irácké vlády výcvikovou misi v Iráku (NATO Training Mission Iraq, NTM-I), která se starala o výcvik nové irácké armády. Cílem bylo poskytnout demokraticky vedený a schopný obranný sektor. Spolupracovala nejdříve s Koalicí mnohonárodních sil (Multi-National Force Iraq, MNF-I), po jejím zániku v roce 2010 pak s nově vzniklou složkou United States Forces – Iraq. Původně se mise soustředila hlavně na výcvik vysoce postavených důstojníků. V září 2005 NATO otevřelo na kraji Bagdádu vojenskou akademii, ve které do konce února 2009 působili čtyři čeští vojáci. V říjnu 2007 se operace rozšířila na výcvik federální policie a v prosinci 2008 na další složky jako např. loďstvo a letectvo.K 31. prosinci 2011 mise skončila, když vypršela platnost dohody o její existenci. Operace se zúčastnilo 23 členských států NATO, které přispěly celkově částkou téměř 250 milionů dolarů.
17. srpna 2009 zahájilo NATO operaci Ocean Shield (Oceánský štít), která spočívá v ochraně námořní dopravy v Adenském zálivu a Indickém oceánu (okolí Afrického rohu) proti somálským pirátům. Navazuje tak na předchozí operace Allied Provider (říjen–prosinec 2008) a Allied Protector (březen-srpen 2009), které probíhaly také v Adenském zálivu. Hlavním cílem operace Allied Provider bylo zabezpečení civilních lodí Světového potravinového programu, které do Afriky dovážely potraviny, a operace Allied Protector rozšířila působnost i na komerční plavidla. Operace Ocean Shield kromě samotné kontroly vod poskytuje okolním zemím výcvik vlastních protipirátských jednotek.
Během občanské války v Libyi v roce 2011 vyeskalovalo násilí mezi protestanty a libyjskou vládou v čele s Muammarem Kaddáfím natolik, že Rada bezpečnosti OSN 17. března 2011 schválila rezoluci č. 1973, která požadovala příměří a schválila vojenský zásah za účelem obrany civilního obyvatelstva. Koalice, ve které bylo i několik členů NATO, zřídila nedlouho poté nad Libyí bezletovou zónu. 20. března 2011 schválilo NATO embargo na dovoz zbraní libyjskému režimu, které prosazovala skrze operaci Unified Protector (Sjednocený ochránce). Ta měla za úkol „kontrolovat, nahlásit a v případě potřeby zastavit lodě podezřívané z nelegálního převozu zbraní.“ 24. března NATO souhlasilo s převzetím moci nad bezletovou zónou od původní koalice. Moc nad pozemními jednotkami zůstala v rukou koalice.Ne všechny členské země se však bojových operací zúčastnily. Do června 2011 jich bylo jen 8 z tehdy celkových 28, což vyústilo v konflikt mezi americkým ministrem obrany Robertem Gatesem a státy jako Polsko, Španělsko, Nizozemsko, Turecko a Německo. Gates po těchto zemích chtěl, aby se na operaci podílely více. Ve svém proslovu v Bruselu 10. června Gates dále kritizoval nečinné země s poznámkou, že jejich jednání by mohlo způsobit rozpad NATO.Operace v Libyi byla prodloužena do září. Týden na to Norsko oznámilo, že postupně utlumí svou účast na operaci, kterou kompletně ukončí k 1. srpnu. Stažení norských stíhacích letounů nakonec proběhlo 4. srpna. Velitel Royal Navy prohlásil, že britská účast je kvůli škrtům v rozpočtu neudržitelná. Operace nakonec probíhaly až do října; 20. října byl zabit Muammar Kaddáfí a 31. října byla oficiálně ukončena intervence NATO. Intervence NATO pomohla svrhnout a zavraždit vůdce Libye, diktátora Muammara Kaddáfího, na druhou stranu uvrhla celou zemi do krvavého chaosu, trvajícího dodnes.
NATO zřídilo Euroatlantickou radu partnerství a Partnerství pro mír, které slouží ke spolupráci 29 států NATO a 21 „partnerských zemí.“
Partnerství pro mír (PfP) bylo zřízeno v roce 1994 a je založeno na individuální vojenské spolupráci každého partnerského státu s Aliancí. Mezi členy patří všechny současné a bývalé členské státy Společenství nezávislých států. Bělorusko se k Partnerství pro mír připojilo v roce 1995.Euroatlantická rada partnerství (EAPC) byla ustanovena v roce 1997 a slouží jako fórum politické výměny názorů mezi všemi padesáti státy.
Středomořský dialog byl zahájen v roce 1994 a je podobný Partnerství pro mír, ale soustředí se na severoafrické státy.
Istanbulská iniciativa spolupráce (ICI) byla vyhlášena na summitu v Istanbulu v roce 2004 a soustředí se na státy širšího Blízkého východu.
V listopadu 2002 byly na pražském summitu zahájeny Individuální akční plány partnerství (IPAP) a je otevřen zemím, které mají politickou vůli a schopnosti prohloubit své vztahy s NATO.V současnosti se IPAP účastní následující státy:
Od devadesátých let začala Aliance spolupracovat se státy, se kterými nemá uzavřené žádné z výše uvedených oficiálních partnerství. Např. Argentina a Chile spolupracovaly s NATO ve válce v Bosně a Hercegovině. V roce 1998 Aliance vytvořila obecné směrnice týkající se vztahů s ostatními zeměmi. Státy ochotné s NATO spolupracovat se nazývají „kontaktní země“ nebo „další globální partneři“.
Hlavní velitelství NATO se nachází v Harenu v Bruselu. Pracují v něm delegace členských států, styční důstojníci nebo diplomaté partnerských zemí, mezinárodní civilní zaměstnanci a mezinárodní vojenští zaměstnanci. Celkový počet stálých zaměstnanců je zhruba 4000.
Hlavní politickou strukturu NATO tvoří Severoatlantická rada, Výbor pro obranné plánování a Skupina pro jaderné plánování. Těmto orgánům jsou podřízeny Hlavní výbory, které řeší specifické úkoly v politické, vojenské a ekonomické oblasti.
Severoatlantická rada je nejvyšší rozhodovací a konzultační orgán Aliance. Delegace každé z 29 členských zemí je v ní zastoupena jedním delegátem (stálým zástupcem). Rada se schází alespoň jednou týdně, zasedání na úrovni ministrů zahraničí, předsedů vlád nebo ministrů obrany probíhají jednou za půl roku. Radě předsedá generální tajemník NATO a rozhodnutí musí být přijata jednomyslně.
Nejvyšším vojenským orgánem NATO je Vojenský výbor, který předkládá návrhy a doporučení Severoatlantické radě, Výboru pro obranné plánování a Skupině pro jaderné plánování. Stejně jako v Severoatlantické radě je každá z členských zemí zastoupena jedním (vojenským) zástupcem a výbor se schází alespoň jednou týdně. Předseda Vojenského výboru je volen náčelníky generálních štábů členských zemí na tříleté období. Od roku 2015 do roku 2018 jím byl český armádní generál Petr Pavel. Od roku 2018 zastává tuto pozici sir Stuart Peach.
Výboru podléhají dvě vojenská velitelství: Velitelství spojeneckých sil pro operace (ACO) a Velitelství spojeneckých sil pro transformaci (ACT). ACO sídlí ve Vrchním velitelství spojeneckých sil v Evropě (SHAPE) a velí mu vrchní velitel sil NATO v Evropě (SACEUR). Tím je od roku 2009 admirál James Stavridis. Velitelem ACT (SACT) je od roku generál Stéphane Abrial.
Parlamentní shromáždění sestává z poslanců parlamentů všech členských států a 14 přidružených států. Nemá výkonnou moc, má pouze konzultativní charakter. Delegáti pracují v pěti výborech: ekonomickém, politickém, bezpečnostním a vědecko-technickém a ve zvláštní skupině pro středomořský dialog. Počet poslanců zemí je odvozen od počtu obyvatel; v shromáždění jich zasedá celkem přes 300, z toho z Česka 7.
Rada NATO-Rusko byla založena v roce 2002, kdy nahradila Stálou společnou radu Rusko-NATO (Permanent Join Council). Rusko na jedné straně a NATO na druhé v ní jednají jako rovnocenní partneři. Slouží ke konzultaci o bezpečnostních a vojenských otázkách. V roce 2009 ruský prezident Dmitrij Medveděv kritizoval rozšiřování NATO na východ, které podle něho porušilo sliby dané západními politiky po sjednocení Německa. V roce 2014 NATO přerušilo s Ruskem veškerou spolupráci.
V březnu 2015, po uzavření příměří v Minsku mezi proruskými separatisty v Donbasu a ukrajinskou vládou, němečtí představitelé z okruhu kancléřky Merkelové kritizovali vrchního velitele sil NATO v Evropě amerického generála Philipa Breedlova za „nepravdivá tvrzení a přehnané soudy“ o přítomnosti ruských vojsk na Ukrajině, které zbytečně vyhrocují ukrajinskou krizi a ohrožují důvěryhodnost NATO. Podle německého magazínu Der Spiegel generál Breedlove v posledních měsících opakovaně veřejně varoval před hrozící ruskou invazí nebo před přítomností vysokého počtu ruských vojáků na Ukrajině, a pokaždé se podle německé rozvědky jeho informace ukázaly jako přehnané nebo nepravdivé. Znepokojení nad výroky generála Breedlova vyjádřili i někteří velvyslanci členských států při NATO.Spojené státy v únoru 2019 odstoupily od Smlouvy o likvidaci raket středního a krátkého doletu (INF) z roku 1987. Tento krok podpořila i Severoatlantická aliance. Panují obavy, že vypuknou nové závody ve zbrojení. Spojené státy a NATO obvinily z porušení smlouvy Rusko, naopak Rusko obvinilo z porušení smlouvy Spojené státy. Podle názoru některých nezávislých expertů a komentátorů smlouvu patrně porušovaly obě strany, ale Spojené státy od smlouvy odstoupily, protože signatářem smlouvy není Čína, která může bez omezení budovat svůj raketový arzenál. Tento názor potvrdil již v roce 2018 bezpečnostní poradce amerického prezidenta John Bolton.
V důsledku vojenské intervence v Libyi, která vedla ke svržení režimu Muammara Kaddáfího v roce 2011, se Libye propadla do chaosu a občanské války. Někteří politici, například slovenský premiér Robert Fico, jihoafrický prezident Jacob Zuma, americký senátor Rand Paul nebo britský politik Nigel Farage, se domnívají, že k destabilizaci Blízkého východu a k následné migrační vlně přispěly vojenské intervence NATO a západních zemí v Iráku a Libyi i podpora povstalců v Sýrii.
Po setkání s generálním tajemníkem NATO Jensem Stoltenbergem v září 2015 kritizoval místopředseda vlády České republiky Andrej Babiš NATO za nezájem o ochranu evropských hranic a prohlásil: „NATO se chová účelově. Proti somálským pirátům zasáhlo, protože tam byl ekonomický zájem členských zemí NATO a dalších zemí Bezpečnostní rady OSN. (...) NATO uprchlíci nezajímají, přitom jejich vstupní branou do Evropy je Turecko, člen NATO, a pašeráci na území Turecka, člena NATO, operují.“
Německý ministr zahraničí ve vládě Angely Merkelové Frank-Walter Steinmeier v červnu 2016 kritizoval NATO za eskalaci napětí ve vztazích s Ruskem a označil rozsáhlá vojenská cvičení NATO u hranic Ruska za „kontraproduktivní“. Steinmeier uvedl: „To, co bychom nyní neměli dělat, je dál vyhrocovat situaci chrastěním zbraní a válečným štvaním.“ Průzkum veřejného mínění v Rusku v červnu 2016 zjistil, že 68 % dotázaných Rusů považuje rozmístění vojsk NATO u ruských hranic v Polsku a Pobaltí za hrozbu pro Rusko.NATO bylo kritizováno, protože mlčí k porušování lidských práv v Turecku, které má druhé největší vojsko v rámci NATO a je jedním z pěti států NATO, které jsou součástí politiky sdílení jaderných zbraní. V důsledku rozsáhlých politických čistek v Turecku proti skutečným nebo domnělým oponentům režimu po neúspěšném pokusu o vojenský převrat ze dne 15. července 2016 požádalo několik desítek vysoce postavených tureckých důstojníků působících ve strukturách NATO o azyl v členských zemích NATO. Generálním tajemník NATO Stoltenberg na to reagoval slovy, že „Turecko má právo stíhat organizátory“ vojenského převratu a zdůraznil, že Turecko je klíčovým spojencem v rámci NATO. O azyl ve Spojených státech požádal i turecký admirál Mustafa Ugurlu, který sloužil v misi NATO v Norfolku ve Virginii. Po převratu byl zatčen také generálmajor Cahit Bakir, který velel tureckým silám v mezinárodních jednotkách NATO v Afghánistánu. Turecký provládní deník Yeni Şafak obvinil amerického generála Johna Campbella, který velel jednotkám NATO v Afghánistánu, že se podílel na plánování vojenského převratu v Turecku.Podle některých komentátorů NATO při svém rozšiřování do východní Evropy snížilo své vlastní standardy a spolupracuje i se zkorumpovanými a autokratickými režimy jako je Černá Hora pod vedením Mila Djukanoviče, která k NATO přistoupila 19. května 2016.Mezi členskými zeměmi NATO existuje několik interních konfliktů, například spor o Gibraltar mezi Španělskem a Spojeným královstvím, nepřátelství mezi Řeckem a Tureckem, které se vystupňovalo po turecké invazi na Kypr, jehož severní část turecká armáda nezákonně okupuje, nebo spor mezi některými členskými zeměmi NATO a Tureckem týkající se americké podpory Kurdů v Sýrii, ale také turecké podpory syrské teroristické organizace An-Nusrá, která byla napojená na Al-Káidu. Německá kancléřka Merkelová kritizovala tureckou invazi na sever Sýrie obydlený převážně Kurdy. Naopak šéf NATO Jens Stoltenberg tureckou invazi podpořil.
FIDLER, Jiří; MAREŠ, Petr. Dějiny NATO. Praha, Litomyšl: Paseka, 1997. 244 s. ISBN 80-7185-145-0. 
DUIGNAN, Peter. NATO: Its Past, Present, and Future. Stanford: Hoover Press, 2000. Dostupné online. ISBN 978-0-8179-9782-3. (anglicky) 
KAPLAN, Lawrence S. NATO Divided, NATO United: The Evolution of an Alliance. Westport: Greenwood Publishing Group, 2004. Dostupné online. ISBN 978-0275983772. (anglicky) 
SANDLER, Todd; HARTLEY, Keith. The Political Economy of NATO: Past, Present, and into the 21st Century. Cambridge: Cambridge University Press, 1999. Dostupné online. ISBN 978-0521630931. (anglicky)
 Obrázky, zvuky či videa k tématu Severoatlantická aliance ve Wikimedia Commons 
(anglicky) GlobalSecurity.org – North Atlantic Treaty Organization (NATO)Zpravodajství(česky) Zprávy s tématem NATO na iDNES.cz
