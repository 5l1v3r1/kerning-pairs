
Thomas Fitzgerald Dolan (* 15. září 1975, Arlington) je bývalý americký plavec. Jde o dvojnásobného olympijského vítěze a dvojnásobného mistra světa.
Specializoval se především na polohové závody. Trpěl astmatem navozeným fyzickou zátěží, ale ani to jej neodradilo od vrcholového sportu. Studoval a trénoval na University of Michigan v Ann Arbor ve skupině trenéra Jona Urbancheka spolu s dalšími vynikajícími plavci jako byli Eric Namesnik, Gustavo Borges či Marcel Wouda.
V roce 1994 zvítězil v polohovém závodě na 400 metrů na mistrovství světa v Římě, kde také vylepšil světový rekord. Své hlavní disciplíně od té doby dominoval na nejdůležitějších závodech ve druhé polovině devadesátých let - zvítězil na olympijských hrách 1996 i 2000 (vedle Tamáse Darnyi a Michaela Phelpse je jedním ze tří plavců, kterým se podařilo olympijské vítězství v této disciplíně obhájit), vítězství z římského šampionátu obhájil na následujícím mistrovství v Perthu 1998. Svůj světový rekord později ještě vylepšil a celkově jej držel osm let, tedy déle než kterýkoliv jeho předchůdce. Na kratší polohovce (200 metrů) bylo nejlepším jeho výsledkem stříbro z olympiády v Sydney.

Thomas Alan Waits (* 7. prosince 1949 Pomona, Kalifornie, USA) je americký písničkář, šansoniér, autor písní a herec. O jeho hlase americký kritik Daniel Durchholz napsal: 
Na charakteristickém hlase a hudbě, která kombinuje šanson, blues, jazz a experimentální prvky, které někdy hraničící skoro až s industriální hudbou, si Waits vybudoval pověst výrazné hudební osobnosti.
Waits většinou skládá temné balady, které se nejčastěji zabývají bizarními lidskými osudy a charaktery. Waitsova hudba se stala kultovní, a to nejen ve Spojených státech, ovlivnil také celou řadu autorů. Coververze jeho písní mají ve svém repertoáru například: Bruce Springsteen („Jersey Girl“), Rod Stewart („Downtown Train“), nebo The Eagles („Ol' '55“).
Ačkoli se jeho desky setkávají ve Spojených státech se smíšenou odezvou, většinou se stanou zlatými v jiných zemích. Mnohokrát byl navržen na cenu Grammy, nominace v získání ale proměnil jen u dvou alb. V roce 2011 byl uveden do Rock and Roll Hall of Fame. V žebříčku 100 nejlepších zpěváků všech dob časopisu Rolling Stone se umístil na 82. místě.
Tom Waits se narodil v kalifornské Pomoně dne 7. prosince 1949 jako Thomas Alan Waits. Jeho otec Jesse Frank Waits měl skotské a irské předky, jeho matka Alma Waits měla kořeny v Norsku. Otec pracoval jako učitel, matka byla v domácnosti. Rozvedli se v roce 1959, když mu bylo deset let. V té době se s matkou a dvěma sestrami přestěhoval do San Diega. Jeho otec stále žil v Los Angeles. První koncert navštívil v roce 1962, kdy přestříhal dráty v plotu a šel tam bez placení. Hlavní hvězdou koncertu byl James Brown se svou doprovodnou skupinou The Famous Flames. Tento koncert ho ovlivnil natolik, že se následně stal členem školní skupiny s názvem The Systems, která hrála coververze instrumentálních skladeb od interpretů jako byli The Ventures nebo Link Wray. Stejně tak jako koncert Jamese Browna ho ovlivnil i koncert Boba Dylana v prosinci 1964. Zhruba v té době si jeho matka našla nového přítele jménem Jim, který se rovněž zajímal o hudbu. Waitsovými vzory byli mimo Dylana někteří beatníci, jako byli Jack Kerouac a Allen Ginsberg. Od svých čtrnácti let prostřídal spousty zaměstnání. Pracoval například jako zmrzlinář, taxikář, barman, prodavač pizzy, dále myl nádobí a auta, živil se jako vyhazovač a pracoval i v nakladatelství encyklopedií. Pracoval například v Napoleone's Pizza House, kde částečně pracoval řadu let. V roce 1965 navštívil koncert Lightnin' Hopkinse v kavárně Heritage.V roce 1968 se rozhodl ukončit vzdělávání na střední škole. V roce 1969 začal pracovat v Heritage jako dveřník. Po nějakém čase stráveném jako dveřník se odhodlal a zeptal se, zda by mohl v kavárně občas zahrát. Hrál převážně coververze známých hudebníků, jakými byli Bob Dylan, Elvis Presley nebo Ray Charles. Při koncertech hrál na kytaru a zpíval, později si tam přivezl i klavír. Mezi písněmi vyprávěl různé historky a vtipy. Mladý Waits se chtěl stát více slavným, a proto se chtěl přestěhoval do Los Angeles. Město několikrát navštívil a dostal šanci hrát v klubu Troubadour. Psal se rok 1971 a Waits začal shánět manažera. Jeden z jeho koncertů navštívil Herb Cohen, který v té době dělal manažera Franku Zappovi a jeho skupině The Mothers of Invention. Po koncertě se spolu Waits a Cohen setkali a Cohen mu nabídl, že by mohl být jeho manažerem. Za koncerty dostával již o něco více peněz, a tak mohl přestat pracovat v Napoleone's.
Počátkem roku 1972 se Waits rozhodl, že se natrvalo přestěhuje do Los Angeles. Usadil se v malém bytě ve čtvrti Silver Lake. Jeho otec Frank v té době učil na belmontské střední škole a bydleli kousek od sebe, proto spolu udržovali kontakt. V první polovině roku 1972 Waitse kontaktoval David Geffen, ředitel vydavatelství Asylum Records. Poté, co koncert skončil, Geffen se s Waitsem setkal a nabídl mu smlouvu. Waits Geffenovi řekl, že je jeho manažerem Herb Cohen. Protože byl Cohen Geffenův kamarád, nechtěl mu Geffen kazit jeho práci. Druhý den se Cohen s Geffenem spojil a řekl mu, že pokud chce, může s Waitsem natočit desku. Na jaře 1972 začal Waits nahrávat své první album. Nahrávání probíhalo v sestavě John Seiter (bicí), Tony Terran (trubka), Shep Cooke (kytara) a Bill Plummer (kontrabas) ve studiu Sunset Sound Recorders. Poslední skladbou, kterou skupina nahrála, byla instrumentální „Closing Time“. Na kontrabas zde hraje Arni Egilsson a na violoncello Jesse Ehrlich, doplňuje je Waits s pianinem a Terran na trubku. Producentem alba byl Jerry Yester. Album Closing Time vyšlo v březnu 1973.Po vydání alba přišel nápad, že by Waits mohl udělat turné na jeho podporu. Cohen mu zajistil několik koncertů ve východní části Spojených států. Na turné měl menší doprovodnou skupinu, ve které hráli trumpetista Rich Phelps a kytarista John „Funky Fingers“ Forscha. Problém se vyskytl, když potřebovali najít kontrabasistu. Basisté, kteří se podíleli na nahrávání alba, neměli čas. Role kontrabasisty se tedy ujal Waitsův starý přítel Bob Webb. Na prvním koncertě ve Washingtonu dělal předskokana Tomu Rushovi. Následně hráli v Massachusetts, tentokrát jako předkapela pro Dannyho O'Keefea. Následoval New York, kde hlavní hvězdou koncertu byl Charlie Rich, hrálo se v klubu Max's Kansas City, který často navštěvovali obdivovatelé Andyho Warhola. Později předskakovali například „Buffalo Bob“ Smithovi, Martě Reeves a její skupině The Vandellas nebo Johnu Hammondovi III. V květnu 1973 vydal Tim Buckley album Sefronia, na kterém nahrál vlastní verzi skladby „Martha“. Jednalo se o vůbec první coververzi Waitsem napsané skladby. Ve stejném roce ji však nahrál i Lee Hazlewood na album Poet, Fool or Bum, kde byla pojmenována jako „Those Were Days of Roses (Martha)“.Koncem roku 1973 byl Waits připraven na nahrávání druhého alba. Cohen mu však místo toho nabídl, že by mohl předskakovat Franku Zappovi. Waits se zděsil, protože během koncertu Zappovy skupiny před několika lety opustil sál, kde se koncert odehrával. Turné nakonec proběhlo v sestavě Waits–Webb. Odehráli několik koncertů v menších klubech ještě bez Zappy. Poté odletěli do Kanady, kde se k Zappovi připojili, první společný koncert však odehráli až v Buffalu ve státě New York. Turné skončilo v prosinci a Waits řekl, že už nikdy nechce hrát před Zappovou skupinou a jeho fanoušky. Počátkem roku 1974 odehrál několik samostatných koncertů, při jednom z nich potkal Chucka E. Weisse. David Geffen Waitsovi nabídl, že by jeho další album mohl produkovat Bones Howe. Howe sehnal nahrávací studio Studio 3 Wally Heidera, ve kterém se nakonec i album nahrávalo. Nahrávání probíhalo v dubnu 1974. Po dokončení nahrávání a následných úprav alba se rozhodl znovu předskakovat Zappovi, tentokrát byl na pódiu sám, bez doprovodné skupiny. Album The Heart of Saturday Night vyšlo v říjnu 1974 a v té době zahájil vlastní turné, které pokračovalo až do prosince. Poté znovu odehrál několik koncertů v roli předskokana, jako hlavní účinkující zde byla skupina Little Feat. Album se později umístilo na 339. pozici v žebříčku Rolling Stone: 500 nejlepších alb všech dob.
Počátkem roku 1975 začal psát materiál pro své třetí album. Následně znovu koncertoval, tentokrát zase jako předskokan hudebníkům, jakými jsou Melissa Manchester, Bonnie Raitt, The Flying Burrito Brothers nebo Gene Clark. V březnu 1975 nabídl Herb Cohen Watsovi, že by mohl nahrát koncertní album. Nemělo se jednat o klasické koncertní album, nahrávané při běžném koncertě, ale o speciální koncertní album. Nahrávání probíhalo poslední dva červencové dny v jedné ze zadních místností Record Plant Studios. Místnost byla kvůli nahrávání přestavěna tak, aby mohli přijít i diváci. Jednalo se o malý koncert, převážně pro pozvané lidi, několik málo vstupenek bylo možno sehnat i v klubu Troubadour. V srpnu odehrál dalších několik sólových koncertů. Následovalo krátké turné po New Yorku. Vydání se „koncertní“ album Nighthawks at the Diner dočkalo v říjnu 1975. Na podzim 1975 vyjel na turné jako předskokan pro Bonnie Raitt. Se zpěvačkou v roce 1975 také spolupracoval na jejím albu Home Plate. Turné skončilo počátkem prosince. V březnu 1976 Waits postavil „bebopové“ trio, ve kterém hráli tenorsaxofonista Frank Vicari, bubeník Alan „Chip“ White a basista Fitzgerald Huntington Jenkins III. Trio se pojmenovalo Nocturnal Emissions. Se skupinou začal koncertoval, což trvalo až do dubna. 7. dubna při koncertě na newyorské universitě mu dělal osvětlovače Hal Willner. Tomu tehdy Waits vynadal kvůli špatně namířenému světlu. S Willnerem se v pozdějších letech Waits spřátelil.19. května 1975 Waits s triem odletěli na své první evropské turné. V Londýně také napsal několik písní na své následující album. Z Londýna odletěl do New Yorku, odkud potom do Los Angeles. V té době se Waits přestěhoval do motelu Tropicana, kde bydlel i Chuck E. Weiss. Následovaly první schůzky kvůli novému albu. Při jedné například Waits Howeovi řekl, že by chtěl hrát na klavír on. Ze sestavy z alba Nighthawks at the Diner se na nahrávání alba Small Change podílel pouze Jim Hughart. Nahrávání začalo 15. července ve čtvrtém studiu u Heidera. Nahrávání probíhalo během pouhých pěti dní v rozmezí dvou týdnů. Album znovu produkoval Bones Howe a Waits zde opět spolupracoval s Jerry Yesterem, který pro něj složil smyčcové aranže. Album Small Change vyšlo v říjnu 1976 a mělo úspěch u kritiků. Rovněž se, jako první Waitsovo album, dostalo na seznam nejprodávanějších alb časopisu Billboard. Hned počátkem října začal znovu koncertovat, a to opět s triem Nocturnal Emissions, jehož členové se v té době cítili dotčeni, že neměli možnost se zúčastnit i nahrávání alba. Na turné hrál buď jako hlavní hvězda koncertu, nebo jako předskokan jiných umělců, jakými byli Flaco Jiménez a Ry Cooder. Turné na podporu alba Small Change skončilo v prosinci 1976.
V roce 1977 Waits absolvoval své první turné po Japonsku. Hrál například v Tokiu nebo Ósace a dalších městech. Pro Waitse znamenalo japonské publikum úplnou změnu, oproti Američanům bylo o poznání uctivější a tišší. Po ukončení turné začal pracovat na novém materiálu pro své, v pořadí již páté, album. Producentských prací se měl opět ujmout Bones Howe a album mělo vyjít opět na značce Asylum. Howe oslovil Boba Alcivara (se kterým již dříve spolupracoval), aby složil aranže pro album. Pracovní názvy pro album byly Ten Dollars a Stolen Cars. Nahrávání začalo ve Filmway/Heider Recording koncem července 1977. Nahrávání skončilo v polovině srpna. Ve skladbě „I Never Talk to Strangers“ spolu s Waitsem zpívala duet jeho tehdejší přítelkyně Bette Midler. Autorem fotografie na obalu alba je George Hurrell. Konečný název alba zněl Foreign Affairs a bylo o poznání méně úspěšné než předchozí. Album vyšlo v září 1977. Na obalu je Waits spolu s zaměstnankyní Troubadouru jménem Marchiela.V polovině září odehrál v Troubadouru benefiční koncert, kde s Waitsem v jedné písni vystoupila i Midlerová. Následující den Waits vystoupil na koncertě Midlerové. Byl to koncert za rovná práva homosexuálů v Hollywood Bowl. Již v létě roku 1977 objevil Chuck E. Weiss v Troubadouru mladou zpěvačku jménem Rickie Lee Jones. Weiss ji seznámil s Waitsem. Počátkem října vyjel Waits na turné, a to opět s triem Nocturnal Emissions. Hned počátkem turné skupina však musel opustit Fitz Jenkins, kterého vystřídal dřívější člen skupiny Blood, Sweat & Tears jménem Danny Trifan. Ten se znal s Frankem Vicarim, který hrál na albu Foreign Affairs na tenorsaxofon. Během tohoto turné začal Waits používat kulisy, například pouliční lampu, o kterou se při koncertě opíral. Koncem roku 1977 Waitse oslovil herec a režisér Sylvester Stallone, jestli by si nechtěl zahrát v jeho filmu Cesta k ráji. Ve filmu hrál barového klavíristu jménem „Mumbles“ a rovněž byl požádán o napsání nějakých písní k filmu. Na natáčení filmu se Waits podílel přibližně tři týdny, ale v jeho konečné verzi se jen krátce mihl.
V únoru 1978 Waits vyjel na turné po západním pobřeží Spojených států. Následně, v březnu 1978, opět odletěl do Japonska, aby zde odehrál několik koncertů. Po krátké návštěvě Japonska začal spolu s textařem Paulem Hamptonem pracovat na nikdy nedokončeném filmovém muzikálu, který dostal pracovní název Why Is the Dream Always So Much Sweeter than the Taste?. V červenci 1978 začal nahrávat své další album, a to opět ve studiu Filmways. Na tomto albu Waits hrál poprvé na elektrickou kytaru. Nahrávání bylo následně zastaveno a pokračovalo až od 8. srpna v úplně odlišné sestavě. Nahrávání skončilo 26. srpna. Na přední straně obalu je sám Waits, na zadním obalu je spolu s Jonesonovu a v pozadí stojí Weiss. Fotografie vytvořil Elliot Gilbert. Album Blue Valentine vyšlo v září 1978. Poté, co proběhly poslední práce na albu, se Waits vydal na další turné. Na turné si složil i novou skupinu, která se skládala z Herba Hardestyho (tenorsaxofon, trubka), Johna Evanse Thomassie, zvaného „Big John“ (bicí), Grega Cohena (kontrabas) a Arthura Richardse (kytara). Tentokrát ke kulisám přibyla celá benzinová stanice, včetně náhradních pneumatik a benzinového stojanu. Skupina si se všemi kulisami začala říkat The Tom Waits Experience. Turné započalo v říjnu a jeho první část pokračovala do prosince.Druhá část začala v polovině dubna v Nizozemsku a pokračovala do Dánska, Rakouska, Belgie, Francie, Irska a Anglie. Když hrál ve Vídni, oslovili ho Rudi Dolezal a Hannes Rossacher, že by o něm chtěli natočit krátký dokument. Z Evropy se vrátil po dvou týdnech. Odletěl do Austrálie, kde vystoupil v pořadu Dona Lanea. Během australského turné zahrál v Melbourne, Sydney, Canbeře, Brisbane, Perthu a Adelaide. Do svého bydliště, do motelu Tropicana, se Waits vrátil v květnu 1979. Doma začal skládat nové skladby pro své další album, které provizorně pojmenoval Lucky Streak. V té době stále ještě pracoval na Why Is the Dream Always So Much Sweeter than the Taste? a měl v plánu začít nahrávat nové album, což se posunulo, když se Waits rozhodl, že bude dělat doprovod Jonesové na jejím prvním evropském turné. Po návratu z turné, při kterém vystoupili například v Edinburghu, Amsterdamu, Manchesteru a dalších městech, se Waits s Jonesovou rozešel. Koncem září se Waits po několika letech odstěhoval z Tropicany na Crenshaw Boulevard ve čtvrti East Hollywood, kde v té době bydlel i jeho otec. Práce na muzikálu spolu s Hamptonem postupně opadla. Koncem roku 1979 se Waits rozhodl, že se odstěhuje do New Yorku. S Los Angeles se Waits rozloučil jedním novoročním večírkem v Troupers' Hall na La Brea Avenue. Právě zde se seznámil se svou budoucí manželkou Kathleen Patricií Brennan, Waits si ale tehdy zapomatoval pouze její křestní jméno. Následně se Waits přemístil o několik tisíc kilometrů, aby se usadil v newyorském hotelu Chelsea. Po měsíci si našel vlastní byt na West 26th Street. Waits chtěl začít prakticky vše od začátku, přestat kouřit a pít alkohol, kvůli čemuž vyhledal i psychiatra.
30. dubna 1980 se Waits přestěhoval zpět do Los Angeles, kam ho pravděpodobně přilákal Francis Ford Coppola. Coppola Waitsovi nabídl, jestli nechce složit hudbu k jeho novému filmu One from the Heart. Waits dostal vlastní kacelář v Coppolově studiu Zoetrope. Po několika týdnech strávených skládáním v kanceláři za ním přišla asistentka scenáristy pro film One from the Heart jménem Kathleen Brennan. Následně spolu Waits s Brennanovou měli vztah.Počátkem léta 1980 Waits stále pracoval na filmu One from the Heart a už ho to přestávalo bavit, protože ani Coppola pořádně nevěděl, jakou hudbu pro film chce. V té době také začal intenzivněji psát skladby pro své další album, dříve předběžně pojmenované Lucky Streak a nyní White Spades. Nahrávání alba začalo 16. června, a to opět ve studiu Filmways/Heider Recording. Na tomto albu se poprvé podílel i jeho pozdější dlouholetý spolupracovník a člen skupiny Canned Heat, baskytarista a kontrabasista Larry Taylor. Sestavu doplnili bubeník Big John Thomassie, kytarista Roland Bautista a hráč na Hammondovy varhany jménem Ronnie Barron. V této sestavě bylo nahráno celkem pět skladeb. 23. června do studia přivedl nové hudebníky. Smyčcové aranže opět pro album udělal Jerry Yester, se kterým od alba Closing Time nespolupracoval. Album opět produkoval Bones Howe. Obal alba, nakonec pojmenovaného Heartattack and Vine a vydaného v září 1980, připomíná zažloutlé noviny a uprostřed je Waitsova fotografie. Album se dostalo do první stovky nejprodávanějších alb časopisu Billboard. Od alba Blue Valentine až po vydání alba Heartattack and Vine uběhly dva roky a byla to tak do té doby největší pauza mezi vydáními jeho alb. Když bylo album kompletní, vrátil se Waits opět ke skládání písní pro film One from the Heart.V první polovině srpna se oženil s Brennanovou. Zajímavostí je, že při večírku na oslavu jejich svatby se Greg Cohen setkal se sestrou Brennanové jménem Marguerite a po dvou letech se vzali. Nahrávání skladeb pro soundtrack začalo po půl roce skládání, v říjnu 1980. V sestavě hrál například Greg Cohen, kterého doplnili mnohem starší hudebníci, jako jsou klavírista Pete Jolly, bubeník Shelly Manne, trumpetista Jack Sheldon a tenorsaxofonista Teddy Edwards. Sestavu měla doplnit ještě nějaká zpěvačka. Nápadů bylo několik, nakonec se jí stala Crystal Gayle. Práce na filmu ho začala zase unavovat, proto se rozhodl vydat na turné propagující album Heartattack and Vine. Na turné ho doprovázeli Greg Cohen, Teddy Edwards a Ronnie Barron. V listopadu strávil tři týdny koncertováním po Severní Americe a turné následně pokračovalo na jaře v Evropě. V únoru 1981 se začal natáčet film One from the Heart. Nahrávání soundtracku probíhalo roztrhaně několikrát během roku 1981, skončilo až počátkem září. Film jako takový byl dokončen v prosinci 1981. Problém však nastal ve chvíli, když film odmítla společnost Paramount Pictures. Nakonec se ho však filmu společnost Columbia Pictures a dne 11. února 1982 měl premiéru. Z filmu se stal propadák a Coppola ho byl donucen stáhnout z kin. Během roku 1982 také hudba k filmu vyšla jako album One from the Heart a mělo mnohem větší úspěch než celý film.
V roce 1982 Waits za pomocí své ženy podal trestní oznámení na Herba Cohena kvůli tomu, že Waitse připravil o velké množství peněz z prodeje jeho alb a podobných záležitostí. Stejně tak to udělal už Frank Zappa v roce 1976, kterému Cohen taktéž dělal manažera. Na jaře 1982 absolvoval krátké turné v sestavě Teddy Eddwars, Greg Cohen a Jim Nichols. V srpnu 1982 začal Waits ve studiu Sunset Sound nahrávat další album. Základní obsazení tvořili hráči na různé perkusní nástroje Victor Feldman a Stephen Hodges, kytarista Fred Tackett a Larry Taylor. Do studia se při nahrávání dostavilo ještě více hudebníků, jmenovitě například Ronnie Barron, Francis Thumm, Bill Reichenbach Jr. nebo Greg Cohen. Waits se rozhodl, že si album bude produkovat sám. Když bylo album nahrané, Waits byl vyhozen z Asylum. O jeho vyhazovu se doslechl Chris Blackwell, majitel vydavatelství Island Records. Počátkem roku 1983 Waits a Brennanová podepsali smlouvu s Island Records. V létě 1983 se Waits podílel na natáčení dvou Coppolových filmů. Ve filmu Dravé ryby hraje roli Bennyho a ve filmu Outsideři potom Bucka Merrilla. Jednalo se pouze o malé role. Koncem září se mu narodila první dcera Kellesimone a přibližně v té době také vyšlo, po více než roce od jeho nahrání, album Swordfishtrombones. Koncem října odletěl do Londýna, kde měl odehrát několik koncertů. Po návratu z krátkého turné, při kterém vystoupil i v televizním vysílání, se znovu objevil na natáčení dalšího Coppolova filmu s názvem Cotton Club, ve kterém hraje roli Irvinga Starka.V roce 1984 se Waits s manželkou a dcerou přestěhovali na Manhattan. Stejně jako o pár let dříve, opět se mu zde nelíbilo, ale tentokrát se setkal s dalšími zajímavými umělci. Mezi nimi byl například i John Lurie, který byl saxofonistou a kapelníkem avantgardní skupiny The Lounge Lizards a byl hercem. Společně si pronajali podkrovní byt v Greenwich Village. Dalším, se kterým se zde Waits setkal, byl nezávislý režisér Jim Jarmusch. Dále třeba Hal Willner. Přesně ten, se kterým se před několika lety pohádal kvůli špatně namířenému světlu. Willner se živil jako poradce pořadu Saturday Night Live a také sestavováním kompilačních alb věnovaných určitým interpretům. Na jedno z nich zařadil, vedle Lou Reeda, Chrise Speddinga a Johna Zorna, i Waitse. Ten nahrál vlastní verzi skladby „What Keeps Mankind Alive?“ na albu Lost in the Stars: The Music of Kurt Weill věnovaném Kurtu Weillovi. Ve skladbě „Ballad of the Soldier's Wife“ zpívala Marianne Faithfull. Willner Waitsovi nabídl, zda by nechtěl produkoval její nové album, které nakonec dostalo název Strange Weather. Waits nabídku odmítl, ale spolu se svou manželkou napsal na album skladbu „Strange Weather“.
Na podzim 1984 začal psát skladby pro své další sólové album. Pracovní název alba zněl Evening Train Wrecks. Nahrávání probíhalo během tří měsíců v létě 1985. Před Lurieho se Waits seznámil s dalším členem skupiny Lounge Lizards, kytaristou Marcem Ribotem. Na albu se rovněž podíleli Waitsovi starší spoluhráči Stephen Hodges, Greg Cohen a Larry Taylor. Na perkuse zde hraje Michael Blair, po jedné skladbě na albu hrají i Chris Spedding, Robert Quine, John Lurie, další. V několika skladbách hraje na kytaru Keith Richards ze skupiny The Rolling Stones. Na albu jsou použity i různé netradiční nástroje, jako je oblouková pila ve skladbě „9th & Hennepin“ nebo plechový hrneček v „Gun Street Girl“. Skladbu „Downtown Train“ původně nahrál v jiné sestavě, ale na konečné album se dostala zcela přepracovaná verze. Na kytaru zde hraje G. E. Smith, na baskytaru Tony Levin, na varhany Robert Kilgore a Mickey Curry na bicí. Jedná o úplné vybočení od ostatních skladeb na albu, má silný popový nádech. Později tuto skladbu nahrál například Rod Stewart a měl s ní velký úspěch. Album se rozhodl vydat na podzim a jeho konečný název zněl Rain Dogs. Umístilo se na 399. místě v žebříčku Rolling Stone: 500 nejlepších alb všech dob.30. září 1985 se mu narodil druhý potomek, první syn jménem Casey Xavier Waits. Waits se tentokrát rozhodl absolvovat turné na propagaci nového alba. Turné se uskutečnilo v sestavě Greg Cohen, Hodges, Ribot, Ralph Carney a Blair. Turné zahájil koncertem ve Skotsku 12. října. Následovalo několik vystoupení v televizi a poté sedm koncertů v Londýně. Následně skupina odcestovala na sever Evropy, kde hrála v několika zemích, poté jela na jih přes Německo, Nizozemsko a Francii. Poté odcestovali zpět do USA, kde odehráli koncerty v Los Angeles a New Yorku. Po ukončení turné Waits odjel do New Orleans, kde probíhalo natáčení nového Jarmushova filmu. Ve filmu Mimo zákon hrál Waits spolu s Luriem hlavní role. Posléze se Waits s rodinou přesunul do Chicaga, kde začalo zkoušení muzikálu Frank's Wild Years, jež Waits napsal s Brennanovou. Původně chtěli, aby muzikál vznikl v New Yorku, ale tam ho nikdo nechtěl přijmout. Muzikál byl nakonec vytvořen s hereckou společností Steppenwolf Theatre Company. Tříhodinové představení bylo hráno v létě 1986 a Waits v muzikálu hrál hlavní roli Franka. O hudební doprovod se postarali Greg Cohen (basa, trubka), Carney (saxofon), Blair (bicí, perkuse, zvonkohra), Bill Schimmel (klávesové nástroje, akordeon) a Moris Tepper (kytara). Ve stejném roce převzal cenu Premio Tenco.
Poté, co bylo odehráno poslední představení, Waits oznámil, že by chtěl nahrát i album složené z hudby k muzikálu. Nahrávání alba Franks Wild Years probíhalo v Chicagu. Na nahrávání se podílel hudební doprovod z muzikálu a Waits ještě přizval Ribota, Francise Thumma a Larryho Taylora. Mezi nahráním a vydáním alba si stihl Waits ve filmu Candy Mountain Roberta Franka. Ve filmu hrálo i několik dalších hudebníků jako Dr. John, Joe Strummer, David Johansen a další. Dalším filmem, ve kterém Waits hrál, byl snímek s názvem Jako nepoddajný plevel. Jeho natáčení probíhalo na přelomu let 1986 a 1987. Album Franks Wild Years vyšlo v srpnu 1987 a hned na podzim téhož roku se Waits s rodinou vrátili zpět do Los Angeles. Na přelomu podzimu a zimy 1987 Waits po dvou letech znovu vyrazil na turné. Mimo stálic v podobě Grega Cohena, Carneyho, Blaira a Ribota přibyl do skupiny i nový akordeonista Willy „The Squeeze“ Schwartz. První koncerty proběhly v Kanadě. Turné pokračovalo směrem na jih po západním pobřeží USA. Turné končilo několika koncerty v San Franciscu a Los Angeles. Při tomto turné byl natočen koncertní film, provizorně pojmenovaný Crooked Time. Nakonec však vyšel pod názvem Big Time v září 1988 a v žebříčku časopisu Rolling Stone: 100 nejlepších alb osmdesátých let se umístil na 21. místě. Turné dále pokračovalo do Velké Británie, přes Skandinávii, Německo a Francii.
V roce 1988 vymyslela reklamní agentura Tracy-Locke reklamu na nový produkt firmy Frito-Lay, v níž použije píseň „Steph Right Up“ od Toma Waitse. Skladbu měl nazpívat Stephen Carter. Reklamu začalo v září 1988 vysílat přes 200 rozhlasových stanic po celých Spojených státech. V listopadu 1988 Waits podal za značné pomoci své manželky žalobu na firmy Frito-Lay a Tracy-Locke. Převážnou část roku 1988 strávil Waits s rodinou, ale také na konečných pracích na albu Big Time a zároveň se připravoval na vydání svých alb na kompaktních discích. Koncem léta se Waits podílel na natáčení filmu Strach režiséra Roberta Dornhelma. Natáčení probíhalo v Montaně. V témže roce Waits přispěl svou verzí písně „Heigh Ho“ na tribute album Stay Awake: Various Interpretations of Music from Vintage Disney Films, které opět sestavoval Hal Willner. Dále se podílel na filmu Tajuplný vlak Jima Jarmushe, ve kterém se fyzicky ani neobjevil, ale namluvil zde hlas rozhlasového moderátora.V roce 1989 hrál v divadelní hře Demon Vine od Thomase Babea. Spolupracoval také s Robertem Wilsonem na hře The Black Rider: The Casting of the Magic Bullets. Ke hře The Black Rider Waits měl složit hudbu, přičemž texty spolu s Waitsem napsal William Burroughs. V květnu 1989 odletěli Waits a Greg Cohen do Hamburku, kde měli hudbu skládat. Tam se k nim připojil rovněž i Burroughs. Koncem června se Waits přemístil do Anglie na natáčení filmu Bearskin: An Urban Fairytale režisérky Ann Guedes. Waits se zde objeví například po bohu dalšího hudebníka Iana Duryho. V říjnu 1989 se účastnil filmového festivalu Corg, kde promítali jeho koncertní film Big Time.V roce 1990 hrál malou roli policisty ve filmu Dva Jakeové. Hra The Black Rider měla premiéru 30. března 1990 v hamburském divadle Thalia. Ve stejném roce se podílel na nahrávání alba Red Hot + Blue, kam přispěl svou verzí skladby „It's All Right with Me“. Žaloba proti Frito-Lay a Tracy-Locke se dostala k soudu až v dubnu 1990, kdy se začalo v Los Angeles soudit. Soud nad Frito-Lay a Tracy-Locke v roce 1992 vyhrál Waits a od firem tak dostal 2,6 milionu dolarů. Dále také Herb Reed povolil firmě Levi-Strauss použít ve své reklamě skladbu „Heartattack and Vine“ přezpívanou Screamin' Jay Hawkinsem. Tentokrát soud opět vyhrál Waits, ale druhá strana se mu pouze omluvila prostřednictvím časopisu Billboard.
V roce 1991 hrál postiženého vojáka z vietnamské války ve filmu Král rybář Terryho Gilliama. Ve stejném roce hrál také ve filmu Dospívání v Queens režiséra Stevea Rashe. Hrál také ve filmu Hráči na vinici Páně, jehož režisérem byl opět Héctor Babenco (Jako nepoddajný plevel). V tomto filmu hrál roli pilota v pralese. V roce 1991 vyšla kompilace The Early Years složená z demonahrávek natočených v roce 1971 ještě s Herbem Cohenem. Waitsovi se vydání kompilace vůbec nelíbilo, ale nemohl s tím nic dělat. Ve stejném roce se také podílel na nahrávání alba Devout Catalyst od Kena Nordinea. Rovněž přispěl i na nahrávání alba Mississippi Lad Teddyho Edwardse. Podílel se na skladbě „Tommy the Cat“ z alba Sailing the Seas of Cheese svých oblíbenců, skupiny Primus. V roce 1991 se Waits s dvěma dětmi a manželkou přestěhovali do Sonomy, kde se jim ale nelíbilo a přestěhovali se do Valley Ford, kde bydlí dodnes. Ve stejném roce se rozhodl přestat pít alkohol a složil hudbu k Jarmushovu filmu Noc na Zemi. Soundtrack k němu vyšel v dubnu 1992 pod názvem Night on Earth a jednalo se o jeho první plnohodnotné album po pěti letech. Mimo Ralpha Carneyho se nahrávání neúčastnil nikdo z předchozích alb. Na novém albu hráli kytarista Joe Gore, violoncellista Matthew Brubeck, basák Clark Suprynowitz, akordeonista Josef Brinckmann a perkusionista a klavírista Mule Patterson. Ve stejném roce stihl vydat ještě album Bone Machine. Nahrávání Bone Machine probíhalo v Prairie Sun Recording. Na albu se rovněž podíleli Les Claypool a Brain (oba z Primus), Larry Taylor, Joe Gore, David Phillips, David Hidalgo, Joe Marquez a nechyběl ani Ralph Carney. Ve skladbě „That Feel“ zpívá a hraje na kytaru Keith Richards. Ve stejné skladbě hraje i člen Richardsovi doprovodné skupiny Waddy Wachtel. Přibližně v polovině nahrávání muselo být přerušeno, protože Waits měl jet na natáčení Copollova filmu Drákula. Právě při natáčení tohoto filmu se Waits po deseti letech setkal s Bonesem Howem.Na jaře roku 1992 se Waitsovi opět ozval Wilson s nabídkou složení hudby k opeře pojednávající o Alence v říši divů. Hra měla být opět hrána souborem Thalia v Hamburku a premiéru měla 19. prosince 1992. V roce 1992 šel Waits opět do studia Prairie Sun, aby zde vytříhal špatné původní nahrávky z alba The Black Rider. Na albu nakonec zůstaly jak některé nahrávky z Hamburku z roku 1989, tak i nově nahrané skladby. Nově nahrané skladby se nenahrávaly v Prairie Sun, nýbrž v Sunset Sound Factory. Album Waits původně chtěl vydat už na jaře 1993, ale nakonec to odložil až na podzim. Album Bone Machine vyšlo v srpnu 1992. V žebříčku časopisu Rolling Stone: 100 nejlepších alb devadesátých let se umístilo na 53. příčce. Autorem obalu k albu jsou Waits a Jesse Dylan. Waitse později překvapilo, že mu album získalo jeho první cenu Grammy v kategorii Nejlepší alternativní album. Ke skladbě „I Don't Wanna Grow Up“ byl natočen videoklip, jehož režie se ujal Jarmush. Stejný režisér ho pozval i na natáčení filmu Kafe a cigára. Waits byl na Jarmushe naštvaný, ale i přesto se ve filmu objeví při rozhovoru s Iggy Popem. V roce 1993 hrál ve filmu Prostřihy roli Earla Piggota, řidiče limuzíny. Na podzim 1993 absolvoval krátké turné na podporu alba The Black Rider.
V roce 1994 se mu narodil třetí potomek, syn jménem Sullivan. V roce 1995 vyšlo album Step Right Up: The Songs of Tom Waits, na kterém různí interpreti nahráli své verze jeho písní. Koncem roku 1997 se rozloučil s vydavatelstvím Island. V červnu 1998 podepsal smlouvu s nezávislým vydavatelství Epitaph Records. Ve stejném roce završil spolupráci s Island kompilací Beautiful Maladies.V roce 1999 vydal Chuck E. Weiss své nové sólové album s názvem Extremely Cool. Waits s Brennanovou toto album produkovali a také Weissovi zaptatili vydání alba. Waits na albu hraje v písních „It Rains on Me“ a „Do You Know What I Idi Amin“. V té době také Waits už přemýšlel o svém dalším sólovém albu. Na nahrávání se opět dostavili stálí Waitsovi muzikanti Larry Taylor, Ralph Carney, Greg Cohen, Stephen Hodges, Joe Gore a Marc Ribot, které doplnil Smokey Hormel. Na nahrávání přibyli i noví hudebníci, jmenovitě Chris Grady (trubka), Christopher Marvin a Andrew Borger (bicí), DJ Ill Media a další. Jako hosté se zde představili dva hráči na foukací harmoniku, John Hammond a Charlie Musselwhite. Album Mule Variations vyšlo v březnu 1999, a to u nezávislného vydavatelství ANTI-, jehož mateřskou společností je právě Epitaph Records. Album se dostalo na třicátou příčku časopisu Billboard, čímž překoval všechna svá předchozí umístění. Ještě před vydáním alba hrál ve filmu Mystery Men. Na podporu tohoto alba Waits po dlouhých letech vyjel na turné. Turné proběhlo v sestavě Taylor, Hormel a Borger, k nimž přibyl klávesista Danny McGough. Turné zahájil v červenci 1999 a pokračovalo až do října. Album Mule Variations Waitsovi získalo jeho v pořadí druhou cenu Grammy, a to tentokrát za Nejlepší současné folkové album. V žebříčku Rolling Stone: 500 nejlepších alb všech dob se album umístilo na 416. příčce.Waits dostal nabídku od Johna Hammonda, zda by mu produkoval jeho nové album Wicked Grin. Na albu se objevily převážně písně napsané Waitsem nebo ve spolupráci s jeho ženou. Na albu hráli Waitsovi stálí spolupracovníci Larry Taylor a Stephen Hodges, které doplnili Augie Meyers ze skupiny Sir Douglas Quintet a na harmoniku zde hrál Charlie Musselwhite.
Po ukončení nahrávání alba Wicked Grin Waits opět odcestoval do Německa, aby zde spolupracoval s Robertem Wilsonem. Ten mu nabídl, zda by udělal hudbu k jeho adaptaci hry Vojcek. Vánoce 2000 a přibližně polovinu roku 2001 strávil doma s rodinou. Jako host si zahrál například na Hammondově koncertě, kde s ním odehrál tři skladby z alba Wicked Grin. Necelý rok po premiéře Vojceka se Waits rozhodl, že hudbu nahraje a vydá na svém dalším albu. Rovněž chtěl nahrát i hudbu, kterou složil ke hře Alice. Vojcek nakonec vyšel pod názvem Blood Money. Alba Blood Money a Alice nakonec vyšla ve stejný den v květnu 2002. Stejně tak to dříve udělal i Bruce Springsteen s alby Human Touch a Lucky Town. Alba se nahrávala prakticky souběžně a na jejich nahrávání se mimo stálic (Taylor, Gore, Phelps, Borger, Musselwhite) podíleli ještě basisté Matt Brubeck, Matthew Sperry a Eric Perney, hráč na dechové nástroje Colin Stetson, Ara Anderson (lesní rohy), Tim Allen (housle), Dawn Harms (stroh viola), Myles Boisen (banjo), Carla Kihlstedt (housle) a Dan Plonsey (klarinet). K nim přibyli ještě dva hudebníci z původní verze představení z Kodaně, Bent Clausen a Bebe Risenfors. Dále se v pár skladbách objevil Stewart Copeland a mladý Casey Waits. Nahrávání probíhalo ve studiu In the Picket ve Forestville. V době, kdy pracoval na albech Alice a Blood Money, vyšla kompilace Used Songs 1973–1980 mapující jeho tvorbu z doby, kdy byl pod Asylum. V květnu 2001 spolu s Randy Newmanem a dvěma členkami skupiny Heart, sestrami Ann a Nancy Wilsonovými, zažaloval server MP3.com kvůli porušování autorských práv. Ve stejnou dobu získal od ASCAP ocenění za celoživotní dílo. Když alba Alice a Blood Money v květnu 2002 vyšla, okamžitě se dostala na 32. a 33. příčku žebříčku časopisu Billboard.Když obě alba z roku 2002 vyšla, rozhodl se, že vydá plnohodnotné studiové album. Navázal by tak na album Mule Variations z roku 1999. Nahrávání neprobíhalo v klasickém nahrávacím studiu, nýbrž v opuštěné školní budově. Na albu opět hrají hudebníci, kteří s ním v minulosti spolupracovali (Brain, Les Claypool, Marc Ribot, Larry Taylor a Casey Waits) doplněni o nové síly (Harry Cody, Mark Howard a Trisha Wilson). Album Real Gone vyšlo v říjnu 2004 opět u vydavatelství ANTI-. Následovalo turné na podporu alba, přičemž většina koncertů byla vyprodaná. Hrálo se v sestavě Taylor, Ribot, Brain a Casey Waits. Například v Londýně vystoupil po sedmnácti letech. Ve stejném roce vydala zpěvačka Norah Jones album s názvem Feels Like Home, na němž použila i Waitsovu skladbu „The Long Way Home“ ve svém vlastním podání. Za tuto cover verzi Waits opět dostal autorské tantiémy. V roce 2005 si zahrál malou roli ve filmu Domino režiséra Tonyho Scotta. Zahrál si roli Ralpha Knellera ve filmu Sebevrazi – Love story z onoho světa Gorana Dukiće. Objevil se také ve filmu Tygr a sníh Roberta Benigniho. Se svou manželkou rovněž začal pracovat na albu Orphans. Na albu se objevily jak nově nahrané, tak i starší raritní skladby. Materiálu se nakonec dostalo takové množství, že musel vyjít na třech CD. Aby se skladby rozdělily podle jejich typu, disky pojmenovali Brawlers (drsnější skladby), Bawlers (něžnější) a Bastards (ostatní, které se nehodily do předchozích dvou). Obsahuje například i různé cover verze, které původně vydali umělci jako jsou Ramones, Leadbelly nebo Kurt Weill a Bertolt Brecht. V létě 2006 se vydal na americké turné a zahrál i ve městech, kde do té doby ještě nehrál. Trojalbum vyšlo v listopadu 2006. V prvním týdnu se prodalo celkem 21 000 kusů alba.
V roce 2008 vydala herečka a zpěvačka Scarlett Johansson album s názvem Anywhere I Lay My Head. Mimo jedné vlastní obsahuje skladby od Waitse. Od června do srpna 2008 absolvoval další turné, přičemž se poprvé a naposledy dvakrát zastavil i v Česku, aby v Praze odehrál dva koncerty v Kongresovém centru. Na turné hráli mimo Caseyho Waitse zcela noví hudebníci. Vincent Henry, Omar Torrez, Patrick Warren, Seth Ford-Young a další člen jeho rodiny, Sullivan Waits. Záznam z tohoto turné později vyšel na albu Glitter and Doom Live. V roce 2009 se podílel na písni „Spacious Thoughts“ z alba The Spirit of Apollo hiphopové skupiny N.A.S.A. Ve stejném roce si zahrál ve filmu Imaginárium dr. Parnasse. V roce 2010 hrál roli inženýra ve filmu Kniha přežití.V roce 2011 vydal svou první knihu básní s názvem Seeds on Hard Ground. Koncem roku 2010 bylo oznámeno, že bude Tom Waits uveden v březnu téhož roku do Rock and Roll Hall of Fame. Ceremoniál se konal v hotelu Waldorf‑Astoria 14. března. Předání se ujal Neil Young. V únoru 2011 oznámil, že pracuje na novém studiovém albu. V srpnu oznámil název alba, který zněl Bad as Me a vyšlo v říjnu 2011. Na albu hrají Waitsovi dlouholetí spolupracovníci (Les Claypool, Marc Ribot, Casey Waits, Charlie Musselwhite, Keith Richards, Larry Taylor a další), ale i nováčci (Clint Maedgen, Zack Sumner nebo Flea). Autorem obalu je opět Jesse Dylan. Album se umístilo na 23. příčce v žebříčku 50 nejlepších alb roku 2011 časopisu Rolling Stone. Ve stejném roce si zahrál ve skladbách „Fadin' Moon“ a „Ghost to a Ghost“ na albu Hanka Williamse III. s názvem Ghost to a Ghost/Gutter Town. V červenci 2012 vystoupil v pořadech Noční Show Jimmyho Fallona a Noční show Davida Lettermana. Šlo o první koncertní představení skladeb z alba Bad as Me. Tom Waits rovněž bude hostující osobností v dílu „Konec světa za dveřmi“ ve 24. řadě seriálu Simpsonovi.V květnu 2013 vystoupil jako host při koncertě skupiny The Rolling Stones v písni „Little Red Rooster“ v kalifornském Oaklandu. V únoru téhož roku spolupracoval s kytaristou skupiny Keithem Richardsem, se kterým nahrál skladbu „Shenandoah“ a vyšla na kompilaci Johnnyho Deppa nazvané Son of Rogue's Gallery: Pirate Ballads, Sea Songs and Chanteys. V říjnu 2013 vystoupil na benefičním koncertu Bridge School Benefit. Roku 2014 složil se svou manželkou hudbu k Shakespearově hře Bouře. Roku 2015 vystoupil s novou písní v jednom z posledních dílů pořadu Davida Lettermana.
The Black Rider (Island, 1993) − soundtrack ke hře The Black Rider Roberta Wilsona
HOSKYNS, Barney. Život Toma Waitse. Překlad Milan Stejskal. Praha: Volvox Globator, 2011. 598 s. ISBN 978-80-7207-816-5.

Tomáš Baťa (3. dubna 1876 Zlín – 12. července 1932 Otrokovice) byl československý podnikatel, „král obuvi“ – tvůrce světového obuvnického impéria, starosta Zlína (1923–1932) a veřejný činitel.
Spolu s bratrem Antonínem ml. a sestrou Annou založil v roce 1894 ve Zlíně obuvnickou firmu Baťa a postupně z ní vytvořil rozsáhlý komplex výroby, obchodu, dopravy, služeb a financí, byl jedním z největších podnikatelů své doby. Zavedl originální metody řízení výroby a obchodu a také systém motivace pracovníků (Baťova soustava řízení), dokázal ovlivnit množství budoucích ekonomů. Jeho postupy byly na tehdejší podnikání revoluční a jsou stále užívány jako příklady top managementu.[zdroj?] Rozsahem svých aktivit (35 oborů výroby, obchodu, dopravy, služeb a financí) působil na úroveň podnikání v Československu, nízkými cenami svých bot ovlivnil profil spotřebního průmyslu. Spolu s budováním svého továrního areálu dokázal podle svých představ přebudovat město Zlín. Jako jeho starosta prosadil koncepci zahradního města s originální funkcionalistickou architekturou; ze Zlína se tento styl šířil spolu s Baťovými továrnami do dalších míst v Československu, Evropě a Severní Americe. Vytvořil rozvětvený vzdělávací systém. Své zaměstnance motivoval k využívání zdokonalovacích kurzů celoživotního vzdělávání, zřídil pro ně odbornou školu (Baťova škola práce pro Mladé muže a Mladé ženy). Jako starosta Zlína prosadil zavedení experimentálních forem veřejného školství (zlínské pokusné školství). Zřízením nemocnice ve Zlíně položil základy k moderní péči ve městě a regionu. Prosazováním projektů dálkové železniční, letecké, říční a silniční dopravy mířil ke zlepšení soustavy komunikací v rámci zlínského regionu i celého Československa. Velkou celoživotní oporou Tomáše Bati, jak v soukromém životě, tak i v podnikání, byla jeho žena Marie, vídeňská Češka z velmi[zdroj?] dobré rodiny. Byla velmi činnou v sociální a zdravotní sféře. Díky svým aktivitám se stala velmi uznávanou osobností ve Zlíně.
Tomáš Baťa pocházel z rodiny, která se po staletí zabývala ševcovstvím. První zmínka o ševci jménem Lukáš Baťa (Batiu, Batiku, Batu) je z roku 1667. V sousedních Želechovicích je již roku 1644 téhož příjmení (snad významem "táta") Jánoš Baťů a Jan Batík a již roku 1580 Václav Batiů. Tomáš, třetí dítě Antonína Bati, se narodil 3. dubna 1876 ve Zlíně v Dlouhé ulici. Ve věku 8 let mu zemřela matka. O dva roky později se jeho otec rozhodl znovu oženit a zároveň přestěhovat rodinu a živnost do Uherského Hradiště. Tomáš tak přešel do tamní školy, kde se místo českého jazyka vyučoval jazyk německý.
Už ve věku 12 let se začal zajímat o řemeslo. A to nejen jak boty vyrábět, ale také jak je co nejlépe prodat. V té době už v podstatě ovládal vše, co mu k živnosti ševce postačovalo. Ve 14 letech odešel mladý Tomáš z domova. Proti vůli svého otce odjel do Prostějova, kde pracoval u firmy Fäber vyrábějící ševcovské stroje. Tam se velmi zajímal o stroje ulehčující a zrychlující práci ševců. Brzy však dostal výpověď, protože se jeho zaměstnavatelé obávali konkurence. Tomáš se vrátil do otcovy dílny, ale po vzájemné neshodě odjel bez peněžních prostředků do Vídně za svou sestrou Annou. Ta mu finančně vypomohla a mladý Tomáš začal podnikat na vlastní pěst ve vlastní dílně. Jeho horlivost po zisku byla ovšem záhy ukončena neznalostí tamějšího trhu. Navíc neměl úřední povolení vykonávat řemeslo. Proto se v doprovodu svého otce vrátil zpět do Uherského Hradiště, kde se stal obchodníkem.
V roce 1894 se nechali Tomáš, bratr Antonín a sestra Anna vyplatit svým otcem z rodinného podniku. Od své zesnulé matky dostali věno 800 zlatých, se kterým ve Zlíně založili obuvnickou živnost, ohlášenou na nejstaršího sourozence Antonína Baťu ml. Podle tehdejších norem nebyl totiž Tomáš ještě plnoletý. Původně žádali o povolení obuvnické živnosti v Uherském Hradišti, kde jim město jejich záměr provozovat živnost na výrobu obuvi a vybudovat obuvnický podnik, nepovolilo. Ve Zlíně však získali pro své podnikání pochopení a souhlas k zahájení výroby obuvi. Tím město Zlín posvětilo, aniž by o tom radní dopředu věděli, založení základů budoucího obuvnického komplexu. Sourozenci Baťovi zpočátku vyráběli valašskou prošívanou houněnou obuv na symetrickém kopytě. (Jde o stejný tvar kopyta pro levou i pravou nohu). Při její výrobě využívali především práce domácích dělníků. Zaměstnávali okolo 10 dělníků, kteří museli pracovat fixní pracovní dobu, za kterou dostávali pravidelnou týdenní mzdu. Tento způsob řízení podniku byl na tu dobu velice neobvyklý, ale také velmi průkopnický.
V létě 1895 byl veškerý jejich majetek zastaven na splátky a směnky, které už nebylo možné platit. Začaly jim hrozit žaloby ze stran věřitelů. Přišla krize a Baťovi zjistili, že jsou na dně. Když Antonín odešel „na vojnu“, ujal se vedení podniku Tomáš. Pokusil se zbavit dluhů a to způsobem, který sám popisuje těmito slovy:
Do léta 1896 se Tomáš dluhů zbavil. Brzy nato však měla firmu postihnout další pohroma. Firma Koditsch a spol., u níž měli všichni ševci, včetně Baťových, uloženy směnky, zkrachovala. Firmu Tomášova otce to zruinovalo. Tomáš se ovšem nechtěl vzdát. Přišel s inovacemi, které měly tuto situaci vyřešit. Rozhodl se začít šít boty z plátna. Plátno bylo mnohem levnější a dostupnější než pravá kůže. O tzv. „baťovky“ (plátěné boty s koženou podešví a elegantní špičkou z pravé kůže) začal být díky reklamě obrovský zájem. Výroba se rozjížděla ve velkém, proto Baťa roku 1899 zakoupil v Německu první šicí stroje s ručním pohonem.
Anna Baťová, sestra obou bratrů, se zasloužila o prosperitu firmy Baťa. Převzala od bratrů ekonomiku firmy a svým přístupem neumožnila zbytečné plýtvání či nekoncepční rozhazování získaných finančních prostředků. Působila zde do svého provdání r. 1898.
V roce 1897 byly všechny dluhy zaplaceny. Po dokončení stavby železniční trati z Otrokovic do Vizovic postavil Tomáš svou první výrobní budovu, v ní roku 1900 zaměstnával 120 lidí. Postupem času odkoupil další pozemky na území města Zlína, kam začal rozšiřovat firemní infrastrukturu. Tomáš Baťa firmu přejmenoval ke dni 1. srpna 1900 na veřejnou společnost T&A Baťa. Hlavní činnost byla výroba plátěné a houněné obuvi. Firma byla v rozkvětu, ale její spoluzakladatel a bratr Tomáše Antonín Baťa ml. vážně onemocněl tuberkulózou.
Tomáš Baťa přenechal na čas vedení podniku svému spolupracovníku Štěpánkovi a rozhodl se odjet do Ameriky, získat nové zkušenosti se způsoby organizace práce, výplaty zaměstnanců a uskladnění polotovarů pro výrobu obuvi. Po skoro půlročním pobytu v USA přijel na jaře 1905 a do Zlína přivezl s sebou nové plány výstavby továrních budov i nadšení pro americký směr managementu. Objednal též nové výkonnější stroje přímo z USA. Po svém návratu začal také Baťa stupňovat požadavky na dělníky: za špatně provedenou práci jim udílel pokuty ve formě srážek ze mzdy. Nepřistoupil na požadavky sociálně-demokraticky orientované odborové organizace, následkem čehož se uskutečnila stávka zaměstnanců. Baťa nastalou situaci vyřešil výpověďmi pro všechny stávkující a na jejich místo přijal nové, nekvalifikované pracovníky.
V roce 1908 zemřel těžce nemocný Antonín Baťa. Tomáš zůstal jediným vlastníkem firmy T&A Baťa, jejímž hlavním cílem zůstávala výroba lehkých baťovek. V roce 1910 bylo v podniku zaměstnáno asi 350 dělníků, denně se vyrobilo více než 3000 párů bot. S rostoucím objemem produkce rostla také imigrace nových pracovních sil. Nastal problém, kam všechny dělníky ve Zlíně ubytovat. Proto Baťa začal s výstavbou tzv. Baťových domků. Spolu s nimi vznikly ve Zlíně další budovy, které dnes tvoří charakteristickou architekturu celého města. V roce 1912 přešly obuvnické dílny na výrobu celokožené obuvi. Byly také prováděny opatření k prohloubení racionalizace a intenzifikace práce. Firma uzavírala s dělníky pracovní smlouvy, podle nichž dělníkům, kteří nedosáhli předepsaného pracovního výkonu, účtovala k náhradě tzv. ztráty na režiích. Jinak byli dělníci pokutováni za nedostatečně a špatně provedenou práci. V témže roce se Tomáš Baťa oženil s dcerou správce vídeňské Dvorské knihovny Ferdinanda Menčíka Marií Menčíkovou. Po dvou letech přišel na svět jeho jediný syn Tomáš II.
Hned na začátku první světové války dostala firma zakázku na výrobu 50 000 párů vojenských bot, tzv. bagančat. Počet pracovníků i denní pracovní výkon rychle rostly. Stovkám mužů se pomocí práce v továrně podařilo vyhnout se povolávacím rozkazům, protože firma vyráběla pro rakousko-uherskou armádu. K válečným poměrům patřilo také to, že v podniku pracovala skupina ruských válečných zajatců. Od roku 1914 do roku 1918 se počet Baťových zaměstnanců zvýšil desetinásobně.[zdroj?] Na konci války činila denní výroba téměř 6 000 párů obuvi a odhaduje se, že polovina armádních bot byla právě odsud. Byla zřízena vlastní koželužna a zakoupeny velkostatky pro zásobování dřevem a potravinami pro zaměstnance. Vlastní výrobou surovin firma ušetřila na nákladech. Ze stejného důvodu začala otevírat vlastní prodejny nejen ve Zlíně, ale po celém státě: v Praze, v Liberci, ve Vídni, v Plzni a dalších městech.
Bezprostředně po skončení války byla firma postižena odbytovou, výrobní a finanční krizí, způsobenou ztrátou válečných dodávek, stagnujícím zahraničním obchodem a sníženou koupěschopností obyvatelstva. Na konci roku 1918 začala firma tuto krizi řešit tím, že zřizovala osobní účty svým zaměstnancům z jejich vlastních mezd a vkladů. Tato konta byla úročena 10% úrokovou mírou. Tyto naspořené peníze byly použity jako investice do provozního kapitálu, ačkoliv zaměstnanci si po udání důvodu mohli tyto účty vybrat. Toto řešení krize mělo jen dočasný charakter. V roce 1919 se začalo v Baťových závodech stávkovat. Baťa již nemohl tuto stávku potlačit, tak nechal založit odborové organizace, kam si mohli dělníci volit své zástupce. Krize vyvrcholila o rok později, kdy došlo k celonárodní dělnické stávce. To zapříčinilo vznik Komunistické strany Československa. Tovární sklady byly zaplněny zbožím, v něm uložený kapitál se nehýbal a chyběl. Proto se Tomáš Baťa rozhodl k odvážnému a důmyslnému kroku. Dvakrát snížil cenu obuvi, čímž chtěl vyprodat sklady. Nakonec snížil ceny o 50 % a mzdy o 40 %. Pracovníkům to vykompenzoval tím, že jim poskytl určité slevy (např. 50% zlevnění zboží ve firemním konzumu). Poloviční ceny působily jako magnet na zákazníky. Zásoby bot se výborně prodávaly a Baťa inkasoval deflací drahocenně zhodnocené peníze. Tímto opatřením prorazil krizové sevření, a jeho levné boty začaly ovládat trh. Čtyři písmena BAŤA se staly všudypřítomným symbolem odvážného a úspěšného podnikání. V roce 1923 měla síť prodejen Baťa již 112 poboček. V témže roce se Baťa rozhodl sestavit svoji kandidátní listinu ve volbách do obecního zastupitelstva s heslem „Chci pracovat pro všechny. Bojovat proti bídě.“ Volby vyhrál, získal 17 mandátů ze 30 a stal se starostou.
Noví dělníci, kteří do Zlína přicházeli ve dvacátých letech 20. století za prací, byli okamžitě přijati na pracovní smlouvu do hlavní výroby, případně nastoupili dle vlastní specializace – stavaři, elektrikáři, chemici, atd. do dalších, nově tvořících se provozů firmy. Ti nejlepší z celého podniku měli možnost po pracovní době navštěvovat Baťovu školu práce k získání vyšší kvalifikace, vyšší odbornosti, mohli se věnovat výuce cizích jazyků. V této škole viselo Baťovo heslo: "Neříkej mi, že to nejde – řekni mi, že to neumíš". To vše vedlo postupně k získávání řídicích a manažerských funkcí jak v Československu, tak i v nově zakládaných pobočkách po celém světě.
Baťa se začal v roce 1919 orientovat na zahraniční obchod. V zahraničí budoval obchodní síť prodejen. Prodával za ceny pod cenovou úrovní konkurence, čímž ji dokázal likvidovat. Výroba vzrůstala, na konci roku 1925 pracovalo v Baťově koncernu 5 200 zaměstnanců. V prvním sestaveném desetiletém plánu předpovídal denní výrobu 100 000 párů bot, ale tento plán byl po roce překonán téměř o dvojnásobek. Proto se začaly tvořit roční plány, které v sobě zahrnovaly plány veškerých oddělení výroby. Ty byly dále rozděleny na týdenní plány a ty pak na denní programy. Tudíž na každý den byl stanoven přesný obrat, kterého muselo být dosaženo.
Další revoluční inovací bylo vytvoření hospodářských jednotek, které měly vlastní účet zisků a ztrát. Tyto samosprávné dílny tvořily základní buňku celého podniku. V čele stál mistr, který za vše nesl zodpovědnost. Každé oddělení (dílna), v pravém smyslu slova, kupovalo ve výrobním procesu od předcházejícího oddělení zboží, které po zpracování zase prodávalo následujícímu oddělení. Přitom si muselo pečlivě polotovary překontrolovat a převzít – jak je jednou převzalo, neodvolatelně odpovídalo za kvalitu. Tím Baťa ušetřil na kontrolorech, a přitom vyráběl ve špičkové kvalitě. Na tento systém navazoval systém správních budov, který fungoval na podobném principu.
mzda účasti na zisku – pobírali někteří vedoucí pracovních úsekůVždy na konci roku byla každému přinesena knížka, do které se muselo napsat, kolik by si chtěl v příštím roce vydělat. Baťa prohlašoval: Jste moji spolupracovníci (výraz dělník nepoužíval) a mojí povinností je, vytvořit Vám takové podmínky, abyste si tyto peníze mohli vydělat.
Baťa byl čtvrtým nejbohatším člověkem v Československu. Ačkoliv hospodářsky velmi pozvedl chudý kraj a dal lidem práci a vyšší životní úroveň, v očích komunistů byl jen kapitalistický vykořisťovatel. Ve 30. letech dělnický pěvecký soubor "Modré blůzy" zpíval: Copak v této republice, tu si Baťa fouká, však až přijde revoluce, ať se ztratit kouká.
(V revolučních zvratech se pak ztratil až Jan Antonín Baťa – ten se po válce už domů nevrátil, a i tak dostal u soudu v nepřítomnosti 15 let těžkého žaláře).
Typická je také Baťova cena, která skoro vždy končila devítkou. Jednoduše 999 Kč vypadá opticky lákavěji než 1000 Kč, přitom jde o rozdíl pouhé jedné koruny.
V letech 1926–1928 vzrostl export obuvi a firma Baťa ovládala více než polovinu československého vývozu. Ve firmě došlo k zavedení pásové výroby, která byla používána v závodech Henryho Forda. Produktivita práce vzrostla o 75 % a počet zaměstnanců o 35 %. Čistý obrat firmy činil 1,9 miliardy předválečných korun. Koncem roku 1928 tvořila továrna komplex 30 budov. Koncern se rozrůstal a Baťa také podnikal v dalších sférách hospodářství (gumárenský, chemický, textilní, dřevařský průmysl a mnohé další). Baťa v roce 1931 vyráběl ve Zlíně, Otrokovicích, Třebíči, Bošanech, Nových Zámcích. Roku 1931 se rodinný podnik změnil na akciovou společnost se základním kapitálem 135 000 000 korun. Už dlouho předtím vznikaly dceřiné společnosti po celém světě, k tomu přibývaly továrny v Německu, Anglii, Nizozemsku, Polsku a mnoha dalších zemích. Vytvořil celou řadu výchovných i vzdělávacích organizací (Baťova škola práce).Ve Zlíně vzniklo vlastní filmové studio, které se zabývalo natáčením reklam na obuvnické výrobky. Později se ze studia staly známé Filmové ateliéry Kudlov a Filmové ateliéry Zlín.
Tomáš Baťa zaměstnával 31 235 pracovníků (z toho 23 906 ve výrobě a 7 329 v prodejnách).
Jeho továrny byly v Československu (Zlín, Otrokovice, Třebíč, Krasice, Bošany, Nové Zámky) i v cizině (Německo, Polsko, Jugoslávie, Švýcarsko, Francie, Britská Indie). Baťova obuv se prodávala v 2 500 prodejnách (z nich bylo 1 840 v Československu a 660 v cizině).
Jeho zahraniční prodejny, továrny a sesterské společnosti působily v 54 zemích světa na čtyřech kontinentech:
Evropa – 23 zemí: Jugoslávie, Nizozemsko, Dánsko, Polsko, Velká Británie, Německo, Francie, Rakousko, Rumunsko, Švédsko, Švýcarsko, Belgie, Finsko, Lucembursko, Maďarsko, Itálie, Litva, Lotyšsko, Estonsko, Malta, Kypr, Gibraltar, Kanárské ostrovy
Asie – 10 zemí: Britská Indie, Holandská Indie, Malajsko a Singapur, Palestina, Sýrie, Irák, Aden, Siam, Čína, Francouzská Indočína
Afrika – 17 zemí: Egypt, Súdán, Belgické Kongo, Jihoafrická Unie, Francouzské Somálsko, Alžírsko, Tunisko, Maroko, Senegal, Zlatonosné pobřeží, Nigérie, Kamerun, Keňa, Tanganyika, Uganda, Habeš, Libye
12. července 1932 Tomáš Baťa zahynul spolu se svým pilotem Jindřichem Broučkem při letecké nehodě, když ve svém osobním letadle Junkers F 13 letěl do Švýcarska, aby se zúčastnil otevření nové pobočky v městečku Möhlin na břehu Rýna, kde byl přezdíván "Der tschechische Schuhkönig". V té době, kdy vrcholila velká hospodářská krize, měla firma Baťa pobočky již ve více než 60 státech. Vznik poboček v řadě zemí, kupř. i v Möhlinu, byl iniciován především zvyšováním dovozních cel a ochranou místních trhů vládní politikou. Kupř. koncern Baťa v Möhlinu získal pozemky o výměře 24 hektarů za velkorysou nabídku 1 franku za metr čtvereční, což svědčí o renomé českého průmyslníka a také o faktu, že na 2800 obyvatel zdejší obce připadalo 100 nezaměstnaných. Celý průmyslový areál i se službami a kolonií domků byl dokončen v 50. letech a s výrobou bot se zde skončilo až v roce 1990.
Tomáš Baťa do Möhlinu startoval z firemního letiště v Otrokovicích. Let byl kvůli mlze o 1 hodinu odložen. Baťa trval na odletu, a při tom tvrdil, že je jeho přílet na 10. hodinu oznámen do Curychu. 8 minut před 6. hodinou ráno letadlo odstartovalo. Letadlo spadlo z výšky kolem 20 až 30 m poblíž továrny na Bahňáku.
verze: pilot pozoroval elektrické vedení, které probíhalo nad areálem Bahňák, když se mu snažil vyhnout, zachytil o roh buď papírny, nebo pily.
verze: letadlo bloudilo v mlze několik minut nad Napajedly, ale pilot se nedokázal zorientovat, snad se i pokusil nouzově přistát.Továrník Baťa tragicky zahynul cca 15 metrů od ohrady továrny na Bahňáku. Pilot Brouček byl nalezen mrtev. V rukou ještě svíral knipl letadla, jakoby chtěl do poslední chvíle zabránit tragédii.
Tomáš Baťa ještě před osudnou havárií svého letadla unikl několikrát úspěšně smrti. Poprvé v roce 1911 (na dušičky), kdy měl autonehodu (srazil se s povozem) u Malenovic, a ze které pochází jizva na pravé straně čela. Operován byl ve Vídni. V roce 1917 to byl zánět žil dolních končetin, kdy jej málem "usmrtily" křečové žíly, které si způsobil dlouhým chozením s plnou nůší kůží na zádech v počátcích podnikání.)
Na pohřbu Tomáše Bati pronesl smuteční řeč jeho nevlastní bratr a nástupce ve firmě Jan Antonín Baťa. Zde je ukázka jeho smuteční řeči:
V podnicích Tomáše Bati tehdy mělo obživu třicet tisíc zaměstnanců, firemní továrny a prodejny se rozkládaly na čtyřech kontinentech. Ve Zlíně naproti továrnímu kolosu stálo Náměstí Práce s dvěma obchodními domy, sociálním ústavem, hotelem a kinem (největší biograf ve střední Evropě), skoro hotová byla školní čtvrť, přibývaly internáty a pavilony v nemocnici, město lemovaly zahradní čtvrti s jeden a půl tisícem domků pro zaměstnance. Do vedení firmy se dostal Tomášův nevlastní bratr Jan Antonín Baťa a spolu s Dominikem Čiperou a Hugo Vavrečkou (akcie firmy byly převedeny na Jana A. Baťu a Marii Baťovou, vdovu po Tomášovi). Rozvoj podnikání pokračoval, stejně jako budování Zlína. Zde vyrostl památník Tomáše Bati – později přestavěný v Dům umění, Baťův kanál – rozšíření a prodloužení vodní cesty až do Otrokovic s částečným využitím i řeky Moravy (každý den na stavbě pracovalo na 800 dělníků, práce se prováděly ručně, bez použití mechanizace), výstavba rodinných domků na Lesní čtvrti atd. Neodmyslitelnou součástí Baťovy tradice patřilo i do té doby jedinečné, logicky navazující provádění číslování postavených čtvrtdomků a půldomků tak, jak se v jednotlivých ulicích postupně domky dostavovaly. Založil se tím jedinečný a přehledný systém logistiky i orientace. Další významná stavba Baťův mrakodrap (1938) nesla přívlastek "nejvyšší betonová stavba Evropy". Mrakodrap byl správním a administrativním centrem podniků Baťa. Po druhé světové válce se stal administrativním a řídícím centrem podniků Svit. Dnes,[kdy?] po rozsáhlé rekonstrukci, zde sídlí krajský úřad Zlínského kraje.
JANDÍK, Stanislav. Železní tovaryši: sociologická reportáž o zrození nového věku. Praha: Volná myšlenka, 1938. 465 s. 
POKLUDA, Zdeněk. Baťovi muži. Zlín: Kovárna VIVA a. s., 2012. 167 s. ISBN 978-80-260-3389-9. 
 Osobnosti - Česko : Ottův slovník. Praha: Ottovo nakladatelství, 2008. 823 s. ISBN 978-80-7360-796-8. S. 35. 
TOMEŠ, Josef, a kol. Český biografický slovník XX. století I. A–J. Praha ; Litomyšl: Paseka, 1999. 634 s. ISBN 80-7185-245-7. S. 56–57. 
VOŠAHLÍKOVÁ, Pavla, a kol. Biografický slovník českých zemí : 3. sešit : Bas–Bend. Praha: Libri, 2005. 264–375 s. ISBN 80-7277-287-2. S. 273–274. 
Bohumil Léhar: Dějiny Baťova koncernu, Státní nakl. politické literatury, Praha 1960
Miroslav Ivanov: Sága o životě a smrti Jana Bati a jeho bratra Tomáše, nakl. Lípa, Vizovice 1998
Milan Zelený: Cesty k úspěchu – trvalé hodnoty soustavy Baťa, nakl. Čintámani, ISBN 80-239-8233-8
Tomáš a Jan Antonín Baťovi – úvahy, vzpomínky, plány, projekty z dobových materiálů převzaté
Tomáš Baťa: Úvahy a projevy audiokniha zdarma, Knihovna Univerzity Tomáše Bati ve Zlíně, čte Alfred Strejček
Tomáš Garrigue Masaryk, označovaný T. G. M., TGM nebo prezident Osvoboditel (7. března 1850 Hodonín – 14. září 1937 Lány), byl československý státník, filozof, sociolog a pedagog, první prezident Československé republiky. K jeho osmdesátým narozeninám byl roku 1930 přijat zákon o zásluhách T. G. Masaryka, obsahující větu „Tomáš Garrigue Masaryk zasloužil se o stát“, a po odchodu z funkce roku 1935 ho parlament znovu ocenil a odměnil za jeho osvoboditelské a budovatelské dílo.Tomáš Masaryk pocházel z chudé rodiny. Otec, původem Slovák, byl kočí, matka pracovala jako kuchařka. Po studiích ve Strážnici, v Brně a ve Vídni roku 1876 promoval filosofickou prací o Platónovi. Za studijního pobytu v Lipsku se roku 1877 seznámil se svou budoucí ženou, Američankou Charlottou Garrigueovou, a roku 1878 se s ní v New Yorku oženil. Následujícího roku se ve Vídni habilitoval sociologickou prací o sebevraždě. Po vzniku české univerzity v Praze byl 1882 jmenován profesorem filosofie. Založil a redigoval měsíčník Athenaeum, inicioval Ottův slovník naučný a zapojil se do veřejného života kritikou tzv. Rukopisů. Své studenty vedl ke kritičnosti a vědeckosti v duchu Augusta Comta a jeho program „realismu“ se soustředil kolem týdeníku Čas.Roku 1890 vstoupil s přáteli do mladočeské strany a v dalším roce byl zvolen poslancem Říšské rady. Hájil jak větší autonomii českých zemí, tak také zájmy jihoslovanských národů, ale pro spory s radikálním vedením strany se roku 1893 mandátu vzdal. Ve snaze kultivovat české politické myšlení se Masaryk začal zabývat dějinami. Navázal na koncept Františka Palackého a přemýšlel o historickém poslání českého národa. Česká reformace a národní obrození jako projevy humanity mají podle něho širší, všelidský význam. Zároveň se ovšem Masaryk zabýval i sociálními otázkami, podporoval osmihodinovou pracovní dobu a všeobecné volební právo. Roku 1899 vystoupil s požadavkem na revizi procesu s Hilsnerem (tzv. hilsneriáda) a proti antisemitským pověrám a předsudkům. Roku 1900 založil Českou stranu pokrokovou, za niž byl roku 1907 a 1911 znovu zvolen (jejím jediným) říšským poslancem. Na základě dlouhodobého studia a četných návštěv v Rusku publikoval od roku 1913 nejprve  v němčině své nejrozsáhlejší a ve světě nejslavnější dílo „Rusko a Evropa“, které bylo posléze vydáno i v češtině a přeloženo do několika jazyků.Svých styků, znalostí i zkušeností Masaryk bohatě využil, když roku 1914 několikrát  cestoval na západ Evropy a prostřednictvím R. W. Setona-Watsona i dalších osobností seznamoval světové politiky s českými požadavky. Roku 1915 pak odcestoval společně s dcerou Olgou do Švýcarska. Nemohl se již vrátit, protože v Rakousku-Uhersku na něho byl vydán zatykač. Jeho spojkou s domovem pak byli Edvard Beneš a další přátelé. Obeslal české krajany po světě, získal jejich podporu a v červnu 1915 v Ženevě poprvé veřejně vyhlásil požadavek samostatného státu. Téhož roku odjel do Londýna, kde se stal profesorem na King's College a přitom neúnavně publikoval a přesvědčoval. Roku 1916 mu Milan Rastislav Štefánik připravil přijetí u francouzského premiéra Aristida Brianda v Paříži, kde posléze vznikla Československá národní rada.V únoru 1917, když velmoci uznaly tehdy formulovaný československý požadavek, odjel Masaryk do Ruska shromažďovat vojsko, aby svému programu dodal větší váhu. Československé legie měly postupně až 50 tisíc mužů a operovaly hlavně v Rusku, byly však podřízeny Národní radě a zařazeny jako spojenci do francouzské armády. Masaryk sám řídil organizování legií. Po říjnové revoluci a separátním míru Ruska s Německem se vydal z Moskvy přes Sibiř do Japonska, aby připravil přepravu legií do Francie. 7. března 1918 se vydal lodí do Spojených států amerických, protože věděl, že prezident Woodrow Wilson bude mít v poválečném uspořádání světa a zejména Střední Evropy velmi významné slovo. V dubnu 1918 do USA dorazil. Přednášel, psal a agitoval zejména mezi krajany a dosavadní velké úspěchy legionářů byly pádným argumentem. Masarykova kniha „Nová Evropa“ přispěla k tomu, že prezident Wilson odmítl rakouské návrhy na federalizaci monarchie a postavil se za sebeurčení slovanských i jiných národů.Zpráva o revoluci v Praze a vzniku Československa dne 28. října 1918 zastihla Masaryka ještě v Americe, stejně jako zpráva o jeho zvolení prezidentem. Cestou domů navštívil už jako prezident Anglii, Francii a Itálii i české legionáře a 21. prosince 1918 byl triumfálně uvítán v Praze. Hned po volbách roku 1920 byl znovu zvolen, i když získal jen asi 65 % hlasů, a podobně i v dalších volbách roku 1927. Teprve při třetí volbě, v roce 1934, kterou ústava presidentu Osvoboditeli dovolovala a která proběhla jako manifestace pro demokracii, získal 73 % hlasů. Komunisté a slovenští nacionalisté pro Masaryka nehlasovali nikdy. Koncem roku 1935 Masaryk ze zdravotních důvodů abdikoval a 14. září 1937 zemřel. Jeho pohřeb se stal velkou národní manifestací za svobodu a demokracii.
Masaryk se narodil jako „Tomáš Jan“ krátce po bouřlivém revolučním roce 1848 na Slovácku. Rodiče byli zaměstnanci na statku Nathana Redlicha. Tomášova matka Terezie Masaryková roz. Kropáčková (1813–1887) z Hustopečí, pocházela z Hané. Mluvila lépe německy než česky. Jeho otec Jozef Maszárik (také Masarik, či Masaryk, 1823–1907) byl Slovák a pracoval jako kočí. Byl dlouho negramotný a psát ho naučil až syn Tomáš. Narodil se 25. února 1823 v Kopčanech na Slovensku, které tehdy patřilo do Uherského království; tak vznikla úřední podoba jeho příjmení (Maszárik). Tomáš Masaryk měl dva mladší bratry, Martina (1852–1873) a Ludvíka (1854–1912), jehož hustopečská tiskárna později svou produkcí výrazně podporovala Masarykovo veřejné působení. Další sourozenci, Jan a Františka, zemřeli ještě jako malé děti.
Po absolvování čejkovické školy studoval Tomáš Masaryk na reálném gymnáziu v Hustopečích a později na gymnáziu ve Strážnici, které však nemohl dokončit. Praktikoval krátce v hodonínské škole, učil se zámečníkem ve Vídni, později kovářem v Čejči, ale brzy nastoupil jako podučitel hustopečského reálného gymnázia a s pomocí vlasteneckého kněze a kaplana P. Františka Satory se chystal ke studiu na německojazyčném klasickém gymnáziu v Brně. Jeho nemajetní rodiče (otec pracoval jako panský kočí a posléze správce, matka jako kuchařka v panských službách) ho nemohli na studiích vydržovat. Dával proto kondice, jak bylo již tehdy obvyklé.
Někteří publicisté Masarykův původ po otci zpochybňovali především kvůli věkovému rozdílu 10 let mezi jeho rodiči, jejich odlišnému společenskému postavení a vzdělanosti. Vyskytly se i snahy „připsat“ k otcovství TGM jména statkáře Redlicha či dokonce rakouského císaře Františka Josefa I. (císaři bylo v roce narození Tomáše Masaryka 20 let, narodil se 1830). Tato neprokázaná hypotéza rozvádí údajnou císařovu poznámku v osobním deníku z roku 1849 „Kropaczek erl.“ (česky „Kropáček/Kropáčková vyřízeno“) jako vztahující se k Masarykově matce. Na přelomu let 2016 a 2017 měla proběhnout analýza DNA Masarykových příbuzných, která by vyvrátila nebo potvrdila domněnku o jeho příbuznosti s Františkem Josefem I. Výzkum byl však pozastaven na žádost pravnučky Tomáše Garrigua Masaryka Charlotty Kotíkové.
Od 15 let se živil sám jako domácí učitel dětí bohatých rodičů. Na gymnáziu (studia přerušila prusko-rakouská válka 1866) v Brně byl podporován rodinou policejního ředitele Antona Le Monniera, s níž v roce 1869 odešel do Vídně, kde dostudoval na Akademickém gymnáziu. Po maturitě 1872 pokračoval na filosofické fakultě, kde ho silně ovlivnil nový profesor filosofie Franz Brentano, který přišel do Vídně v dubnu 1874. Brentano začínal jako kněz a později se s církví rozešel, ale jeho realistická, i když nikoli ateistická filosofie založená na aristotelismu Masaryka natrvalo poznamenala.
Po smrti Antona Le Monniera si v roce 1873 našel nové místo v rodině Rudolfa Schlessingera, generálního rady Anglo-rakouské banky, jehož syna vyučoval. Jako odměnu za úspěšnou maturitu mladého Schlessingera odjeli roku 1876 společně po Masarykově doktorátu (disertační práce „Podstata duše u Platona“) na cestu po Itálii a Masaryk pak na roční pobyt na univerzitě v Lipsku. Tam se setkal s mladším krajanem E. Husserlem a seznámil s mladou klavíristkou Charlottou Garrigue, dcerou newyorského podnikatele, a 10. srpna 1877 se zasnoubili.
Masaryk chtěl ale před sňatkem získat docenturu filosofie na vídeňské univerzitě, což sňatek, narychlo uspořádaný rodinou Charlotty v New Yorku 15. března 1878, pozdrželo. Ve Vídni Masaryk živil rodinu a sebe suplováním na střední škole, přednáškami a kondicemi, ale půjčoval si také od přátel. Habilitoval se v březnu 1879 prací Der Selbstmord als soziale Massenerscheinung der Gegenwart (Sebevražda jako masový sociální jev současnosti) a začal bezplatně přednášet na univerzitě jako soukromý docent. Jeho habilitační práce tam vyšla roku 1881 a vzbudila zájem i v zahraničí. V roce 1879 se narodila dcera Alice a 1880 syn Herbert.
Už jako student byl Masaryk literárně činný, napsal řadu studií a odborných statí. V lednu 1875 se stal předsedou Českého akademického spolku ve Vídni a začal se pravidelně stýkat s rodinou Aloise Šembery (1807–1882), profesora české řeči a literatury na vídeňské univerzitě.
Tomáš Garrigue Masaryk byl člověk nábožensky založený, vychovávaný svou matkou v přísně katolickém duchu. Během studií na gymnáziu však začal o smyslu své víry pochybovat, vadila mu povinná zpověď a pokrytectví katolického náboženského života.  Ovlivnilo jej i protestantské prostředí během studií v Lipsku. Pro přestup ke kalvinistické reformované církvi, po roce 1918 sloučené do Českobratrské církve evangelické, se rozhodl po sňatku s Charlottou, vychovanou v unitářském duchu. Událost připomíná nápis na pamětní desce v předsíni evangelického kostela v Heršpicích: „V tomto chrámě dne 31. srpna 1880 byl přijat do církve naší prof. T. G. Masaryk, náš první president.“
Další pamětní deska na evangelickém kostele v Kloboukách u Brna informuje o účasti T. G. Masaryka na bohoslužbách v letech 1878–1882.Jeho kritický duch jej často vedl do sporů s klerikály. Roku 1908 vystoupil na říšské radě s projevem k tzv. Wahrmundově aféře, jež byla zároveň bojem o svobodu slova na univerzitách. Požadoval, aby náboženské vyučování ve škole bylo prohlášeno za nepovinné a rodiče mohli rozhodnout o náboženské výchově svých dětí, chtěl nahradit náboženské vyučování ve škole mravní výchovou, ale v duchu křesťanském.
Spor o pravost rukopisů Královédvorského a Zelenohorského se stal celonárodní aférou, využívanou i politicky. Masaryk se postavil hned na počátku sporu (1877) za vědecké prozkoumání jejich původu, a tak se pro velkou část českých vlastenců (např. Jan Neruda, spisovatelka Eliška Krásnohorská nebo básník Adolf Heyduk) stal dokonce „vlastizrádcem“. Poprvé se tehdy dostal do rozporu s veřejným míněním a šel proti názoru „Otce národa“ Františka Palackého. Rukopisné spory pak rušily i relativní klid a pohodu, kterou Masaryk po příchodu do Prahy v období 1882 až 1884 původně měl. Stalo se tak po 13. únoru 1886, kdy v Athenaeu vyšel s jeho doporučením Gebauerův článek, v němž žádá důkladné jazykové, estetické, historické, paleografické i chemické analýzy rukopisů.
Díky rozdělení Univerzity Karlo-Ferdinandovy na českou a německou část dostal místo mimořádného profesora filosofie na nově založené české univerzitě, proto se v létě 1882 s rodinou odstěhoval do Prahy a začal zde přednášet.
V českém prostředí – mnohdy ještě provinčním a politicky určovaném ambicemi českého nacionalismu – si vytvořil mnoho odpůrců. Jak svým otevřeným, rovnostářským přístupem ke studentům, kritikou romantického vlastenčení a přísně vědeckým přístupem k vykládaným tématům, tak u konzervativních katolíků a představitelů katolické církve svými názory na ni. Masaryk z racionálních pozic kritizoval některé rysy katolické církve, její centralismus a dogma o papežské neomylnosti. S mnoha jejími rysy se však ztotožňoval, jak dokládá Masarykův méně známý výrok o vztahu katolického pátečního postu a nedělní liturgie: „Kdo ctí den sváteční, ctí i půst páteční“. Viděl nutnost náboženství pro moderní společnost, ale náboženství chápal jako vnitřní a mravní postoj bez mocenských ambicí, jak ho s ním seznámil Brentano a jak je zažil zejména v americkém prostředí své ženy. Jako činorodý člověk se širokým rozhledem a světovými zkušenostmi si ale získal mnoho přátel mezi svými studenty a později i v okruhu lidí kolem revue Athenaeum, kterou založil. Na jejích stránkách poukazoval již v roce 1885 na nutnost zřízení druhé české univerzity (z univerzity v Olomouci, založené roku 1573, již fungovala pouze Teologická fakulta).
Masaryk začal svou činnost na poli politiky. Zde našel spolupracovníky v Josefu Kaizlovi a Karlu Kramářovi a formuloval nový politický směr, který prosazoval „přesné vědecké poznávání věcí proti romantické fantastice“ – realismus. Revue Čas se stala od prosince 1886 tribunou realistů, v níž předávali své názory a postoje poměrně úzkému okruhu veřejnosti, i když podstatně širšímu než intelektuálního periodika Athenaeum. Profesoru Václavu Vlčkovi, v jehož vile „Osvěta“ nad Nuselským údolím od roku 1884 bydlel, pomáhal založit a rozvíjet časopis Osvěta. V této vile se 14. září 1886 narodil jeho mladší syn Jan. Když však propukly rukopisné spory, právě kolem tohoto měsíčníku „Osvěta“ se zformovala skupina obránců rukopisů vedená profesory historie V. V. Tomkem a J. Kalouskem a Masaryk musel Vlčkovu vilu opustit. Také se vzdal funkce vedoucího redaktora Ottova slovníku naučného, aby neohrozil jeho vycházení.
Masaryk hledal politické uskupení, kde by mohl prosazovat své zásady a názory. Po neúspěšných jednáních realistů se Staročechy byli koncem roku 1890 přijati k Mladočechům, s nimiž na jaře 1891 získali mandáty do Říšské rady (celorakouského parlamentu), v prosinci 1891 byl Masaryk zvolen do českého zemského sněmu. Ještě v témž roce předložil ve Vídeňské říšské radě návrh na zřízení druhé české univerzity na Moravě. Této otázce se věnoval i v dalších letech – ve svých článcích a sháněním podpory mezi vědeckou veřejností a studenty. V září 1893 se ale obou mandátů vzdal kvůli sporům s radikálním vedením strany. Přispěla také skutečnost, že se mu rodina rozrostla o další dvě děti – Jana a Olgu.
V roce 1897 byl jmenován řádným profesorem a i nadále byl literárně činný. Napsal mnoho studií i vědeckých statí, inicioval vznik Ottova slovníku naučného a také psal články do odborných časopisů, jako byly Naše doba nebo Čas (který v letech 1901–1915 vycházel jako deník), na jejichž vzniku se aktivně podílel.
Masaryk kritizoval omezený rozhled a okruh zájmů českých politických i kulturních kruhů. Příčil se mu český nacionalismus a vystupoval i proti pověrám antisemitismu. Ve svém projevu na Slovensku naopak antisemitismus obhajoval.[zdroj?] V roce 1899 se zasadil o obnovení procesu se Židem Leopoldem Hilsnerem, který byl odsouzen za vraždu mladé Češky Anežky Hrůzové v Polné. Podle pověry, že Židé užívají krev mladých křesťanů při svých obřadech, část veřejnosti vraždu považovala za „rituální“. Podobně jako za sporů o Rukopisy byl opět vystaven ostrým útokům, a to i ze strany studentů, dokonce uvažoval o odchodu do země své ženy, ale Charlotta jej utvrdila, že jeho místo je právě v Čechách. V Čapkových „Hovorech“ Masaryk vzpomíná na proces v Polné a tzv. hilsneriádu takto: „Zlá kampaň byla ta „hilsneriáda“, když jsem se musel rvát s pověrou o rituální vraždě. Já jsem se zprvu o ten Hilsnerův proces nezajímal, ale přijel za mnou můj bývalý žák z Vídně, spisovatel Sigismund Münz, Moravan, a ten mě přiměl k tomu, že jsem vystoupil. O rituální pověře jsem znal knihy berlínského teologa Starcka, který vypsal vznik a historii té pověry. Řekl jsem panu Münzovi svůj názor o věci a on to oznámil veřejnosti v Neue Freie Presse. Tím jsem se dostal do té mely.“ Krom jiného sepsal a vydal dvě brožury o nutnosti revize polenského procesu, které jsou pracemi téměř detektivními.
Na přelomu března a dubna 1900 založil Masaryk Českou stranu lidovou – pokrokovou, později známou jako Realistická strana. V té době nejen usilovně publikoval, ale i přednášel v různých českých i moravských městech.
V letních měsících roku 1902 přednášel na pozvání milionáře Charlese R. Cranea na Chicagské univerzitě a uspořádal mnoho veřejných vystoupení zejména pro americké Čechy a Slováky. Podobně v roce 1907, kdy se účastnil kongresu o náboženské svobodě v Bostonu.
V letech 1907 a 1911 byl dvakrát zvolen poslancem vídeňské Říšské rady. V roce 1909 odhalil domnělé dokumenty o velezradě Chorvatů a Srbů jako podvrhy z dílny ministra zahraničí von Aehrenthala, který jimi chtěl legitimovat rakouskou anexi Bosny. Roku 1912 předložil návrh na zřízení druhé české univerzity v Brně, a na podporu této interpelace přiložil přes sedm tisíc petic, v nichž se česká, moravská i slovenská města a obce vyslovily pro její urychlené zřízení. Roku 1913 začal v němčině vydávat své nejrozsáhlejší dílo Rusko a Evropa, hojně překládané a stále citované, protože je založeno nejen na důkladném studiu ruské odborné i krásné literatury, ale také na osobních setkáních a vlastních zkušenostech z cest do Ruska (1888, 1889, 1910).
Zpráva o vyhlášení první světové války jej zastihla v červenci 1914 na dovolené v saském Bad Schandau. Viděl, jak Němci rukují s nadšením a „spořádaně“, což u Čechů nepozoroval. Po špatných zkušenostech z Říšské rady s Rakouskou vládou a zahraniční politikou Masaryk na začátku první světové války opustil svůj původní názor, že bude možné Rakousko-Uhersko reformovat do moderní federace, svazku autonomních zemí. Začal naopak promýšlet a připravovat nezávislost národů a vystoupení českého národa z Rakouska-Uherska. V knize „Nová Evropa: Stanovisko slovanské“ ospravedlňoval boj proti monarchii a nutnost lepšího státoprávního uspořádání ve východní Evropě, zároveň pokračoval v tradici úvah o možném uspořádání Evropy jako federace demokratických států. O 50 let později na jeho myšlenky navázali zakladatelé Evropské unie.
V úsilí o dosažení politické samostatnosti působil jako hlavní činitel mezi těmi, kteří na zviditelnění českého národa pracovali. Během války přesvědčoval státníky velmocí o potřebnosti a užitečnosti samostatného českého státu.
Už na podzim 1914 se Masaryk vydal na kratší zahraniční cesty do západní Evropy, jak kvůli předání tajných dokumentů, tak aby získal doma těžko dostupné informace. V prosinci se pak vypravil do Itálie a odtud do Švýcarska. V Ženevě jej pak zastihlo varování přátel, že na něj byl v Rakousku-Uhersku vydán zatykač a že se za žádnou cenu nemá vracet.V Reformačním sále univerzity v Ženevě pronesl Masaryk 6. července 1915 svůj slavný projev k pětistému výročí upálení Mistra Jana Husa, ve kterém vyhlásil boj habsburské nadvládě: „Odsuzujeme násilí, nechceme a nebudeme ho užívat. Avšak proti násilí budeme se hájiti třeba železem.“ V blízkém Chamonix pod horou Mont Blanc ve Francii se setkal s Milanem Rastislavem Štefánikem, který tam působil jako meteorolog a k Masarykovi se sám přihlásil. Ve Švýcarsku získal Masaryk srbský pas. Obdivoval organizovanost a dobré utajení sicilské Mafie, proto se česká odbojová organizace, jako tajný spolek, nazvala Maffie. Masarykovy přátele nazval „mafiány“ již v osmdesátých letech devatenáctého století rozzlobený Julius Grégr, protože neustále a vytrvale zneklidňovali tehdejší politickou elitu svojí kritikou, připomínkami a návrhy. Právě oni se za první světové války stali hnací silou odboje a profesor Masaryk je poháněl z exilu.
V září 1915 emigroval za Masarykem Edvard Beneš a oba přesídlili do Francie, kde se k nim připojil Milan Rastislav Štefánik (1880–1919), ve Francii naturalizovaný a s potřebnými styky. Masaryk oba dobře poznal v dobách jejich pražských studií (byl jejich učitelem na univerzitě), kdy je podporoval. Československé akce v Paříži svěřil Benešovi a sám ještě v září toho roku přesídlil do Londýna. Na londýnské univerzitě King’s College dostal Masaryk profesuru „pro slovanské věci“ a pozornost si získával přednáškami, veřejnými vystoupeními (například proti rakouskému ministrovi Aloisi Aehrenthalovi), žurnalistickou činností a osobními styky.
Také svou literární prací o Rusku, na které stále pracoval a jejíž části zveřejňoval – Rusko a Evropa, Rusko a Evropa a svět (Russia and Europe, The Spirit of Russia, The Spirit of Russia and the World). Jako předseda Československé národní rady, založené v roce 1916 v Paříži, budoval vytrvale zahraniční odboj a zdaleka se nespokojil pouze s vytvořením politické organizace. Koordinoval také zpravodajskou činnost nejen nitkami z domova, ale i z celého světa. Dostával dokonalé informace o špionážní, sabotážní a záškodnické činnosti Německa a Rakousko-Uherska v USA, kde mu informační službu zprostředkoval Emanuel Voska. Měl přehled i o situaci v Rusku.
Ve vybudování silných zahraničních jednotek budoucího státu viděl Masaryk další nutný krok k jeho uskutečnění. Po únorové revoluci v Petrohradě přesídlil do Ruska, kde dal rozhodující podnět k sestavení dalších samostatných československých legií z českých a slovenských přeběhlíků, zajatců i Čechoslováků žijících na Rusi. Po Zborovské bitvě (2. července 1917) vybudoval do konce roku 1917 více než padesátitisícovou armádu a zasloužil se o stejný počet dobrovolníků v zajateckých spolcích, kteří byli zálohou pro vstup do čs. legií. Tehdejší Pražský pluk legií (později jejich pátá divize) nabídl T. G. Masarykovi symbolické „vlastnictví“ pluku, které TGM přijal a ještě za demokratické poúnorové ruské vlády bylo realizováno a schváleno.
Vojskem byl přijímán jako jeho nejvyšší velitel–„tatíček“ a ruská generalita mu prokazovala úctu, náležející prezidentovi ještě neexistujícího státu: čestné stráže, vojenské přehlídky a vítání místním obyvatelstvem. Masaryk byl oslovován jako „gospodin preziděnt“. K budování legií využíval Masaryk prostřednictví českých časopisů v Rusku (Čechoslovák a další), ale angažoval se i přímo na místě, návštěvami zajateckých táborů, nemocnic s raněnými vojáky i vzniklých osmi pluků vojska pěšího, několika jednotek dělostřeleckých a záložního korpusu. Jako příznivec letectví zřídil u legií v Rusku i leteckou školu. Podporoval též kronikáře, fotografy a filmaře pluků a dbal, aby u každého pluku byla i dobrá vojenská hudba, jejichž kapelníky byli i známí hudební skladatelé (např. skladatel Novotný padl v bitvě proti bolševikům na Mechové hoře po incidentu u Zlatoústu). Zařizoval jim zimní ubytování, promýšlel jejich taktiku, jmenoval velitele, zasloužil se o uznání legií jako součásti francouzské armády, propočítával a navrhoval cestu legií na francouzská bojiště včetně potřeby 256 ešalonů, byl „kvartýrmajstrem“ legií na transsibiřské magistrále.
Do první světové války vstoupily v dubnu 1917 na straně západních spojenců i Spojené státy americké. Po tzv. Velké říjnové revoluci a svržení Prozatímní vlády Alexandra Kerenského v listopadu 1917 se zcela změnila celková situace v Rusku, když byl v Brest-Litevsku uzavřen separátní mír bolševického Ruska s Německem, a tím i podmínky pro působení československých legií na jeho území. Z tohoto důvodu se Masaryk rozhodl k daleké cestě přes Sibiř a Japonsko do USA, aby tam působil na prezidenta Woodrowa Wilsona, který tehdy již převzal evropské názory o možné transformaci rakouské monarchie do národnostně svobodného svazku autonomních států. To ovšem ještě neznamenalo podporu vzniku zcela samostatných států a zánik mnohonárodnostního Rakouska-Uherska. Během strastiplné cesty lazaretním vlakem, na kterou se vydal v den svých 68. narozenin 7. března 1918, nejen zajišťoval místa budoucího pobytu legií, ale tvořil též svůj známý spis „Nová Evropa“. Ještě z Tokia, kam dorazil z Vladivostoku přes tehdy Japonskem okupovanou Koreu a poté na lodi, poslal prezidentu Wilsonovi memorandum o stavu Ruska, v němž zdůraznil význam a úspěchy Československých legií. Dosáhl tak předpokládané pozornosti a účinku. Doporučoval tehdy západním spojencům, aby uznali ruskou bolševickou vládu.Dne 29. dubna 1918 Masaryk dorazil do kanadského Vancouveru a 5. května byl ke svému překvapení přijat jásajícími davy u Michiganského jezera v Chicagu a bezmála dvousettisícovým průvodem na jeho počest. Byl žádán o projevy a zasypáván květinami. V Americe zorganizoval velkou přesvědčovací kampaň mezi americkými Čechy a Slováky na podporu samostatného československého státu. K nim se připojili i představitelé Rusínů. Po sepsání Clevelandské dohody pak následně 31. května 1918 podepsali zástupci krajanů v Pittsburghu Pittsburskou dohodu o společném státu.Masaryk jednal s diplomaty řady zemí, organizoval zpravodajství, psal do novin a přednášel. K přesvědčení americké veřejnosti a státníků o československé věci pomohly i Masarykovy dobré styky s představiteli krajanů a vlivnými osobnostmi z jeho předcházejících návštěv u rodiny jeho manželky Charlotty a z tehdejších veřejných vystoupení. Prezidentovi Wilsonovi jeho poradci doporučovali, aby k poradám o ruské otázce přizval Masaryka jako znalce ruské problematiky. Do Bílého domu dorazil Masaryk 19. června. Přesvědčoval Wilsona, že válku je možno vyhrát jedině tehdy, bude-li rozbito Rakousko-Uhersko, největší spojenec Německa. Žádal o americkou pomoc s dopravou Československých legií z Ruska do Evropy, vyslovil se ale proti zamýšlené západní intervenci v občanské válce v Rusku.18. října 1918 Wilson veřejně změnil svoje dosavadní stanovisko a přispěl tak rozhodujícím způsobem k rozpadu Rakouska-Uherska. Podpořil tím i vznik samostatného Československa. Masarykova Washingtonská deklarace se tak stala v podstatě zakládající listinou nového demokratického československého státu, Republiky československé, ke dni 28. října 1918.
Československo bylo mezinárodně uznáno za samostatný stát a Masaryk byl 14. listopadu 1918 zvolen prvním prezidentem. Spolu s dcerou Olgou se ze Spojených států do vlasti vrátil lodí Carmania, po přistání v Británii a přeplavení do Francie pak dále vlakem přes Itálii a Rakousko až do Prahy. Ve Francii se setkal s prezidentem Raymondem Poincaré a 9. prosince 1918 provedl v Darney přehlídku Československých legií. Citát z jeho tamějšího projevu zní: „Bratři, vy jste to vyhráli, dejme teď jen pozor, když jsme na kopečku, abychom tam zůstali!“.V Itálii přijal Masaryka se všemi poctami král Viktor Emanuel III.
Cesta po českém území, první projev ve vlasti a prezidentský slibČerstvě vytyčené československé hranice překročil Masaryk se svým doprovodem (jeho vlak měl 19 vagonů a dvě lokomotivy, před ním jel vlak s legionáři) v pátek 20. prosince 1918 v Horním Dvořišti na rakousko-české hranici, kde ho přivítalo nově zvolené Revoluční národní shromáždění Republiky československé. První veřejné vystoupení měl v Českých Budějovicích na zcela zaplněném hlavním náměstí, které bylo po něm pojmenováno. Triumfální prezidentův návrat do vlasti natáčel pozdější filmový režisér Svatopluk Innemann. Následující den 21. prosince Masaryk krátce veřejně vystoupil ve Veselí-Mezimostí, v Táboře a Benešově a pak pokračovala jeho cesta  do Prahy, kde byl přijat davy občanů v průběhu slavnostní cesty hlavním městem. Začala projevy po vystoupení z vlaku na Wilsonově nádraží, kde hlavní uvítací projev přednesl spisovatel Alois Jirásek, kantátou Vítězslava Nováka „Sláva Tobě, Masaryku“, pokračovala triumfální jízdou přes Václavské náměstí, slavnostními fanfárami ze Smetanovy opery Libuše z lodžie Národního divadla, dále na zcela zaplněné Staroměstské náměstí a odtud po slavnostních projevech krásně vyzdobenou Mikulášskou ulicí (dnes Pařížskou třídou) na Malou Stranu.
Ve Sněmovní ulici pak Masaryk složil první oficiální slib prezidenta republiky Národnímu shromáždění. Odmítl Kramářův návrh ústavy, podle kterého měl být prezident Československa spíše ceremoniální postava bez velkých pravomocí. K triumfální cestě rozjásanou Prahou použil spolu s předsedou sněmovny Františkem Tomáškem zcela odkrytý automobil Laurin & Klement 200 řady S (místo císařského kočáru, který mu byl nabízen) „jakožto dopravní prostředek nový a demokratický“. Do kočáru rakouského císaře, který pro slavnostní jízdu opatřil ve Vídni vyslanec Vlastimil Tusar, zasedli Masarykův syn Jan a dcera Olga, která prezidenta doprovázela na cestě z Ameriky.
Teprve pak mohl navštívit svou manželku Charlottu Masarykovou ve veleslavínském sanatoriu  a vyzvednout ji odtud.
Založení Masarykovy univerzity a Masarykovy akademie práceV roce 1919 podepsal jako prezident zákon č.50 Sb.z. a n., kterým byla v Brně zřízena druhá česká univerzita se čtyřmi základními fakultami, která dostala jméno po svém zakladateli – Masarykova univerzita. 28. ledna 1919 tam byly ustaveny fakulty lékařská, právnická, přírodovědecká a filozofická.
V Praze v témže roce zahájila s Masarykovou podporou po několikaleté přípravě svoji činnost badatelská technicko-ekonomická samosprávná instituce nazvaná Masarykova akademie práce, jejímiž členy byli většinou profesoři a vedoucí ústavů technických vysokých škol. Návrh na její zřízení byl podán Národnímu shromáždění v den příjezdu prezidenta do vlasti 20. prosince 1918, vznik byl potvrzen zákonem č. 86 Sb. z. a nařízením ze dne 29. ledna 1920.
Dne 27. května 1920 byl zvolen TGM prezidentem republiky podruhé a k volbě přijel s Františkem Tomáškem opět zcela otevřeným automobilem, tentokrát Praga Grand, typu G. Prezident Masaryk otevřeně podporoval sionismus, tedy ideový směr, jeho cílem bylo dobrovolné přesídlení Židů do země izraelské a vybudování a udržení židovského státu. I díky vstřícnosti TGM a Československa jako takového, se v ČSR konaly hned tři světové sionistické kongresy. Počátkem roku 1921 Masaryk překonal nebezpečnou trombózu, která vyvolala vážné obavy o jeho život. Manželka Charlotta se ale již nezotavila ze své těžké nemoci a 13. května 1923 zemřela. Již za její nemoci převzala dcera Alice roli „první dámy“ a zodpovědnost za prezidentskou domácnost, mimo svého angažmá v Československém červeném kříži, který založila (pomohly i otcovy styky v Ženevě). Dcera Olga se v roce 1920 provdala za švýcarského lékaře Henriho Revillioda a tehdy byl TGM zvolen prezidentem podruhé. Tento rok byl rovněž rokem VII. Všesokolského sletu a pan prezident, jenž byl členem Sokola již od třinácti let, přijel na letenský stadion na koni Hektorovi. Syn Jan Masaryk většinou pobýval jako diplomat v zahraničí.
T. G. Masaryk v této době pobýval často na Slovensku, nejen o dovolené (v Bystričce, Topoľčiankách, na Hrušově), ale i služebně (např. 21. září 1921 se zúčastnil vojenské přehlídky bratislavských pluků v Petržalce).
Podporoval budování letectva i armády na základě československých legií. Účastnil se manévrů, přehlídek, navštěvoval letiště a výcvikové prostory (jen v letech 1920–1922 navštívil šestkrát vojenský výcvikový prostor Milovice).Masaryk představoval světu jeden z moderních a vyspělých států meziválečné Evropy. Pokud jeho síly dovolily, přispíval i k jeho dalšímu rozvoji. V Edvardu Benešovi měl ideálního ministra zahraničí. Další jeho spojenec Milan Rastislav Štefánik, ministr obrany, zahynul v květnu 1919, když se jeho letoun za války s Maďary za nejasných okolností zřítil. Alois Rašín, ministr financí, Masarykův někdejší protivník ale nyní spolehlivý spojenec, předčasně zemřel 1923 na následky atentátu a ve stejném roce zemřela i Masarykova žena Charlotta Garrigue. V Antonínu Švehlovi (agrární strana), předsedovi vlády, měl dalšího spojence. Na druhou stranu se stal Karel Kramář, předseda (Národně demokratické strany), Masarykovým politickým odpůrcem, i když zůstali osobními přáteli.
V říjnu 1923 byl Masaryk jako prezident přivítán ve Francii, Belgii a Velké Británii, když předtím pobýval soukromě v Egyptě a Palestině, na výroční cestě k pátému výročí vzniku ČSR. Překonal též zápal plic, který se dostavil po oslabení vlivem úmrtí jeho ženy a nachlazení na zámku ve Hluboši. V následujícím roce navštívil univerzitu v Brně u příležitosti oslav jejího pětiletého trvání, kde ocenil tuto vysokou školu. Tehdy též vybral sochaře Otakara Španiela a Jaroslava Bendu pro úkol tvorby rektorských insignií. V roce 1924 stál též u zrodu časopisu Přítomnost novináře Ferdinanda Peroutky.
Spolu s ministrem obchodu USA Herbertem Hooverem, pozdějším americkým prezidentem, převzal v červenci 1924 záštitu nad „Prvním světovým kongresem o vědeckém řízení“ (1. PIMCO – First Prague International Management Congress), organizovaným Masarykovou akademií práce v Pantheonu Národního muzea v Praze. V roce 1926 také dohlížel na dostavbu nového velkého Sokolského stadionu v Praze na Strahově, kam přijížděl z Pražského hradu na svém oblíbeném koni Hektorovi. O Velikonocích na Bílou sobotu dopoledne vyhlašoval ze schodiště Parlamentu (dnešního Rudolfina na Palachově náměstí v Praze) pravidelně „Mír Československého červeného kříže“ pěti minutami ticha a dopravního klidu po celé Československé republice. V létě 1926 se zúčastnil s celým generálním štábem velkého vojenského cvičení v Milovicích.
V květnu 1927 byl zvolen prezidentem republiky potřetí. Rok poté se zúčastnil osobně slavnostního položení základního kamene k nové budově právnické fakulty Masarykovy univerzity v Brně.
Jako prezident Československé republiky též cestoval oficiálně po dalších českých, moravských a slovenských městech. V roce 1927 navštívil jako první hlava státu tehdejší Palestinu, tedy území dnešního Izraele. Vyjádřil tím svoji podporu sionistickému hnutí. V Jeruzalémě se setkal s filosofem Hugem Bergmannem, pražským rodákem a ředitelem tamější Národní a univerzitní knihovny. Navštívil také několik kibuců,
mj. známý Bejt Alfa. Prezidentovu návštěvu Palestiny dodnes připomíná např. Kavárna Masaryk v tehdy vznikajícím Tel Avivu.
Navštěvoval i zahajoval mnohé významné výstavy po celé republice a veletrhy (Praha, Brno). V roce 1928 i finančně podpořil výstavbu budovy spolku Mánes na dnešním Masarykově nábřeží v Praze. Podporoval též dostihový sport a na koni dojížděl i na závodiště ve Velké Chuchli, kde v květnu 1931 sledoval s předsedou vlády Františkem Udržalem celodenní dostihový program včetně Československého derby.
V roce 1926 a 1932 přijel na koni Hektorovi na VIII. a IX. Všesokolský slet na Strahově a 15. výročí republiky 28. října 1933 oslavil poslední projížďkou na novém koni Prahou v čele přehlídkového jízdního vojska od Muzea na Václavském náměstí až po Rudolfinum na dnešním náměstí Jana Palacha, kde sídlilo Národní shromáždění a byla zbudována slavnostní tribuna.
Prezidentem byl zvolen i 24. května 1934, počtvrté a naposledy i přes svůj špatný zdravotní stav, ve Velké síni Rudolfina, před svojí „Štursovou“ sochou z bílého mramoru (nyní je tato socha umístěna v Rotmayerově sále Pražského hradu). Tam Masaryk osobně vykonal slib prezidenta republiky. Poté odejel otevřeným automobilem přes Mánesův most na oficiální oslavu, tentokrát již ve Vladislavském sále Pražského hradu, kde byl osobně přítomen. Prezidentský slib byl přenášen v přímém přenosu Československým rozhlasem. Po nemoci však již nemohl jezdit na koni, ani „sokolovat“ a úřadovat, tak jak byl zvyklý (ochromená pravá ruka). 14. prosince 1935 abdikoval ze zdravotních důvodů a pobýval pak na zámku v Lánech.
V témže roce předal v Lánech zlatý rektorský řetěz, vytvořený Otakarem Španielem ve spolupráci s Jaroslavem Bendou, tehdejšímu rektorovi Masarykovy univerzity Janu Krejčímu. Jeho poslední veřejné vystoupení bylo 4. července 1937 za Zborovských oslav na zcela zaplněném velkém Masarykově státním stadionu na Strahově. I tehdy použil otevřený automobil české výroby Tatra T80 (dochoval se dodnes jako exponát Národního technického muzea v Praze). O nadšené atmosféře tohoto dne svědčí i Nezvalova báseň 4. červenec.
Masarykova osoba bývá spojována většinou pouze s obdobím první republiky, ačkoli značnou část svého díla vytvořil již před ní, zvláště pokud jde o filozofickou realizaci jeho díla knižně, literární časopiseckou činnost a vynikající aktivitu v jeho třech poslaneckých obdobích ve vídeňské říšské radě. Masaryk byl označen za „Prezidenta Osvoboditele“ (oficiální titul zákonem č. 232/1935 Sb. z. a n., z 21. prosince 1935). Ještě za jeho života a prezidentování, k jeho osmdesátým narozeninám 7. března 1930, se národní shromáždění usneslo na zákoně „Masaryk se zasloužil o stát“ (Lex Masaryk).
V září 1937 vážně onemocněl a v pondělí 13. září vzdali lékaři v pozdních nočních hodinách další boj o jeho život. Když T. G. Masaryk 14. září 1937 po zánětu plic zemřel, zemřel pro jeho obdivovatele symbol morální velikosti a velké autority.Státní pohřeb se konal v úterý 21. září 1937 za zvuku Svatováclavského chorálu z Plečnikovy sloupové síně Pražského hradu a končil po více než devíti hodinách za modlitby „Otčenáš“ uložením do hrobu na Lánském hřbitově. Popsal jej dosti podrobně i Karel Čapek v úvaze „Cesta devíti hodin“ a dny smutku před pohřbem vyjádřil dobře Jaroslav Seifert impozantní básní „Osm dní“ známou jako „To kalné ráno, to si pamatuj, mé dítě“. Pietní chvíle fotograficky velmi podrobně dokumentoval zejména Ladislav Sitenský. Pohřební řeč vedl přítel Masaryka a jeho rodiny kazatel Jednoty českobratrské František Urbánek.
Masaryk o politice: Veškerá politika, zahraniční i vnitřní, je mně prováděním a upevňováním humanity; podřizuji politiku přikázáním ethickým. Vím, že to stanovisko se někdy politikům, kteří se pokládají za velmi praktické a chytré, nelíbí; ale zkušenost, a myslím, nejen moje, dokazuje, že politika rozumná a poctivá (Havlíček!) je nejpraktičtější, nejúčinnější a nejvýnosnější. Nakonec tzv. idealisté, lidé slušní a čestní vždycky mívají pravdu a udělají pro stát, národ a lidstvo více než politikové, jak se jim říká, reální a chytří. Chytráci jsou konec konců hloupí. Pojímám politiku, jako celý život jednotlivce a společnosti, sub specie aeternitatis.
V odpůrcích „hradní politiky“, jak představitelé výrazně protimasarykovské pravice i levice nazývali politický směr Masaryka a Beneše, měli tito dva politici tvrdé protivníky. Zastánci „hradní politiky“ ji ale označují za liberální a reformní politiku. Pro ještě nedostatečně vyvinutou politickou kulturu (politického konsensu) a poměrně nízkou míru zodpovědnosti politiků se během dvou desetiletí existence předválečné ČSR nepodařilo vyřešit konflikty mezi jejími zájmovými skupinami. Nejen mezi „Hradem“ a jeho protivníky, jak dokládají četné vládní a volební krize. Zájmy nových i starých zájmových skupin prorůstaly se zájmy četných úředníků státní správy a policie převzatých z dob monarchie. Za starých dob narostlá administrativa, sloužící ze značné části „místodržení“ a lokálním mocenským zájmům, se teprve pozvolna začala přeměňovat.
Masarykovi a jeho spojencům v československé politice se nepodařilo prosadit rozluku církve a státu, neboť odpor konzervativních katolických kruhů proti oslabení jejich vlivu byl příliš silný.Na výtku spisovatele Emila Ludwiga, že Masaryk jako prezident málo „socializuje“, T. G. Masaryk reagoval: „Stát nemá tolik peněz, aby mohl firmy od jednotlivců vykupovat.“ (E. Ludwig: Duch a čin.)Nepodařilo se vyřešit národnostní problémy ČSR v duchu federativního uspořádání podle švýcarského vzoru. Prosadila se centralistická koncepce podle francouzského vzoru, která vedla k částečné diskriminaci národnostních menšin v Československu (německé, maďarské a polské) a k tzv. „čechoslovakismu“. Tím byla oslabena pozice předválečné ČSR vůči rostoucímu vlivu nacistického Německa i dalších expanzivních sousedů (Maďarsko, Polsko) na československém území. Velmi dobré podmínky měli naopak ruští imigranti, kteří většinou patřili ke špičkové inteligenci.
K jeho osmdesátým narozeninám byl roku 1930 přijat zákon o zásluhách T. G. Masaryka obsahující větu „Tomáš Garrigue Masaryk zasloužil se o stát“ a po odchodu z funkce roku 1935 ho parlament znovu ocenil a odměnil za jeho osvoboditelské a budovatelské dílo zákonem č. 232/1935 Sb. z 21. prosince 1935.
Celkem sedmnáctkrát byl Masaryk navržen na Nobelovu cenu míru.Po Masarykovi je pojmenován řád Tomáše Garrigua Masaryka, jedno ze státních vyznamenání České republiky a bývalého Československa. Zasadil se o založení brněnské Masarykovy univerzity, která byla po něm pojmenována již v roce 1919.
Roku 1997 vydala americká skupina Faith No More album Album of the Year s fotografií Masaryka na obalu.
Jméno Tomáše Garrigua Masaryka nese celá řada ulic a náměstí v České republice i v zahraničí.
V seriálu Gottwald (1986) hrál Masaryka Gustav Opočenský, ve filmu o Karlu Čapkovi Člověk proti zkáze (1990) Svatopluk Beneš. V seriálu České století (2013) jej ztvárnil Martin Huba, v televizním filmu Zločin v Polné (2016) Karel Roden.
(stručný přehled)1872 – maturita ve Vídni, zápis na fakultu filosofickou Vídeňské univerzity, obor filologie
1882 – po přistěhování do Prahy politická činnost, mj. i nový politický směr realismus
1890 – jednání se staročechy a po neúspěchu u nich s mladočechy, přijat k mladočechům
1899 – polenská aféra, Hilsneriáda, po odsouzení Leopolda Hilsnera za údajnou židovskou rituální vraždu české dívky prosadil revizi procesu
1900 – založení české strany lidové (od 1905 Česká strana pokroková), tzv. „realisté“
1902 – na pozvání Chicagské univerzity přednášky a veřejná vystoupení v USA, mj. s americkými Čechy a Slováky (po sňatku druhá cesta do USA)
1906 – soudní spor, hájen Václavem Boučkem proti žalobě 306 katechetů pro urážku na cti
1907 – třetí cesta do USA účast na sjezdu pro svobodu náboženství, další veřejná vystoupení, přednášky a setkání s osobnostmi, mj. s americkými Čechy a Slováky
1909 – protest proti zinscenovanému Záhřebskému procesu, úspěšné odhalení komplotu ministerstva zahraničí v Říšském sněmu
1914 – v září a říjnu cesty ve věci české samostatnosti do Holandska (v červenci propukla první světová válka), v prosinci do Itálie a Švýcarska, kde už zůstal (s dcerou Olgou), psal velení ruské carské armády, aby nestříleli po československých přeběhlících, kteří odhodí zbraň, budou mít bílý šátek kolem krku a začnou zpívat „Hej Slované..“Švýcarsko1914–15 ze Ženevy společně s ostatními organizace exilového hnutí proti Rakousku-Uhersku, kontakty k exilu a krajanům v Evropě, USA
4. a 6. července – proslovy v Curychu a v Ženevě, vyhlášení požadavku české samostatnosti mimo Rakousko-Uhersko (což se rovnalo velezradě)
3. září – ve Švýcarsku veřejné prohlášení Maffie k zastupování českého národa v zahraničí, rozdělení úloh (Masaryk do Londýna na universitu, Beneš do Paříže, Sychrava ve Švýcarsku pro tajné spojení s Prahou)Paříž, Londýn1915
říjen – nástupní přednáška na Londýnské univerzitě (profesura slavistiky), mj. o samostatnosti národů a rozpuštění Rakouska-Uherska
v Paříži založeno Comité d'action tchèque à l'étranger exilovými a krajanskými organizacemi Čechů a Slováků14. listopadu vyhlásilo zřízení nezávislého česko-slovenského státu za svůj cíl
Masaryk předkládá britskému ministrovi zahraničních věcí plán na vytvoření budoucího společného státu Čechů, Srbů a Chorvatů (přesněji – předpokládané „Svobodné Čechy“ se měly spojit s předpokládaným „Srbochorvatskem“).
únor – Comité d'action tchèque à l'étranger přejmenováno na Česko-slovenskou národní radu, Masaryk zvolen předsedoutaké v únoru Masarykovo jednání s francouzským premiérem Aristidem Briandem, umožněné Štefánikovým prostřednictvím, zprávy o jednání a požadavku samostatnosti ve francouzském a anglickém tisku
květen – Masarykův příjezd do Ruska a jednání o založení československých jednotek včetně jejich rozšiřování
červenec–srpen – Masarykovy návštěvy v lazaretech, zajateckých táborech a u legií
15. říjen – první transport téměř 1500 čs. legionářů z Ruska do Francie lodí tzv. severní cestou (lodí z Murmaně)
únor – Spojenci uznali čs. jednotky v Rusku jako část čs. jednotek ve Francii, záměrem bylo je přesunout do Francie a tam je spojit, záměr se nezdařil (jednotky se z Ruska vracely ještě dva roky po skončení války), ale zprávy o statečnosti v bojích s jak německými, tak bolševickými vojsky měly svůj kýžený propagandistický účinek v jednáních se státníky
v Londýně vychází Masarykovo dílo The New Europe – Nová Evropa: Stanovisko slovanské, politický program uspořádání poválečné Evropy
březen – Masaryk vyráží z Moskvy do Vladivostoku (Transsibiřskou magistrálou) a přes Koreu, Japonsko a Kanadu do USAUSA1918
květen – triumfální přijetí deseti tisíci lidí v Chicagu jako i o něco později v New Yorku, následovalo turné po USA, během kterého Masaryk loboval pro čs. samostatnost, i na řadě setkání s představiteli a organizacemi krajanů, jejichž počet byl odhadován na více než milion, četné zprávy v tisku (mj. The Washington Post a New York Times)Pittsburská dohoda mezi americkými Čechy a Slováky, kterou Masaryk také podepsal, Slovákům je v ní v budoucím společném státě zaručena vlastní správa, vlastní parlament, vlastní soudnictví (což všechno ale v první Ústavě ČSR z roku 1920 chybělo a bylo pramenem protestů, nespokojenosti a rozbrojů až do rozpadu ČSR)
19. června – Masarykovo jednání (první ze čtyř, probíhala až do listopadu), s prezidentem Wilsonem v Bílém domě, Masaryk dosáhl Wilsonovy plné podpory
28. června – prezident Wilson vyhlásil že USA sledují osvobození slovanských národů z německé a rakouské nadvlády
29. června – Francie uznala Česko-slovenskou národní radu (ČSNR) jako základ budoucí čs. vlády s T. G. Masarykem v čele (především Benešova a Rašínova práce)
9. srpna – Británie obdobně uznala ČSNR jako vládu a navíc vyhlásila Čechoslováky za spojence
5. října – Rakousko-Uhersko předkládá USA mírovou dohodu a zároveň uznalo Čtrnáct bodů prezidenta Wilsona (z 8. ledna 1918), kterými požadoval autonomii národů Rakouska-Uherska
14. října – Beneš a Rašín oznámili v Paříži založení Prozatímní česko-slovenské vlády, s Masarykem jako premiérem
16. října – Masaryk ve Washingtonu formuluje prohlášení československé samostatnosti („prohlášení nezávislosti československého národa prozatímní vládou československou“) jako předseda prozatímní vlády
17. října – rakousko-uherský císař Karel I. zveřejnil svůj manifest o federativním uspořádání své říše
18. října – Masaryk zveřejnil Washingtonskou deklaraci (na které v předcházejících dnech Beneš horečně pracoval, Masaryk mu její konečné znění tento den telegrafoval z Washingtonu do Paříže) a vyhlásil jménem Prozatímní česko-slovenské vlády samostatný Česko-slovenský státWilson odmítl návrh mírové dohody, předložený 5. října Rakousko-Uherskem, poukázal na snahy Čechoslováků a jihoslovanů o samostatnost a že je na nich rozhodnout o nabídce Karla I.
23. – 26. října – sjezd Středoevropské unie ve Filadelfii, T. G. Masaryk zvolen jejím prezidentem, přednesl a u zvonu nezávislosti i podepsal její deklaraci, jednání zástupců Rusínů s Masarykem, podpis dohody o připojení Podkarpatské Rusi k budoucímu státu, při zaručení autonomie (nebyla splněna, teprve až těsně před rozpadem ČSR první vlažné reakce centralistické čs. vlády)
28. října – Karel I. přijímá Wilsonovo prohlášení z 18. října a nabídl okamžité příměří (tento den platí také jako den vzniku ČSR, když se v Praze přítomná skupina politiků „muži 28. října“ dozvěděla o kroku Karla I. a narychlo vyhlásila samostatný stát)
30. října – Slovenská národní rada vyhlásila v Martině Deklarací slovenského národa své založení a spojení Slovenska s českými zeměmi, vycházela přitom nejen z četných ústních dohod ale i písemných závazků mj. i Pittsburské dohody, původní Martinská deklarace (originál) se ale „ztratila“[zdroj?]
14. listopadu – Revoluční parlament, který právě vznikl z Národního výboru (a brzy se přejmenovává na Revoluční národní shromáždění), zvolil Masaryka prezidentem samostatného státu (v Revolučním parlamentu ale nebyly zastoupeny národnostní menšiny, zejména ani početných národnostních menšin německých, rusínských, rumunských a maďarských)
18. listopadu – vytvoření společného státu a autonomie, jak dohodnuty ve Filadelfské dohodě, schváleny Národní radou uherských Rusínů v USA, hlasování v kostelech po bohoslužbách, 67 % Rusínů se vyslovilo pro
20. prosince – Masaryk překročil z Rakouska nové čs. hranice a po přivítání Národním shromážděním v Horním Dvořišti a občany na náměstí v Českých Budějovicích, veřejném vystoupení ve Veselí-Mezimostí, Táboře a Benešově přijel 21. prosince do Prahy, a byl bouřlivě vítán nadšenými davy. Ve Sněmovní ulici vykonal slib prezidenta Republiky československé.
V neděli 22. prosince pronáší T. G. Masaryk na Pražském hradě „První poselství“ prezidenta republiky
podzim 1918 – jaro 1919 – čs. legionáři a vojenské jednotky zakročili proti snaze Německa, Maďarska a Rakouska obsadit a anektovat části hraničních území
1919–20 – mezinárodní jednání a dohody o definitivních čs. hranicích (mírové smlouvy z Versailles, St. Germain, Trianonu a Sèvres, čs. záležitosti pod Benešovým vedením)
1919 – 8. května na setkání rusínských rad v Užhorodě vyhlásila nově založená Karpatoruská ústřední národní rada připojení Podkarpatské Rusi k Československu, vycházela při tom z Filadelfské dohody zaručující autonomii.
29. února vyhlásilo Revoluční národní shromáždění novou Ústavu (platila až do obsazení Sudet a nacistické okupace), která mj. vycházela z doktríny, ideologie jednotného „československého národa“
Masaryk podruhé zvolen prezidentem stejně jako i potřetí a počtvrté v letech 1927 a 1934
14. prosince pro nemoc a stáří ve svých pokročilých 85 letech abdikovalMasaryk zemřel 14. září 1937 na zámku v Lánech za přítomnosti rodiny a svého nástupce, druhého prezidenta Československé republiky Edvarda Beneše.
Der Selbstmord als soziale Massenerscheinung der Gegenwart (Sebevražda jako masový sociální jev přítomnosti), Vídeň 1881. Sebevražda hromadným jevem společenským moderní osvěty, ÚTGM, Praha 1998, Praha 2002 (4. č. vyd.)
Versuch einer concreten Logik (Pokus o concretní logiku), Vídeň 1887Pokus o konkrétní logiku, třídění a soustava věd, MÚ, Praha 2001 (1. č. vyd.)Základové konkretné logiky, třídění a soustava věd, MÚ, Praha 2001 (2. č. vyd.)
Česká otázka. Snahy a tužby národního obrození. Praha 1895, Praha 1908 (2. vyd.).
Jan Hus. Naše obrození a naše reformace. Praha 1896, Praha 1908 (2. vyd.), 168 s., ISBN 80-900095-1-4, Jan Kanzelsberger (4. vyd.) Praha 1990.
Česká otázka – Naše nynější krize – Jan Hus, ÚTGM, Praha 2000 (Česká otázka 8. vyd., Naše nynější krize 7. vyd., Jan Hus 9. vyd.)
Karel Havlíček, Praha 1896 Karel Havlíček, Praha 1904 (2. oprav. a dopln. vyd.).Karel Havlíček, snahy a tužby politického probuzení, ÚTGM, Praha 1996 (4. vyd.)
Moderní člověk a náboženství, Praha 1896.Moderní člověk a náboženství, MÚ AV ČR, Praha 2000 (2. vyd.)
Otázka sociální, Praha 1896, německy 1898Otázka sociální: základy marxismu filosofické a sociologické I. a II., MÚ AV ČR, Praha 2000 (6. č. vyd.).
Problém malého národa, Kroměříž 1905, Praha 1905, Praha 1937 (první a druhé vydání knižní), Praha 1947 (třetí vydání), 4. vydání ISBN 80-900073-1-7, Vydavatelství Neutralita, Praha 1990
Politická situace, poznámky ku „Poznámkám dr. Kramáře“ – reforma volebního zákona a rozpuštění říšské rady, Praha 1905
Freie wissenschaftliche und kirchlich gebundene Weltantschaung und Lebensauffassung, Wien 1908
Problém malých národů a evropská krise, Londýn 1915 (anglicky), Berlín 1922 (německy), Praha 1926
Slované ve světě (Svět a Slované), Paříž – Londýn 1916 (francouzsky a anglicky), Praha 1919
Rusko a Evropa, Rusko a Evropa a svět (od 1915 řada vydání v různých řečech)Rusko a Evropa I. – III., ÚTGM, Praha 1995–96 (rev. vyd., 3. díl 1. vyd.)
Slované po válce, Praha 1923 „Les Slaves aprés la guerre“, Paris 1923 „Slowienje po wójnie“, Lublaň 1923 „Sloviane po wojnie“, Varšava 1924
Světová revoluce. Za války a ve válce 1914–1918., Praha 1925, 1930, 1936, 1938.Světová revoluce. Za války a ve válce 1914–1918., ÚTGM / MÚ AV ČR, Praha 2004, ISBN 80-86142-17-5 / ISBN 80-86495-27-2
FRKÁŇOVÁ, Zora. Masarykovci a Bystrička, spomienky na Bystričku a spomienky pamätníkov. Martin ː Klub priateľov TGM a MRŠ, 2004. ISBN 80-969207-4-X.
HERBEN, Jan. T. G. Masaryk - Život a dílo presidenta Osvoboditele, páté vydání. Praha: Sfinx * Bohumil Janda, 1946. 477 s. 
HOUŠKA, Vítězslav. Karel Čapek a T. G. Masaryk. Karviná: Paris, 2011. 229 s. ISBN 978-80-87173-18-3. 
HOUŠKA, Vítězslav. T. G. Masaryk „Myslitel a státník“. Karviná: Paris, 2007. 218 s. ISBN 978-80-903817-5-9. 
HOUŠKA, Vítězslav. Lidé kolem T. G. Masaryka. Karviná: Paris, 2006. 232 s. ISBN 80-239-7139-5. 
HOUŠKA, Vítězslav. T. G. Masaryk známý i neznámý. Praha: Riopress - Masarykovo demokratické hnutí, 2005. 251 s. ISBN 80-86221-84-9. 
JANDÍK, Stanislav. Masaryk na Valašsku: jeho boj o poslanecký mandát. Praha: Volná myšlenka, 1936. 338 s. 
JANDÍK, Stanislav. Pan president a lidé v Lánech. Praha: Volná myšlenka, 1938. 91 s. 
KÁRNÍK, Zdeněk. České země v éře První republiky (1918–1938). Díl první. Vznik, budování a zlatá léta republiky (1918–1929). Praha: Libri, 2000. 571 s. ISBN 80-7277-027-6. 
KÁRNÍK, Zdeněk. České země v éře První republiky (1918–1938). Díl druhý. Československo a české země v krizi a v ohrožení (1930–1935). Praha: Libri, 2002. 577 s. ISBN 80-7277-027-6. 
KÁRNÍK, Zdeněk. České země v éře První republiky (1918–1938). Díl třetí. O přežití a o život (1936–1938). Praha: Libri, 2003. 803 s. ISBN 80-7277-119-1. 
KÁRNÍK, Zdeněk. Malé dějiny československé (1867–1939). Praha: Dokořán, 2008. 502 s. ISBN 978-80-7363-146-8. 
KLIMEK, Antonín. Boj o Hrad. Vnitropolitický vývoj Československa 1918–1926 na půdorysu zápasu o prezidentské nástupnictví. 1. Hrad a Pětka. Praha: Panevropa, 1996. 432 s. ISBN 80-85846-06-3. 
KLIMEK, Antonín. Boj o Hrad : vnitropolitický vývoj Československa 1926–1935 na půdorysu zápasu o prezidentské nástupnictví. 2. Kdo po Masarykovi?. Praha: Panevropa ; Institut pro středoevropskou kulturu a politiku, 1998. 591 s. ISBN 80-86130-02-9. 
KLIMEK, Antonín. Velké dějiny zemí Koruny české XIII. 1918–1929. Praha ; Litomyšl: Paseka, 2000. 822 s. ISBN 80-7185-328-3. 
KLIMEK, Antonín. Velké dějiny zemí Koruny české XIV. 1929–1938. Praha ; Litomyšl: Paseka, 2002. 768 s. ISBN 80-7185-425-5. 
KLIMEK, Antonín. Vítejte v první republice. Praha: Havran, 2003. 301 s. ISBN 80-86515-33-8. 
KOSATÍK, Pavel. Čeští demokraté : 50 nejvýznamnějších osobností veřejného života. Praha: Mladá fronta, 2010. 280 s. ISBN 978-80-204-2307-8. 
KOSATÍK, Pavel. Česká inteligence : od Jaroslava Golla po Magora. Praha: Mladá fronta, 2011. 392 s. ISBN 978-80-204-2373-3. 
MACHOVEC, Milan. Tomáš G. Masaryk. 3. dopl. vyd. Praha: Riopress ; Česká expedice, 2000. 320 s. ISBN 80-85281-65-1. 
NEJEDLÝ, Zdeněk. T. G. Masaryk I.-V. Praha: Melantrich 1931–1937. (Zahrnuje období 1850–1889)
PEROUTKA, Ferdinand. Budování státu 1–2. Praha: Academia, 2003. 867 s. ISBN 80-200-1095-5. 
PEROUTKA, Ferdinand. Budování státu 3–4. Praha: Academia, 2003. 961 s. ISBN 80-200-1122-6. 
SKILLING, Harold Gordon. Matka a dcera : Charlotta a Alice Masarykovy. Praha: Gender Studies, 2001. 159 s. ISBN 80-902367-9-0. 
SKILLING, Harold Gordon. T. G. Masaryk: Proti proudu 1882 – 1914. Praha: Patriae, 1995. 243 s. ISBN 80-85809-33-8. 
SOUKUP, František. T. G. Masaryk - politický průkopník, sociální reformátor a president státu, čtvrté vydání. Praha: dn -Dělnické nakladatelství v Praze II, Hybernská 7, 1947. 382 s. 
ŠOLLE, Zdeněk. Století české politiky - Od Palackého k Masarykovi. Praha: Mladá fronta, 1998. 298 s. ISBN 80-204-0696-4.
SOUBIGOU, Alain. Tomáš Garrigue Masaryk. Praha ; Litomyšl: Paseka, 2004. 451 s. ISBN 80-7185-679-7. 
TOMEŠ, Josef, a kol. Český biografický slovník XX. století : II. díl : K–P. Praha ; Litomyšl: Paseka ; Petr Meissner, 1999. 649 s. ISBN 80-7185-246-5. S. 346–348. 
TOMEŠ, Josef. Viktor Dyk a T. G. Masaryk : dvojí reflexe češství. Praha: Nakladatelství Lidové noviny, 2009. 203 s. ISBN 978-80-7106-309-4. 
Edvard Beneš: Živý odkaz TGM, k vydání připravil Karel Novotný, první vydání, Společnost Edvarda Beneše, Nakladatelství Eva Milan Nevole, Praha 1997, ISBN 80-86107-01-9
Jan Blahoslav Kozák: Masaryk filosof.,75 str., Nakladatelství Svaz národního osvobození, Praha 1925
Jan Blahoslav Kozák: Masaryk jako ethik a náboženský myslitel.,61 str., Nakladatelství Slovanský ústav, Praha 1931
Jan Blahoslav Kozák: Tomáš Garrigue Masaryk a vznik Washingtonské deklarace v říjnu 1918, 116 str., Melantrich, Praha 1968
Antonín Krejčí: Tomáš Garrigue Masaryk a Sokol, 120 str., Nakladatelství Čs. obce Sokolské, typograf Milén Eduard, Praha 1947
Josef Laichter: Masaryk doma i na veřejnosti, Vzpomínky na presidenta Osvoboditele, jeho choť a jejich rodinné prostředí, II. vyd., 258 s., Laichter, Praha 1938
Karel Miklík: Masaryk a Pekař – o smyslu českých dějin, Lidová akademie, Praha 1931
Stanislav Minařík:  Návrat presidenta Masaryka do vlasti, 279 str., nakladatelství Země, Smíchov, Tichá 9, titulní list a obálka Vratislav Hugo Brunner, vytiskl O. Janáček v Praze, březen 1920
Jaroslav Němeček:  T. G. Masaryk nám odešel, Obraz historických chvil odchodu presidenta Osvoboditele, váz. 256 str., nakladatelství Vladimír Zrubecký, Praha XI, Praha 1938
Jaroslav Opat: Filosof a politik Tomáš Garrigue Masaryk 1882–1893, Index, Köln 1987
Jaroslav Opat: Evropan a světoobčan T. G. Masaryk , Nakladatelství Eva Milan Nevole, Praha 1997, ISBN 80-901281-7-3
Jaroslav Opat:  Tomáš Garrigue Masaryk „Poselství přelomu věků“, Úvodní přednáška na mezinárodní vědecké konferenci „T.G. Masaryk, idea demokracie a současné evropanství“, Praha 2.-4. března 2000
Stanislav Polák: Tomáš Garrigue Masaryk. Kdo je … Středočeské nakladatelství a knihkupectví, Praha 1990
Stanislav Polák: Za ideálem a Pravdou Praha, Masarykův ústav Akademie věd ČR, Praha 2000–2006
Albert Pražák: T.G. Masaryk – k jeho názorům na umění hlavně slovesné Praha, 47 str. Družstevní práce, Praha 1947
Vasil Kaprálek Škrach: Sborník – Masarykova odyssea ve světové válce, Cestami odboje I, Praha 1925
Vasil Kaprálek Škrach: E. Radlov und Th. Masaryk, Der russische Gedanke I, Bonn 1929
Vasil Kaprálek Škrach: Masaryk und Husfeier im Jahre 1915, Union 1919 (červenec)
Radan Hain [1]: Staatstheorie und Staatsrecht in T.G. Masaryks Ideenwelt (Teorie státu a státní právo ve světě idejí T. G. Masaryka), Schulthess, Curych 1999, ISBN 3-7255-3913-8 [2], [3]
Radan Hain: Teorie státu a státní právo v myšlení T. G. Masaryka (překlad Stanislav Kučera), Karolinum, 2006, ISBN 80-246-1045-0
 Osobnosti - Česko : Ottův slovník. Praha: Ottovo nakladatelství, 2008. 823 s. ISBN 978-80-7360-796-8. S. 443. 
Richard Vašek: "Račte to podepsat libovolnou šifrou." Prezident Masaryk jako anonymní publicista (1918-1935), Praha : Academia 2019, ISBN 978-80-200-2943-0
Díla T. G. Masaryka v elektronické podobě volně ke stažení z katalogu Městské knihovny v Praze.
Seznam děl v Souborném katalogu ČR, jejichž autorem nebo tématem je Tomáš Garrigue Masaryk
„Masaryk“ v databázi encyklopedie Kdo byl kdo v našich dějinách do roku 1918, Libri, Praha 2000
Po stopách T. G. Masaryka - Stránky projektu Masarykova ústavu a Archivu Akademie věd ČR
Radkovičová, Jitka: Československo pod palmami aneb s Masarykem po Izraeli, překlady z hebrejštiny: Jiří Pokorný. Čtvrtletník nezávislého diskusního klubu Milady Horákové: Masarykův lid, miladahorakova.cz, vydal Klub Milady Horákové, ZŠ Na Planině 1393, Praha 4; produkce a expedice: Nakladatelství Eva-Milan Nevole, K Údolí 2, 143 00 Praha 12. Registrováno MK ČR E 11026. Ročník XXI, 3. číslo, září 2015. PDF online, verze vytvořená 2.9.2015 17:06. Stran 24. Navštíveno 2017-07-04.
Tomáš Hradský (* 19. prosince 1939, Brno, Protektorát Čechy a Morava – ?) byl československý fotbalový útočník, později obránce, juniorský reprezentant Československa.
V československé lize hrál za Duklu Pardubice, Rudou hvězdu Brno a Spartak ZJŠ Brno. Nastoupil celkem v 60 ligových utkáních a dal 9 gólů. V Evropských pohárech zasáhl do 9 zápasů, dal v nich 2 branky (PVP 1960/61: 1 / 0, Pohár veletržních měst 1964/65: 2 / 0, Pohár veletržních měst 1965/66: 6 / 2). Ve Veletržním poháru 1965/66 dal v odvetě 2. kola Fiorentině 2 branky a významně se zasloužil o domácí výhru 4:0, která po prohře 0:2 v Itálii znamenala postup. Za juniorskou reprezentaci odehrál jedno celé utkání: 20. září 1960 v Č. Budějovicích s A-mužstvem Japonska, které naši junioři porazili 3:2 dvěma brankami Ivana Mráze a jednou Václava Maška.

Tomáš Janda (* 24. března 1992 Praha) je český rychlostní kanoista. Je závodníkem Dukly Praha a svěřencem trenéra Libora Dvořáka. Reprezentuje Českou republiku v kategoriích kánoe jednotlivců (C1) a čtyřkánoe (C4).
Jeho první mezinárodní úspěch byl 1. místo na Olympijských nadějích v Szegedu 2008. Následující rok pak získal dvakrát 2. místo, znovu na OH nadějích, tentokrát v Račicích. Na juniorském Mistrovství Evropy byl šestý. Toto byl jeho poslední juniorský start v reprezentaci a od následujícího roku je členem dospělé reprezentace ČR.
Mezi největší úspěchy v posledních dvou letech patří převážně bronz z Letní univerziády 2013 a stříbro ze závodu Světového poháru. Dále pak třetí a dvě druhá místa z Mistrovství světa akademiků 2012, osmé místo z Mistrovství světa 2013, čtvrté místo z Univerziády 2013, čtvrté místo z Mistrovství Evropy 2012, čtvrté místo z Mistrovství Evropy juniorů 2013. Zároveň je také jedenáctinásobným mistrem České republiky a v roce 2013 obdržel ocenění za přínos univerzitnímu sportu.

Tomáš Kos (* 31. prosinec 1967 Semily) je bývalý československý a český biatlonista. V letech 2000–2014 trénoval slovinskou reprezentaci.Startoval na ZOH 1988, 1992 a 1994, jeho nejlepším individuálním výsledkem je 22. místo ze sprintu v Albertville 1992. Na týchž hrách pomohl českému týmu k sedmému místu ve štafetovém závodě. Na Mistrovství světa 1990 v Oslu získal stříbrnou medaili v závodu štafet (s Janem Matoušem, Jiřím Holubcem a Ivanem Masaříkem).

Tomáš Najbrt (* 31. října 1951 Kolín) je český skladatel a multiinstrumentalista, zejména zaměřený na historické strunné nástroje. Vystudoval Státní konzervatoř Praha v oborech kompozice a hra na klasickou kytaru. Dál pokračoval soukromě ve studiu (zvláště hry na loutnu a na varhany) v zahraničí. V Německu také studoval církevní hudbu na vysoké škole Hochschule für Kirchemusik v městě Herford, aby naopak posléze vyučoval hymnologii na Evangelické teologické fakultě Univerzity Karlovy. Mimo jiné spolupracoval se skupinami Pražští madrigalisté a Musica antiqua Praha, byl sbormistrem pěveckého sboru Vocatus. Mimo jiné hraje na dudy, teorbu, barokní kytaru, niněru, citeru a hackbrett.
V roce 1996 nahrál album autorských písniček „Kdekdo čeká na zázraky“ u nakladatelství Rosa Music, doprovodnými muzikanty mu byli někteří členové kapely Jonáš. Album vyšlo jako kazeta i jako kompaktní disk.
Dnes je členem uskupení Musica da chiesa, v kterém s Jaroslavem Konečným hrají historickou hudbu na historické nástroje. Kromě toho je členem skupiny Ritornello či Shirim Ashirim.
„Kde tak rychle jdeme?“ a „Musica da chiesa: O bone Jesu“ - dvě CD skupiny Musica da chiesa s ukázkami historických nástrojů ke stažení na stránkách tv-mis.cz
Tomáš Pavelka (* 10. února 1980) je současný český stolní tenista hrající za tým TTC Zugbrücke Grenzau. Aktuálně v únoru 2007 je na 105. místě mezinárodního žebříčku ITTF, nejlépe v dosavadní kariéře byl umístěn na 88. místě v červnu 2005. Tomáš Pavelka je členem české reprezentace. Jeho největším individuálním úspěchem je titul mistra ČR z roku 2004.
Tomáš Pavelka: Z Čábelny až do Bundesligy, Poděbradské noviny, roč. 20, č. 6, s. 12, 2. června 2011 (PDF dostupné online)
Tomáš Polák (herec) (* 1993) – český dětský herec, známý jako Robert Jirka ze seriálu Ordinace v růžové zahradě 2
Tomáš Polák (hudebník) (* 1968) – český rockový kytarista a skladatel, člen skupiny Mig 21

Hraje za FC Hradec Králové. Krajní záložník, může hrát vpravo i vlevo. Technický, umí obejít protihráče a připravit šanci. Ke konci sezóny 2011-2012 nastoupil v lize k 41 utkáním a dal 1 gól.

Tomb Raider (výslovnost [tuːm ˈreidə(r)]) je série počítačových her, videoher, komiksů a filmů, jejichž hlavní postavou je britská archeoložka Lara Croft [ˈlaːrə kroft]. Od uvedení první hry Tomb Raider v roce 1996 se celá série postupně stala vysoce lukrativní a postava Lary Croft je jednou z hlavních ikon herního průmyslu. Dokonce i Guinnessova kniha rekordů z roku 2006 označila Laru Croft za nejúspěšnější hrdinku videoher. Šest počítačových her série bylo vyvinuto společností Core Design [koː(r) diˈzain] a další čtyři společností Crystal Dynamics [ˈkristl daiˈnæmiks]. Všechny hry vydala společnost Eidos Interactive [ˈai dos ˌintərˈæktiv], která je držitelem práv k obchodní značce Tomb Raider a k postavám vystupujícím v příbězích. Dále byly natočeny dva filmy, v nichž hlavní roli ztvárnila americká herečka Angelina Jolie. Další film s názvem Tomb Raider vyšel v roce 2018, Laru Croft  si zahrála Alicia Vikander
Ústřední postava Lara Croft je fiktivní britská archeoložka, která pátrá po prastarých pokladech. Lze říci, že Croftové mužským protipólem je Indiana Jones ([ˌindiˈænə džəunz]). Lara se o archeologii zajímala již od mládí, avšak této profesi se nemohla aktivně věnovat, neboť její šlechtická rodina patřila do vyšších společenských kruhů. Vše se však změnilo, když po lyžařském výletu v Himálajích havarovalo její letadlo a ona musela bojovat o holé přežití v divočině. Tato zkušenost radikálně změnila její život, začala cestovat po celém světě a studovat dávné civilizace. Její otec Lord Richard (Henshingly) Croft se jí však zřekl a Lara začala pracovat jako nájemný archeolog, který pro bohaté sběratele hledá vzácné poklady.
Postava Lary byla vytvořena návrhářem Toby Gardem. Obvykle se objevuje oblečená v hnědých kraťasech a modrém upjatém tričku. Na obou bocích nosí pouzdra s pistolemi a na zádech hnědý batůžek. Během série se zobrazení Lary měnilo jen v detailech, postupně se zjemňovalo vykreslení rysů obličeje, byla zmenšena velikost prsou a došlo i ke změnám zobrazování pohybu vlasů.
Původní hra s názvem Tomb Raider: Featuring Lara Croft byla uvedena na hracích konzolích PlayStation a Sega Saturn a dále pro osobní počítače. Tato hra se podílela na úspěších hrací konzole PlayStation v polovině 90. let 20. století. V herním prostředí zobrazeným trojrozměrně hráč musí provést postavu Lary různými jeskyněmi, hrobkami a dalšími lokacemi. Setkává se s nepřáteli, a to jak zvířecími, tak i lidskými, sbírá různé předměty, řeší hlavolamy, pomocí kterých se dostává do dalších míst. Na konci své cesty nalezne hledaný předmět, kterým je zpravidla nějaký dávný mocný artefakt.
Hry ze série Tomb Raider lze zařadit mezi akční počítačové hry zobrazované z pohledu třetí osoby. Až do hry Tomb Raider: The Angel of Darkness byla pro hru typická kostkovitá architektura herního prostředí. Římsy, zdi i stropy vždy svírají pravý úhel, ačkoliv se to tvůrci snaží někdy zakrýt. Tento styl zobrazení je daný tím, že principy dvojrozměrné plošinovky byly převedeny do trojrozměrného prostředí. Styl hraní může někdy připomínat staré plošinovky jako byl Prince of Persia nebo Flashback, které byly zaměřeny na přesně načasované skákání prokládané bojovými pasážemi. Každá hra přináší nové zbraně a pohyby. Od čtvrtého pokračování Lara umí skočit dozadu z provazu a otočit se ve skoku, aby se mohla chytit římsy za ní. Sedmé pokračování „Tomb Raider: Legend“ ([ˈledžənd]) přineslo hákovací kotvici, pomocí které se Lara může přehoupnout přes některé propasti a také jí může útočit na nepřátele jako Indiana Jones bičem.
Standardní pohyby (chůze, běh, zatáčení, skoky) jsou doplněny kotoulem, kotouly ve výskoku do stran a vzad, šplhacími technikami, plaváním, potápěním ve vodě. Lara také umí skočit do vody šipku a při vytahování z visu na římsu udělat stojku, tyto pohyby jsou však pouze na okrasu, pro samotné hraní nemají význam. Ve hře Tomb Raider III byl představen sprint, který Laře umožní po krátkou dobu běžet vyšší rychlostí. Při tomto pohybu se objeví zvláštní ukazatel vyčerpání, pokud vyčerpání dosáhne maxima, Lara zvolní do normálního běhu.
Příběh hry většinou spočívá v putování při hledání mocného artefaktu, kdy Lara soupeří s nepřáteli, kteří usilují o získání artefaktu pro sebe. Artefakty většinou mají magické schopnosti, které jsou nadpřirozeného či mimozemského původu.
Tomb Raider: The Lost Artifact' (bez označení čísla III v názvu; datadisk k Adventures of Lara Croft; neoficiálně TombRaider III: Gold)
Tomb Raider: Underworld – Lara's Shadow (2009) – Exkluzivně pro Xbox 360Lara Croft and The Guardian of Light (2010) – PlayStation 3, Xbox 360, PC
Lara Croft and the Temple of Osiris (2014) – PlayStation 4, Xbox One, PCDále byly vydány i dvojrozměrné verze:
Tomb Raider (2013) – PlayStation 3, Xbox 360, PC; Definitive Edition se všemi DLC na Playstation 4 a Xbox OneRise of the Tomb Raider (2015) – Exkluzivně pro Xbox One, pro Xbox 360, PC, PS3 a PS4 v roce 2016
Společnost Top Cow Productions od roku 1999 vydala řadu komiksových příběhů Tomb Raider. Série čítala 50 pokračování a její vydávání skončilo v roce 2004.
Společnost Ballantine Books ve spojení se společností Eidos začala vydávat řadu románů inspirovaných videohrami v roce 2004:
The Man of Bronze – James Alan Gardner (2005)Knihy spíše navazují na děj videoher než filmů, ačkoliv kniha The Lost Cult obsahuje několik odkazů na Kolébku života. Poslední kniha The Man of Bronze se od ostatních liší tím, že je psána v první osobě – vypravěčem je Lara Croft. Také obsahuje mnohem více násilných scén.

S judem začínala útlém dětství v rodinném dódžó v Júbecu na ostrově Hokkaidó. V roce 2008 následovala své starší sestry Masae a Jošie do profesionálního judistického týmu pojišťovny Mitsui Sumitomo Insurance (MSI) vedené Hisaši Janagisawy a jeho asistenty.. V japonské ženské reprezentaci se pohybovala od roku 2009 ve střední váze do 70 kg. V roce 2012 se nekvalifikovala na olympijské hry v Londýně a na podzim téhož roku s ní MSI neprodloužili smlouvu. Od roku 2013 se připravovala doma v Asahikawě jako členka japonských ozbrojených sil "Džieitai". Sportovní kariéru ukončila v roce 2016.

Tonga (Království Tonga) je stát v Oceánii. Království se rozkládá na souostroví Tonga v jižním Pacifiku. Skládá se ze 177 různě velkých ostrovů; 36 z nich je obydlených. Největším ostrovem je Tongatapu s rozlohou 257 km². Leží cca na 1/3 cesty mezi Novým Zélandem a Havají. Souostroví se táhne v severojižně orientovaném pásu dlouhém asi 800 km. Nejsevernější ostrov leží necelých 300 km od Samoy. Na západě se nachází asi 500 km daleko Fidži, na východě leží po 450 km Niue a po 1100 až 1500 km Cookovy ostrovy. Nový Zéland leží 1770 km na jihojihozápad.
Tongané jsou potomky polynéských námořníků, kteří tuto oblast pravděpodobně osídlili zhruba kolem 10. století př. n. l. V roce 1616 obeplul část ostrovů nizozemský mořeplavec Jacob Le Maire. Na ostrovech však přistál až Nizozemec Abel Tasman v roce 1643. Roku 1773 a 1777 je navštívil Brit James Cook a nazval je Přátelské ostrovy, protože ho zdejší obyvatelé při jeho návštěvě srdečně přivítali. V 19. století tu zuřila občanská válka, při níž bojovaly o moc různé skupiny ostrovanů. Boje skončily v roce 1845, kdy byly ostrovy sjednoceny v jediné Tongánské království. V letech 1900 až 1970 byla Tonga pod nadvládou Velké Británie, přestože místní králové a královny stále hráli důležitou roli ve vnitřních záležitostech země. V roce 1958 byla rozšířena autonomie a roku 1970 byla vyhlášena nezávislost. Po vyhlášení nezávislosti zůstala Tonga královstvím v rámci britského Společenství národů, což je sdružení nezávislých států, jež kdysi tvořily součást britského impéria. V posledních letech došlo ke zlepšení styků mezi jednotlivými ostrovy a k rozvoji turistiky. Obyvatelé souostroví Tonga, Tongané, jako samostatný polynéský národ v počtu asi 100 tisíc lidí, se sice teprve formují, ale svou zeměpisnou polohou a historickým významem mají centrální úlohu a jsou nyní příkladem ostatním polynéským etnikům.
Z analýz keramiky metodou rozpadu uhlíku 14 L. M. Grube ukázala, že prvním obydleným ostrovem polynéských ostrovů byl ostrov Tongatapu, a to již v letech 1140 př. n. l. (Groube 197 1 :303). Archeologické důkazy ukazují, že první osadníci souostroví Tonga připluli z blízkého souostroví Santa Cruz, jež je částí Šalomounových ostrovů, jako část původní populace hovořící austronéskými jazyky kultury Lapita. Lapita je název pro původní kulturu Tichomoří doloženou archeologickými nálezy v roce 1952. Samotný název je zřejmě zkomoleninou výrazu xaapeta (znamenající „vykopat jámu“) z místního jazyka souostroví Nová Kaledonie.
Od 12. století se Tongané a tongánský nejdůležitější náčelník Tu'i Tonga velice proslavili v celé oblasti Polynésie, proto někteří historici mluví o tomto asi 400 let dlouhém období jako o období Tongánské říše. I když síť spolupracujících námořníků, navigátorů, náčelníků a dobrodruhů by možná mohla být lepším termínem. Je nejasné, zda náčelníci z jiných ostrovů přicházeli na Tongu pravidelně uznávat jejich suverenitu. Archeologické nálezy ukazují, že Tongané často cestovali do vzdálených míst v Mikronésii na Fidži a dokonce na Havaj. Tongané byli vůdčí silou známou po celém Pacifiku pro zastrašující zvuk jejich velkých bubnů s blánou z hovězí kůže, pro jejich vyhlášené námořnické umění, ale ze všeho nejvíc pro svou tělesnou velikost. Obrovská velikost některých jejich trůnních stolic ukazuje na to, že válečníci a králové dosahovali průměrné výšky přes 6 stop (cca 2 metry), některé dokonce i na 7 stop. Většina slavných válečných konfliktů byla s obyvateli Samoa, kteří byli častým cílem válečných nájezdů Tonganů. K různým ozbrojeným a válečným střetům docházelo poměrně často. Tonga vládla Samoe po čtyři sta let.
V 15. století a opětovně v 17. století vypukla občanská válka. Oba incidenty měly co dělat s příjezdem prvních Evropanů. V roce 1616 projeli kolem ostrovů holandští objevitelé Willem Schouten a Jacob Le Maine. První, kdo přistál na ostrovech, byl ale v roce 1643 Abel Tasman, který objevil v oblasti Tichomoří řadu území. Nejvýraznějším Evropanem v této době byl ale anglický kapitán „všudybyl“ James Cook. Navštívil Tonga opakovaně v letech 1773, 1774 a 1777 a nazval Tonga „přátelskými ostrovy“.
V roce 1799 byl čtrnáctý pokračovatel trůnu Tuku’aho zavražděn, což uvrhlo Tongu na padesát let do občanské války. V roce 1845 byly ostrovy spojeny do společného Polynéského království mladým válečníkem, stratégem a řečníkem Tāufaʻāhau, který se přejmenoval na krále Georga Tupoa I. a stal se tak zakladatelem královského rodu, který vládne dodnes.
Tongánský král panuje doživotně, královský titul je dědičný. Dlouholetou hlavou státu (1965–2006) byl král Taufa’ahau Tupou IV. Po jeho úmrtí v září 2006 nastoupil na trůn jeho syn Siaosi Tāufa’āhau Manumataongo Tuku’aho Tupou V., v angličtině uváděn též jako George Tupou V. Tento král se narodil v roce 1948, korunním princem byl jmenován v roce 1966, v letech 1979 až 1998 byl ministrem zahraničních věcí. Je svobodný, má jedno dítě (dceru, která nebude moci zdědit trůn). Král Siaosi ‘George’ Tupou V. složil královskou přísahu 11. září 2006. Formální korunovace se měla konat v roce 2007, po nepokojích z konce roku 2006 však bylo oznámeno, že král se hodlá nejprve soustředěně věnovat rekonstrukci poničeného hlavního města, korunovace byla odložena na 1. srpen 2008. Král Tupou V. zemřel v roce 2012.
V roce 1875 s pomocí misionářky Shirley Baker bylo vyhlášeno souostroví Tonga za konstituční monarchii, osvobozeni nevolníci, kodifikováno právo, držba půdy, deklarována svoboda tisku a omezena moc náčelníků. Tonga se stala britským protektorátem v roce 1900 tzv. „Paktem přátelství“. V této době se pokusili evropští osadníci a znesváření náčelníci vypudit krále ze země. „Pakt přátelství“ přestal platit v roce 1970, kdy se Tonga stala součástí britského Commonwealthu. V roce 1999 se stala členem Organizace spojených národů a tongánští vojáci se účastní mírových misí OSN. Tonga v zásadě nikdy neztratila svou místní („domorodou“) vládu, což je v oblasti Pacifiku výjimečný jev a Tongané jsou na něho náležitě hrdi, stejně jako na svou monarchistickou tradici.
V roce 2006 zasáhlo Tongu zemětřesení, které mělo sílu 8,0 a zranilo jednoho člověka.
První křesťanský misionář působící na ostrovech byl pravděpodobně Walster Lawry v roce 1822. V této době mnoho Tonganů konvertovalo k protestantské nebo katolické víře. Protestantští misionáři zaznamenali setkání s „domorodci“ v roce 1822 takto: „Dnes ráno jsme se setkali s domorodci při obřadu pití kavy a mluvili o míru. Maffe (mluvčí) řekl, že bílí lidé přišli jako špioni a jsou následování dalšími lidmi z Anglie, kteří by jim chtěli vzít Tongu pro sebe. „Pohleď“ řekl, „tito lidé se stále modlí k bohu Atuas, jako jiní misionáři modlí a jaké důsledky nám to přináší? Proč nás ničí války a všichni staří náčelníci byli zabiti? Malabow, jeden z lidí Malaboll, vyprávěl svůj sen, břemenem bylo, že náčelníci přišli minulou zpět z Boolotoo, a vidí je vzájemně spolu bojovat mimo jejich zahrady. „Co to znamená?“ Bylo jim odpovězeno, že jsou to bílí lidé. Řekl, že „bílí lidé se modlí za to, abychom všichni pomřeli“. Tímto více když kdy před tím vyjádřili svou nespokojenost s působením Evropanů.“
Ostatní křesťanské denominace se začaly objevovat až později. Patří k nim Církev Ježíše Krista Svatých posledních dnů (mormoni), Adventisté sedmého dne a další. Právě k Církvi Ježíše Krista Svatých posledních dnů, jejíž misionáři na ostrovy přišli roku 1891, se však dnes hlásí polovina obyvatelstva, včetně prince Aty, který jako první z královské rodiny opustil tradiční Wesleyánskou církev.Co se současnosti týče, tak Tongané poměrně důsledně převzali monoteistické křesťanské náboženství od misionářů většiny křesťanských církví a sekt, které zde působí již od sedmnáctého století. I přesto, že královská rodina se počítá k metodistické církvi, v oblasti stále vytrvale přežívají některé instituce z původního náboženství populací nejen Tongy, ale celého jižního Tichomoří.
Tonga je království rozkládající se na souostroví Tonga v jižním Pacifiku, cca na 1/3 cesty mezi Novým Zélandem a Havají. Souostroví se táhne v severojižně orientovaném pásu dlouhém asi 800 km. Nejsevernější ostrov leží necelých 300 km od Samoy. Na západě se nachází asi 500 km daleko Fidži, na východě leží po 450 km Niue a po 1100 až 1500 km Cookovy ostrovy. Nový Zéland leží 1770 km na jihojihozápad.
Největším a nejlidnatějším ostrovem je ostrov Tongatapu velký 257 km². Kromě něj se souostroví skládá ještě ze dvou skupin sopečných a korálových ostrovů Ha'apai a Vava'u a menších oddělených ostrovů na severu. Celé sousostroví zahrnuje celkem 172 ostrovů a ostrůvků, z toho 36 obydlených. Západní řetězec ostrovů je hornatý, převážně sopečný, nejvyšší bod je ostrově Kao 1 030 m n. m., východní se skládá z atolů.
Ostrovy mají tropické podnebí s vydatnými srážkami, 2 600 mm na severu, 1 700 mm na jihu. Teploty se pohybují od 25 °C do 29 °C. Zvláště severní ostrovy jsou postihovány ničivými orkány. Organizace spojených národů podle svých měření již několik desetiletí označuje oblast jižního Tichomoří za území z nejčistějším ovzduším na zemi.
Stát Tonga, nacházející se v polynéské pacifické oblasti, je konstituční monarchií, s parlamentem a předsedou vlády. Tonga ihned po vyhlášení nezávislosti dne 4. června 1970 vstoupila do britského Společenství národů. V roce 1976 Tonga navázala diplomatické vztahy se SSSR. Tonga rozvíjí dobré vztahy s USA. V roce 2003 Tonga podpořila koaliční akci v Iráku a následně byl v Iráku nasazen 45členný tonžský kontingent (červen až prosinec 2004). Tonga ale zejména udržuje blízké vztahy s regionálními pacifickými mocnostmi – Austrálií i Novým Zélandem. Austrálie a Nový Zéland financují Tonga Business Recovery Facility (s rozpočtem 6,5 mil. AUD) na překonání následků nepokojů z vládní krize v roce 2006.
První tenze mezi občany a vládou nastaly v roce 2003, kdy vláda omezila svobodu tisku s cílem uchránit dobrý obraz krále a tradiční kulturní hodnoty. Proti novému zákonu se zvedla do té doby nevídaná vlna odporu – několikatisícový protestní průvod v hlavním městě a výzva poslance (a králova synovce) Tu’ipelehake k zahraničnímu tlaku na tongánskou vládu s cílem demokratizovat politický systém. Výzvu podpořilo 7 z 9 volených členů parlamentu (People's Representatives, PRs). V květnu 2005 proběhly v hlavním městě velké demonstrace. Do ulic vyšlo 10 tisíc lidí, tj. více než desetina obyvatel celé země, a požadovalo demokratické reformy. Občanské nepokoje vedly k ustavení Národního výboru pro politickou reformu pod vedením poslance Tu’ipelehake/ho, která začala posuzovat návrhy na změny ústavy. Práci výboru financovala Austrálie a Nový Zéland.
Kritika vladaře se nikdy neslučovala s tongánskou kulturou a etiketou. V zemi existuje prodemokratické reformní hnutí s cílem většího občanského zastoupení v parlamentu a většího vlivu občanů na veřejné instituce. Svržení monarchie ovšem není cílem žádného z reformátorů. Předchůdce současného monarchy král Tupou IV. podporoval tržní ekonomické vztahy, reformoval školství a zdravotnictví podle zahraničních zkušeností a obyvatelstvu přiblížil některé technické vymoženosti 20. století; učinil však ekonomická rozhodnutí, která poškodila ekonomiku země. Problematická byla též praxe prodeje tongánských pasů zejména čínským obchodníkům (což přineslo závazky vůči držitelům těchto pasů a etnické napětí na Tonze). 
Po králi Taufa’ahau Tupou IV., který zemi vládl více než 40 let (zemřel 10. září 2006), nastoupil na tongánský trůn jeho syn Siaosi ‘George‘ Tupou V. Ten ještě v posledních letech vlády svého otce připravoval hluboké reformy státního systému směřující k demokratizaci země. V letech 2005 až 2007 se tak na Tonze odehrálo víc změn a podstatných událostí než za předchozích 170 let panování dynastie Tupou. Vrcholem demokratizačních změn bylo jmenování několika neurozených členů vlády a dokonce ustavení jednoho z nich předsedou vlády v březnu 2006. Po smrti krále Tupou IV vycítila část politiků příležitost ke změně mocenských poměrů. 16. listopadu 2006 pod hlavičkou demonstrace za urychlení přechodu k demokracii rozpoutali předem připravené nepokoje, které přerostly v rabování čínských obchodů a vypálení velké části centra hlavního města. Zahynulo osm lidí, popelem lehly zejména nemovitosti vlastněné předsedou vlády, králem Tupou V. a jejich příbuznými.
Dne 29. července 2008 se panovník malého tichomořského království Tonga se rozhodl ve prospěch parlamentu vzdát části svých pravomocí, což bude znamenat konec jedné z mála posledních téměř absolutistických monarchií na světě. O oznámení královského mluvčího informovala agentura AP.
Populace těchto oblastí byli a z jisté části stále jsou jedněmi z nejizolovanějších skupin lidí na planetě. Před vpádem Evropanů od šestnáctého století udržovaly místní „národy“ kontakty hlavně mezi přilehlými ostrovy a i přesto, že například norský dobrodruh a částečně i antropolog Thor Heyerdahl se dlouhodobě snažil dokázat kontakty obyvatel Tichomoří se vzdálenou Jižní Amerikou, archeologické nálezy z ostrovů Polynésie a Mikronésie nasvědčují spolehlivě pouze rozvinutým obchodním vztahům a častým válečným střetnutím právě jenom mezi obyvateli tichomořských ostrovů. V sedmnáctém století byly některé ostrovy poměrně hustě osídlené a daly se co do počtu usedlíků poměřovat s některými většími evropskými městy.
Zajímavou kapitolou je vnímání lidí s odlišnou sexuální orientací v tradičním evropském smyslu. V celé oblasti Tongy a přilehlých ostrovů se objevují různé strategie pro institucionalizaci těchto lidí ve společnosti. Výzkumníci jako francouzský badatel Louis Antoine de Bougainville nebo Angličané James Cook a William Bligh zaznamenali existenci homosexuálních nebo trasgenderových jedinců v populacích, se kterými přišli do kontaktu. Byli poměrně zaskočeni tím, jak byl výskyt lidí s odlišnou sexuální demonstrací v Polynésii zjevný.
Minimálně tři různá pojetí genderu byly zaznamenány u populací na Tahiti, Fidži, Novém Zélandu, Havaji, Tonze, Samoe, Tuvalu, Vanuatu apod. Na Tahiti se například muž představující ve svém životě ženu nazýval mahu. Na Havajských ostrovech, jehož obyvatelé odvozují příbuzenské vazby od Tahiti, se také vyskytovala instituce transgenderového muže nazývaného aikane, který se označoval jako „přátelský muž“ a který byl maskulinním typem homosexuála nebo bisexuála. Na Tuvalu bylo slovo pinapinaaine sustitutem pro mahu, a vyskytoval se i výraz fa’afafine pro transgenderovou ženu na Samoe a velice podobný výraz fakafefine na Tonze. Polynésský mahu pracoval a žil po boku žen a vynikal v tradičně ženských pracích. Musel hrát roli kastráta, ale důsledně si zakrýval genitálie, které si vyvazoval k pasu. Havajští muži aikane byli běžně využívání jako mužští sluhové, poslové, ochránci a důvěrníci královské třídy. Oba mahu i aikane byly vyhledáváni pro svůj výrazný taneční talent a obsazování při důležitých ceremoniích. Bisexualita byla poměrně běžným jevem v celé Polynésii a homosexuálové a lesbičky se stávali intimními společníky některých vládců.
Klasická keramika kultury Lapita se datuje do období 1350–750 let př. Kr., lze jí najít na mnoha okolních souostrovích, na Nové Kaledonii, Vanuatu a oblasti ohraničující Fidži, Samou a Tongu. Pro keramiku je charakteristické zdobení skořápkami měkkýšů nebo pískem, minerály a sopečným sklem.
Existují doklady o domestikaci zvířat v době před naším letopočtem. Hortikulturální zemědělství bylo založeno především na kořenech rostlin a plodech ovocných stromů, v této oblasti velice důležitého a výživného taro a yamu, kokosových ořechů, plodů banánovníků a několika druzích chlebovníku. Tuto subsistenční strategii doplňoval rybolov a sběr měkkýšů. Lidé této kultury obchodovali s ostatními ostrovy sopečným sklem, sekyrami azde a skořápkami měkkýšů. Kultura Lapita byla usídlena ve velkých lagunách stejně jako při rozlehlých plážích na větších ostrovech. Ve vnitrozemí byly nalezeny pozůstatky pouze menších usedlostí při zdrojích sopečného skla (obsidiánu).
Kulturu Lapita stále obestírá rouška tajemství. Většina badatelů se shodne, že populace domigrovaly do oblasti Polynésie z jihovýchodní Asie před 5000 až 6000 lety. Migraci pravděpodobně podpořil růst populace v neolitu přímo související s z efektivním přechodem k jednoduchému zemědělství v oblasti dnešního Taiwanu. Tento růst vytvořil jev, který se někdy nazývá „rychlík do Polynésie“. Některé archeologické nálezy dokládají, že Polynésané cestovali na dlouhé vzdálenosti skrze jak Melanésii, tak Polynésii. Tuto tezi doplňuje genetička Lis Matiko-Smis, jež zkoumala ostatky lidské kosterní soustavy Teouma, říká: „U tohoto pozůstatku lze nalézt partikulární genové mutace, které lze velice frekventovaně nalézt v celé Polynésii. Existuje 9 mutačních párů mitochondriální DNA, jež lze najít v nálezu z Teouma. Nicméně tento analyzovaný vzorek nevykazuje stejné mutace, které lze najít u 98 % procent populací žijících v dnešní době v Polynésii“. Jiným pohledem je přístup dua badatelů Roger Green a Peter Bellwood, kteří jsou zastánci „Triple-L modelu“, předpokládajícího, že Lapita se konstituovali z austronéské expanse procesem obtěžování místních společenství v Polynésii, inovací technologií a splynutím s již usídlenými populacemi v oblasti Tichomoří. Přímá spojitost mezi Lapita a pevninskou částí jihovýchodní Asie stále chybí.
Lidé kultury Lapita žili, obchodovali, válčili a provdávali se mezi sebou na ostrovech Tonga, Samoa a Fidži přes tisíc let, než se na tyto ostrovy vydali další objevitelé z východních Markéz, Tahiti nebo ostatních tichomořských ostrovů. Z těchto důvodů jsou Tonga, Samoa a Fidži popisovány většinou antropologů jako kolébka polynéské kultury a civilizace. Postupem času se stalo společenství na ostrově Tonga více usídlené. Na ostrovech však nebyli izolovaní. Museli čelit vlivům z vnějšku, které přicházely ve formě imperiálních aktivit nejdříve říše Tu’i Pulotu z Fidži a posléze expanzí říše Tu’i Manu’a ze Samoy. Ostrovům Tonga a jejím obyvatelům se postupně podařilo dostat se z vazalství říše Tu’i Manu’a a vytvořit vlastní zřízení. Tento obrat je datován kolem 950 n.l. a je spojen s mýtickým předkem, válečníkem a králem ʻAhoʻeitu, synem boha Tangaloa ʻTangaloa ʻEitumatupuʻ a ženy lidského druhu ʻIlaheva Vaʻepopuaʻ. Stal se prvním králem Tongánské říše a stejnojmenné dynastie, která vládla od poloviny desátého století. Obecně se dá říci, že blízké kulturní a historické spojení mezi Fidži, Samoou a Tongou se týkalo vyšších vrstev společnosti, zahrnující výměnné sňatky mezi aristokratickými rodinami.
Zvláštní místo v kultuře Tonganů zaujímá pití jemně alkoholického nápoje kava, který má ve společnosti vysoce symbolickou dimenzi. Je to velmi rozšířený nápoj, který se pije při většině příležitostí, nicméně i na těch nejméně formálních úrovních je poměrně vyhraněně sociálně regulován a stratifikován. Nápoj je distribuován v několika barech v hlavním městě. Samozřejmě se dá dostat i jako hotový produkt v množství obchodů, které se prodejem alkoholických nápojů zaobírají. Jeho pozice je vnímána jako integrální kulturní jev. Jeho konzumace je vyhrazená především mužům. Ti tráví dlouhé chvíle jeho popíjením v barech, kam většinou nemají přístup ženy, ale existují i podniky „rodinného“ typu, kde se střídmě konzumuje i v kruhu rodinném při formálních či slavnostních příležitostech.
Kava stojí tak trochu mimo normalizovaná pravidla. Místně působící křesťanské církve se snaží potírat pití kavy a místní obyvatelé se tímto nařízením v zásadě řídí, s výjimkou konzumace v barech, které vnímají jako „neutrální území“. Tím se dostává jaksi mimo etickou rovinu, aniž by se nad tím někdo výrazněji podivoval. Tento jev je velice zajímavý a antropolog Charles F. Urbanowicz se jím detailně zabývá ve své stati Drinking in the Polynesian Kingdom of Tonga. Při antropologickém výzkumu tonganské společnosti by se velice rozšířený a oblíbený obřad pití kavy mohl stát „klíčovým symbolem“ (key symbol) pro analýzu nevědomých kulturních procesů a struktur s pomocí tzv. „klíčových metafor“.
Kava je většinou servírována mladou nezadanou dívkou. Kluby, kde se tento nápoj podává, si dávají záležet na tom, aby měla stále dostatek servírek. Nicméně, pokud nastane situace, že není vhodná dívka, která by je mohla obsloužit hosty, zhostí se této role jeden muž ze sešlosti (obvykle ten nejmladší). Ten je potom žertem nazýván kai kuli (eat dog). Je s podivem, jak nestrukturovaný dokáže být rituál pití kavy při neformálních setkání přátel v klubech a jak vysoce formalizovaný a hierarchizovaný je na státnické úrovni, při oficiálních státnických návštěvách apod. Urbanowicz zaznamenal tři interpretační kategorie konzumace kavy:
fai kava – neboli také prostá kava, tak se označuje pití tohoto nápoje „běžnými lidmi“ v nijak významných situacích,
clo nava – honosný termín používaný pro označení obřadu pití kavy vysoce postavenými lidmi ve společnosti,
Taumafa kava – královský obřad kavy.Především pro nejvyšší rituál pití kavy při Taumafa kava je v tongánské společnosti charakteristické, že společenské postavení je situačně relativizováno a určováno hierarchicky nejvýše postaveným jedincem při ceremoniálu. Je jím většinou král, který může při pití samovolně rozhodnout, komu nabídne kokosový šálek kavy jako druhému. Tím může být kdokoliv ze spolupřísedících, ať už je nominálně jeho postavení jakékoliv. U dalších dvou obřadů pití kavy, když se účastníci předem nedohodnou jaké je jejich relativní postavení při obřadu, snaží se důsledně vyhýbat hierarchizaci hostů. Vytváří se tak jistá liminární situace v Turnerovském smyslu slova, sociální hierarchie se v tomto okamžiku vyselí a družného hovoru relativizuje. V původní společnosti souostroví Tonga bylo postavení v kruhu účastníků obřadu pití kavy determinováno na základě osobního postavení individua, kdežto dnes je toto situační postavení titulem určeným jeho místem usazení v kruhu účastníků obřadu, což můžu být předem domluveno, nebo se na něho vztahuje výše zmíněný mechanismus. Tématy neformálních kava setkání jsou obyčejné lidské řeči o čemkoliv, analogický proces potkávání se v restauračních zařízeních ve střední Evropě. Setkání u kavy je standardizovaná instituce, jak mluvit běžných i důležitých věcech, které se týkají rodinného nebo společenského života. Hraje důležitou roli při obřadech narození, smrti, svateb, narozenin a náboženských svátků. Obřad je také důležitý pro sociální organizaci tongánské společnosti. Pokud je někdo obdarováván nějakým titulem (uváděn do náčelnické pozice), anebo je titulu zbavován, děje se to v kruhu přísedících při popíjení nápoje kava. Ve chvíli, kdy přijme nový titul, stane se tak při symbolickém přijmutí šálku nápoje kava a jeho konzumací. Stalo se tak i v případě korunovace krále Taufa'ahua Tupou IV. v roce 1938.
Konsenzus a flexibilita byly v původní tongánské společnosti, jak ji zaznamenali cestovatelé a misionáři, klíčové koncepty mezi těmi, co měli moc a ovládanými. Jedinec, který se chtěl stát náčelníkem jisté skupiny lidí, musel mít souhlas jak těchto lidí, tak i okolních náčelníků. Obřad byl také nezbytnou součástí rozdělování půdy pro hospodaření. Obřad kava byl mechanismem, kterým si Tongané dokázali udržet svou identitu tváří v tvář kulturnímu kolonialismu západu.
Urbanowicz shrnuje, že stálost a vytrvalost obřadu popíjení kavy, které je spojeno s klíčovými společenskými událostmi, vydrželo především z těchto důvodů: 1) všechny druhy obřadů popíjené kavy jsou mechanismem, kterým Tongané udržují svou kulturní identitu, 2) popíjení kavy poskytovalo a stále poskytuje „bezpečný ventil“, jak uvolnit společenské stresy ze současných problémů, 3) popíjení kavy je jistou „schvalovací pečetí“ všech možných důležitých událostí vyskytujících se v životě Tonganů a za 4) popíjení kavy je čistě tongánskou záležitostí oproti popíjení podobných nápojů připravovaných na okolních tichomořských ostrovech.
0,1 % ČíňanéTéměř dvě třetiny z asi 110 tisíc obyvatel žije na největším ostrově souostroví Tonga, Tongatapu. Nejpočetnější etnickou skupinu na souostroví tvoří Tongané, téměř 98 %, následují je Evropané a míšenci Evropanů a místních obyvatel a obyvatelé okolních pacifických ostrovních států. Zajímavou menšinou je asi 200členné společenství obyvatel původně z Číny. I tomuto malému ostrovnímu státu se nevyhnul globální trend migrace lidí z rurálních venkovských oblastí do měst, nicméně i přesto, že v hlavním městě žije většina lidí celého souostroví, udržuje se ve venkovských osadách stále živá tradice původního kulturního života. Rybolov a pěstování hospodářských plodin jsou stále základními ekonomickými pilíři státu.
Tongané jsou potomky polynéských námořníků, kteří tuto oblast pravděpodobně osídlili zhruba kolem 10. století př. n. l. O jejich příchodu do oblasti existuje více teorií, převažuje však názor, že jsou potomky lidí, kteří do Polynésie domigrovali z jihovýchodní Asie (viz výše).
Oficiálním jazykem Tongy je vedle angličtiny především tongánština (původní jazyk místních obyvatel). Celkově se na ostrovech užívá tří živoucích jazyků a jednoho zaniklého. Největší počet mluvčích má tongánština – 96 334 (1998). Mimo Tongu jím mluví také lidé v diasporách především na Americké Samoe, v Austrálii, Kanadě, Fidži, Novém Zélandu, Niue, USA a Vanuatu. Celková populace mluvící tímto jazykem je 105 tisíc lidí. Tento jazyk spadá do klasifikace: Austronesian, Malayo-Polynesian, Central-Eastern, Eastern Malayo-Polynesian, Oceanic, Central-Eastern Oceanic, Remote Oceanic, Central Pacific, East Fijian-Polynesian, Polynesian, Tongic. V jazyce existují dialektové odlišnosti podle osy sever-jih. S nejrozšířenějším dialektem Wallisian je lexikální podobnost 86%, s dalším samojským dialektem 66%.
Třetím používaným jazykem, tentokrát nikoliv oficiálním, je jazyk Niuafo'ou. Dle censu z roku 1981 jím mluví asi 690 obyvatel ostrovů. Jazyk spadá do Austronéské jazykové skupiny, malyo-polynéské větve tongických jazyků, oceánské větve, centrálně-východní větve, vzdálené oceánské větve, centrální tichomořské větve, východně fidžijsky-polynéské větve, nukleárních, mimosamojských jazyků. V současností zaniklým jazykem je Niuatoputapu, který je znám z několika slov zaznamenaných několika Evropany v 17. století. S největší pravděpodobností se dá říci, že zanikl ještě v době před 19. stoletím. Původní mluvčí tohoto jazyka nyní hovoří tongánsky. Jazykem Niuatoputapu se mluvilo hlavně na stejnojmenném ostrově, který je součástí souostroví Tonga, avšak je dlouhodobě trochu stranou kulturního a politického vlivu tongánské společnosti.
Například v osmdesátých letech zde prováděl výzkum archeolog Patrik V. Kirch, který se snaží analýzou nálezů keramiky doložit existenci „Ancestral polynesian society“. Mimo jiné dokládá námořní expanzi Tonganů na tento ostrov, nejen na příkladu keramických nálezů ale také podobného způsobu získávání potravy a způsobu zemědělství. Tvrdí také, že lze jasně rozpoznat severní větev lapitské kultury, což lze doložit na nalezené keramice, jež lze nalézt také na Fidži a Samoi, což jsou oblasti hlavního výskytu této historické již zaniklé kultury.
Tonga je rozvojový zemědělský stát. Z plodin se sklízí kokosové ořechy, jamy, maniok, taro, batáty, zelenina a tropické ovoce, hlavně banány. V živočišné výrobě je významný chov prasat, koz, koní a skotu i rybolov. Vyváží se kopra, vanilka a banány.
Tonga se svého času proslavila názvem internetové domény, která odpovídá anglickému slovíčku to. Adresy webových stránek začínající welcome.to, go.to, switch.to, come.to, fly.to, listen.to, jump.to, surf.to, talk.to, travel.to apod. jsou dodnes oblíbené. V prostředí českého internetu je stále aktivní doména najdi.to. Nejnověji se na českém internetu objevily stránky vyrobsi.to, ukaz.to, uloz.to a nakup.to.
Ostrov Niuafo´ou je znám jako Plechovkový ostrov, protože pro neexistenci vhodného přístaviště byla veškerá pošta z ostrova a zpět na ostrov zapečetěna do plechovek a plavci (později kanoemi) dopravována na loď kotvící nedaleko ostrova. Takto se pošta dopravovala od přelomu 19. a 20. století až do roku 1983, kdy byla vybudována přistávací dráha (s výjimkou let 1946−1962, kdy bylo veškeré obyvatelstvo evakuováno kvůli sopečné aktivitě).
Tongané mají poměrně významné diaspory v jiných zemích, a to jak v tichomořské oblasti, tak i v centrálních USA a jihovýchodní Asii. Velký počet především dospělých mužů jezdí pracovat na sezonní práce především na Nový Zéland (zemědělství) a do Austrálie (kde se kromě zemědělství jedná také o průmysl). Preferován je především Nový Zéland, je zde snazší pracovat díky liberálnějšímu právnímu prostředí a především v období sběru ovoce velké poptávce po pracovních silách. Austrálie je po Oceánii „proslavena“ rasistickými výpady evropských přistěhovalců a jejich potomků proti původním obyvatelům a ostatním původně neevropským přistěhovalcům.
Neopomenutelné jsou také úspěchy tongánských sportovců především v rugby. V několika velkých a slavných klubech na Novém Zélandu působí mnoho rugbistů z Tongy a jsou velmi populární. Národní tým Ikale Tahi, neboli „Mořští orli“, je tvrdým soupeřem v soutěži Pacific Nations cup, kde hrají proti reprezentačním skupinám Japonska, Samoy, Fidži a juniorskému reprezentačnímu teamu Nového Zélandu Junior All Black.
 Tonga (2011) [online]. Freedom House [cit. 2011-08-15]. Dostupné online. (anglicky) 
Bureau of East Asian and Pacific Affairs. Background Note: Tonga [online]. U.S. Department of State, 2010-12-23 [cit. 2011-08-15]. Dostupné online. (anglicky) 
CIA. The World Factbook - Tonga [online]. Rev. 2011-07-05 [cit. 2011-08-15]. Dostupné online. (anglicky) 
 Souhrnná teritoriální informace: Tonga [online]. Businessinfo.cz, 2010-10-07 [cit. 2011-08-15]. Dostupné v archivu pořízeném dne 2012-01-11. (česky) 
FOSTER, Sophie; LATUKEFU, Sione. Tonga [online]. Encyclopaedia Britannica [cit. 2011-08-15]. Dostupné online. (anglicky)
Tongva je název indiánského kmene, který žil v okolí Los Angeles, nyní je usazen v jižní Kalifornii. Tongva znamená v jazyku kmene lidé žijící na zemi. Tento kmen byl také nazýván Gabrielinos po misii San Gabriel, která zde byla založena v roce 1771. Ta přinesla poevropštění kmene a úpadek zvyků kmene Tongva.V roce 1781, kdy do oblasti původního usazení dorazili španělští osadníci, zde žilo odhadem asi 5 000 indiánů kmene Tongva. Nyní se odhaduje, že v Kalifornii žije od několika stovek po několik tisíc Gabrielinos.

Tony Conrad, rodným jménem Anthony Schmaltz Conrad, (7. března 1940 – 9. dubna 2016) byl americký experimentální režisér, hudebník, hudební skladatel a herec. V šedesátých letech byl členem hudebních uskupení kolem minimalistického skladatele La Monte Younga, díky němuž se setkal s velšským hudebníkem Johnem Calem. Spolu s ním, kytaristou Lou Reedem a bubeníkem Walterem De Mariou byl členem skupiny The Primitives. Z ní později vzešla kapela The Velvet Underground, označovaná za jednu z nejvlivnějších skupin hudební historie. Již od šedesátých let Conrad působil také v oblasti filmu, významný je film The Flicker, což je pouze pulzující stroboskopický efekt se střídajícími se barvami. Později se věnoval převážně videoinstalacím a pedagogické činnosti – byl spoluzakladatelem fakulty mediálních studií na Buffalské univerzitě. Nadále se věnoval hudbě, byť již ne v takovém rozsahu jako v šedesátých letech. V roce 1972 například nahrál společnou nahrávku s německou rockovou skupinou Faust nazvanou Outside the Dream Syndicate. V sedmdesátých a osmdesátých letech pracoval na rozsáhlé klavírní kompozici Music and the Mind of the World, jejíž délka dosahuje dvou set hodin.
Narodil se jako Anthony Schmaltz Conrad dne 7. března 1940 v Concordu ve státě New Hampshire. Vyrůstal ve městě Baltimore v Marylandu a v Severní Virginii. Byl prvním potomkem svých rodičů, Arthura Emila Conrada a Mary Elizabeth Parfitt. Jeho otec byl malířem, byl například autorem portrétu jihokarolinského senátora Johna C. Calhouna, který se nachází v recepci Senátu Spojených států amerických. Tony Conrad začal hrát na housle již několik let před nástupem na univerzitu. Studoval jak na Peabodyho konzervatoři v Baltimoru, tak i soukromě u Ronalda Knudsona, který později působil v Bostonském symfonickém orchestru. Je absolventem Harvardovy univerzity v oboru matematiky. I během studií zde pokračoval ve hře na housle jako člen místního studentského orchestru. Již na Harvardu se začal zajímat o avantgardní hudební myšlenky Američana Johna Cage a Němce Karlheinze Stockhausena.Léto 1960 strávil Conrad na chemicko-fyzikálním institutu v Kodani, kde se zdokonaloval v počítačovém programování. Pracoval zde na přístroji s pamětí 8 kilobajtů, který byl v té době jediným počítačem v celém Dánsku. Následně se rozhodl, že stráví celý následující akademický rok v Evropě, převážně v Německu. Zde pokračoval ve vlastním studiu díla skladatelů, jako byli Karlheinz Stockhausen, ale také barokní skladatel a houslista Heinrich Biber. V německém Darmstadtu napsal avantgardní skladbu (Prelude and) Fugue for Strings for 18 Solo Instruments (dokončená byla v dubnu 1961), kterou věnoval svému příteli, který rovněž hrál na housle, Henrymu Flyntovi. Po návratu do USA si dokončil studium na Harvardu a díky zkušenostem nabytým v Dánsku pracoval jako počítačový programátor. Skladba (Prelude and) Fugue for Strings for 18 Solo Instruments se nedočkala uvedení, avšak Conradovo další dílo, nazvané Three Loops for Performers and Tape Recorders, již uvedeno bylo, a to v hudebním klubu na harvardské Radcliffe College dne 18. prosince 1961 (skladbu hrálo celkem osm hudebníků, mezi nimiž byl i sám Conrad a také Christian Wolff). Nedlouho poté se odstěhoval do New Yorku, kde se začal více zajímat o zdejší experimentální hudební scénu, jíž se brzy stal součástí.
V New Yorku Conrad brzy začal vystupovat se skladatelem a saxofonistou La Monte Youngem, jehož poprvé potkal již v roce 1959 v Berkeley a rovněž si s ním dopisoval, jeho manželkou Marian Zazeelaovou a perkusionistou Angusem MacLisem. Kapela vystupovala převážně pod Youngovým jménem, ale také jako Theatre of Eternal Music. S Youngovou kapelou později vystupoval například i v ateliéru George Segala. Později se k jeho ansáblu přidal také Velšan John Cale. Ještě roku 1962 Conrad spolupracoval také s experimentálním režisérem Jackem Smithem. Ten právě v této době začal předčítat své texty za doprovodu hudebníků. Z jejich spolupráce vzešlo několik nahrávek, které v roce 1998 vyšly na kompilačním albu s názvem Les Evening Gowns Damnées. Jiné společné nahrávky jsou součástí alba Silent Shadows on Cinemaroc Island. Conrad rovněž obstaral zvukový doprovod ke Smithovu filmu Flaming Creatures, v němž také vystupoval. Conrad v té době žil v bytě na Ludlow Street. Ve stejném domě žili i další lidé z newyorské avantgardní scény. V té době dále pořídil i několik nahrávek s MacLisem, které o mnoho let později vyšly na albu The Cloud Doctrine. Conrad dále spolupracoval, v rámci Youngova ansáblu, s dalšími hudebníky, jako byl například Terry Jennings.V roce 1964 začal Conrad ke svým houslím, stejně jako Cale k viole, připojovat elektrický snímač a rovněž na své nástroje namontovali kytarové struny. Do poloviny šedesátých let vznikla řada nahrávek, na nichž se Conrad podílel, velké množství však zůstalo nevydané. Koncem roku 1964, podle jiných zdrojů počátkem roku následujícího, se Conrad s Calem setkali se zpěvákem a kytaristou Lou Reedem. Kvartet, jehož součástí byl i bubeník Walter De Maria, začal brzy vystupovat pod názvem The Primitives. Conrad i Cale však nadále mimo aktivity tohoto uskupení pokračovali i ve svých vlastních projektech, stejně jako nadále zůstávali v Youngově ansáblu. Conrad například v prosinci 1964 nahrál 32 minutovou skladbu „Four Violins“. Ke skladbě byly od začátku postupně do dalších stop magnetofonu přidávány další houslové party. V roce 1997 vyšla na albu Early Minimalism Volume One. V lednu 1965 skupina The Primitives odehrála sérii koncertu, avšak již v únoru toho roku pravděpodobně neexistovala.Conrad nadále hrál s Calem, avšak již ne s Reedem. Z dubna 1965 pochází například jejich společná nahrávka Day of Niagara. Reed nadále zůstal s Calem v kontaktu a často spolu hráli. Název jejich společné kapely se později ustálil na The Velvet Underground. Conrad také přispěl k tomu, aby si kapela zvolila právě tento název. Dostal se totiž ke knize The Velvet Underground, kterou našel a následně přinesl do bytu, který sdílel s Calem. Avšak existuje i možnost, že knihu skupině představil MacLise, který s ní v té době vystupoval.
Jeho prvním filmovým počinem je The Flicker. Jde o experimentální dílo tvořené pulzujícím stroboskopickým efektem, v němž se střídá černá a bílá barva. Před filmem bylo vydáno upozornění, že by některým divákům mohl způsobit epileptický záchvat a že diváci zůstávají v promítací místnosti na vlastní nebezpečí. The Flicker je považován za klíčové dílo strukturálního filmu. Na dalších snímcích pracoval se svou manželkou Beverly Grant, kterou potkal při natáčení Smithova filmu Normal Love, v němž oba vystupovali, v roce 1963. Mezi jejich filmy patří například Coming Attractions (1970), který byl příběhem stárnoucího transsexuála jménem Francis Francine. Se svou manželkou Beverly se rozvedl v roce 1976. Vedle toho natočili také abstraktní filmy Straight and Narrow (1970) a Four Square (1971). V roce 1972 navštívil se svou manželkou Západní Německo. Zde opět spolupracoval s Youngem, později také představoval své experimentální filmy. Šlo o snímky The Flicker, Coming Attractions, Straight and Narrow a Four Square. Dále zde spolu s německou krautrockovou skupinou Faust nahrál album Outside the Dream Syndicate, jež vyšlo následujícího roku.V roce 1973 vytvořil projekt Yellow Movie. Jde o kompilaci dvaceti experimentálních filmů, kterými jsou ve skutečnosti pouhé čtvercové rámy obsahující fotografický papír natřený na černo. Conrad chtěl tímto projektem zapojit diváka do dlouhých časových prostorů. Chtěl natočit film, který by trval padesát let, avšak věděl, že tehdejší dostupné materiály nic takového neumožňovaly. Kvůli tomu vytvořil zcela nový systém. V roce 1976 začal skládat rozsáhlou klavírní kompozici Music and the Mind of the World, jejíž délka dosahuje dvou set hodin. Dílo bylo dokončeno roku 1982.V roce 1976 se usadil v newyorském Buffalu a začal vyučovat na zdejší univerzitě. Pedagogy zde byli také další avantgardní filmaři Paul Sharits a Hollis Frampton. Na univerzitě se rovněž setkal Paige Sarlin, s níž se později oženil. Měl syna Theodora. Přednášel zde na fakultě mediálních studií, kterou spoluzaložil. Conrad se následně věnoval převážně videoinstalacím a natočil také několik filmů ve formátu super 8mm. V roce 1981 natočil válečný film Hail the Fallen, v němž vystupovali Mike Kelley a Tony Oursler. Tento film byl později editován do dvou kratších snímků, Combat Status Go (1981) a Beholden to Victory (1983). Oursler jej později přizval ke svým videoinstalacím, hrál roli „sperma doktora“ v jeho EVOL (1984), přičemž větší role dostal v Ourslerových spolupracích s Joem Gibbonsem: ONOUROWN (1990) a Toxic Detox (1992), kde hrál psychiatra. Dále vystupoval v Ourslerově performanci s názvem Keep Going (1995), v níž hrál postavu filmového režiséra.V roce 1988 Conrad vytvořil instalaci s názvem Panopticion, jíž byla inspirací kniha Dohlížet a trestat francouzského filozofa Michela Foucaulta. Instalace byla umístěna v Muzeu umění Herberta F. Johnsona v newyorské Ithace. Roku 1993 se po mnoha letech začal věnovat veřejnému hraní hudby. Dne 28. dubna 1994 Conrad opět spolupracoval se skupinou Faust. Tentokrát spolu vůbec poprvé odehráli koncert. Konal se v newyorském klubu Knitting Factory. Další společný koncert následoval 17. února 1995 v Queen Elizabeth Hall v Londýně. Dále spolupracoval s řadou mladších avantgardních hudebníků, jako byli například Jim O'Rourke, Rhys Chatham a Genesis P-Orridge. V roce 1997 jej Oursler zařadil do svého dokumentárního seriálu Synesthesia. Původně šlo o projekt s názvem The Poetics Project, na němž Oursler spolupracoval s Mikem Kelleym. Dalšími umělci, kteří do seriálu poskytli rozhovory, byli Laurie Anderson, John Cale, Dan Graham, Kim Gordon, Glenn Branca, Alan Vega a Genesis P-Orridge. V roce 2005 představil své vizuální dílo na festivalu Lyon Biennial, následně na přehlídkách Whitney Biennial (2006) a Biennale di Venezia (2009).V roce 2011 vystupoval na festivalu All Tomorrow's Parties, jehož kurátorem toho roku byli členové skupiny Animal Collective. Roku 2012 měl v New Yorku vlastní výstavu Doing the City. V dubnu 2015 hrál společně s Johnem Calem při otevření nové budovy muzea Whitney Museum of American Art. V srpnu 2015 znovu vystoupil se skupinou Faust, tentokrát v Berlíně. Na přelomu dubna a května 2016 měl se skupinou znovu vystupovat, nyní na americkém festivalu Big Ears Festival. Rovněž zde měl vystupovat se svým projektem Amplified Drone Strings. Obě vystoupení se nakonec uskutečnila, avšak Conrad se jich kvůli hospitalizaci neúčastnil. Místo Conrada se skupinou Faust zahrála hudebnice Laurie Anderson.Tony Conrad zemřel v newyorském městě Cheektowaga ve věku 76 let. Dlouhodobě bojoval s rakovinou prostaty, bezprostřední příčinou smrti byl zápal plic. Nedlouho po jeho smrti byl uveden dokumentární film Tony Conrad: Completely in the Present, který vznikal řadu let.
JOSEPH, Branden Wayne. Beyond the Dream Syndicate: Tony Conrad and the Arts After Cage. New York: Zone Books, 2011. 479 s. ISBN 978-1-890951-87-0. (anglicky)

Tony Moran (* 14. srpna 1957) je americký herec a filmový producent. Mezi jeho nejznámější role patří role masového vraha Michaela Myerse v hororovém filmu Halloween (1978). Dále se pak objevil v seriálech The Waltons, James at 15 či CHIPs, a to vše v 70. letech. Je starším bratrem herečky Erin Moran a Johna Morana.

Topol černý (Populus nigra) je listnatý opadavý strom z čeledi vrbovité (Salicaceae). Dorůstá výšky až kolem 30 metrů, dožívá se až několika staletí.
Koruna je široká se silnými větvemi, vysoká, klenutá, rozložitá, u starých stromů může působit nepravidelným dojmem. Kmen topolu černého je plnodřevný, rovný, u starších jedinců svalcovitý a často pokroucený. Dřevo bývá v jádře světle hnědavé, bez dřeňových skvrn, poměrně hrubé a velmi lehké. Kůra v mládí šedobílá, později se od báze kmene nahoru tvoří hluboce trhlinatá hnědošedá borka. Starší větvičky jsou žlutošedé s velkými naběhlými lenticelami. Kořenový systém je mělký a dlouze protáhlý. Projevuje se hojná výmladnost z pařezů i sválových hrbolů na kmeni, ale také z kořenů. Rozmnožování odnožemi je možné. Je řazen mezi rychle rostoucí dřeviny.
Listy na makroblastech (dlouhých větévkách) jsou asi 5–9 cm dlouhé, střídavé, dlouze řapíkaté, okrouhlé až kosočtverečné, dlouze zašpičatělé, při bázi uťaté nebo široce klínovité, s prosvítavým, jemně vroubkovaně pilovitým okrajem. Lysé, na líci světle zelené, na rubu poněkud světlejší. Řapík bočně zmáčklý. Listy na brachyblastech (zkrácených větévkách) jsou všeobecně kratší.
Květy topolu černého jsou dvoudomé. Samčí jehnědy dorůstají do délky kolem 5 cm, jsou tlusté, válcovité, nící, s purpurově červenými prašníky. Samičí jehnědy bývají štíhlejší, zelenavé, se žlutými bliznami. Topol kvete v březnu a dubnu. Semeno dozrává v červnu.
Plodem topolu jsou tobolky, které jsou tlusté, zašpičatělé, zelenavě hnědé, lysé, zřetelně stopkaté. Pokud jsou zralé, bývají většinou prasklé. Semena světle hnědá, se sněhobíle vlnatým svazečkem chloupků. Větrem jsou roznášeny ve velkém množství, takže v rozlehlých porostech topolů to v době zrání může vypadat, jako by napadl čerstvý sníh.
Letorosty mají žlutavou až světle hnědou barvu, jsou lesklé. Pupeny jsou na větvích spirálovitě uspořádány, bývají značně velké, hnědé, těsně přisedlé, špičaté, lepkavé, puklé voní balzámem. Květní pupeny odstálé, ven zahnuté.
Topol černý pochází z velkých říčních údolí střední Evropy a jižní Evropy, dnes roste navíc i v západní a střední Asii a severní Africe.
Topolům černým se nejlépe daří na svěžích humusovitých půdách. Světlomilná dřevina, nenáročná. Vyskytuje se na periodicky zaplavovaných půdách (lužní lesy), ve vlhkých lesích, na březích řek a potoků.
Strom alejí a parků. Jako okrasná dřevina a do větrolamů byl často využíván úzce sloupovitý kultivar 'Italica'.
Často je vysazován na hrázích rybníků a podél vodních toků, kde zpevňuje kypré břehy. Jako rychle rostoucí dřevina slouží například jako zdroj obnovitelných zdrojů energie – používá se jako palivo ve formě štěpky nebo pilinových briket. Fládrované dřevo sukovitých kmenů se užívá jako imitace drahých zámořských dřev. Topolová mast z pupenů a vazelíny se dříve užívala proti revmatickým obtížím, na hemeroidy, omrzliny a popáleniny od slunce.
Stromy a keře lesa - Prof. Dr. Gottfried Amann; J. Steinbrener Vimperk 1997, ISBN 80-901324-9-9

Torpédo je zbraň určená k ničení hladinových lodí i ponorek. Je schopno v omezené míře samostatného pohybu. Má válcovité tělo, v němž je umístěna pohonná jednotka, řídící logika a výbušná nálož. Je vypouštěno z torpédometu a nebo svrháváno do vody (ať už z paluby člunu, nebo z letadla/vrtulníku).
Tato zbraň nese název podle latinského názvu parejnoků torpedo pocházejícího z latinského slovesa torpore (ztuhnout, ochromit), neboť parejnoci dokáží vytvářet elektrický výboj, kterým ochromují či omračují svou oběť.
BRANFILL-COOK, Roger. Torpedo: The Complete History of the World's Most Revolutionary Naval Weapon. Barnslay: Seaforth Publishing, 2014. ISBN 978-1-84832-215-8. (anglicky) 
KIRBY, Geoff J. A History of the Torpedo, Parts 1 and 2. Journal of the ROYAL NAVAL SCIENTIFIC SERVICE. 1. 1972, čís. 27.1, s. 30 až 55. Dostupné online. 
KIRBY, Geoff J. A History of the Torpedo, Parts 3 and 4. Journal of the ROYAL NAVAL SCIENTIFIC SERVICE. 3. 1972, čís. 27.2, s. 78 až 105. Dostupné online.
KIRBY, Geoff. NAVIES IN TRANSITION: A History of the Torpedo The Early Days [online]. Rev. 1999 [cit. 2010-01-28]. Poprvé publikováno v Journal of the Royal Navy Scientific Service Vol 27 No 1. Dostupné online. (anglicky)
Torpédoborec je rychlá a obratná válečná loď se silnou raketovou, hlavňovou a torpédovou výzbrojí, určená k plnění mnoha různorodých úkolů. Jeho hlavním úkolem je vedení boje s letadly, ponorkami a hladinovými loděmi protivníka na otevřeném moři. Slouží též jako doprovod velkých lodí ve flotile nebo bojové skupině.
Český výraz „torpédoborec“ bývá často považován za zastaralý s vysvětlením, že současné torpédoborce torpéda téměř nepoužívají. Nicméně tento výraz nemá s torpédovou výzbrojí mnoho společného, jde o český významový ekvivalent původního anglického „torpedo-boat destroyer“ (doslova „ničitel torpédových člunů“), jež bylo časem zkráceno na jednoduché "destroyer".
Torpédoborec původně vznikl na konci 19. století jako účinný prostředek proti rychlým torpédovkám a torpédovým člunům. Ve druhé světové válce se mnohem více uplatnil při boji s ponorkami, letadly i lehkými křižníky nepřítele a patřil mezi nejaktivnější hladinové jednotky.
Již za druhé světové války lze sledovat trend omezování torpédové výzbroje torpédoborců (např. demontáž zadních torpédometů na torpédoborcích americké třídy Allen M. Sumner) a naopak posilování protiletadlové výzbroje (zejména u jednotek působících v Pacifiku, kde bylo třeba čelit četným leteckým útokům a v poslední fázi války též sebevražedným útokům kamikaze). Po druhé světové válce navíc došlo k rozmachu raketové techniky a torpédomety z torpédoborců mizí úplně (současné torpédoborce mají zpravidla jenom protiponorkové torpédomety). V SSSR pod vlivem nadšení z raketové výzbroje vznikají torpédoborce, které mají i značně omezenou hlavňovou výzbroj (viz Projekt 56M Kildin, Projekt 57 Kanin a Projekt 61 Kašin) a i v dalších zemích je hlavňová vyzbroj omezována a nahrazována víceúčelovými kanony (americká třída Spruance: 2x 127mm L/54 Mark 45, britský Type 42: 1x 114mm L/55 Mark 8).
Výtlak současných torpédoborců se pohybuje v rozmezí od 4 000 do 10 000 tun. Vzhledem k neustále rostoucím nákladům na zbraňové elektronické systémy je tento druh válečných lodí v poslední době zatlačován do pozadí a počet států, které plánují jejich další stavbu, rychle klesá.
Torpédoborce jsou v současnosti ve výzbroji mnoha námořnictev světa a v mnohých z nich představují nejtěžší jednotky. V námořních silách některých rozvojových i vyspělých zemí slouží starší lodě, které byly vyřazeny námořními velmocemi jako zastaralé. Noví uživatelé tyto dost staré torpédoborce modernizují a lze předpokládat, že budou sloužit ještě hodně dlouho. Mezi státy, které mají staré torpédoborce ve výzbroji, patří mimo jiné - Řecko, Turecko, Brazílie, Chile, Pákistán či Tchaj-wan.
Ve výzbroji vojenského námořnictva Velké Británie (Royal Navy) je v současnosti již jen poslední torpédobec Type 42 (třída Sheffield), které byly postaveny v letech 1976 – 1984. Tato plavidla byla stavěna ve 3 sériích (Batch I, II a III), přičemž 4 lodě třetí série se od předcházejících trochu liší (mají prodloužený trup a další úpravy). Celkem bylo postaveno 14 lodí této třídy, ale 2 lodě byly potopeny – HMS Sheffield (D80) a HMS Coventry (D118) (obě v květnu 1982) během krátké války o Falklandy/Malvíny, zbylé byly vyřazeny.
Roku 2009 byl zařazen do služby první supermoderní britský torpédoborec HMS Daring (D32) o výtlaku 7 350 tun z nové třídy Daring. Do roku 2013 vstoupilo do služby zbylých pět plánovaných lodí této třídy, které kladou jasný důraz na spolehlivou protivzdušnou obranu proti útočícím letadlům, vrtulníkům a protilodním řízeným raketám nepřítele.
PATTON, Keith “Powder”. That’s a destroyer? [online]. thenavalist.com, 2017-04-10 [cit. 2017-11-06]. Dostupné online. (anglicky)
Tosca ([toska]) je opera o třech dějstvích italského skladatele Giacoma Pucciniho na italské libreto, které napsali Luigi Illica a Giuseppe Giacosa. Premiéra se konala v divadle Teatro Costanzi v Římě dne 14. ledna 1900. Libreto, napsané na základě francouzské divadelní hry La Tosca Victoriena Sardoua z roku 1887, je melodramatické dílo odehrávající se v Římě v červnu 1800 v době, kdy nadvláda Neapolského království nad Římem byla ohrožena Napoleonovou invazí do Itálie. Obsahuje nejen vyobrazení vášnivého milostného vztahu, ale také mučení, vraždy a sebevraždy, a také některé z nejznámějších Pucciniho dramatických a lyrických árií.
Puccini viděl Sardouovu hru během jejího uvádění v Itálii v roce 1889, a po určitém váhání získal v roce 1895 práva na její zhudebnění. Převedení mnohomluvné francouzské hry do výstižné italské opery trvalo čtyři roky, během nichž se skladatel opakovaně dohadoval se svými libretisty a vydavatelem. Tosca měla premiéru v době nepokojů v Římě, její první uvedení bylo proto ze strachu z narušení o jeden den odloženo. Přes nevalné hodnocení kritiků měla opera okamžitý úspěch u veřejnosti.
Hudebně je Tosca strukturována jako prokomponovaná forma s áriemi, recitativy, sbory a dalšími prvky hudebně sladěnými do jednolitého celku. Puccini používá wagnerovské leitmotivy odlišující postavy, předměty a myšlenky. I když kritici tuto operu často zavrhovali jako povrchní melodrama se zmatenou zápletkou, na druhou stranu vždy uznávali kvalitu její partitury a vynalézavost orchestrace. Dramatická síla Tosky a jejích postav nepřestávají fascinovat účinkující i diváky a na světových jevištích zůstává jednou z nejčastěji prováděných oper. Opera vyšla na mnoha nahrávkách, a to jak studiových, tak ze živých představení.
Francouzský dramatik Victorien Sardou napsal více než 70 her; téměř všechny byly ve své době úspěšné, dodnes se uvádí např. jeho hra Madame Sans-Gêne. Na počátku 80. let 19. století začal Sardou spolupracovat se slavnou herečkou Sarou Bernhardtovou, pro niž napsal řadu historických melodramat. Jeho třetí hra pro Bernhardtovou, La Tosca, která měla premiéru v Paříži dne 24. listopadu 1887 a ve které herečka vystupovala po celé Evropě, byla s více než 3 000 představeními jen v samotné Francii vynikajícím úspěchem.Puccini viděl představení La Tosca nejméně dvakrát, v Miláně a Turínu. Dne 7. května 1889 napsal svému nakladateli Giuliovi Ricordimu. Prosil ho, aby získal od Sardoua povolení převést jeho dílo do operní formy: „Vidím v této Tosce operu, kterou potřebuji, bez přehnaného rozsahu, bez komplikované výpravy, která nebude vyžadovat obvyklou přemrštěnou porci hudby.“ Ricordi poslal svého agenta Emanuela Muzia do Paříže, aby vyjednával se Sardouem. Ten upřednostňoval zpracování své hry francouzským skladatelem. Stěžoval si na přijetí své hry v Itálii, zejména v Miláně, a namítal, že i jiní skladatelé mají o dílo zájem. Nicméně Ricordi dosáhl uzavření smlouvy se Sardouem a zadal libretistovi Luigimu Illicovi úkol adaptovat hru do operní podoby. V roce 1891 Illica varoval Pucciniho před tímto projektem; s největší pravděpodobností v přesvědčení, že hra nebude moci být úspěšně zhudebněna. Když Sardou vyjádřil pochyby nad tím, že jeho nejúspěšnější práce bude svěřena relativně neznámému skladateli, jehož hudba se mu nadto nelíbila, Puccini se urazil. Odstoupil od smlouvy a Ricordi následně dílo zadal skladateli Albertu Franchettimu.Illica poté napsal libreto pro Franchettiho, kterému ale zadání zcela nevyhovovalo. Existuje několik verzí toho, jak Ricordi dosáhl, že se Franchetti nakonec vzdal svých práv, takže mohl znovu pověřit Pucciniho, který se o námět opět začal zajímat. Podle některých záznamů Ricordi přesvědčil Franchettiho, že dílo je příliš násilné, než aby mohlo být úspěšně uvedeno. Podle rodinné tradice Franchettiových vrátil skladatel práci zpět jako velké gesto, řka: „(Puccini) má více talentu než já.“ Americká badatelka Deborah Burton tvrdí, že Franchetti práci vzdal prostě proto, že neměl o hře valné mínění a necítil z ní hudbu.  V květnu 1895 se Franchetti vzdal práv a v srpnu téhož roku Puccini podepsal smlouvu na pokračování projektu.
Podle libreta se děj Tosky odehrává v Římě v červnu roku 1800. Sardou svou hru datoval přesněji, La Tosca se odehrává v odpoledních hodinách, večer a brzy ráno dne 17. a 18. června 1800.Itálie byla dlouho rozdělena do mnoha malých států. V Římě sídlil papež, který vládl Papežskému státu situovanému ve střední Itálii. V návaznosti na Velkou francouzskou revoluci napadla francouzská armáda pod velením Napoleona Bonaparte v roce 1796 Itálii. Dne 11. února 1798 vstoupila téměř bez odporu do Říma a ustavila tam republiku. Tato republika byla ovládána sedmi konzuly. V opeře se vyskytuje postava Cesare Angelotti, který byl dříve jedním ze sedmi konzulů. Tato postava může být založena na reálném konzulovi jménem Libero Angelucci. V září 1799 se Francouzi, kteří republiku chránili, stáhli z Říma. Když odešli, obsadila město vojska Neapolského království.V květnu 1800 Napoleon jako nepochybný vůdce Francie přešel ještě jednou se svými vojsky přes Alpy do Itálie. Dne 14. června se jeho armáda utkala s rakouskými silami v bitvě u Marenga (nedaleko Alessandrie). Rakouští vojáci byli zpočátku úspěšní; v polovině dopoledne měli pod kontrolou bitevní pole. Jejich velitel, Michael von Melas, poslal tuto zprávu na jih směrem do Říma. Nicméně v pozdním odpoledni dorazily čerstvé posily francouzských vojáků a Napoleon napadl unavené Rakušany. Jakmile Melas ve zmatku ustoupil se zbytky své armády, poslal na jih s upravenou zprávou druhého posla. Neapolci opustili Řím, a město strávilo dalších čtrnáct let pod francouzskou nadvládou.
Cesare Angelotti, bývalý konzul Římské republiky a nyní politický vězeň na útěku, vbíhá do kostela a skrývá se v soukromé kapli rodiny Attavanti – jeho sestra, markýza Attavanti, pro něj ukryla klíč ke kapli u nohou sochy Panny Marie. Následně do chrámu vstoupí postarší kostelník a začne uklízet. Když zazní klekání, poklekne kostelník k modlitbě. Malíř Mario Cavaradossi přichází pokračovat v práci na svém obraze Máří Magdalény. Kostelník rozpoznává podobnost mezi portrétem a plavovlasou ženou, která byla na návštěvě kostela nedávno (neví, že je to Angelottiho sestra). Cavaradossi popisuje „skrytou harmonii“ („Recondita armonia“) kontrastu mezi plavovlasou kráskou z obrazu a svou tmavovlasou milenkou, zpěvačkou Florií Toskou. Kostelník před odchodem mumlá svůj nesouhlas.
Objeví se Angelotti a vzrušeně sděluje svému příteli Cavaradossimu, který sympatizuje s republikány, že je pronásledován šéfem policie, baronem Scarpiou. Cavaradossi slibuje, že mu po setmění pomůže. Je slyšet hlas Tosky volající Cavaradossiho. Malíř dává Angelottimu svůj koš s jídlem a Angelotti se spěšně vrací do svého úkrytu. Tosca vstoupí a podezřívavě se ptá Cavaradossiho, co tu dělal – myslí si, že mluvil s jinou ženou. Cavaradossi ji uklidňuje a Tosca se ho pokouší přesvědčit, aby ji vzal ten večer do své vily: „Non la sospiri, la nostra casetta“ („Netoužíš po našem domečku?“). Tosca následně projevuje žárlivost na ženu na obraze, na kterém poznává markýzu Attavanti. Cavaradossi jí podobnost vysvětluje tím, že šlechtičnu jen pozoroval při modlitbě v kostele. Ubezpečuje Toscu o své věrnosti a ptá se jí, které oči by mohly být krásnější než její vlastní: „Qual'occhio al mondo“ („Jaké oči na světě“). Po Tosčině odchodu se znovu objeví Angelotti a probírá s malířem svůj plán na útěk v převlečení za ženu, a to do šatů, které mu v kapli zanechala sestra. Cavaradossi dává Angelottimu klíč od své vily a navrhuje, aby se schoval v nepoužívané studni na zahradě.
Zvuk děla signalizuje, že byl odhalen Angelottiho útěk. On i Cavaradossi spěchají z kostela. Kostelník vstupuje znovu s chóristy a slaví zprávu, že Napoleon byl u Marenga zřejmě poražen. Oslavy náhle přestanou se vstupem barona Scarpii, jeho nohsleda Spoletta a několika policejních agentů. Zaslechli, že Angelotti hledal útočiště v tomto kostele. Scarpia nařizuje hledání a v kapli najdou prázdný koš na jídlo a vějíř s erbem rodu Attavanti. Scarpia vyslýchá kostelníka a jeho podezření dále vzroste, když se dozví, že v kostele byl Cavaradossi; Scarpia malíři nevěří a naopak ho podezřívá ze spoluúčasti na Angelottiho útěku. Když Tosca přijde hledat svého milence, Scarpia rafinovaně probouzí její žárlivost tím, že naznačuje vztah mezi malířem a markýzou Attavanti. Obrací Tosčinu pozornost k vějíři a tvrdí, že někdo musel milence v kapli překvapit. Tosca uvěří jeho lsti, rozzuří se a spěchá si to s Cavaradossim vyřídit. Scarpia posílá Spoletta a jeho agenty, aby ji sledovali, protože předpokládá, že je zavede k Cavaradossimu a Angelottimu. O samotě se škodolibě raduje, když odhaluje svůj záměr zmocnit se Tosky jako ženy a dát Cavaradossiho popravit. Do kostela vstupuje průvod zpívající Te Deum; s výkřikem „Tosco, pro tebe zapomínám i na Boha!“, se Scarpia připojuje ke sborové modlitbě.
Scarpia u večeře posílá lístek Tosce s příkazem, aby přišla do jeho bytu. Nebyl schopen nalézt Angelottiho, ale zatkl Cavaradossiho. Když je Cavaradossi přiveden dovnitř a vyslýchán, je zároveň slyšet hlas Tosky, jak zpívá v jiné místnosti paláce slavnostní kantátu. Cavaradossi popírá, že by o Angelottiho útěku cokoliv věděl. Tosca přichází právě včas, aby zahlédla, jak je její milenec odváděn do předpokoje k mučení. Malíř s ní stačí krátce promluvit a říká jí, ať mlčí. Scarpia tvrdí Tosce, že může svého milence zachránit od nepopsatelné bolesti, jestliže prozradí Angelottiho úkryt. Tosca odolává, ale když slyší Cavaradossiho bolestivé výkřiky, vyzradí nakonec Scarpiovi, že Angelotti je ukryt ve studni v zahradě Cavaradossiho vily.
Scarpia nařizuje zastavit Cavaradossiho mučení a zraněný malíř je přiveden zpět. Nabývá vědomí, a když se dozví o Tosčině zradě, zuřivě jí to vytýká. Vstupuje policejní agent Sciarrone se zprávou o Napoleonově vítězství u Marenga. Cavaradossi s výsměchem říká Scarpiovi, že jeho krutovláda bude brzy u konce, a poté je odtažen pryč Scarpiovými muži. Scarpia, zůstav sám s Toskou, navrhuje dohodu: když se mu oddá, bude Cavaradossi osvobozen. Ta je znechucena a opakovaně odmítá jeho návrhy. Z venku slyší bubny, které oznamují popravu; zatímco Scarpia čeká na její rozhodnutí, Tosca se modlí k Bohu o pomoc a ptá se, proč ji opustil: „Vissi d'arte“ („Žila jsem pro své umění“). Scarpia zůstává i přes její prosby neoblomný. Když Spoletta přináší zprávu, že se Angelotti zabil sám a že vše je připraveno pro Cavaradossiho popravu, Tosca v zoufalství souhlasí s tím, že bude Scarpiovi po vůli výměnou za svobodu pro Cavaradossiho. Scarpia nařídí jeho zástupci Spolettovi, aby uspořádal falešnou popravu; oba připomínají, že to bude, „jak jsme to udělali s hrabětem Palmierim“.
Po Spolettově odchodu Tosca ukládá další podmínku, že Scarpia musí jí a jejímu milenci vydat průvodní list pro bezpečný odchod z Říma. Zatímco on podepisuje dokument, Tosca tiše vezme nůž z večerní tabule. Když jí Scarpia triumfálně obejme, probodne ho s výkřikem: „Toto je polibek Tosky!“. Když Scarpia padá mrtev, prohlašuje Tosca, že mu teď odpouští. Vytáhne mu průvodní list z kapsy a před odchodem v gestu zbožnosti rozsvítí svíce a pokládá na mrtvé tělo krucifix.
Pasáček zpívá (v římském nářečí) „Io de' sospiri“ („Tolik ti dám vzdechů“), zatímco kostelní zvony svolávají na matutinum. Stráže přivádějí Cavaradossiho a oznamují mu, že má poslední hodinu života. Malíř odmítá návštěvu kněze, ale požádá, aby mohl napsat dopis Tosce. Začne psát, ale je brzy přemožen vzpomínkami: „E lucevan le stelle“ („A hvězdy zářily“). Tosca vstoupí a ukazuje mu průvodní list. Řekne mu, že zabila Scarpiu a že blížící poprava bude jen fingovaná: Cavaradossi musí předstírat smrt, pak mohou opustit Řím společně, dříve než bude objevena Scarpiova mrtvola. Cavaradossi se diví odvaze, kterou projevila tak jemná a něžná žena: „O dolci mani“ („Ó, sladké ruce“). Dvojice nadšeně plánuje svůj život daleko od Říma. Tosca úzkostlivě poučuje Cavaradossiho, jak má přesvědčivě hrát svou roli při falešné popravě. Řekne mu, že na něj popravčí četa vystřelí slepými patronami, a ukládá mu, aby spadl jakoby mrtvý. Cavaradossi souhlasí s tím, že bude hrát „jako Tosca na divadle“.
Cavaradossi je odveden a Tosca s rostoucí netrpělivostí pozoruje, jak se chystá poprava. Muži vystřelí, Cavaradossi padá a Tosca volá „Ecco un artista!“ („To je herec!“). Když všichni vojáci odejdou, spěchá za Cavaradossim, jen aby zjistila, že je mrtvý doopravdy; Scarpia ji zradil. Zdrcena objímá jeho mrtvé tělo a pláče. Jsou slyšet hlasy Spoletta, Sciarroneho a vojáků, což naznačuje, že Scarpiovo tělo bylo nalezeno a že je známo, že ho zabila Tosca. Když Spoletta, Sciarrone a vojáci vtrhnou na místo, Tosca se zvedá, uniká jim a vybíhá na hradby. S výkřikem „O Scarpia, avanti Dio!“ („Ó Scarpio, setkáme se před Bohem!“) se vrhá přes jejich okraj vstříc smrti.
Sardouova pětitaktová hra La Tosca obsahuje velké množství dialogů a expozic. Do děje opery jsou zapracovány některé detaily hry, avšak originální dílo obsahuje mnohem více postav a mnohem více detailů, které se v opeře nevyskytují. Ve hře jsou milenci zobrazeni, jako by se jednalo o Francouze: postava Florie Tosky ve velké míře vychází z osobnosti Sary Bernhardtové, zatímco její milenec Cavaradossi je sice římského původu, ale narodil se v Paříži. Illica a Giuseppe Giacosa, dramatik, který byl angažován, aby vypiloval verše (Illica odpovídal spíše za celkový rozvrh), nejen že potřebovali hru drasticky ořezat, ale i zařídit, aby motivace postav a jejich jednání byly vhodné pro italskou operu. Giacosa a Puccini se nad zestručňováním textu opakovaně dostávali do střetu, přičemž Giacosa nabyl dojmu, že Puccini ve skutečnosti nechce projekt dokončit.
První náčrt libreta, který Illica pro Pucciniho vytvořil, se znovu objevil v roce 2000 poté, co byl po mnoho let ztracen. Obsahuje značné odlišnosti od konečného libreta. Ty jsou relativně malé v prvních dvou jednáních, ale mnohem patrnější ve třetím jednání, kde popis úsvitu v Římě, který otevírá třetí jednání, je mnohem delší a Cavaradossiho tragická árie, výsledná „E lucevan le stelle“, má od konečného znění odlišný text. Libreto z roku 1896 rovněž nabízí jiný konec, ve kterém Tosca neumírá, ale místo toho zešílí. V závěrečné scéně kolébá hlavu milence ve svém klíně a blouzní, že ona a její Mario jsou na benátské gondole, a ona prosí gondoliéra o ticho. Sardou odmítl o takové změně uvažovat a trval na tom, že stejně jako ve hře se Tosca musí vrhnout z hradeb Andělského hradu vstříc své smrti. Puccini souhlasil se Sardouem a prohlásil, že scéna šílenství vyvolá v divácích dojem blízkého konce opery a způsobí, že diváci vyrazí směrem k šatnám. Puccini tlačil na libretisty tak tvrdě, že Giacosa mu několikrát dramaticky hrozil, že svou práci opustí. Oba libretisté byli nakonec v roce 1898 schopni dát Puccinimu to, v co doufali, že bude finální verzí libreta.V průběhu roku 1897 Puccini provedl na partituře jen málo práce, věnoval se především uvádění opery Bohéma. Titulní strana rukopisné partitury Tosky, která obsahuje motiv spojený s postavou barona Scarpii, je z ledna 1898. Na Pucciniho žádost Giacosa nedůtklivě poskytl nový text pro milostný duet z prvního jednání. V srpnu Puccini odstranil několik čísel z opery, podle svého životopisce Jana Phillips-Matze „ořezal Tosku až na kost a zanechal pouze tři silné postavy zavřené ve vydýchaném vzduchu; násilné, hutně se odvíjející melodrama, kde zůstal jen malý prostor pro lyriku“. Na konci roku 1897 Puccini napsal, že na té opeře „usilovně dře“ (v originálu italsky „Mi rompo i coglioni“).Puccini požádal své kněžské přátele o slova pro shromáždění, mumlaná na začátku prvního jednání v Te Deum. Když ho nic poskytnutého neuspokojilo, dodal si ona slova sám. Pro hudbu Te Deum zkoumal melodie, se kterými se tento hymnus hrál v římských kostelech. Snažil se autenticky reprodukovat průvod kardinálů, a dokonce i hudebně naznačit uniformy Švýcarské gardy. Přizpůsobil hudbu přesnému tónu velkého zvonu Baziliky svatého Petra a stejně tak byl pečlivý při psaní melodií, které otevírají 3. dějství, ve kterém se Řím probouzí za zvuků kostelních zvonů. Cestoval do Říma a zašel na Andělský hrad určit zvuk tonů tamějších matutinových zvonů tak, jak by byly slyšet z jeho hradeb. Puccini nechal pro scénu východu slunce v Římě zadat výrobu zvonů na zakázku u čtyř různých sléváren. Zřejmě to nemělo požadovaný účinek, protože jak Illica psal Ricordimu den po premiéře, „velký rozruch a velké množství peněz kolem zvonů představovalo další hloupost, protože to prošlo zcela bez povšimnutí.“ Nicméně zvony dodnes zůstávají zdrojem potíží a finančních nákladů pro operní domy, které Tosku uvádějí.Ve 2. dějství, když Tosca zpívá v zákulisí kantátu, která oslavuje předpokládanou porážku Napoleona, byl Puccini v pokušení následovat text Sardouovy hry a použít hudbu Giovanniho Paisiella, a to až do chvíle, kdy konečně napsal svoji vlastní imitaci Paisiellova stylu. Celé dílo bylo hotovo teprve 29. září 1899, kdy mohl Puccini označit závěrečnou stránku partitury jako dokončenou. Navzdory zápisu bylo třeba ještě udělat další práce, jako například píseň pasáčka na začátku třetího jednání. Puccini, který se vždy snažil dát do svých děl místní kolorit, chtěl tuto píseň mít v římském nářečí. Skladatel proto požádal jistého přítele, aby mu našel „dobrého básníka v římském dialektu“, který by mu napsal pár slov. Nakonec báseň, která byla po mírné úpravě do opery zahrnuta, napsal folklorista Luigi Zanazzo.V říjnu 1899 si Ricordi uvědomil, že část z hudby z Cavaradossiho árie z třetího jednání „O dolci mani“ byla vypůjčena z melodií, které Puccini vypustil ze své rané opery Edgar, a požadoval po něm změny. Puccini bránil svou hudbu jako přesný výraz toho, co Cavaradossi musí cítit na daném místě, a nabídl, že přijede vydavateli do Milána celé 3. dějství zahrát a zazpívat. Ricordi byl ohromen dokončenou předehrou tohoto dějství, kterou obdržel na začátku listopadu, a zmírnil své stanovisko, i když ještě stále nebyl úplně spokojen s hudbou k oné árii. V každém případě bylo již tak málo času do plánované premiéry v lednu 1900, že nemohly být prováděny další změny.
Tosca byla zkoušena v divadle Teatro Costanzi v prosinci 1899. Vzhledem k tomu, že děj se odehrává v Římě, Ricordi uspořádal opeře římskou premiéru, i když to znamenalo, že ji nemohl dirigovat Arturo Toscanini, jak Puccini doufal – Toscanini byl zcela vytížen v milánském operní domě La Scala. Jako dirigent byl určen Leopoldo Mugnone. Pro titulní roli byla vybrána vynikající (ale impulzivní) rumunská sopranistka Hariclea Darclée. Eugenio Giraldoni, jehož otec kdysi jako první zpíval rozmanité role ve Verdiho operách, se stal prvním Scarpiou. Mladý Enrico Caruso doufal, že bude moci zpívat Cavaradossiho přednost však dostal zkušenější tenorista Emilio De Marchi. Představení režíroval Nino Vignuzzi s jevištními návrhy německého malíře a grafika Adolfa Hohensteina.V době premiéry zažívala již po několik let Itálie politické a sociální nepokoje. Začátek Svatého roku v prosinci 1899 přilákal do města věřící, ale také přinesl hrozby plynoucí od anarchistů a dalších protiklerikálů. Policie obdržela varování o anarchistických bombách v divadle a instruovala dirigenta Mugnoneho (který přežil výbuch bomby v operním divadle v Barceloně), že v případě nouze má zahrát královský pochod. Neklid způsobil odložení premiéry o jeden den na 14. ledna.V roce 1900 už byla premiéra opery napsané Puccinim národní událostí. Zúčastnilo se jí mnoho římských hodnostářů, stejně jako královna Markéta Savojská, i když dorazila až po prvním jednání. Byl přítomen předseda italské vlády Luigi Pelloux s několika členy kabinetu, stejně jako řada Pucciniho operních soupeřů, včetně Alberta Franchettiho, Pietra Mascagniho, Francesca Cilea a Ildebranda Pizzettiho. Krátce poté, co se zvedla opona, došlo k narušení pořádku v zadní části divadla způsobené opozdilci snažícími se dostat do hlediště. Na výkřik „spusťte oponu!“ zastavil Mugnone orchestr. O několik okamžiků později mohla opera znovu začít a pokračovala dále, již bez dalšího přerušení.I když první představení nebylo zcela triumfální, jak Puccini doufal, bylo celkově úspěšné s řadou děkovaček, četné árie musely být opakovány. Velká část reakcí kritiků a všeobecně v tisku byla vlažná, v mnoha ohlasech se ozývaly výhrady vůči libretu Illica a Giacosy. V reakci na to Illica odsoudil Pucciniho za to, že se svými libretisty jedná „jako s kulisáky“ a že text redukoval na stín jeho původní podoby. Brzy však veškeré veřejné pochybnosti o Tosce zmizely; premiéra byla následována dvaceti představeními, která se všechna konala před plným hledištěm.
Milánská premiéra v La Scale se konala 17. března 1900 a dirigentem byl Arturo Toscanini. Darclée a Giraldoni opakovali své role; prominentní tenor Giuseppe Borgatti nahradil De Marchiho v roli Cavaradossiho. Opera měla v Miláně velký úspěch a hrála se před vyprodanými hledišti. Puccini cestoval do Londýna na britskou premiéru v Královské opeře v Covent Garden dne 12. července, s chorvatskou sopranistkou Milkou Terninou a italským tenoristou Fernandem De Luciou v roli zoufalých milenců a italským barytonistou Antoniem Scottim v roli Scarpii. Puccini odtud napsal, že Tosca „byl naprostý triumf“ a londýnský Ricordiho zástupce rychle podepsal smlouvu na provedení Tosky v New Yorku ve Spojených státech. Premiéra v Metropolitní opeře („Met“) v New Yorku byla dne 4. února 1901, až na italského tenoristu Giuseppe Cremoniniho, který nahradil De Lucia, se hrála ve stejném obsazení jako v Londýně. Pro francouzskou premiéru v operním domě Opéra-Comique v Paříži dne 13. října 1903 se řízení veškerého dění na jevišti ujal sám 72letý Sardou. Puccini byl potěšen, jak veřejnost v Paříži přijala jeho dílo i přes nepříznivé komentáře kritiky. Opera byla následně premiérována v řadě měst po celé Evropě, Americe, Austrálii a dokonce na Dálném východě. Až do vypuknutí války v roce 1914 byla Tosca provedena ve více než 50 městech po celém světě.Mezi prominentní časné představitelky Tosky patřila slavná česká sopranistka Ema Destinnová, která tuto roli pravidelně zpívala v dlouhotrvajícím partnerství s tenorem Enrikem Caruso, a to jak v newyorské Metropolitní opeře, tak v londýnském Royal Opera House. Další věhlasná česká pěvkyně Maria Jeritza, pocházející z Brna a působící po mnoho let v New Yorku a ve Vídni, přinesla do role Tosky vlastní osobitý styl. Říkalo se, že byla Pucciniho ideální Toskou. Maria Jeritza byla první pěvkyní, která zpívala árii „Vissi d'arte“ v poloze na břiše, když jednou upadla na pódium přitom, jak se vyhýbala Scarpiovu sevření. Byl to velký úspěch a Jeritza poté zpívala árii pokaždé vleže.Co se týče nástupkyň první generace představitelek Tosky, je operními nadšenci za největší interpretku této role považována řecká sopranistka Maria Callas, a to především na základě jejích vystoupení v Královské opeře v Londýně v roce 1964. Callas a italský barytonista Tito Gobbi jako Scarpia předvedli tehdy strhující pěvecké a herecké výkony. Bylo to přitom na sklonku zářivé kariéry pěvkyně, která platila jako primadonna assoluta. Callas poprvé zpívala Tosku, když jí bylo 18 let, v představení hraném v řečtině v Aténách 27. srpna 1942. Tosca byla také její poslední operní rolí na jevišti ve zvláštním charitativním představení v Královské opeře 7. května 1965. Londýnská inscenace italského režiséra Franca Zeffirelliho se hrála s velkým úspěchem nepřetržitě více než 40 let, než byla v roce 2006 nahrazena novou inscenací. Hlavní roli při tehdejší premiéře ztvárnila rumunská pěvkyně Angela Gheorghiu. 
Mezi netradičními produkcemi Tosky patří uvedení v leningradském Malém divadle 12. listopadu 1924 v textovém přepracování Konstantina Petroviče Vinogradova a Sergeje Dimitreviče Spasského pod názvem Boj za Komunu, děj byl přitom přeložen do Paříže roku 1871. V roce 1996 italský divadelní režisér Luca Ronconi použil v La Scale pokřivenou a zlámanou scénu reprezentující zvraty osudu odrážející děj. Anglický režisér Jonathan Miller v roce 1986 pro představení na 49. ročníku festivalu Maggio Musicale Fiorentino převedl děj do nacisty okupovaného Říma v roce 1944 se Scarpiou jako hlavou fašistické policie. V inscenaci Philippa Himmelmanna na jezerní scéně Bregenzského festivalu v roce 2007 prvnímu jednání dominovalo obrovské orwellovské oko „Velkého bratra“ navržené Johannesem Leiackerem. Duhovka se otevírá a zavírá, aby odhalila surrealistické scény mimo děj. Tato produkce aktualizovala příběh na moderní mafiánský scénář se zvláštními efekty „hodnými bondovky“.
V roce 1992 byla natočena televizní verze opery na místech přesně stanovených Puccinim, v tutéž denní dobu, při níž se každé jednání koná. V obsazení s americkou sopranistkou Catherine Malfitano, věhlasným tenorem Plácidem Domingem a italským barytonistou Ruggero Raimondim bylo představení živě vysíláno po celé Evropě. Luciano Pavarotti, který zpíval Cavaradossiho od konce 70. let 20. století, se objevil na zvláštním vystoupení v Římě 14. ledna 2000, aby oslavil sté výročí opery s Plácidem Domingem jako dirigentem. Posledním divadelním vystoupením Pavarottiho byla role Cavaradossiho v Metropolitní opeře 13. března 2004.Raní Cavaradossiové hráli roli, jako kdyby malíř věřil, že dostal milost a že přežije „falešnou“ popravu. Italský zpěvák Beniamino Gigli, který zpíval tuto roli ve své čtyřicetileté operní kariéře mnohokrát, byl jedním z prvních, kteří předpokládali, že malíř ví nebo má silné podezření, že bude zastřelen. Gigli napsal ve své autobiografii: „Je si jist, že se jedná o jejich poslední společné chvíle na zemi a že se chystá zemřít“. Domingo, dominantní Cavaradossi 70. a 80. let 20. století, s tímto názorem v rozhovoru z roku 1985 souhlasil a tak i on dlouho hrál roli tímto způsobem. Tito Gobbi, který ve svých pozdějších letech operu často režíroval, poznamenal: „Na rozdíl od Florie [Tosky] Cavaradossi ví, že Scarpia nikdy nic nedá, a když předstírá, že věří v něco jiného, tak proto, aby oddálil Tosčinu bolest.“V únoru 2019 uvedla operu Vídeňská opera. Hráli a zpívali: Floria Tosca (Sondra Radvanovsky), Mario Cavaradossi (Piotr Beczała), Baron Scarpia (Thomas Hampson), Cesare Angelotti (Ryan Speedo Green), Kostelník (Alexandru Moisiuc), Spoletta (Benedikt Kobel). DSbor a orchestr Vídeňské státní opery dirigoval Marco Armiliato. Záznam únorového představení uvedl Český rozhlas 13. dubna 2019.
V českých zemích uvedlo Toscu jako první české Národní divadlo v Praze, a to 21. listopadu 1903. Překlad libreta pořídil Otakar Smrčka a čeština se tak po italštině, polštině, němčině a francouzštině stala pátým jazykem, ve kterém byla Tosca zpívána. Režii měl stálý režisér opery Národního divadla Robert Polák, dirigoval Karel Kovařovic. Trojici hlavních představitelů tvořili Růžena Maturová jako Tosca, Otakar Mařák jako Cavaradossi a Bohumil Benoni jako Scarpia. Podle dobového tisku byla premiéra, jejíž propagaci věnovalo Národní divadlo nemalou pozornost, bouřlivým úspěchem, divadlo bylo již dva dny předem vyprodáno a účinkující byli nesčetněkrát vyvoláváni. Vzhledem k provozním poměrům v divadle bylo i deset představení, kterých Tosca do konce sezóny dosáhla, velkým úspěchem, o který se nemálo zasloužili i interpreti. Zdeněk Nejedlý komentoval: „Benoni jako Scarpia byl opravdový ďábel, jeho rafinovaná noblesa přímo řezala. I Maturová vždy jako Tosca excelovala. Popustili oba úplně uzdu někdejšímu svému realismu a zpívávali svá realistická dramata v letech devadesátých, jen s ještě větší zralostí a proto i účinností. Mařák pak, jako nešťastná oběť Scarpiova, zvyšoval zase hrůzu kusu svou sladkostí: bylo dvojnásob kruté krvavě mučit tak sladce lyrického tenora.“Podnětem k obnovenému nastudování bylo hostování Emy Destinnové v titulní roli na čtyři představení v říjnu 1910; do roku 1918 se tak Tosca hrála v Národním divadle 33krát. Následující inscenace se hrála v Národním divadle po dvaadvacet let (1920–1943) a dosáhla 138 představení. V roce 1947 nastudovala Toscu ve slavné inscenaci Karla Jerneka a Josefa Svobody Velká opera 5. května, o rok později sloučená s Národním divadlem. Tato inscenace byla obnovena roku 1960, roku 1980 nahrazena inscenací Ladislava Štrosa, která zůstala v divadle i po jeho převzetí Státní operou Praha. Od roku 1999 se zde hrála opět obnovená inscenace Jernek/Svoboda, jež zajistil i 500. představení Tosky v budově Státní opery a jež slavila derniéru až roku 2016. V letech 2000–2012 se souběžně v historické budově Národního divadla hrála inscenace Vladimíra Morávka, v lednu 2017 tam měla premiéru nová inscenace režiséra Arnauda Bernarda.Teprve se zpožděním tři čtvrtě roku se Toska v českých zemích hrála i německy, a to v Novém německém divadle v Praze (premiéra 8. září 1904). V titulní roli zářila Marie Brandis. S odstupem několika let následovala další německá divadla – v Brně poprvé 15. dubna 1906, v Opavě od sezóny 1908/1909, olomoucká premiéra se konala na Štědrý den roku 1909.
Jako druhé české divadlo uvedlo Tosku Městské divadlo v Plzni, a to poprvé 28. listopadu 1908. Následovaly četné další inscenace, premiérované v letech 1914, 1922, 1926, 1947, 1955, 1971, 1992, 2013. Třetí české profesionální divadlo, Národní divadlo v Brně, uvedlo svou první inscenaci Tosky 11. září 1911. Následovaly inscenace v letech 1923, 1931, 1938, 1958, 1970 a 1996. Poslední brněnská inscenace z roku 2015 režiséra Jiřího Heřmana prolnula děj opery s osudy jedné z nejslavnějších Tosek, Marie Callas.Po založení Československa vzniklo nové české operní divadlo v Ostravě. Tosku uvedlo na konci své druhé sezóny (premiéra 19. května 1921, dirigoval Jaroslav Vogel) a pak ji nově nastudovalo roku 1934. Další inscenace měly premiéry v letech 1942, 1950, 1960, 1979 a 1998. I nově zřízené české divadlo v Olomouci uvedlo Tosku hned ve své první sezóně 1921/22, po druhé světové válce pak ještě čtyřikrát (premiéry v letech 1961, 1979, 1994 a 2009).Po druhé světové válce byla Tosca hrána téměř nepřetržitě i v ostatních českých operních divadlech. Divadlo v Ústí nad Labem provedlo nové inscenace v letech 1947, 1955, 1970, 1981, 1993, 1996, 2005, 2014; v Liberci přišly nové inscenace na scénu v letech 1947, 1965, 1975, 1991 a 2002; v Opavě uvedli nové inscenace v letech 1950, 1959, 1969, 1986, 2005 a 2015 a v Českých Budějovicích vznikly nové inscenace v letech 1962, 1977, 1985, 1996 a 2013. Tosca se tak stabilně řadí k nejhranějším operám v českých zemích.
Z českých pěvkyň Tosku po Maturové a Destinnové zpívaly například Mary Cavanová, Ludmila Červinková, Marie Podvalová, Alena Míková, Drahomíra Tikalová, Libuše Prylová, Milada Šubrtová, Naděžda Kniplová, Eva Děpoltová, Anda-Louise Bogza nebo Eva Urbanová. Roli Cavaradossiho vytvořili po Mařákovi například Antonín Lebeda, Vladimír Wuršer, Jaroslav Gleich, Zdeněk Švehla, Jiří Zahradníček, Leo Marian Vodička nebo Tomáš Černý. Barona Scarpiu zpívali po Benonim například Otakar Chmel, Jan Konstantin, Zdeněk Otava, Přemysl Kočí, Antonín Švorc, René Tuček, Václav Zítek, Jaroslav Souček, Richard Haan, Ivan Kusnjer, Jiří Sulženko, Vladimír Chmelo nebo Gustav Beláček.
Trvalá popularita Tosky nebyla doprovázena zcela souhlasným nadšením hudebních kritiků. Po premiéře však napsal Ippolito Valetta v časopise Nuova Antologia: „[Puccini] našel ve své paletě všechny barvy, všechny odstíny, v jeho rukách se instrumentální textura stává úplně pružnou, gradací zvučnosti je bezpočet, směs je pro ucho spolehlivě vděčná“. Nicméně jeden kritik popsal 2. dějství jako příliš dlouhé a rozvláčné. Další kritici souhlasili s Illicou a Giacosem v tom, že k velké škodě hudby spěch neumožňoval dostatečnou lyričnost. Třetí nazval operu „tři hodiny hluku“.Londýnští kritici přijali dílo mnohem laskavěji, když noviny The Times nazvaly Pucciniho „mistrem v umění naléhavého výrazu“ a pochválily „úžasnou zručnost a trvalou sílu“ hudby. V časopise The Musical Times byla Pucciniho hudba obdivována pro svou upřímnost a „sílu promluvy“. Zato první pařížské uvedení v roce 1903 bylo přijato spíše kriticky: skladatel Paul Dukas si myslel, že práci chyběla soudržnost a styl („krutá a pracně hrůzostrašná historie, kde divadlo, intrika, vášeň a charaktery jsou vším a člověk a duše nejsou ničím“), zatímco Gabriel Fauré byl uražen „znepokojivými vulgaritami“. Skladatel André Messager, který dirigoval francouzskou premiéru Tosky,  napsal, že „chce-li někdo v tomto chápání hudebního umění vidět projev nové italské školy, začíná se nám stýskat po té staré“. Příznivce našla Tosca – vedle obecenstva – v Claudu Debussym.Podobně na německé půdě bylo přijetí Tosky většinou kritiky i hudebníků spíše nepříznivé. Slavný dirigent Felix Mottl ji nazval „opičárnou“, Richard Strauss zase „notorickým kýčem nejhoršího druhu“ a zvláštní averzi k ní měl Gustav Mahler: prohlásil ji za „uměleckou slátaninu“ („Kunstmachwerk“) a za důkaz, že „dneska umí výborně instrumentovat každý idiot“, a odmítl ji uvést ve Vídeňské dvorní opeře, dokud stál v jejím čele. Čelný vídeňský hudební kritik přelomu století Julius Korngold (otec skladatele Ericha Wolfganga Korngolda) pro Tosku razil pojem „mučírenská hudba“. Podobně hovořil Robert Hirschfeld ve Wiener Zeitung: „Mučicí nástroje zabalené v parfémované bavlně – ocelové hroty s neškodnými rohovinovými knoflíčky – urážka inteligence, již ani chorobná mysl neospravedlňuje“.Ani českou premiéru dobová kritika nepřivítala příliš vřele, přičemž se soustředila především na údajnou nevhodnost námětu. Jeden z kritiků Národních listů považoval myšlenku zhudebnění Sardouovy hry za „čirý nevkus“, a i když dílu přiznával scénickou obratnost a svrchovanou napínavost, trval na tom, že „předváděti mučení, vraždy a popravy není úkolem umění“. Proto prý také „hudba Pucciniova sklesá na něco zcela podružného, ba v celém dramatě vlastně zbytečného“, schází jí přesvědčivost a „přes mnohé raffinované podrobnůstky tu v instrumentaci, tu v rythmice“ upadá do stereotypu. Za jednu z nejsilnějších stránek díla ironicky označuje reklamu, která Toscu doprovázela, a litoval, že „tolik nákladu a píle věnováno dílu tak pochybného vkusu“. Podle recenzenta brněnských Lidových novin Puccini v Tosce – údajně „odmítnuté seriosní kritikou všech divadel“ – zcela ztroskotal: „Co tu hudebně podává, nechá vás skoro veskrze úplně chladnými a je místy […] tak úžasně prázdné, že se divíte, jak mohla tato opera vzbudit tolik zájmu, kolik ho ve světě vzbudila.“ Zdeněk Nejedlý s jistým odstupem (1920) nemohl upřít Tosce divadelní účinnost, a když ji označuje za „zmodernisovaného Rigoletta“, je to spíše poctou než odsudkem. „Působivý krvák, dráždivý, k tomu moderně rafinovaný, i v erotice moderní, ale přece jen krvák, a proto nic nového,“ znělo jeho konečné hodnocení.Zatímco řadu prvních kritik pohoršoval samotný krvavý námět (vražda a poprava na jevišti, mučení za scénou), pozdější kritici jí vyčítali spíše kombinaci sentimentality a sadismu; skladatel a muzokolog Jan Meyerowitz jí vyčítal „fašismem, zejména jeho severní variantou, živenou mentální zvrhlost spočívající ve fascinaci utrpením druhých“ a Pucciniho tendenci nechat své operní hrdinky (od Manon Lescaut po Liù) pro jejich lásku bez viny trpět a umírat komentoval slovy: „každý soudce, který cítí radost, když odsuzuje lidi, nadto nevinné, je netvor.“ I jiní autoři hledali v Pucciniho hudbě ideové spříznění s italským fašismem (podobně jako v případě vztahu nacismu a hudby Richarda Wagnera), čemuž odpovídalo i místo, jaké v Mussoliniho kulturní politice zaujímaly Pucciniho opery, a z nich zvláště Tosca jako jedna z mála často hraných celovečerních oper odehrávajících se v Itálii. Tosca byla první operou, která se roku 1937 hrála před masovým publikem v renovovaných Caracallových lázních, ještě roku 1944 se dávala pro Wehrmacht ve zvláštním slavnostním představení s nejlepšími italskými zpěváky své doby (Tito Gobbi, Beniamino Gigli, Maria Caniglia).Odmítavý postoj středoevropské hudební vědy k Pucciniho dílu na dlouho fixoval německý filosof a estetik Theodor Adorno, nebyl však sám. V 50. letech 20. století mladý muzikolog Joseph Kerman Tosku označil dodnes známým přízviskem „ošuntělý dojáček“ (v originálu anglicky „shabby little shocker“); v reakci na to dirigent sir Thomas Beecham poznamenal, že cokoliv Kerman říká o Puccinim, „může být bezpečně ignorováno“.V recenzi psané půl století po premiéře (roku 1954) zkušený anglický hudební kritik Ernest Newman sice uznal „smrsknutí [Sardouovy] hry pro operní účely za nesmírně obtížnou záležitost“, ale byl toho názoru, že nuance Sardouova původního děje jsou zpracovány „velmi chabě“, takže „hodně z toho, co se děje a proč se to děje, je pro diváka nesrozumitelné“. Celkově však Newman předložil spíše pozitivní soud: „[Pucciniho opery] jsou do jisté míry pouhým svazkem triků, ale nikdo jiný neprovedl stejné triky ani zdaleka tak dobře“. V pomalé kritické rehabilitaci Pucciniho díla včetně Tosky pokračovali od 50. let 20. století francouzský hudební teoretik, pedagog a skladatel René Leibowitz ve svých Dějinách opery (1957) a Fantómech opery (1972) a Mosco Carner v své kritické biografii Pucciniho z roku 1958. Proti dosavadnímu náhledu na tuto operu jako hudebně konzervativní začali hudební vědci poukazovat na příbuznost nejen s novátorskými prvky v díle Debussyho a Richarda Strausse, ale například i s avantgardní hudbou druhé vídeňské školy, zejména Arnolda Schoenberga.Britský operní vědec Julian Budden poznamenal, že Puccini „nešikovně zachází s politickým prvkem“, ale přesto vychvaluje operu jako „triumf čistého divadla“. Shoduje se tak s názorem řady divadelních praktiků – například režisér mj. slavné newyorské inscenace Tosky Franco Zeffirelli ji označil za „nejkrásnější, nejdramatičtější operu, jaká kdy byla napsána“. Původně australský hudební kritik Charles Osborne připisuje obrovskou popularitu Tosky u diváků napjaté účinnosti jejího melodramatického děje, příležitosti dané třem hlavním postavám zářit hlasově a dramaticky a skutečnosti, že opera obsahuje dvě velké árie: „Vissi d’arte“ a „E lucevan le stelle“.I když ze všech Pucciniho oper byla Tosca v době svého uvedení a dlouho poté největším předmětem kritiky, neměly proměnlivé postoje hudebníků i hudební kritiky žádný vliv na popularitu Tosky u obecenstva, která od její premiéry nikdy nezakolísala. Tosca je dodnes velmi populární: podle databáze Operabase jí patří, co se týče početnosti uvádění, páté místo na světě s 2694 představeními v průběhu pěti sezón 2011/12 až 2015/16. Jedním z důvodu četnosti jejího uvádění i je i relativní snadnost provedení i na menších divadlech – potřebuje prakticky pouze tři dobré zpěváky, přičemž například partie Tosky je při své atraktivnosti i rozsáhlosti pěvecky mnohem snazší než třeba Butterfly nebo Turandot, o verdiovských či dokonce wagnerovských hrdinkách nemluvě.
Ke konci 19. století byla již všeobecně opuštěna klasická forma operní struktury, ve které se árie, duety a další samostatná vokální čísla střídaly s pasážemi recitativů nebo dialogů. Bylo tomu tak i v Itálii, kde se prosadil nový styl – verismus. Opery se staly „prokomponovanými formami“, s nepřetržitým proudem hudby, ve kterém se mnohdy už nevyskytovaly samostatně identifikovatelné pasáže. V tom, co kritik Edward Greenfield nazývá konceptem „velké melodie“, Puccini zachovává omezený počet samostatných pasáží, které se od svého hudebního okolí liší svými zapamatovatelnými melodiemi. Dokonce i v pasážích spojujících „velké melodie“ udržuje Puccini vysokou míru lyriky a jen zřídka se uchyluje k recitativu.Budden popisuje Toscu jako nejwagnerovštější Pucciniho dílo, a to kvůli použití hudebních leitmotivů. Na rozdíl od Wagnera však Puccini nerozvíjí ani netransformuje své motivy, ani je nezaplétá do symfonické hudby, ale používá leitmotivy, aby odkázal na postavy, předměty a myšlenky, a jako připomínky v rámci příběhu. Nejvýraznější z těchto motivů je posloupnost tří velmi hlasitých a pronikavých akordů, které otevírají operu a které představují ďábelskou postavu Scarpii, nebo snad, jak se domnívá Charles Osborne, násilnou atmosféru, která prostupuje celou operou. Budden tvrdí, že Scarpiova tyranie, chlípnost a chtíč formují „dynamický motor, který zapaluje drama“. Další motivy identifikují samotnou Toscu, lásku Tosky a Cavaradossiho, prchajícího Angelottiho, zpola komickou postavu kostelníka v 1. jednání, téma mučení v 2. jednání a další prvky.
Opera začíná bez předehry; úvodní akordy Scarpiova motivu vedou bezprostředně k výstupu rozrušeného Angelottiho a „uprchlickému“ motivu. Vstup kostelníka za doprovodu jeho rozmarného buffo tématu zvedá náladu, stejně jako obecně veselý hovor tohoto prostého muže s Cavaradossim, který následuje po jeho pozdějším vstupu. To vede k první z „velkých melodií“, Cavaradossiho „Recondita armonia“ s drženým vysokým b, doprovázená kostelníkovým reptáním v protimelodii. V této árii převažují témata, která se opakují v následném milostném duetu, z čehož je zřejmé, že i když obraz malovaný Cavaradossim může mít rysy markýzy Attavanti, je skutečnou inspirací jeho díla Tosca. Cavaradossiho dialog s Angelottim je přerušen příchodem Tosky, což je signalizováno jejím motivem, který podle Newmana zahrnuje „kočičí, hlazenou kadenci, pro ni tak charakteristickou.“ Ačkoli Tosca vstupuje prudce a s podezřením, hudba vykresluje její oddanost a vyrovnanost. Podle Buddena v tom není žádný rozpor: žárlivost Tosky je do značné míry způsobena jejími životními zkušenostmi, avšak její milenec ji nebere příliš vážně.Po Tosčině árii „Non la sospiri“ a následné hádce vyvolané její žárlivostí, která se vyvine v charakteristický vášnivý milostný duet „Qual'occhio“, který poskytuje to, co muzikolog Burton Fisher popisuje jako „téměř erotický lyrismus, který byl nazván pornofonie“. Krátká scéna, v níž se vrací kostelník s chóristy oslavit Napoleonovu porážku, skýtá téměř poslední bezstarostné okamžiky v opeře. Po vstupu Scarpii provázeném jeho hrozivým tématem se nálada stává chmurnou, pak čím dál tím temnější. Zatímco policejní šéf vyslýchá kostelníka, opakuje se „uprchlický motiv“ ještě třikrát, pokaždé důrazněji, což signalizuje Scarpiův úspěch ve vyšetřování. Při Scarpiově dialogu s Toscou vytváří zvuk vyzvánění zvonů, protkaný do orchestrální hudby, téměř náboženskou atmosféru, pro kterou Puccini čerpal ze své do té doby nepublikované mše z roku 1880. Finální scéna jednání vyrůstá v kontrast posvátného a světského motivu, přičemž se Scarpiův chlípně snivý zpěv prolíná s dmoucím sborovým Te Deum. Scarpia se nakonec připojuje ke sboru v závěrečné větě „Te aeternum Patrem omnis terra veneratur“ („Tebe, věčný Otče, oslavuje celá země“). Poté první jednání končí bouřlivým zopakováním Scarpiova motivu.
Fisher poznamenal, že Pucciniho múza byla tragická. V druhém dějství Tosky podle Newmana dosahuje své největší velikosti jako mistr hudební hrůzy. Jednání začíná tiše, Scarpia dumá o nadcházejícím pádu Angelottiho a Cavaradossiho, zatímco na pozadí hraje gavota ve vzdálené části paláce Farnese. Pro tuto hudbu Puccini upravil patnáct let starý studentský výkon svého mladšího bratra Micheleho s tím, že takto jeho bratr mohl skrze něho znovu ožít. V dialogu se Spolettou, v motivu „mučení“ – podle Buddena „ideogramu utrpení“ – zazní poprvé předzvěst toho, co má přijít. Když je Cavaradossi přiveden k výslechu, je slyšet hlas Tosky ze zákulisí se sborem zpívajícím kantátu, „[její] uhlazený styl kontrastuje s dramaticky se zvyšujícím napětím a stále temnějším jevištním děním“. Kantáta je s největší pravděpodobností Cantata a Giove, v literatuře označována jako ztracené Pucciniho dílo z roku 1897.Osborne popisuje scény, které následují – Cavaradossiho výslech, jeho mučení, Scarpiovo sadistické trápení Tosky, jako Pucciniho hudební ekvivalent pařížskému hororovému divadlu grand guignol, ke kterému Cavaradossiho krátké „Vittoria! Vittoria!“ na novinku o Napoleonově vítězství poskytuje pouze částečnou úlevu. Scarpiova árie „Già, mi dicon venal“ („Ano, říkají, že jsem prodejný“) je hned následována Tosčinou „Vissi d'arte“. Lyrické andante založené na motivu Tosky z prvního jednání je snad nejznámější árie opery, přesto ji Puccini považoval za omyl a chtěl ho odstranit, neboť zdržovalo děj. Fisher to nazývá „jobovská modlitba zpochybňující Boha kvůli potrestání ženy, která žila nezištně a spravedlivě“. Pro závěr jednání Newman přirovnává orchestrální vřavu, který následuje poté, co Tosca probodne Scarpiu, k náhlému vzplanutí po pomalé větě Beethovenovy Deváté symfonie. Po Tosčině pohrdavém „E avanti lui tremava tutta Roma!“ („Celý Řím se třásl před ním “), zpívané monotónně na středním cis. (místy mluveně), hudba postupně slábne a končí tím, co Newman nazývá „nejpůsobivější morbidní scénou v dějinách opery.“ Závěrečné noty jednání pocházejí ze Scarpiova motivu, tlumené, v mollové tónině.
Klidný začátek třetího jednání poskytuje krátký oddech od dramatu. Úvodní šestnáctitaktové téma pro lesní rohy budou později zpívat Cavaradossi a Tosca ve svém závěrečném duetu. Orchestrální předehra, která následuje, líčí východ slunce v Římě; pastorální aura je zdůrazněna písní pasáčka a zvuky zvonců ovcí a kostelních zvonů, autentičnost zvonů potvrzuje Pucciniho časně ranní procházky v Římě. V hudbě se objevují motivy připomínající Scarpiu, Tosku a Cavaradossiho, které se mění s tím, jak drama pokračuje se vstupem Cavaradossiho, na orchestrální vyjádření toho, co se pak promění v melodii z jeho árie „E lucevan le stelle“.
Tato árie je Cavaradossiho rozloučení s láskou a životem. Je to „mučivý nářek a smutek postavený kolem slov 'Muoio disperato' (Umírám v zoufalství)“. Puccini trval na zahrnutí těchto slov a později uvedl, že obdivovatelé operních árií museli mít trojnásobný důvod být mu vděční: za kompozici hudby, za obstarání textu a „za odmítnutí odborné rady, aby výsledek zahodil do koše na papír“. Závěrečný duet milenců Tosky a Cavaradossiho „Amaro sol na te“, končící hudbou lesních rohů, která dějství zahajovala, nesouznělo s Ricordiho představou transcendentálního milostného duetu, který by byl přiléhavým vyvrcholením opery. Puccini však své hudební zpracování duetu odůvodnil tím, že vyjadřuje zaujetí Tosky pro to, aby naučila Cavaradossiho, jak má předstírat svou smrt.Ve scéně popravy, která následuje, se vynořuje téma, které svým neustálým opakováním Newmanovi připomínalo „hudbu proměny“, která odděluje obě části 1. jednání Wagnerova Parsifala. V závěrečných taktech, jak Tosca uniká Spolettovi a vrhá se z hradeb, zní téma z árie „E lucevan le stelle“, které se hraje tutta forze (plnou silou). Analytici velmi kritizovali tuto volbu závěru, především kvůli příznačnému spojení hudby spíše s Cavaradossim než Toskou. Joseph Kerman závěrečnou hudbu zesměšňoval, protože „Tosca skáče a orchestr křičí první věc, která ho napadne.“ Budden ale tvrdí, že je zcela logické ukončit tuto temnou operu jejím nejčernějším tématem. Podle historičky a bývalé operní pěvkyně Susan Vandiver Nicassio „konflikt mezi slovní a hudebních stopou na konci opery je tak sporný a nečekaný, že pokud nedojde k nějakým nečekaným objevům v Pucciniho pozůstalosti, nikdy nemůže být skutečně vyřešen.“
První kompletní nahrávka Tosky byla vytvořena v roce 1918 za použití akustického záznamu zvuku. Dirigent Carlo Sabajno byl dirigentem britské společnosti Gramophone Company od roku 1904; vytvořil nahrávky několika oper, včetně Verdiho La traviaty a Rigoletta, než se pustil do řešení Tosky s vesměs neznámým obsazením, s italskou sopranistkou Lyou Remondini v hlavní roli. V následujícím roce, 1919, nahrál Sabajno Tosku znovu, tentokrát se známějšími zpěváky, s italskou sopranistkou Valentinou Bartolomasi a tenoristou Attiliem Salvaneschim v rolích Tosky a Cavaradossiho. V roce 1929, o deset let později, se Sabajno vrátil k opeře potřetí, a to nahrávkou s orchestrem a sborem La Scaly a s hvězdami, jako byla italská sopranistka Carmen Melis a italský pěvec Apollo Granfort v rolích Tosky a Scarpii. V roce 1938 si britská firma HMV zajistila služby renomovaného italského tenoristy Beniamina Gigliho spolu se sopranistkou Marií Canigliou jako Toskou a dirigentem Olivierem De Fabritiisem a pořídila tak kompletní záznam opery, který byl šířen na 14 oboustranných šelakových deskách.V poválečném období, po vynálezu dlouhohrajících desek, dominovaly nahrávky Tosky s Marií Callas. V roce 1953 vytvořila Callas společně s dirigentem Victorem de Sabata a s orchestrem a sborem divadla La Scala pro EMI nahrávku, která byla po celá desetiletí považována za nejlepší ze všech zaznamenaných představení opery. Callas natočila operu v roce 1964 znovu pro EMI ve stereo záznamu. Zachovala se také řada živých jevištních výkonů Marie Callas jako Tosky. Nejranější jsou dvě vystoupení v Mexiku v roce 1950 a 1952, a poslední v Londýně v roce 1965. První stereofonní záznam opery byl vyroben v roce 1957 americkou společností RCA Victor. Rakousko-americký dirigent Erich Leinsdorf řídil orchestr a sbor Římské opery se Zinkou Milanovou jako Toskou, legendárním švédským tenorem Jussim Björlingem jako Cavaradossim a americkým barytonistou Leonardem Warrenem jako Scarpiou. Uznávaná je též nahrávka dirigenta Herberta von Karajana s orchestrem Vídeňské státní opery z roku 1963, na které zpívali americká sopranistka Leontyne Price, italský tenor Giuseppe Di Stefano a italský baryton Giuseppe Taddei.70. a 80. léta zaznamenala šíření mnoha nahrávek, často ze živých představení. Celou operu nebo jednotlivé árie a dvojzpěvy z Tosky nahrávali všichni tehdy slavní pěvci, jak sopranistky, tak tenoristé a barytonisté. Vysoce ceněny jsou mj. nahrávky Cavaradossiho árií slovenského, tehdy československého tenoristy Petera Dvorského, sólisty Vídeňské státní opery. Plácido Domingo poprvé nazpíval Cavaradossiho v roce 1973 a pokračoval později v pravidelných intervalech až do roku 1994. V roce 1976 se spojil se svým synem Plácidem Domingem mladším, který zpíval píseň pasáčka v britské nahrávce s orchestrem New Philharmonia Orchestra. V roce 1993 vznikla nahrávka Tosky s katalánskými pěvci Montserrat Caballé v hlavní roli a Josém Carrerasem jako Cavaradossim pod taktovkou Colina Davise.
Novější ceněné nahrávky zahrnují CD britsko-italského dirigenta Antonia Pappana z roku 2000 v londýnské Královské opeře. Zde zpívali rumunská sopranistka Angela Gheorghiu, její tehdejší manžel, francouzský tenorista Roberto Alagna jako Cavaradossi a Ital Ruggero Raimondi jako Scarpia. Dosti vzácné jsou nahrávky Tosky v jiných jazycích než italštině, ale nejsou zcela neznámé; během let vyšly verze mj. ve francouzštině, němčině, španělštině, maďarštině a ruštině. Obdivovaná je anglická verze vydaná v roce 1995, ve které dirigent David Parry řídil orchestr London Philharmonia Orchestra a také pěvci byli z velké části Britové.Od konce 90. let vyšly četné obrazové záznamy opery na DVD a Blu-ray discích. Patří mezi ně nové produkce, ale i upravené verze historických záznamů. Jednou z nejnovějších nahrávek Tosky je záznam s dirigentem Pappanem a pěvci Angelou Gheorghiu, Jonasem Kaufmannem a Brynem Terfelem.
Orchestrální partitura Tosky vyšla na konci roku 1899 ve známém hudebním vydavatelství Ricordi (G. Ricordi & Co. nebo také Casa Ricordi). Přes určité námitky samotného majitele vydavatelství Giulia Ricordiho, které vyjádřil ohledně podoby závěrečného jednání, zůstala partitura dodaná k tisku relativně nezměněná až do vydání z roku 1909. Další vydání opery v její původní, nezměněné podobě vyšlo v nakladatelství Dover Press v roce 1991.Partitura z roku 1909 obsahuje celou řadu drobných změn z rukopisné partitury. Některé z nich jsou změny slov: odpověď Cavaradossiho kostelníkovi, když se ho ptá, zda malíř činí pokání je změněn z „Pranzai“ („Jsem po jídle.“) na „Fame non ho“ („Nemám hlad.“), který, jak uvádí William Ashbrook ve své studii o Pucciniho operách, zvýrazňuje třídní rozdíl mezi těmito dvěma postavami. Když Tosca utěšuje Cavaradossiho po scéně mučení, mu nyní říká: „Ma il giusto Iddio lo punirà“ („Ale spravedlivý Bůh ho potrestá“ [tj. Scarpiu]), když dříve říkala, „Ma il sozzo sbirro lo pagherà“ („Ale ten špinavý policajt za to zaplatí.“). Ostatní změny jsou v hudbě; když Tosca požaduje Cavaradossiho svobodu („Il prezzo!“), hudba se změní odstraněním oktávového skoku, což Tosce umožňuje více vyjádřit své opovržení a nenávist ke Scarpiovi v pasáži, která je nyní v blízkosti středu hlasového rozsahu sopranistky. Pozůstatek z latinského hymnu, zpívaného Toscou a Cavaradossim ve třetím jednání, přežil do prvního zveřejnění partitury a libreta, ale už není v novějších verzích. Podle Ashbrooka je nejpřekvapivější změnou zkrácení v místě, kde Tosca zjistí pravdu o „falešné“ popravě a volá „Finire così? Finire così?“ („Takhle skončit? Takhle skončit?“), které se původně zpívalo jako pětitaktový fragment na melodii „E lucevan le stelle“. Ashbrook oceňuje Pucciniho za vypuštění úseku v místě, kde prodleva je téměř nesnesitelná, když události spěchají do svého uzavření, ale poukazuje na to, že motiv z „E lucevan le stelle“ v závěrečné pasáži by se zdál být méně nepatřičný, pokud by byl míněn jako zdůraznění lásky Tosky a Cavaradossiho k sobě navzájem, a nebyl jen melodií, kterou Tosca nikdy neslyšela.
ZdrojeASHBROOK, William. The Operas of Puccini. Ithaca, New York: Cornell University Press, 1985. ISBN 978-0-8014-9309-6. (anglicky) 
BUDDEN, Julian. Puccini: His Life and Works. Oxford: Oxford University Press, 2002. ISBN 978-0-226-57971-9. (anglicky) 
 Tosca's Prism: Three Moments of Western Cultural History. Příprava vydání Deborah Burton, Susan Vandiver Nicassio, Agostino Züno. Boston: Northeastern University Press, 2004. ISBN 978-1-55553-616-9. (anglicky) 
 Opera Classics Library Presents Tosca. Příprava vydání Burton D. Fisher. Boca Raton, Florida: Opera Journeys Publishing, 2005. ISBN 978-1-930841-41-3. (anglicky) 
GIRARDI, Michele. Puccini: His International Art. Chicago: Chicago University Press, 2000. Miller Tosca maggio musicale 1986 Dostupné online. ISBN 978-0-226-29757-6. (anglicky) 
GREENFELD, Howard. Puccini. London: Robert Hale, 1980. ISBN 978-0-7091-9368-5. (anglicky) 
GREENFIELD, Edward. Puccini: Keeper of the Seal. London: Arrow Books, 1958. (anglicky) 
 The Penguin Guide to Opera on Compact Discs. Příprava vydání Edward Greenfield, Ivan March, Robert Layton. London: Penguin Books, 1993. ISBN 978-0-14-046957-8. (anglicky) 
KERMAN, Joseph. Opera as Drama. Berkeley and Los Angeles: University of California Press, 2005. Dostupné online. ISBN 978-0-520-24692-8. (anglicky)  (Poznámka: tato kniha byla poprvé vydána Alfredem A. Knopfem v roce 1956)
 Opera: Composers, Works, Performers. Příprava vydání Sigrid Neef. Cologne: Könemann, 2000. ISBN 978-3-8290-3571-2. (anglicky) 
NICASSIO, Susan Vandiver. Tosca's Rome: The Play and the Opera in Historical Context. Oxford: University of Chicago Press, 2002. Dostupné online. ISBN 978-0-19-517974-3. (anglicky) 
OSBORNE, Charles. The Complete Operas of Puccini. London: Victor Gollancz, 1990. ISBN 978-0-575-04868-3. (anglicky) 
PETSALĒS-DIOMĒDĒS, N. The Unknown Callas: The Greek Years. Cleckheaton (UK): Amadeus Press, 2001. ISBN 978-1-57467-059-2. (anglicky) 
PHILLIPS-MATZ, Mary Jane. Puccini: A Biography. Boston: Northeastern University Press, 2002. Dostupné online. ISBN 978-1-55553-530-8. (anglicky) 
 The Classic Good CD & DVD Guide 2006. Příprava vydání David Roberts. London: Haymarket, 2005. ISBN 978-0-86024-972-6. (anglicky)
The Metropolitan Opera Guide to Recorded Opera. Příprava vydání Paul Gruber. New York: W. W. Norton & Company, 2003. Dostupné online. ISBN 978-0-393-03444-8. (anglicky) 
HOSTOMSKÁ, Anna a kol. Opera – Průvodce operní tvorbou. 11. vyd. Praha: NS Svoboda, 2018. 1466 s. ISBN 978-80-205-0637-5. S. 294–296.
 G. Puccini Tosca [online].  New York: G. Ricordi, 1905. Kompletní klavírní výtah s poznámkami. Dostupné online. (italsky) 
NICASSIO, Susan Vandiver. Ten Things You Didn't Know about Tosca [online]. University of Chicago Press, 1999. Dostupné online. (anglicky)