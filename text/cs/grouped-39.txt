
Božec je vesnice v okrese Kolín, je součástí obce Krakovany. Nachází se asi 0,5 km na sever od Krakovan. V roce 2011 zde bylo evidováno 51 adres.Božec je také název katastrálního území o rozloze 2,81 km2.

Boží hrob je označení hrobu poblíž popraviště na Golgotě, do kterého bylo podle evangelií uloženo tělo Ježíše Krista po jeho ukřižování a ze kterého třetího dne vstal z mrtvých. Podle tradice se nachází uvnitř baziliky Božího hrobu v Křesťanské čtvrti Jeruzaléma.
Boží hrob je také název pro zobrazení tohoto hrobu, zejména v podobě stavbičky (kaple Božího hrobu) napodobující svatyňku uvnitř jeruzalémského chrámu nebo plastickým zpodobnění skalního hrobu s Ježíšem vystavovaného od středověku v katolických kostelích o Velikonocích.
Podle evangelií se jednalo o nový hrob Josefa Arimatejského, který si od Piláta vyžádal Ježíšovo tělo, a byl vytesaný do skály v zahradě, která se nacházela v místech ukřižování. Ježíšovo tělo bylo ošetřeno mastmi a zabaleno do pláten a vchod do hrobu uzavřen velkým kamenem. Pilát nechal vchod zapečetit a strážit, aby zabránil Ježíšovým příznivcům tajně tělo odnést a falešně oznamovat jeho vzkříšení.
V neděli, po sobotním svátku, byl nalezen odvalený kámen a prázdný hrob. Detaily líčení se v jednotlivých evangeliích různí. Prázdný hrob nalezla Marie z Magdaly, případně s dalšími ženami, které přišly zaopatřit tělo vonnými mastmi. V hrobě se nalézalo jen plátno, ve kterém bylo tělo zabaleno, a zjevil se anděl nebo dvojice andělů, kteří zvěstovali Ježíšovo vzkříšení. Podle Janova evangelia prohlédli hrob Petr a milovaný učedník (tradičně Jan Evangelista) a Marii se u hrobu kromě andělů zjevil i sám Ježíš, ještě před svým nanebevstoupením.
Boží hrob měl být objeven v Jeruzalémě na začátku 4. století zásluhou svaté Heleny, která měla též objevit Pravý kříž. První chrám nad hrobem postavil její syn, císař Konstantin a stal se od té doby poutním místem. Místo bylo opakovaně poničeno a přestavováno, dnešní chrám je výsledkem rekonstrukce po požáru v 19. století.Boží hrob se nachází v malé svatyni, tzv. edikule, uvnitř chrámu. Vlastní hrob sestává ze dvou prostor (kaplí). Přední je Andělská kaple s kamenem, který má být fragment kamene uzavírající hrobku a na kterém dle evangelií seděl anděl zvěstující Ježíšovo vzkříšení. Druhá místnost je vlastní pohřební komora, kde mělo být uloženo Ježíšovo tělo.
Boží hrob je název symbolického zpodobnění Kristova hrobu, které se v katolické církvi tradičně staví v kostelích každoročně o Velikonocích. Do něj se obvykle po skončení velkopátečních obřadů, popřípadě už po přijímání na Zelený čtvrtek ukládá eucharistie. V Bílou sobotu u něj věřící drží stráž – takzvané bdění.

Boží oko, případně oko Prozřetelnosti, je symbol lidského oka v trojúhelníku, často ještě obklopený paprsky.
Používá se v křesťanském umění od renesance. Oko představuje Boží vševědoucnost a trojúhelník svatou Trojici. Objevuje se například na obrazech nebo na fasádách i vnitřní výzdobě barokních a klasicistních chrámů. Jedním z nejstarších vyobrazení je na obraze Hostina v Emauzích z r. 1525 od Jacopa da Pontormo.
Symbol získal oblibu i mimo náboženskou sféru, nalezneme ho například na rubu pečeti Spojených států amerických (1782), která je také zobrazena na jednodolarové bankovce, nebo Deklaraci práv člověka a občana z roku 1789. Trojúhelník pak někdy bývá vykládán jako symbol pyramidy, která se také objevuje na americké pečeti. 
Symbol bývá často dáván do souvislosti s okultismem a svobodným zednářstvím. Zvláště na symbolu na americké pečeti pak staví některé teorie spiknutí, což je například zpracované ve filmu Lovci pokladů.

Bozkovské dolomitové jeskyně se nacházejí 1 km severně od obce Bozkov v Libereckém kraji, okres Semily. Tvoří je nejrozsáhlejší jeskynní systém v severovýchodních Čechách a jako jediný je tvořen vápnitým dolomitem. Jeskyně, které jsou geologickou lokalitou národního významu, mají od roku 1999 status národní přírodní památky.
První jeskynní prostory byly objeveny r. 1947 po odstřelu vápence v místním malém lomu. Objevila se dutina z větší části zavalená kameny a hlínou. Místní nadšenci v čele s Josefem Kurfiřtem, Richardem Havlem a Josefem Dolenským zde začali postupně odkrývat nehluboko pod povrchem puklinové podzemní chodby a dutiny, po deseti letech se balvanitým závalem prokopali do části Staré jeskyně, kterou nazvali Bludiště, a 21. září 1957 objevili vstup do Jeskyně Překvapení, kde poprvé našli i krápníkovou výzdobu.
Na dalším výzkumu jeskyní u Bozkova pracovali speleologové Krasové sekce Národního muzea z Prahy pod vedením tehdy ještě studenta Františka Skřivánka a K. Valáška. Na základě předchozího geologického a geofyzikálního průzkumu objevili r. 1958 další část systému - Novou jeskyni s největším podzemním jezerem v Čechách ve 24 m dlouhém a 14 m vysokém Jezerním dómu.
Dr. Skřivánek vedl již jako zaměstnanec Státního ústavu ochrany přírody a krajiny další výzkum krasu, směřující k jeho zpřístupnění veřejnosti. Roku 1961 nebylo pochybnosti o jejich atraktivitě, a tak byla proražena přístupová štola mezi Starou a Novou jeskyní, hladina jezírka musela být pro možnost volného přístupu snížena o 5 metrů. Roku 1969 byly jeskyně zpřístupněny turistům.
Bozkovské jeskyně se nacházejí v Železnobrodské vrchovině v nadmořské výšce 425 až 485 metrů (vchod 452 m) na výměře 5,24 hektarů. Území je prostoupeno převážně přeměněnými horninami (fylity, zelené břidlice) krkonošsko-jizerského krystalinika silurského stáří. Zde, na tektonické poruše při styku náhorní roviny s přilehlým údolním svahem Vraštilovského potoka vznikla čočka vápnitého a místy i křemitého dolomitu s křemitými a křemennými žilkami. Toto těleso je dlouhé 400 a široké 200 m, má mocnost až přes 100 m, na východě v místě bývalého lomu dolomit vystupuje k povrchu. Na západě na náhorní planině jsou horniny hluboce rozvětrány a přeměněny na pískovcové eluvium. Na povrchu nalézáme občas vývěry i závrty.
Jeskynní výzdoba je jedinečná. Z menší části ji tvoří klasické krápníky, unikátem však jsou excentrické vláknité a keříčkovité krápníky. Ze stěn a stropů vystupují křemenné římsy a lišty. Voda okyselená okolními horninami tu vytvořila voštinovité a síťovité struktury, krajkové ozdoby a police. Nejnižší části jsou vyplněny modrozelenou vodou průzračného Bozkovského podzemního jezera, které je největší v Čechách (plocha hladiny 320 m2, dle Sylabu pro průvodce).
Původní květnatá bučina s příměsí habru a javoru byla nahrazena převažujícím smrkem, modřínem a břízou. Lesní hospodářství musí zde mít především protierozní funkci, neboť podzemní prostory jsou blízko povrchu. Na jaře se hojně vyskytuje bledule jarní. V jeskyních byly objeveny hnízdiště netopýra ušatého (Plecotus auritus), velkého (Myotis myotis), černého (Barbestella barbastellus) a vrápence malého (Rhinolophus hipposideros).
V dnešní době známo zhruba 1070 m podzemních prostor, z toho je zpřístupněno 350 m chodeb. Turistická trasa v jeskyni trasa je dlouhá 400 m a překonává zhruba 300 schodů. Prohlídka trvá 40 minut, vnitřní teplota je trvale 7,6 °C. Jeskyně se dělí na systém Nových a Starých jeskyní. Obě části jsou propojeny 50 m dlouhým umělým tunelem.
Návštěvníci přicházejí přes Kapli, procházejí Půlnoční jeskyní a Jeskyní za prahem, za křižovatkou pokračují do Souběžné chodby, Pirátské chodby, červeně osvětleného Pekla, za nímž se nachází ještě Vánoční jeskyně. Kolem Labutího jezírka pak projdou do Loupežnické jeskyně a Blátivou chodbou se vrátí na křižovatku. Tímto návštěvníci projdou systém Nových jeskyních a 50m dlouhým tunelem, kde budou míjet Větrnou jeskyni a okénko s průhledem na původní vchod do jeskyní, se vydají do centrální části Starých jeskyních – do Staré Bozkovské jeskyně. Dále budou pokračovat kolem Bludiště a Jeskyní překvapení, Listopadovou chodbou, prostorou u Sloních uší a chodbou zdobenou sintrovými vodopády „Rokokové panenky“, načež se štolou vracejí zpět na křižovatku a po schodech pokračují do Jezerního dómu, kde prohlídka končí (stav z r. 2000 dle plánku).
Návštěvníci mohou parkovat na severním okraji obce Bozkov na velkém parkovišti, příp. se mohou dostat přístupovou stezkou od železniční stanice Jesenný, event. autobusem (Semily – Vysoké nad Jizerou), zastávka u kostela. Jeskyně jsou přístupné celoročně (každé pondělí zavřeno).
https://www.cesky-raj.cz/priroda/narodni-prirodni-pamatky/narodni-prirodni-pamatka-bozkovske-dolomitove-jeskyne/
Bráhmana či bráhman či bráhmin – indický duchovní, příslušník stejnojmenné kasty
Brahman či brahma – pojem z hinduistické filozofie označující abstraktní prvek božství

Brahmanský skot je velké masné plemeno zebu. Pochází ze čtyř plemen zebu, které byly dovezeny z Indie do Spojených států v 19. století. Je to skot s vysokými denními přírůstky a dobrou kvalitou masa a podílel se na vytvoření dalších masných plemen, jako je Santa Getrudis, beefmaster, brangus či bradford. Mimo USA se chová také v Jižní Americe a v Austrálii, v Německu se sperma býků brahmanského skotu využívá k převodnému křížení.
Zebu byl do Jižní Karolíny a Louisiany dovážen v letech 1849 až 1854. Jednalo se o zebu původem z Indie, plemene kankrej, nellore, gir a krishna valley, která byla původně tažným skotem. Ve Spojených státech se výchozí plemena propojila v jediné, které bylo po založení svazu chovatelů v roce 1924 šlechtěno na výraznou masnou užitkovost.
Brahmanský skot je zebu velkého tělesného rámce, trup je hluboký a široký, zvířata jsou dobře osvalená. Má výrazný hrb okrouhlého tvaru, který se u starších zvířat klopí nazad. Hlava je dlouhá, s nízko nasazenýma, dlouhýma a převislýma ušima, rohy jsou krátké a tlusté, směřující dozadu. Výrazný je velký visící lalok. Srst je krátká, nejčastěji stříbřitá až ocelově šedá.
Je to výrazně masný skot s vysokými přírůstky, krávy se snadno telí, porodní hmotnost telat není velká. Je nenáročný, odolný proti nemocem a tolerantní vůči vysokým teplotám.
SAMBRAUS, Hans Hinrich. Atlas plemen hospodářských zvířat. Praha: Nakladatelství Brázda, 2006. 295 s. ISBN 80-209-0344-5. (česky)
Bramborníček hnědý (Saxicola rubetra) je malý monotypický druh ptáka z čeledi lejskovitých.
Dorůstá délky 13–14 cm, v rozpětí křídel měří 21–24 cm a váží 15–20 g. Samec má hnědavě černé strany hlavy lemované bílými proužky, oranžově béžové hrdlo a hruď, bělavé břicho a skvrnitou svrchní část těla. Samice a mláďata jsou podobná, jen méně kontrastně zbarvená.
V Evropě je možné si jej splést zejména se samicí nebo mladým jedincem bramborníčka černohlavého (S. rubicola), od kterých se dá spolehlivě odlišit díky výraznému bílému nadočnímu proužku a bělejšímu břichu.
Samci zpívají z vyvýšených míst. Vábí pronikavým „fytyk–tyk“ a „jiv jiv“; zpěv je hlasitý, převážně flétnovitý.
Hnízdí v Evropě a západní Asii v rozmezí od Irska a severního Portugalska západně až po povodí řeky Ob nedaleko Novosibirsku východně, severo-jižně pak od severního Norska po střední Španělsko a Itálii, severní Řecko a Kavkaz. Je tažný, zimuje v subsaharské Africe. Ve střední Evropě se vyskytuje od března do října.
V České republice hnízdí na většině území, v počtu 10–20 tisíc párů. Je zde zvláště chráněn jako ohrožený druh.
K hnízdění vyhledává hlavně vlhké louky. Na tahu se vyskytuje i v jiných otevřených krajinách, včetně polí.
Živí se hlavně hmyzem, ale i jinými bezobratlými, včetně pavouků nebo měkkýšů. Na podzim požírá také bobule. Kořist vyhlíží z vysokých bylin nebo jiných vyvýšených míst, odkud ji následně chytá na zemi nebo v letu.
Pohlavně dospívá ve druhém kalendářním roce. Hnízdí 1× ročně od května do srpna. Hnízdo ze stébel trav a kořínků staví na zemi v trsu trávy. V jedné snůšce je 5–6 zelenomodrých vajec o velikosti 19,1 × 14,5 mm. Na jejich inkubaci trvající 11–14 dnů se podílí pouze samice. Mláďata opouštějí hnízdo po 12–14 dnech, kdy jsou ještě nevzletná. Opeřena jsou pak ve věku 17–19 dnů.

Brána Nebeského klidu (ZZ: 天安门, TZ: 天安門, pinyin: Tiānānmén, český přepis: Tchien-an-men) je hlavním vstupem do Zakázaného města v čínském Pekingu. Brána je umístěna na severní straně náměstí Nebeského klidu v obvodě Tung-čcheng.
Brána Nebeského klidu bývá v češtině označována také jako brána Nebeského míru nebo Tchien-an-men.
Brána byla postavena v roce 1417 za dynastie Ming a původně nesla název brána Přijetí nebeského (ZZ: 承天门, TZ: 承天門, pinyin: Chéng tiān mén, český přepis: Čcheng-tchien-men). V roce 1457 byla vážně poškozena bleskem a opravena v roce 1465. Ve válce na konci dynastie Ming utrpěla značné škody, když ji v roce 1644 vypálili rebelové vedení Li C'-čchengem. Za vlády dynastie Čching byla v roce 1651 znovu vystavěna do současné podoby a přejmenována na bránu Nebeského míru.
Za dynastie Ming se každé tři roky ve vnitřních prostorách brány konaly státní úřednické zkoušky, jejichž konání bylo později za dynastie Čching přesunuto do císařského paláce.
Stejně jako většina významných budov Říše středu má brána jedinečnou dekoraci střechy. Drží však prvenství v počtu figur na římsách.
Před branou stojí dva lvi a další dva střeží mosty. Před branou také stojí dva kamenné sloupy, každý se zvířetem na vrcholu. Tato zvířata zde pravděpodobně dohlížela na císaře – zvíře hledící ven (na jih) mohlo napomenout císaře, pokud zůstal příliš dlouho mimo Zakázané město, zvíře hledící dovnitř (na sever) pak káralo císaře, který setrvával příliš dlouho uvnitř.
Vzhledem k umístění před císařským Zakázaným městem a historickým událostem, které se odehrály na náměstí Nebeského klidu, má brána velký politický význam. Ve 20. století byla brána často zdobena portréty uctívaných osobností. V raných letech Čínské lidové republiky zde při zvláštních příležitostech byly vyvěšovány podobizny Sun Jat-sena, Mao Ce-tunga, Marxe, Engelse, Lenina a Stalina, přičemž čestné místo bylo vyhrazeno Sun Jat-senovi.
Od Maovy smrti v roce 1976 je na čele brány trvale umístěn jeho portrét. Východní a západní stěny nesou obrovské transparenty. Východní (z pohledu pozorovatele vlevo) nese nápis „Dlouhý život Čínské lidové republice“ (中华人民共和国万岁) a západní nápis „Dlouhý život velké jednotě lidstva světa“ (世界人民大团结万岁), dříve všanápis „Dlouhý život ústřední vládě lidu“. Oba transparenty jsou napsány zjednodušenými znaky. Také frázování má velký význam, neboť znaky dlouhý život (万岁, pinyin: wàn suì, český přepis: wan suej, doslova deset tisíc let) byly tradičně vyhrazeny pouze císaři, zatímco dnes jsou již k dispozici pro běžné lidi.
U příležitosti Svátku práce (1. května) a Národního dne ČLR (1. října) se před branou konají vojenské přehlídky.
Ve středověku byla brána Nebeského klidu třetí branou při vstupu do císařského Pekingu. První byla Brána Správného světla, druhá v pořadí stála Čínská brána. 
Brána Nebeského klidu je považována za symbol Čínské lidové republiky a je vyobrazena na státním znaku země.

Braní mimochodem, často též en passant ([a:n pasa:n] IPA, francouzsky doslova během míjení), je druh tahu při hře v šachy. Tímto tahem lze odebrat pěšcem soupeřova pěšce, který v bezprostředně předcházejícím tahu postoupil ze své úvodní pozice o dvě pole vpřed, a to stejným způsobem, jako kdyby se tento pěšec posunul pouze o jedno pole. Z toho vyplývá, že brát mimochodem může jen bílý pěšec stojící na 5. řadě nebo černý pěšec stojící na 4. řadě (viz diagramy níže). Pokud hráč této možnosti ihned nevyužije, v dalších tazích už braní mimochodem provést nemůže. Braní mimochodem je jedinou příležitostí, kdy šachová pravidla povolují hráči odebrat soupeřův kámen jinde než na poli, na kterém tento kámen stojí.Tento prvek může být i tématem úloh kompozičního šachu. Nezbytnou podmínkou však je, že retrográdní analýzou lze prokázat, že odebíraný pěšec se do výchozí pozice nutně musel dostat posunutím o dvě pole v předchozím tahu.V šachové notaci se při braní mimochodem jako cílové pole zapisuje to, na kterém pěšec nakonec zůstane (stejně, jako by soupeřův pěšec postoupil pouze o jedno pole), a zápis se doplní zkratkou e. p. (en passant), např. exf6 e. p.
Braní mimochodem byla jedna z posledních důležitých změn v pravidlech evropského šachu. Objevilo se spolu s neomezeným rozsahem pohybu dámy a střelce a s možností počátečního pohybu pěšce o dvě pole někdy ve 14. až 15. století. Důvodem, proč bylo braní mimochodem do hry uvedeno, byla snaha neumožnit pěšcům vyhnout se (využitím nově zavedených tahů o dvě pole) odebrání soupeřovými pěšci. Protože evropské šachy se v té době již vyvíjely samostatně, asijské šachové varianty tyto vlastnosti nemají.
V 19. století ještě před kodifikací pravidel šachu se mezi hráči diskutovalo, zda je braní mimochodem pouze právem hráče, který k němu nemůže být nucen, nebo zda jde o běžný tah jako kterýkoliv jiný. To hrálo roli zejména v situaci, kdy byl tento tah jediným možným východiskem z patu. Například anglický šachista Howard Staunton napsal roku 1860 ve své knize Chess Praxis, že v takovéto situaci se tah musí považovat za vynucený. Jiný anglický šachista Charles Tomlinson zveřejnil jednu takovou pozici v periodiku British Chess Magazine (viz diagram vpravo) a přiklonil se k názoru, že černý se zde remízy z důvodu patu dožaduje oprávněně, neboť braní mimochodem je tahem zcela volitelným. Současná pravidla kodifikovaná Mezinárodní šachovou federací stanovují, že pokud je braní mimochodem jediným legálním tahem, musí se provést. (Totéž platí i pro situaci, kdy je braní mimochodem jediným únikem z šachu.)
Braní mimochodem může také hrát roli při reklamaci remízy z důvodu trojího opakování pozice. Dvě zdánlivě identické pozice na šachovnici, se stejným hráčem na tahu, se totiž mohou ve skutečnosti lišit: v jedné z nich je možné odebrat soupeřova pěšce mimochodem a v následující už nikoliv. Pokud takový případ nastane, považuje se reklamace remízy za neoprávněnou.
Na diagramech je zobrazená pozice z partie Gunnar Gundersen – Albert H. Faul sehrané roku 1928 na turnaji Pietzcker Christmas Tournament v Melbourne. Černý právě táhl pěšcem z f7 na f5, takže bílému se nabízí možnost jej odebrat en passant pěšcem ze sloupce e. Gundersena však napadlo lepší řešení:
15. hxg6 e.p. #Po tomto odebrání pěšce mimochodem se černý ocitá ve dvojitém šachu od věže a střelce. Protože černý nemůže čelit oběma šachům současně a únikovou cestu na g7 mu blokuje bílý jezdec, nastala v této partii velmi výjimečná situace, kdy k matu došlo tahem en passant. Dvojitý šach od figur, z nichž ani jedna se při šachování nepohnula, může nastat jedině při braní mimochodem.
V úlohách kompozičního šachu se braní mimochodem v prvním tahu považuje za nepovolené, s výjimkou, kdy lze retrográdní analýzou prokázat, že odebíraný pěšec se v předchozím tahu posunul o dvě pole.Jako příklad může posloužit dvojtažka Thomase R. Dawsona z roku 1914, zobrazená na diagramu vpravo. Je zřejmé, že všechny kameny, o které černý v předchozím průběhu partie přišel, museli odebrat bílí pěšci. (Kdyby některý černý kámen odebral např. bílý jezdec, nemohli by se bílí pěšci dostat do tohoto rozestavení). Z pozice dále vyplývá, že poslední tah černého nemohl být e7–e5, neboť černý pěšec musel pole e7 opustit mnohem dříve, jinak by blokoval černého střelce na poli f8, který by pak nemohl být odebrán bílým pěšcem. A protože černý nemohl táhnout ani c6–c5 nebo e6–e5 (neboť by odjížděl z šachu bílého krále), je jasné, že jeho posledním tahem bylo c7–c5. Bílý proto může tohoto pěšce odebrat en passant a následně matovat černého krále.
Výše zmíněná konvence o braní mimochodem v šachových skladbách byla původně zařazena do tzv. Kodexu pro šachovou kompozici hlavně proto, že nejasnosti okolo možnosti využívat braní mimochodem vyvolávaly pochybnosti o korektnosti mnoha úloh. Existují však i úlohy, v nichž nebývá předchozí historie partie zcela jednoznačně určitelná, a proto se řešení odvíjí ve dvou nebo více liniích. Tento typ úloh se nazývá částečná retrográdní analýza.
Jako příklad může posloužit další Dawsonova úloha, kterou poprvé zveřejnil roku 1915 v knize Retrograde Analysis. Ke správnému řešení bychom potřebovali znát poslední tah černého. Na první pohled je zřejmé, že musel táhnout některým pěšcem. Protože bílému nechybí žádný kámen, nemohlo tímto tahem být braní, a pěšec musel tedy postoupit přímo. Tímto tahem také nemohlo být e6–e5 ani g6–g5, protože to by tito pěšci odcházeli z šachu bílého krále, což není možné. Pokud tedy černý táhl jedním z těchto pěšců, muselo to být o dvě pole. Pokud táhl pěšcem na sloupci c, musela to být reakce na šach bílým střelcem, kterému se postavil do cesty. Protože bílý střelec neměl moc možností pohybu, muselo jít o šach odtažný, a jediný kámen, který mu mohl ustoupit z cesty, byla bílá věž. To bylo možné jen tehdy, pokud jí černý pěšec nestál v cestě, takže i tento pěšec mohl postoupit jedině o dvě pole. Ve všech třech případech tedy černí pěšci mohou být odebráni mimochodem.
HOOPER, David Vincent; WHYLD, Kenneth. The Oxford Companion to Chess. 2. vyd. Oxford: Oxford University Press, 1992. ISBN 0-19-866164-9. (anglicky)

Braniborská jeskyně je velký pískovcový skalní převis na Českolipsku v Libereckém kraji, který se nachází v lesích asi 3 km směrem na západ od Starých Splavů, rekreačního střediska na březích Máchova jezera. Jeskyně leží východně od Maršovického vrchu (515 m n. m.) již na katastrálním území obce Chlum.
Rozměry skalního převisu činí 44 metrů do délky, do hloubky asi 12 metrů, jeho výška je přibližně 6 metrů. Převis údajně sloužil jako úkryt v době válek, dokazuje to i nápis zasazený do vyrytého srdcovitého štítu, jehož cípy tvoří písmeno W, které označovalo rod Valdštejnů. Na vrcholu je pak štít opatřen korunkou. Je datován rokem 1741 a zčásti je poničen vandaly. Úkryt zde tedy pravděpodobně nalezli lidé z okolí v době 1. slezské války před drancující pruskou armádou. Profesor českolipského gymnázia, kněz Řádu sv. Augustina a neúnavný vlastivědný badatel a historik Anton Amand Paudler zaznamenal ve svém díle Die Brandenburgerhöhle z roku 1878, že v jeskyni při pruském vpádu roku 1866 lidé z Jestřebí po několik dní ukrývali své nejcennější koně. Podle legendy se v Braniborské jeskyni ukrývali také loupežníci, možná i „strašný lesů pán“ z Máchova Máje. V moderní době převis slouží jako trampský bivak.
Braniborská jeskyně je dostupná po zeleně značené turistické značce, vedoucí ze Starých Splavů do Skalky u Doks. Od Starých Splavů je jeskyně vzdálená zhruba 3 km západním směrem. Zhruba 500 metrů nad jeskyní vede evropská dálková trasa E10 pro pěší turisty, k jeskyni je odbočka vyznačena na rozcestníku.
Podle jedné z pověstí skalní útvar vznikl při rvačce ševce s čertem, který mu nechtěl zaplatit za nové boty. Nakonec, jak už to v pověstech bývá, švec vytřásl z čerta peníze a ještě si vzal zpátky nové boty.[zdroj?]

Braniborské koncerty (BWV 1046–1051) Johanna Sebastiana Bacha patří k nejvýznamnějším dílům barokní hudby.
Tento cyklus, nazvaný původně „Six Concerts avec plusieurs instruments“ („Šest koncertů pro více nástrojů“), byl dokončen zřejmě v letech 1718-1721 v Köthenu. V roce 1721 byl věnován braniborskému markraběti Christianu Ludwigovi, který Bachovu práci během krátkého setkání v Berlíně (1718/19) inicioval.
Název Braniborské koncerty použil poprvé v 70. letech 19. století známý Bachův životopisec a badatel Philipp Spitta.
Braniborské koncerty jsou, zejména pro náročnost koncertantních partů, považovány za jeden z vrcholů interpretačního umění a jsou dnes prestižní součástí repertoáru významných hudebních těles na celém světě.
Do poloviny 20. století se však jejich souborná provedení objevovala jen ojediněle, především zásluhou dirigentů, kteří do tradičního repertoáru soustavněji zařazovali i předklasická díla (např. Alfred Cortot, Adolf Busch, Hermann Scherchen, Otto Klemperer). Zlom nastal v následujících dvou desetiletích, kdy nebývalý zájem o starou hudbu přinesl s sebou také hledání cest k její historicky poučené interpretaci. Přirozeným východiskem se stal návrat k původnímu notovému textu a studium historických pramenů o dobové interpretační praxi. Stále se ovšem používaly převážně moderní nástroje, především proto, že úroveň poznatků o stavbě historických replik a o autentické technice hry neumožňovala dosáhnout esteticky uspokojivých řešení. Přesto zejména interpretace šedesátých let významně přispěla k objevení Bachova díla v jeho historickém kontextu a zásadním způsobem v tomto smyslu ovlivnila i hudební veřejnost.
Každé nastudování Braniborských koncertů bylo tehdy spojeno s řadou otázek, o nichž se zčásti diskutuje dodnes (např. velikost ansámblu, tempa, dynamika, realizace partů aj.). Stále zřetelněji se tak projevovaly rozdíly mezi „tradicionalisty“ (např. nahrávka Herberta von Karajana) a novou generací, ale i uvnitř jí samotné (Nicolas Harnoncourt, Gustav Leonhardt, Karl Richter, Karl Ristenpart a další).
I v Československu se první souborná nahrávka Braniborských koncertů vztahuje k tomuto průkopnickému období revivalismu předklasické hudby. Uskutečnila ji v letech 1964-5 Munclingerova Ars rediviva v koprodukci Supraphonu a americké Columbie. Sólistou v druhém koncertu byl tehdy již světově proslulý francouzský trumpetista Maurice André, v ostatních koncertantních partech vystoupili špičkoví čeští instrumentalisté, např. hornista Miroslav Štefek, flétnista František Čech, hobojisté Jiří Mihule a Stanislav Duchoň, fagotista Karel Bidlo, houslista Václav Snítil, kontrabasista a violonista František Pošta, cembalisté Viktorie Švihlíková a Josef Hála a další. Nahrávka byla oceněna prestižním francouzským časopisem Diapason a měla četné reedice v 70.-90.letech, kdy se poprvé objevila i na kompaktním disku. Po roce 2000 realizovaly další CD reedice některé zahraniční labely, u nichž je dosud v nabídce.
V 70.letech uskutečnila Ars rediviva novou soubornou nahrávku pro Československý rozhlas a v 80.letech Braniborské koncerty provedla na Pražském jaru. Do roku 2006, kdy vznikla zásluhou souboru Musica Florea první česká nahrávka na historické nástroje, byla Ars rediviva jediným českým ansámblem, který toto Bachovo dílo souborně nahrál a jako součást repertoáru mnohokrát koncertně provedl doma i v zahraničí.
Na historické nástroje se poprvé pokusil Braniborské koncerty souborně provést již v padesátých letech Jascha Horenstein s Komorním orchestrem Vídeňských symfoniků a o deset let později Nicolaus Harnoncourt se souborem Concentus Musicus Wien. Skutečný zlom přinesla však teprve sedmdesátá a osmdesátá léta (Gustav Leonhardt, S.a W.Kuijkenové; Trevor Pinnock, The English Concert). Vynikající nahrávky uskutečnili např. Christopher Hogwood (Academy of Ancient Music), Reinhard Goebel (Musica Antiqua Köln), Jordi Savall (Le Concert des Nations) a další specialisté v oblasti barokní hudby.
Každý z Braniborských koncertů má svou specifickou strukturu a instrumentaci. Nalezneme zde nejen prvky consortů (3. a 6. koncert), concerta grossa (mj. 2. koncert) a sólového concerta italského typu (4. a 5. koncert), ale i suity a fugy.
Koncert č. 2 F dur je součástí Sounds of Earth, hudby, která putuje jako poselství lidstva vesmírem.
pro trubku in F, housle (Quartgeige), zobcovou flétnu, hoboj, smyčce a continuo
(Uvedeny jsou pouze souborné nahrávky, uspořádáno chronologicky. Informace jsou uvedeny vždy v tomto pořadí: dirigent/vedoucí nahrávky - orchestr/ansámbl, ev.významní sólisté - label - rok vydání nebo reedice)
Hermann Scherchen, Orchester der Wiener Staatsoper (Adolf Scherbaum trubka, Willi Boskovsky housle…), Millenium Classics, 1959
Herbert von Karajan, Berliner Philharmoniker (Chirley Hopkins, Adolf Scherbaum, Lothar Koch…), Deutsche Grammophon, 1965
Karl Münchinger, Stuttgarter Kammerorchester (Aurele Nicolet flétna), London 1967
Rudolf Baumgartner, Festival Strings Lucerne (Josef Suk housle, Aurele Nicolet flétna, Christiane Jaccottet cembalo…), BMG, 1978
Josef Mertin, Kammerorchester der Wiener Symphoniker (E.Melkus housle, N. Harnoncourt gamba, G.Leonhardt cembalo…), začátek 50.let
Jascha Horenstein, Kammerorchester der Wiener Symphoniker (N.Harnoncourt…), Vox, 1954
Felix Prohaska, Kammerorchester der Wiener Symphoniker, Amadeo (Artemis/Vanguard), 1957
Karl Richter, Kammerorchester Karl Richter (A.Scherbaum trubka, K.Schowchoe flétna, K.Richter cembalo…), Teldec, 1958
Karl Ristenpart, Saarländisches Kammerorchester (M.Oheim horna, P.Pierlot hoboj, H. Schneidewind trubka…), Accord, 1962
I Musici (H.Holliger hoboj, F.Ayo housle, M. Larrieu flétna, M. André trubka …), Philips, 1965
Karl Richter, Münchener Bach-Orchester (A.Nicolet flétna, H.Schneeberger housle, P. Thibaud trubka, H.Baumann horna, Karl Richter a Hedwig Bilgram cembalo…), DG/Archiv Produktion, 1967
Neville Marriner, Academy of St.Martin-in-the-Fields (A.Bernard, H.Holliger, M.Petri, H.Szeryng, J.-P.Rampal…), Philips, 1980
Gustav Leonhardt (+ S.a W.Kuijkenové housle, gamba, cello, Claude Rippas trubka …), Sony, 1976-7
Reinhard Goebel, Musica Antiqua Köln (R.Goebel housle, Jaap Ter Linden gamba, W.Hazelzet flétna, Robert Hill a Henk Bouman cembalo…), DG/Archiv Produktion,1987
Jordi Savall, Le Concert des Nations, Astrée-Auvidis, 1991Nejvíc nahrávek (včetně videozáznamů a DVD) uskutečnil patrně Nikolaus Harnoncourt se souborem Concentus Musicus Wien.
Christoph Wolff: Johann Sebastian Bach - The Learned Musician, WW Norton, New York, 2000
Archiv ČRO: První československá rozhlasová nahrávka Braniborských koncertů z roku 1977
Nahrávka souboru Musica Florea. V doprovodných textech k této nahrávce na stránkách Českého rozhlasu jsou bohužel některé chybné informace - podrobněji viz Diskuse k tomuto heslu.
Braniborsko-Prusko (něm. Brandenburg-Preußen) byl stát vzniklý roku 1618, když se Prusy knížecí dostaly pod kontrolu braniborského kurfiřta. Braniborské markrabství bylo na rozdíl od Prus knížecích součástí Svaté říše římské národa německého. Braniborsko-Prusko se 18. ledna 1701 přeměnilo v Pruské království, které se pak 18. ledna 1871 stalo spolkovou zemí nově založené Německé říše.
Anna, dcera vévody Albrechta Fridricha Hohenzollernského (vládl 1568–1618), se vdala za kurfiřta Jana Zikmunda Braniborského, který tak po smrti svého tchána roku 1618, získal nástupnické právo v Prusích knížecích, které byly v lenním poměru k polské koruně. Od té doby ovládal polské korunní léno Prusy knížecí braniborský kurfiřt. V lenním poměru k polské koruně zůstaly Prusy knížecí až do roku 1657.
Během vlády Jiřího Viléma (1619–1640) opakovaně procházela za třicetileté války hohenzollernskými zeměmi řada armád, přičemž je po většinu války okupovalo Švédsko. „Velký kurfiřt“ Fridrich Vilém (1640–1688) pak využil obtížné situace Polska vůči Švédsku v Severní válce a svého spojenectví s Ruskem během série Rusko-polských válek a dosáhl zrušení svých vazalských závazků. 19. září 1657 dosáhl Velavskou smlouvou zrušení lenního poměru k Polsku, což bylo uznáno 3. května 1660 Olivským mírem i ostatními mocnostmi. V případě vymření Hohenzollernů však mohla polská koruna nadále využít svých starých práv.
18. ledna 1701 se pak jeho syn Fridrich III. prohlásil v Královci, se svolením polského krále a římskoněmeckého císaře, „Králem v Prusku“ jako Fridrich I., a všechny vazby na Polsko byly odstraněny. První pruský král byl také poslední, který hovořil plynně polsky. Jeho následníci hovořili plynně francouzsky a německy. (dále viz Pruské království)
Bránice (lat. Diaphragma [diaˈfragma], řecky φρήν (phrēn) [freːn] nebo φρενός (phrenos) [frɛˈnɔs]) je svalo-šlachová blána oddělující u savců orgány hrudního koše a břicha. Má kupolovitý tvar a je hlavním dýchacím svalem s významným podílem na vzpřímené postuře člověka. Svalová kontrakce bránice vede k nádechu. U lidí je 3 až 5 mm tlustá a odvádí 60–80 % práce, která je potřeba k nádechu. Srovnatelná struktura se (kromě savců) vyskytuje pouze v náznacích u některých plazů, zejména krokodýlů.
Bránice se skládá z masité a šlachovité části: šlachovitá část tvoří střed bránice (centrum tendineum), masitá část je po obvodu a podle odstupu se dělí na tři úseky:
pars lumbalis: odstupuje od hrudních a bederních obratlů. Dále se skládá z pravého a levého bráničního pilíře (crus dextrum et sinistrum), které mezi sebou uzavírají jícnový průchod (hiatus esophageus), kterým bránicí prochází jícen. Levým bráničním pilířem prochází další otvor (hiatus aorticus), kudy prochází do břišní dutiny aorta.
pars sternalis: odstupuje od hrudní kostiVšechny tři svalové části bránice se upínají do šlachovitého středu, který je tvořen pružným vazivem. Ve vazivovém středu je otvor, kterým prochází dolní dutá žíla (foramen venae cavae)
Při akci se kupolovitost bránice 'napíná doplocha', čímž její okraje zvedají hrudní koš vzhůru, zatímco střed bránice se opírá o obsah dutiny břišní pod ní. Tím dochází k pístovému pohybu bránice, který napomáhá vdechu do plic podtlakem v dutině hrudní a naopak střevní peristaltice a trávení přetlakem v dutině břišní. Tento správný stereotyp dechu ("břišní" dýchání) popsal Véle a je důležitý z hlediska postury člověka. Pokud není přítomen, rezultuje v přetěžování krční páteře "horním" dýcháním resp. v bolestech hlavy, tinitu aj.Bránice je inervována bráničním nervem. Do určité míry se při nádechu uplatňují i zevní mezižeberní svaly (zdvihají žebra) a na krku svaly kloněné (musculi scaleni, zejména při zvýšené intenzitě dýchání). Také zdvihač hlavy (musculus sternocleidomastoideus) zvedá částečně hrudní koš.
Při klidovém dýchání je základním mechanismem výdechu pasivní retrakce plic a hrudníku vlastní tíhou, případně elastickou silou hrudníku a plic. Proto se v klidu neúčastní výdechu žádné svaly. Až při forsírovaném výdechu se uplatňují svaly tzv. břišního lisu, které ze stran stlačují břišní dutinu a vrací bránici kupolovité vyklenutí. Břišní lis tvoří přímý sval břišní, vnější a vnitřní šikmý sval a příčný sval břišní. Dále se při výdechu uplatňují vnitřní mezižeberní svaly, které táhnou žebra dolů.
Během embryonálního vývoje se bránice tvoří splynutím vazivových sept (septum transversum, membrana pleuroperitonealis), vazivového závěsu jícnu (mesoesophagus) a svalového materiálu, který pochází z krční oblasti. Bránice je v podstatě krční sval a i v dospělosti její původ prozrazuje inervace - brániční nerv totiž vystupuje z nervových větví 3. až 5. krčního obratle. Po úrazech míchy nad pátým obratlem tak bude nutná ventilace respirátorem, zatímco úrazy míchy v hrudní oblasti povedou sice k ochrnutí, ale dýchání bude stále možné (- závisí i na mezižeberních svalech; ochrnutí těchto neomezuje dýchání natolik, je-li zachována funkce bránice).

Brány jsou zemědělské náčiní, sloužící k tzv. vláčení, což je povrchová úprava pole po orbě nebo jarní ošetření luk a někdy též k zahrnování osiva. Skládají se obvykle z mřížové konstrukce, na níž jsou dolů umístěné hroty. Existují ale i jiné konstrukce.
Používají se tak, že jsou vlečeny traktorem nebo potahem po poli. Hřeby rozbíjejí větší hroudy a do malé hloubky rozrušují a zarovnávají povrch pole.
Aktivní brány – aktivně zpracovávají půdu.Pohon podle druhu bran (vývodový hřídel, tření o půdu). Patří sem brány talířové (diskové), hřebové-kývavé, vířivé

Do soutěže mužské dvouhry na tenisovém turnaji Brasil Open 2014 nastoupilo dvacet osm hráčů. Obhájcem titulu byla španělská světová jednička Rafael Nadal, která se turnaje nezúčastnila.
Turnaj vyhrál nenasazený Argentinec Federico Delbonis, když ve finále porazil italského tenistu Paola Lorenziho ve třech setech 4–6, 6–3 a 6–4. Na okruhu ATP si tak připsal premiérový titul kariéry.
 Mužská dvouhra Brasil Open 2014 [online]. ATP Tour, Inc. [cit. 2014-03-05]. Dostupné online. (anglicky) 
 Kvalifikace mužské dvouhry Brasil Open 2014 [online]. ATP Tour, Inc. [cit. 2014-03-05]. Dostupné online. (anglicky)
Bratislava (německy Pressburg, maďarsky Pozsony, latinsky Posonium, do roku 1919 slovensky Prešporok / Prešporek, do roku 1919 česky Prešpurk) je hlavní a největší město Slovenska, centrum Bratislavského kraje a historická metropole někdejších žup Prešpurské a Bratislavské. Rozkládá se na obou březích Dunaje, v jihozápadní části země, při hranici s Maďarskem a Rakouskem. Žije zde přibližně 426 tisíc obyvatel.
Bratislava je sídlem středoevropské centrály Mezinárodní finanční korporace (IFC) – organizace Světové banky. Rovněž zde sídlí Rozvojový program OSN pro Evropu a Společenství nezávislých států (UNDP Europe). Od roku 2009 v domě OSN na Grösslingově ulici sídlí také Populační fond OSN pro Evropu a západní Asii.
Symbolem Bratislavy (vyobrazeným i na jejím logu) je Bratislavský hrad se čtyřmi věžemi v rozích a nádvořím uprostřed, nebo také architektonicky zajímavý Most SNP (postavený v druhé polovině 20. století), klenoucí se nedaleko historického jádra metropole jako jeden z pěti mostů přes Dunaj, který Bratislavou protéká.
Nejstarší známý název města je Braslavespurch (907). Další zachovaná pojmenování jsou Brezalauspurch, Poson (1002), Brezesburg (1042), Bosenburg (1045), Brecesburg (1048), Bresburc, Brezisburg, Preslawaspurch (1052); latinsky Posonium, řecky Istropolis, maďarsky Pozsony, německy Pressburg (dříve Preßburg), čínsky 布拉迪斯拉發 ; z toho vznikla pojmenování Prešpurk či Prešporok.
V letech 1830 až 1840 používali přívrženci Ľudovíta Štúra následující formy: Břetislav a později: Břetislava, po kodifikaci nové slovenštiny v roce 1843 Braťislava (nad Dunajom); případně Tatranská Vratislava.
Formu Břetislav(a) v roce 1837 zavedl Pavel Josef Šafařík ve svém díle Slovanské starožitnosti. V historickém názvu Brecisburg (1042) viděl slovanskou formu Bracislaw/Brecislawa a mylně předpokládal, že město založil český kníže Břetislav I. 
Po vzniku Československa vznikly spory o novém jménu města. Slovenští Američané přišli s názvem „Wilsonovo mesto“ po tehdejším prezidentovi USA, Woodrow Wilsonovi. Německá a maďarská většina obyvatel města podporovaly zachování dosavadních jmen Pressburg a Pozsony. Až 6. června 1919 získalo město oficiální název Bratislava.
Slangově je označována jako Blava, zejména lidmi, kteří nepochází z Bratislavy.
Celé město se rozkládá v severozápadní části Podunajské nížiny, v předhůří Malých Karpat, nedaleko od soutoku Moravy s Dunajem. Právě Malé Karpaty představují část jen málo dotčené přírody, do metropole zasahující jako klín. Dnes jsou upravené jako velký lesopark. Kolem Dunaje se nachází také velké množství slepých ramen s lužními lesy a nivami, některé z nich byly rekultivovány a přebudovány jako parky. 46,8 km² z rozlohy města (110 m² na osobu) tvoří právě příroda.Rovinatý charakter krajiny umožnil rozšíření Bratislavy ze středověkého města na moderní metropoli, rozkládající se na obou stranách veletoku Dunaje, se současnou rozlohou 367 km². Omezení růstu jsou a byla tedy spíše politického charakteru (státní hranice) – západním směrem se rozkládá od roku 1918 Rakousko a jižním pak Maďarsko. Bratislava je tak jediné hlavní město na světě, které hraničí se dvěma státy zároveň.
Poloha Bratislavy v severozápadní části Podunajské nížiny z ní činí jedno z měst s nejteplejším podnebím v celém Slovensku. Okolí města je zemědělsky intenzivně využíváno a patří k nejúrodnějším částem země. Průměrná roční teplota je zde okolo 9,9 °C, v červenci dosahuje 21 °C, v lednu pak −1 °C. Sluneční svit zde činí průměrně 2447 hodin ročně, úhrn srážek pak 401 mm za rok.
Okolí Bratislavy bylo osídleno již v dobách neolitu, souvislé osídlení je však datováno až z období let 400 př. n. l. až 50 př. n. l., tehdy tu žili Keltové a měli zde dokonce oppidum (opevněné sídliště) s vlastní mincovnou. Ty nahradili později Germáni; středem řeky poté procházela hranice Římské říše.
Po zániku Říma následovalo stěhování národů a do dnešní Bratislavy přišli Slované a také Avaři. V 7. století se město stalo součástí Sámovy říše a později Nitranského knížectví. V 9. století bylo připojeno k říši Velkomoravské.
Po tomto období se město stalo na tisíc let součástí uherského státu. Za vlády prvního uherského krále Štěpána I. došlo k rozvoji, hlavně náboženskému; budovaly se nové kostely a vznikl i kamenný hrad, tehdy jeden z nejlépe opevněných v celém Uhersku. Stále ještě přetrvával význam města z časů Velké Moravy. Bratislava se jako Poson či později Pozsony následně vyvíjela jako provinční uherské město.
V letech 1241 a 1242 na Bratislavu během svých nájezdů zaútočili Mongolové, avšak město ani hrad nedobyli. Zpustošení okolí města však vedlo k přísunu německých kolonistů a tím pádem i k rozšiřování němčiny.
Koncem 13. století (1291) udělil král Ondřej III. Bratislavě městská práva, v roce 1436 udělil král Zikmund Lucemburský městu vlastní znak. V roce 1465 založil Matyáš Korvín Academii Istropolitanu, první univerzitu na území Uherska. Bratislava takto byla podpořena vzhledem k tomu, že ji a její obyvatelstvo předtím zdecimovaly vojenské boje a povodně. Velký nárůst jejího významu pro celé Uherské království však přišel spolu s vpádem Osmanů do Uherska. Budín totiž padl a Osmanská říše jej zabrala na více než sto let. Důležité instituce tak musely být přesunuty právě do Bratislavy a ta se mezi lety 1536–1784 stala hlavním městem. Korunováno zde bylo několik králů a sídlil tu také ostřihomský arcibiskup.
Při morové epidemii roku 1711 tu zahynulo 3 860 lidí. Na jejich počest byl vybudován sloup Nejsvětější Trojice. Následovalo období všestranného rozvoje a rozkvětu. Díky pozici metropole Uherska se v Bratislavě budují nové budovy, daří se obchodu i řemeslům. Během osvícenské vlády Marie Terezie tak došlo roku 1775 ke zbourání městských hradeb, vznikly první parky.
O dalších osm let později pak Josef II. přikázal přestěhovat hlavní město Uherska zpátky do Budína a korunovační klenoty z hradu do Vídně. Význam celé Bratislavy tak velmi poklesl.I napoleonské války zanechaly ve městě svoji stopu. Nejprve přes Bratislavu táhla vojska ruská (1800), o pět let později pak i síly francouzského císařství, a to až do podepsání Prešpurského míru 26. prosince 1805. Roku 1809 však město Napoleonova vojska opět obléhala i bombardovala; následně však bylo podepsáno příměří. O tři roky později pak vyhořel i hrad nad městem; tehdy se zde nacházela vojenská kasárna a díky neopatrnosti vojáků při zacházení s ohněm vypukl rozsáhlý požár. Hrad byl nakonec přebudován až teprve v 60. letech 20. století.
V polovině 19. století však i sem dorazil rozvoj techniky. Od roku 1840 bylo město se Svätým Jurem spojené koněspřežnou dráhou.
Rozvíjejí se také buditelské aktivity mezi Slováky a město se stává centrem slovenského národního obrození. V revolučním roce 1848 sehrála Bratislava svoji ne zrovna nevýznamnou úlohu; byly tu přijaty tzv. březnové zákony, které zrušily poddanství v Uhersku. 11. dubna je podepsal a vyhlásil tehdejší císař Ferdinand I. Dobrotivý v dnešním Primaciálním paláci. Při samotné revoluci se Bratislava postavila na stranu Uhrů a proti Vídni; následně však na podzim byla obsazena vojsky Windischgrätze a na jaře následujícího roku i ruskými silami.
V květnu roku 1849 se následně konal soud s některými účastníky revoluce; ti byli buď odsouzeni k vězení (stovky lidí), nebo popraveni (13 lidí).
Postupně se měnilo i postavení Bratislavy. Od konce 40. let do roku 1859 byla sídlem tzv. bratislavského distriktu (nejdříve vojenského a potom civilního). Od roku 1871 ztratilo město soudní pravomoci. V 70. letech se naopak stala Bratislava tzv. municipálním městem, což byl nový statut, který vznikl z měst královských. V čele města tak nyní stál župan.
Technický pokrok postupoval mílovými kroky. V letech 1848–1850 se objevila železnice do Vídně a Budapešti. Následovala plynofikace osvětlení v roce 1856, krátce nato, co byla uvedena do provozu druhá plynárna. Od roku 1873 přibylo ve městě další kvalitní železniční spojení, a to do Trnavy a zbytku Slovenska – původní koňská železnice byla přebudována na parní. V 80. letech pak přinesla elektrifikaci veřejného osvětlení, zavedení vodovodu a otevření Městského divadla (dnes jedna z budov SND). V roce 1891 pak vznikl první most přes Dunaj (Starý most, tehdy most Františka Josefa).V této době (přesněji od 27. srpna 1895) vzniká také i elektrifikovaná tramvajová síť o rozchodu 1000 mm. Jedná se o jeden z prvních takových provozů na území bývalého Československa. O čtrnáct let později (od 19. července 1909) pak následoval trolejbusový provoz; opět se jednalo o jedno z prvních měst v Rakousko-Uhersku, kde byl zaveden tento druh dopravy. V roce 1900 tu žilo 65 000 obyvatel.
Dne 12. září 1918 vzniká Slovenská národní rada s centrem právě v Bratislavě a působností ve městě a jeho okolí. 30. října, Martinskou deklarací, se připojily Horní Uhry k Čechám, Moravě a Slezsku a zrodilo se Československo. Kvůli většinově německému a maďarskému obyvatelstvu (Slováci tvořili jen 20% populace) zde bylo silné volání po svobodném městu pod záštitou Společnosti národů. Ta ale podpořila územní nároky československé vlády. 1. ledna 1919 bylo město bez většího odporu obyvatelstva vojensky obsazeno a začleněno do Československa.
Za první republiky vznikalo mnoho nových budov, přestěhovaly se sem některé úřady. Kolem roku 1927 tu žilo již 128 000 lidí, Bratislava byla označována jako jedno z velkoměst. Pro své strategické umístění, moderní infrastrukturu a přístup k Dunaji se ve stejný rok stala také i městem zemským, hlavním městem Krajiny Slovenské a Západoslovenského kraje.
V té době se do tváře města zapsali také čeští stavebníci, stavitelé, firmy ale i avantgardní architekti: Ernst Wiesner, Jan Vaněk, Vladimír Karfík ale především proslulý Bohuslav Fuchs se svým legendárním obytným domem na Hviezdoslavově náměstí (1935).Rozvoj města pokračoval ale i dále; v roce 1946, pouhý rok po válce, došlo k jeho rozšíření o tehdy samosprávné obce Devín, Dúbravka, Lamač, Petržalka, Prievoz, Rača a Vajnory.
V roce 1968 byla Bratislava ustanovena hlavním městem Slovenska v rámci socialistické federace. V druhé polovině 20. století došlo ve městě k rychlé výstavbě sídlišť, kterými jsou například Petržalka, Ružinov, Karlova Ves a jiné, postavily se moderní budovy (Slovenský rozhlas) apod. Roku 1971 se severní a východní hranice města opět posunuly a připojily se obce Čunovo, Devínska Nová Ves, Jarovce, Podunajské Biskupice, Rusovce, Vrakuňa a Záhorská Bystrica. Bratislava se stala druhým největším městem ČSSR a po rozpadu Československa pak od roku 1993 hlavním městem nezávislého Slovenska.
Většina památek se nachází v historickém jádru města. Stará radnice je komplex budov vybudovaných ve 14. a 15. století a dnes je sídlem městského muzea. Michalská brána je jediná brána z původních středověkých městských opevnění a je jednou z nejstarších budov ve městě. Univerzitní knihovna, vybudovaná v roce 1756, byla používaná uherským sněmem (parlamentem) v letech 1802–1848.
Městské centrum je charakterizováno mnohými paláci v barokním stylu. Grasalkovičův palác, vybudovaný okolo roku 1760, je dnes sídlem slovenského prezidenta a slovenská vláda má své sídlo v bývalém arcibiskupském paláci. V Primaciálném paláci, dnešním sídlem primátora, byl v roce 1805 podepsán prešpurský mír.
K známým sakrálním stavbám patří Katedrála svatého Martina, vybudovaná v 13.–16. století, která byla v letech 1563–1830 korunovačním kostelem uherských králů. Františkánský kostel z 13. století je nejstarší zachovalý kostel v Bratislavě a byl místem rytířských ceremonií. Kostel svaté Alžběty Uherské, taktéž známý jako Modrý kostelík, je vybudován v secesním stylu.
Kuriozitou je podzemní (předtím nadzemní) židovský hřbitov při vjezdu do tramvajového tunelu na nábřeží, kde je i pochován rabín Chatam Sofer. Jeden ze dvou vojenských hřbitovů je Slavín, který byl vybudován v roce 1960 na památku vojáků Rudé armády, kteří padli při osvobozování Bratislavy v roce 1945.
Jeden ze symbolů města je Bratislavský hrad, tyčící se na plošině 85 metrů nad Dunajem. Hradní vrch byl obýván od eneolitu a byl keltské oppidum, část starověké římské hranice, zpevněné sídlo Slovanů a hospodářské, politické a vojenské středisko Velké Moravy. Kamenný hrad byl vybudován v 10. století, když oblast byla součástí Uher, přestavěn v 15. století na gotický, v 16. století na renesanční a v 17. století na barokní styl. Přes vládu Marie Terezie byl hrad sídlem v uherské části Habsburské monarchie. V roce 1811 hrad vyhořel do základů a zůstal v ruinách až do 50. let 20. století, když byl rekonstruován v letech 1953–1968 většinou v barokním stylu podle plánů D. Martinčeka a A. Piffla. V roce 1961 byla tato stavba vyhlášena Československou národní kulturní památkou. V současné době patří k památkám pouze Slovenské republiky.
Ruiny hradu Devín se nacházejí v stejnojmenné městské části Devín, na skále nad soutokem řeky Moravy s Dunajem, při hranicích Slovenska a Rakouska. První písemná zmínka o Devínu je z roku 864, kde je hradiště poprvé připomínáno jako Dowina. Druhá polovina 9. století je především spojována s jménem knížete Rastislava, který tu dal vybudovat mohutnou pevnost, ale na historii Devína se podepsali též knížata Mojmír a Svatopluk. Díky strategické poloze byl klíčovým hradem na hranicích Velké Moravy a později raného uherského státu. V roce 1809 byl hrad zničen Napoleonovou armádou a od té doby je symbolem slovenské a slovanské historie.
Bratislava se dělí na 5 okresů (jedná se o okresy řazené mezi celostátní) a ty dále na 17 městských částí.
Bratislava spolu s Bratislavským krajem se řadí mezi nejbohatší oblasti celého Slovenska; průměrný HDP na obyvatele zde dosahuje 176 % průměru EU; je to nejbohatší region zemí EU, které byly přijaty v roce 2004, druhý je Praha. Je zde nejnižší nezaměstnanost v republice a mnoho lidí ze zbytku země sem cestuje za prací.
Sídlí tu velké množství významných firem, od telekomunikačních operátorů až po průmyslové podniky. Na jih od města se nachází rafinerie Slovnaftu, která má pro celé Slovensko velký význam, nedaleko od řeky Moravy severozápadním směrem od centra se zase rozkládají závody Volkswagen Slovakia. Na okrajích metropole se nacházejí tzv. business centra, kde se koncentrují například softwarové společnosti.
Ve středu města se provozovny firem koncentrují v nových administrativních a obchodních komplexech (například Aupark či Polus City Center). Přibývají zde rovněž i kancelářské plochy a staví se výškové budovy (například Tower 115, dnes druhá nejvyšší budova ve městě, plánují se ale i další), soustředěn je zde také i bankovní sektor. Jedním z míst, kde právě vznikají kancelářské prostory, je nábřeží Dunaje nedaleko centra a projekt Eurovea, dále pak trochu vzdálenější Mlynské nivy poblíž Ružinova. Výstavba nových kancelářských budov koresponduje s nárůstem poptávky v oblasti služeb a s hospodářským růstem Slovenska v prvním desetiletí 21. století.
K dnešnímu dni (2013) stojí v Bratislavě více než 40 výškových budov a další jsou buďto ve výstavbě, nebo se ještě plánují.
Na nábřeží v centru města v budově bývalých Vodních kasáren sídlí Slovenská národní galerie, vrcholná slovenská instituce v oblasti uměleckých sbírek, existující již od roku 1948. Kontroverzní dostavba budovy byla provedena v 60. letech podle návrhu V. Dědečka a od roku 2007 je plánována celková rekonstrukce
Významné sbírky vlastní Galérie mesta Bratislavy, která sídlí v Mirbachově paláci (středoevropské umění baroka a grafický kabinet) a v Pálffyho paláci (gotické umění, středoevropské umění 19. a 20. století, moderní slovenské umění).
Nejvýznamnějšími bratislavskými galeriemi moderního umění jsou Galerie Nedbalka, zaměřená na slovenské umění od konce 19. století do současnosti a připomínající svou vnitřní dispozicí Guggenheimovo muzeum v New Yorku,  a největší slovenská galerie světového moderního umění Danubiana Meulensteen Art Museum, postavená v letech 2000–2014 na dunajském poloostrově v blízkosti vodního díla Čunovo.
Jako hlavní město je Bratislava domovem Slovenského národního divadla, hlavní scény v zemi. Divadlo sídlí v současné době ve třech budovách; hlavní historická se nachází na Hviezdoslavově náměstí v centru města (v současné době je zde opera a balet), od 14. dubna 2007 se však přesunul do nového objektu na břehu Dunaje.
Kromě národního má město i další divadelní scény, jako například o divadla Astorka Korzo '90 či divadlo Aréna.
Nedaleko mostu SNP, na Vajanského nábřeží, se nachází také Slovenské národní muzeum. To se zabývá dějinami celého národa; na historii Bratislavy se specializuje Mestské muzeum v Bratislavě (založené 1868). Existují i další muzea, jsou zasvěcena různým dalším oborům. Například u hlavního nádraží se nachází muzeum dopravy, v historickém jádru metropole lze nalézt ale i muzeum uměleckých řemesel, hodin, zbraní či farmaceutické. Některá muzea mají expozice o osobnostech, jako jsou například Ján Jesenský, Arthur Fleischmann, Johann Nepomuk Hummel a Milan Dobeš. Pro zdejší židovskou komunitu má význam Muzeum židovské kultury, umístěné v Židovské ulici.
Hlavními událostmi v hudbě bývají v Bratislavě, stejně jako i v jiných městech festivaly. Jedná se například o Bratislavské hudební slavnosti, festival vážné hudby či Bratislavské jazzové dny, anebo mezinárodní jazzový festival. V hlavním městě v budově Reduty sídlí také i Slovenská filharmonie. Z Bratislavy pocházejí hudební skladatelé jako Ivan Parík, Ilja Zeljenka, Vladimir Godár, Peter Machajdík, Martin Burlas a Peter Zagar.
Mnoho obyvatel Bratislavy též navštěvuje kina; po roce 1989 se začaly rozvíjet tzv. multiplexy, tj. velkokina s mnoha sály, které jsou většinou součástí obchodních a kulturních center. Mezi takové lze zařadit například multikino v Polus City Centru ve Vajnorské ulici, dále například Palace Cinemas v centru Aupark a též v centru Eurovea. Ke starším kinům patří například Hviezda, Tatra, FK Mladosť, Kino Café a další.
Již od konce 90. let 20. století a hlavně pak po vstupu Slovenska do EU v roce 2004 se stává Bratislava jedním z turisty navštěvovaných měst. Nemůže se svojí velikostí i významem měřit sice s okolními, jako je například Vídeň či Budapešť, zato však má své jedinečné pamětihodnosti, které náležitě zdůrazňuje svou prezentací v zahraničí. Jen v roce 2006 navštívilo Bratislavu 686 000 turistů, což tak metropoli činí nejnavštěvovanějším místem v zemi.Návštěvníci Bratislavy jsou kromě domácích Slováků (zhruba třetina všech turistů, tj. 232 000) též i Britové, Němci, Japonci, Američané, Rakušané, Poláci, Španělé, Italové, Maďaři, Izraelci a Češi (z kterých právě Češi, Němci a Britové tvoří největší počet). Mnohdy pokračují z Bratislavy ještě do dalších měst a turistických destinací. Mnoho z nich přijíždí také na silvestrovské oslavy na konci každého roku, cestovní kanceláře v různých zemích pořádají do Bratislavy zájezdy právě v době přelomu roku.
Díky turistice se daří nejen centru města, které je na něm do velké míry závislé, ale také pohostinství a bratislavským hotelům. Ty však ale na stále rostoucí nápor nejsou připraveny, a tak jejich kapacity nepostačují. Budují se proto hotely nové.
Bratislava na podporu turismu používá speciální turistické logo se sloganem „Little Big City“ (Malé velké město), v barvách města (bílá a červená). Je využíváno na propagačních materiálech, či na nátěru některých vozidel MHD.
Mnoho obyvatel Bratislavy jsou římskokatoličtí křesťané. Proto také byly budovány ve městě mnohé kostely, hlavně pak v 19. století. To samozřejmě ostře kontrastuje se století dvacátým, které bylo – hlavně ve své druhé polovině – ve znaku potlačování víry. Až teprve na konci 20. století vznikly náboženské stavby nové, paradoxně v okrajových částech města, tj. na sídlištích. V roce 2003 navštívil Bratislavu papež Jan Pavel II., na setkání přišlo až 200 000 lidí.Mezi nejstarší z kostelů a též i bratislavských památek patří Františkánský kostel, gotická stavba z 13. století. Zato mnohem významnější je již Katedrála svatého Martina, kde bývali korunováni uherští králové.
Před druhou světovou válkou žila v Bratislavě i menšina Židů. Těm byla vybudována synagoga v 20. letech 20. století; jednalo se o stavbu s orientálními prvky, což bylo u synagog v té době typické. Synagoga byla zdemolována v souvislosti s výstavbou Nového mostu.
V Bratislavě se nachází několik veřejných vysokých škol a univerzit. K nejvýznamnějším z nich patří zejména Univerzita Komenského (UK), dále Slovenská technická univerzita (STU), či Ekonomická univerzita v Bratislave (EU).
Vědecké zázemí v Bratislavě zajišťují především tamní univerzity. Mimoto některé bratislavské průmyslové podniky mají vlastní výzkumná střediska.
Bratislava jako jedna z mála evropských metropolí nemá vlastní observatoř či planetárium, a to i přesto, že na severu města jsou dobré podmínky na pozorování noční oblohy; nejbližší stavby tohoto typu se nacházejí desítky kilometrů daleko – observatoř v Modře, což je zhruba 30 km a planetárium v Hlohovci zhruba 70 km od hlavního města. Jediným zařízením, které tak může současným bratislavským astronomům sloužit, je astronomický úsek PKO, kde se konají různé přednášky o astronomii a sledování noční oblohy.
Bratislava je významnou dopravní křižovatkou; vedou sem čtyři dálnice (D1 (směr Žilina), D2 (směr Brno)), mnohé železniční spoje, na mezinárodním letišti M. R. Štefánika přistávají letadla z mnohých zemí i ze Slovenska. Na řece Dunaj existuje čilá říční plavba, a to jak osobní, tak i nákladní.
V provozu je tramvajová síť (rozchod 1000 mm), nadzemní železniční dráha S (11 stanic mimo centra), trolejbusová i autobusová doprava. Dlouhou dobu se uvažovalo o dostavbě rozestavěného podzemního metra, nyní se ale připravuje stavba tzv. nosného systému MHD – rychlodrážní tramvaje.
Na severovýchodním okraji města se nachází Letiště M. R. Štefánika. V roce 2007 odbavilo přibližně 2,02 milionu cestujících.
V Bratislavě se již tradičně hrají různé sporty. Konají se zde významné sportovní akce, například v roce 2005 finále Davis Cupu; v roce 2011 se zde konalo mistrovství světa v ledním hokeji (spolu s Košicemi). Z toho důvodu byl rekonstruován zimní stadion Ondreje Nepely.
K nejrozšířenějším sportům patří ale fotbal, který zde reprezentují hned čtyři týmy z vrcholné slovenské fotbalové Corgoň ligy. Nejznámějším týmem je ŠK Slovan Bratislava, založený roku 1919, v roce 1969 vyhrál PVP. Jeho stadion se nachází na Tehelném poli, kde se v 80. letech a i na za začátku 90. let 20. století konaly federální duely mezi Prahou a Bratislavou. Mezi další extraligové kluby se pak řadí FK Inter Bratislava založený roku 1945 a FC Artmedia Bratislava, která je klubem zcela nejstarším, již z roku 1898. Jejich domácí stadion je v Petržalce.
Hraje se ale také i basketbal, házená a volejbal; jak mužský (Inter), tak i ženský (Slovan) basketbalový tým se účastní nejvyšší slovenské soutěže. Hlavní arénou, která poskytuje zázemí těmto týmům, je Inter Arena Pasienky.
Vhodné podmínky má i kanoistika, nalézá se zde množství klubů zaměřených na vodní sporty.
NIŽŇANSKÝ, Eduard a kol. Stratené mesto: Bratislava - Pozsony - Pressburg. Bratislava: Marenčin PT, 2011. 323 s. ISBN 978-80-8114-100-3.
HUTTER, Martin Bratislava - Boomtown ante portas? In: Hitz H., H. Wohlschlägl, hg. Das östliche Österreich und benachbarte Regionen. Ein geographischer Exkursionsführer zum Dt. Geographentag in Wien. S. 408 - 420.(Wien, 2002), ISBN 978-3-205-78447-0
TANCER, Jozef. Neviditeľné mesto: Prešporok - Bratislava v cestopisnej literatúre. Bratislava: Kalligram, 2013. 299 s. ISBN 978-80-8101-665-3. 
LUKAVEC, Jan. Brána do jihovýchodní Evropy a dokonce do Orientu: Bratislava. In Od českého Tokia k exotické Praze. Praha: Malvern, 2013. 317 s. ISBN 978-80-87580-61-5.

Bratr je běžné označení sourozence mužského pohlaví. Pro sourozence ženského pohlaví se používá výraz sestra.
skauti, junáci a jim příbuzné dětské a mládežnické organizace používají pro slavnostní oslovení označení bratři a sestry
souslovím Velký bratr nebo Velký rudý bratr byl také v minulosti někdy označován Sovětský svaz

Bratronická lípa je památný strom ve Středočeském kraji České republiky. Stojí u kostela Všech svatých v obci Bratronicích v kladenském okrese. Stáří stromu se odhaduje na 200 let. Výška stromu dosahuje 8 metrů (podle jiných zdrojů 20 metrů) a jeho obvod činí 366 centimetrů.
Počátkem roku 2006 došlo k ošetření koruny a k redukčnímu řezu. Roku 1988, tedy tři roky po svém vyhlášení, byl strom klasifikován jako silně proschlý. V roce 2010 bylo konstatováno, že rozsáhlá kmenová dutina a sekundární koruna utrpěly po nešetrném ořezu počátkem devadesátých let. Zdravotní stav a statická stabilita se u stromu chronicky zhoršují. Strom je určitým bezpečnostním rizikem před školou na frekventovaném místě. Stále je však klasifikován za hodně poškozený.Vývoj stromu udává tabulka:

Sbor Bratrské jednoty baptistů v Šumperku je v místní baptistickou církví, která má asi 100 plnoprávných členů a schází se na adrese Štefánikova 10.
Po 2. světové válce přichází do Šumperka a okolí řada Čechů reemigrantů z polského Zelova. Jsou to potomci těch, kdo odcházeli v době rekatolizace pro svou evangelickou víru do vyhnanství. Připojují se k Vikýřovickému sboru, ale po příchodu další vlny navrátilců z Volyně, zakládají 9.2.1947 vlastní sbor. Modlitebnu, která jim slouží dodnes, si vybudovali z bývalé tiskařské dílny.
Šumperští misíjně sloužili na řadě míst v širokém okolí. Některé misijní stanice časem zanikly a některé se připojili k jiným sborům (například práce na Krnovsku se ujali baptisté z Ostravy). Misie na Olomoucku, která začala v roce 1965, vyústila ve vznik nového početného sboru.
V současnosti je to dynamický sbor z velké části mladých lidí se spoustou aktivit pro děti a mládež. K tomu jim slouží i občanské sdružení LANO, které založili. Pořádají volnočasové aktivity pro mladé, například florbal, hudební skupina, letní tábory s výukou angličtiny. S řad členů sboru jsou i tvůrci televizního křesťanského pořadu pro mladé lidi EXIT 316.
1946 – 1956 Josef Tuček1957 – 1966 Bohumil Palla1968 – 1978 Josef Tuček1978 – 1985 Jaroslav Pospíšil1985 – 1993 Jan Obdržálek1993 – 2004 Miroslav Jersák2004 – doposud Pavel Mrázek

Brázda nízkého tlaku vzduchu je oblast nižšího tlaku vzduchu obvykle mezi dvěma oblastmi vyššího tlaku vzduchu nebo může být součástí cyklóny. 
Na meteorologických mapách bývá zakreslena neuzavřenými izobarami. V ose brázdy se vyskytuje horizontální konvergence proudění, které má za následek výstupné pohyby vzduchu, které vedou obvykle k tvorbě oblačnosti a srážek. V brázdě nízkého tlaku vzduchu leží obvykle atmosférická fronta.
Brazilská federativní republika (República Federativa do Brasil) je federativní republika, největší a nejlidnatější stát Jižní Ameriky, pátý největší a také pátý nejlidnatější stát světa. Na severu sousedí s Francouzskou Guyanou, Surinamem, Guyanou, Venezuelou a Kolumbií; na západě s Peru, Bolívií a Paraguayí, na jihu s Argentinou a Uruguayí.
Na území Brazílie se rozkládá největší tropický deštný les na světě – Amazonský prales. Brazílie byla v minulosti největší kolonií Portugalska a portugalština je zde také úředním jazykem. Dnes je Brazílie největší zemí světa, kde se portugalsky mluví, a je jedinou portugalskyjazyčnou zemí v celé Americe. Metropolí Brazílie je město Brasília, plánovitě vybudovaná v letech 1956–1960 v brazilském vnitrozemí. Největším městem s 10 milióny obyvatel je São Paulo. V letech 1956–1961 byl brazilským prezidentem potomek českých přistěhovalců Juscelino Kubitschek.
Brazílie má devátou největší ekonomiku světa a největší v Jižní Americe. Je členem G 20. Je největším producentem kávy na světě. S Ruskem, Čínou, Indií a JAR vytváří obchodně-politické spojenectví BRICS. S ostatními jihoamerickými státy pak zónu volného obchodu Mercosur.
Vlajka má zelený podklad. V jejím středu je žlutý zkosený čtverec a na něm modrá planetka s nápisem ORDEM E PROGRESO (česky: řád a pokrok). Na modré planetce je také 27 hvězd které mají symbolizovat spolkové státy a federální distrikt. Jde o hvězdy 9 souhvězdí, viditelných v Rio de Janeiru 15. listopadu 1889. Zelená má na vlajce symbolizovat pralesy kterými je Brazílie na severu pokryta a žlutá má symbolizovat bohatství konkrétněji zlato které bylo důvodem ke vzniku mnoha velkých měst.
Jeden z nejstarších lidských ostatků nalezených v Severní a Jižní Americe - lebka ženy nazvaná Luzia - byly nalezeny v oblasti Pedro Leopoldo v státě Minas Gerais a poskytly důkazy o lidské přítomnosti nejméně 11 000 let do minulosti. Nejstarší keramika nalezená na západní polokouli byla vykopána v povodí Amazonky v Brazílii a radiokarbonovou metodou bylo odhadnuto její stáří na 8000 let. Keramika byla nalezena nedaleko města Santarém a poskytuje důkaz, že oblast tropického pralesa podporoval komplexní prehistorickou kulturu.V roce 1500 přistál na brazilském pobřeží portugalský kapitán Pedro Álvares Cabral a od roku 1532 začala portugalská kolonizace. Skupiny průzkumníků, nazývané bandeiras, pronikaly v 17. století do vnitrozemí a roku 1637 Pedro Teixeira jako první Evropan proplul po celé délce řeku Amazonku. Nálezy zlata a diamantů ve státě Minas Gerais na přelomu 17. a 18. století přilákaly do země statisíce Portugalců a urychlily kolonizaci brazilského vnitrozemí. Za napoleonských válek roku 1807 uprchl do Brazílie portugalský dvůr v čele s králem Janem VI., který zde vládl 13 let.
V roce 1815 byla zrušena kolonie a vyhlášeno Spojené království Portugalska, Brazílie a Algarve. 7. září 1822 vzniklo nezávislé Brazilské císařství. Ve 30. letech povstání Cabanagem proti vládnoucí bílé vrstvě v provincii Grão-Pará otřáslo autoritou státu a způsobilo vylidnění regionu. Po vítězství v paraguayské válce roku 1870 Brazílie anektovala část regionu Mato Grosso. V roce 1888 Brazílie oficiálně zrušila otroctví. Dne 15. listopadu 1889 byla svržena monarchie a vyhlášena federativní republika. Po vzoru USA byla roku 1891 přijata ústava a vyhlášeny Spojené státy brazilské.
Brazilský prezident českého původu Juscelino Kubitschek založil roku 1960 nové hlavní město Brasília, které stojí v centru země. V roce 1964 po svržení prezidenta Goularta převzala moc v zemi vojenská junta, která vládla až do roku 1985 a v rámci Operace Condor se podílela na vraždách a únosech odpůrců režimu.
Collor de Mello vládl od roku 1990 jako první brazilský prezident zvolený v přímé volbě od éry vojenské diktatury. V letech 2003 až 2011 byl prezidentem populární Lula da Silva, který prováděl umírněnou levicovou politiku. V roce 2016 se v Riu de Janeiro uskutečnily Letní olympijské hry, které jsou zároveň první olympijské hry jež se odehrály v Jižní Americe.
V roce 2014 vypukl obří korupční skandál, který je považován za největší v brazilské historii, týkající se manipulování zakázek státní energetické společnosti Petrobras. V srpnu 2016 soud schválil vyšetřovaní bývalého prezidenta Luly da Silvy a Dilmy Rousseffové, která byla sesazena z prezidentské funkce v roce 2016. V dubnu 2017 začalo vyšetřování 71 poslanců a devítí ministrů vlády prezidenta Temera. V červnu 2017 byl z přijímání úplatků obviněn prezident Michel Temer. V říjnu 2018 byl zvolen prezidentem Brazílie pravicový kandidát Jair Bolsonaro, přezdívaný brazilský Trump. Bolsonaro, který je obdivovatelem pro-americké vojenské diktatury z let 1964 až 1985, sliboval voličům především vymýcení rozsáhlé korupce a snížení rekordně vysoké kriminality, kdy jen v roce 2017 bylo v Brazílii zavražděno 63 880 lidí. V roce 2019 se zvýšila rychlost odlesňování amazonského pralesa.
Brazílie je se svou rozlohou 8 511 965 km² pátou největší zemí světa, 15,6× větší než Francie.
Území Brazílie tvoří tři velké geomorfologické celky. Na severu zasahuje do území malá část Guyanské vysočiny, kde se také nachází nejvyšší hora Brazílie Pico da Neblina, která měří 2 994 metrů. Na severu země je Amazonská nížina a na východě a jihovýchodě rozsáhlá Brazilská vysočina. Obě vysočiny jsou vyzdvižené zbytky nejstarší geologické jednotky Jižní Ameriky – Brazilského štítu na moři.
Největší řekou země a celého světa je Amazonka s délkou 7 062 kilometrů. Jak veletok na území Brazílie sílí, dokazují údaje o šířce jeho koryta. U Iquitosu v Peru je široké 4 km, před Manausem 10 km, po soutoku s Río Negrem již 20 km a před ostrovem Marajó 80 km. Největšími levými přítoky jsou řeky Içá, Japurá a Río Negro, pravými Juruá, Purus, Madeira, Tapajós, Xingu a na jihu ostrova Marajó ústí Tocantins s přítokem Araguaia. V samostatné Amazonce se směrem k břehům snižuje rychlost proudění v hlavním korytě a nanášením materiálu vznikají agradační valy. Jih Brazílie odvodňuje veletok Paraná s největším přítokem Paraguay. V celé oblasti je velké množství kataraktů a vodopádů, z nichž nejznámějšími jsou vodopády Iguaçu a přehrad Itaipú. Obrovská přehradní nádrž Represa Sobradinho je na řece São Francisco, která ústí na severovýchodě do Atlantského oceánu. Na jihu při Atlantském pobřeží jsou lagunová jezera Lagoa dos Patos a Lagoa Mirim. Z východní strany je Brazílie omývána Atlantským oceánem a délka pobřeží je 7 491 km. Největším brazilským souostrovím v Atlantiku je Trindade a Martim Vaz s rozlohou 10,4 km².
Brazilské území lze rozdělit do šesti základních biomů - Amazonie, Pantanal, Cerrado, Pampa, Caatinga a Atlantický les. Národní parky v Brazílii (v roce 2015 jich bylo 71) zaujímají necelá 3 % rozlohy státu.
Většina území je pod vlivem tropického, vlhkého a teplého podnebí, které se vyznačuje vysokými teplotami a značnými srážkami, ty jsou z poloviny přinášeny od Atlantského oceánu a z poloviny se tvoří výparem.
Město Manaus (Amazonie) má vysoké teploty po celý rok. Srážky jsou vydatné, pouze od června do září prší méně než po zbytek roku. Hlavní město Brasília i Rio de Janeiro mají tropické podnebí, ale s výraznějším obdobím sucha než Manaus. Dále na jihu je potom podnebí mírné.
Nejsušší oblastí je severovýchodní vnitrozemí, kde ročně průměrně naprší jen 250 mm. V této oblasti Brazílie jsou častá krutá sucha. Teplota na severovýchodě jsou v průměru 28 °C. V jižních náhorních rovinách 16 °C.
V Brazílii trvá zima od června do srpna, na jihu s teplotami mezi 13–18 °C. Léto je zde od prosince do února, kdy se teplota v Rio de Janeiru dostává často i k 40 °C a nespadá pod 30 °C.
Od Bahie po Maranho jsou teploty po celý rok kolem 28 °C a je zde také nižší vlhkost než v Rio de Janeiru. Průměrná teplota v Amazonii je 27 °C s vysokou vlhkostí.
V Belému se průměrná teplota pohybuje po celý rok v rozmezí 26 °C a 35 °C a se srážkami 2 111 mm. V São Paulu je nejteplejším měsícem únor, kdy teplota je okolo 28 °C přes den a 19 °C v noci. Nejchladnějším měsícem je červen a červenec, kdy teplota přes den je 21 °C a 13 °C v noci.
Podél prahů kataraktů pravých přítoků Amazonky vede pralesem od východu k západu silnice zvaná Transamazonica. V Amazonské nížině se nachází největší enkláva tropického deštného pralesa na světě. Existují názory, že Amazonka byla v minulosti, kdy byla Afrika a Jižní Amerika jeden kontinent, součástí toku Konga, důkazem je podmořský kaňon Konga. Amazonka tehdy tekla obráceně a ústila v nynějším Guayaquilském zálivu v Ekvádoru. Název Amazonka je používán pouze pro část toku od soutoku Marañónu a Ucayali po brazilskou hranici a na území Brazílie od Manausu (Encontro das Águas – soutok s Río Negrem) po ústí. Od pramene po soutok má jména Río Carhuasanta, Apurímac, Ene, Tambo, Ucayali, Amazonas a Solimões. Brazílie je jedinou zemí v Americe, kde se mluví portugalsky.
Brazílie se člení na 26 spolkových států (estados, jednotné číslo estado) a 1 federální distrikt (distrito federal), v němž se nachází brazilské hlavní město Brasília. Těchto 27 celků seskupil Brazilský institut pro geografii a statistiku do 5 regionů: Severního, Severovýchodního, Středozápadního, Jihovýchodního a Jižního.
Brazílie je největším a nejvýznamnějším státem celého kontinentu a šestou největší  ekonomikou světa. Je to průmyslově-zemědělský stát s obrovským nerostným bohatstvím.
Z rozsáhlých ložisek nerostných surovin se těží železná ruda, mangan, bauxit, nikl, chróm, wolfram, cín, uhlí, ropa, zemní plyn, zlato, niob, zirkon, diamanty, drahokamy, měď, zinek, fosfáty, grafit, magnezit, sůl a kaolin. Mezi nejdůležitější průmyslová odvětví patří strojírenství (výroba osobních a nákladních automobilů), hutnictví (výroba surového železa, oceli, barevných kovů), petrochemie (rafinerie ropy), chemie (výroba hnojiv, kyselin a plastických hmot), potravinářský, textilní, gumárenský, obuvnický, papírenský a dřevozpracující průmysl. Na výrobě elektrické energie se významnou měrou podílejí vodní elektrárny (92% výroby elektřiny). Největší vodní elektrárny jsou v Itaipú, Tucuruí, Ilha Solteiram, Jupiá, Furnas a Paulo Afonso. Ty využívají obrovského energetického potenciálu řek.
Zhruba 57 % území Brazílie zaujímají lesy, dále louky a pastviny (22 %) a orná půda (více než 7 %). Zemědělská produkce patří k největším na světě, převládá monokulturní velkovýrobní plantážnictví. Nejdůležitějšími pěstovanými plodinami jsou káva, sisal a pomeranče, ve sklizni těchto plodin zaujímá země 1. místo na světě, rovněž cukrová třtina, maniok, banány, kakao, fazole, sója a oříšky kešu. Dále se sklízí kukuřice, pšenice, rýže, krmné obilí, brambory, batáty, bavlna, palmová jádra, kokosové ořechy, zelenina, podzemnice olejná, réva vinná, ananasy, citróny, mango, papája a tabák. Živočišná výroba je zaměřena především na chov skotu, prasat, ovcí, koní, koz a drůbeže. Významný je rybolov.
Zemi ročně navštíví na 4 až 5 miliónů návštěvníků. Rio de Janeiro láká turisty světoznámým karnevalem a pláží Copacabana. Dále je známé obrovskou sochou Krista Spasitele.
Brazilská populace byla v roce 2008 cca 190 milionů obyvatel. (22,31 obyvatele na čtvereční kilometr), s poměrem mužů a žen 0,95:1 a 83,75% městského obyvatelstva. Populace je koncentrována především na jihovýchodě (79,8 milionů) a severovýchodě (53,5 milionů). Naopak dvě nejrozsáhlejší oblasti, středozápadní a severní, které dohromady tvoří 64,12% z brazilského území, mají pouze 29 100 000 obyvatel.
Podle brazilského výzkumu (PNAD) v roce 2008 48,43% populace (asi 92 milionů) sebe označilo jako bělochy; 43,80% (asi 83 milionů) jako Pardo (hnědí), 6,84% (asi 13 milionů) jako černí; 0,58% (asi 1,1 milionů) jako Asiati a 0,28% (asi 536 000) jako domorodci (oficiálně zvaní indígena, domorodý), zatímco 0,07% (asi 130 000) svou rasu neuvedlo.Řídce osídlená Brazílie v 19. století a v první polovině 20. století přilákala miliony imigrantů, především z Portugalska, Itálie, Španělska, Japonska a Německa. Němci, Japonci a Italové se usazovali nejvíc v jižních státech jako Rio Grande do Sul nebo São Paulo.
V roce 2007 národní indiánská nadace odhadovala, že v Brazílii žije 67 různých izolovaných kmenů. Předpokládá se, Brazílie má největší počet těchto národů na světě.
Oficiálním jazykem v Brazílii je portugalština, kterou mluví skoro celá populace a je prakticky jediným jazykem používaným v médiích a v obchodním prostředí.
Kromě portugalštiny se rovněž v některých částech země mluví menšinovými jazyky. Přes 180 indiánských jazyků je používáno v odlehlých oblastech (zbytky Indiánů tvoří malou minoritu) a několik dalších jazyků je možné slyšet od původních obyvatel a přistěhovalců, kteří ještě mluví vlastními jazyky.
Brazilská portugalština je velmi podobná evropské portugalštině z 16. a 17. století s vlivy indiánských a afrických jazyků. V důsledku toho je současný jazyk poněkud odlišný od portugalštiny v Portugalsku a dalších portugalsky mluvících zemí. Tyto rozdíly jsou srovnatelné s rozdílem mezi americkou a britskou angličtinou. V Brazílii jsou mírné regionální rozdíly v přízvuku, slovní zásobě a časování sloves. Přesto díky jednotným médiím a sdělovacím prostředkům mají změny tendenci se snižovat. Co se týče podobnosti se španělštinou, tak v mnoha aspektech jsou si jazyky velmi podobné, ve výslovnosti se však značně liší. Zajímavostí je, že Brazilci spíše porozumí španělsky mluvícím lidem, než je tomu naopak.Brazílie je jediným portugalsky mluvícím národem jihoamerického kontinentu a právě jazyk patří mezi nejsilnější prvky národní identity odlišující zemi od španělsky mluvících sousedů.
Dominantní postavení v brazilské společnosti historicky měla a má římskokatolická církev. V posledních desetiletích se však oslabuje v souvislosti s růstem protestantských, zejména pentekostálních církví. Nepatrně přibývá i počet lidí bez vyznání. Zatímco v roce 1970 se tak za římské katolíky považovalo 90 % populace, v roce 2010 to bylo již méně než 65 %. K protestantským církvím se v roce 2000 hlásilo přes 15 % populace, ale roku 2010 to bylo již více než 22 % (nejvíce evangelikální a letniční/pentekostální směry, dále baptisté, adventisté a luteráni. Přes 5 % obyv. se hlásilo k jiným vírám a jen asi 8 % bylo bez vyznání.
Nejčtenějším brazilským spisovatelem ve světě je Paulo Coelho, jehož podobenství Alchymista vydané v roce 1988 se stalo největším brazilským bestsellerem všech dob. Ve 20. století dosáhl věhlasu také Jorge Amado, spisovatel komunistické orientace, který v 50. letech krátce žil i v Československu. V roce 1994 obdržel Camõesovu cenu, neprestižnější literární ocenění pro portugalsky píšící autory. Z Brazilců ho získali mj. též João Cabral de Melo Neto, Rachel de Queirozová, Rubem Fonseca, Lygia Fagundes Tellesová, João Ubaldo Ribeiro či Ferreira Gullar. 
Za otce brazilské literatury bývá označován José de Anchieta, první brazilský básník a dramatik. Představitelem romantismu 19. století byl prozaik Joaquim Maria Machado de Assis. Clarice Lispectorová zaujala psychologickými romány jako Blízko divokého srdce. K předním básníkům 20. století patřil Vinicius de Moraes. Dílo João Guimarãese Rosy bývá považováno za syntézu modernismu a tzv. latinskoamerického magického realismu s regionalismem. Mário de Andrade je spíše klasickým modernistou, především svou slavnou sbírkou Paulicéia Desvairada z roku 1922. Pozici národního básníka má Carlos Drummond de Andrade, na konci 80. let se nakrátko dostal i na brazilskou bankovku. Augusto Boal je zakladatelem tzv. Divadla utlačovaných, avantgardního levicového projektu.
Klíčovou postavou brazilského malířství byl Pedro Américo, jenž roku 1888 namaloval jeden z nejznámějších brazilských obrazů: Nezávislost nebo Smrt!, zobrazující okamžik, kdy kníže Petr prohlásil, že země je nezávislá na Portugalsku. Tento obraz znají všichni brazilští školáci z titulu učebnice dějepisu pro základní školu. Candido Portinari byl představitelem malířského neorealismu. K jeho nejznámějším dílům patří obraz Guerra e Paz, který byl věnován v roce 1956 sídlu Organizace spojených národů. K významným představitelům humanistické fotografie patří Sebastião Salgado. Sochařskou prací na mnoha barokních kostelech v 18. století proslul Aleijadinho. Nejslavnější brazilskou sochou je Socha Krista Spasitele v Rio de Janeiru, na hoře Corcovado. Je dílem francouzského sochaře polského původu Maximiliena Paula Landowského a rumunského sochaře Gheorgheho Leonidy. Slavnostně odhalená byla 12. října 1931 jako památník brazilské nezávislosti. Socha měří 30 metrů a stojí na podstavci, který je vysoký 8 metrů.
K nejslavnějším architektům 20. století patří Oscar Niemeyer. Jeho spolupracovník Lúcio Costa spolu s ním vytvořil koncept brazilského hlavního města Brasília. Architekt Paulo Mendes da Rocha je nositelem prestižní Pritzkerovy ceny.Na seznam Světového dědictví byla zapsána Brasilia, a další dvě města - Salvador de Bahia (renesanční památky) a Ouro Preto (barokní architektura). Dále historická centra měst Sao Luís, Olinda, Diamantina a Goiás. Zapsány byly dále jednotlivé památky: Svatyně Bom Jesus ve městě Congohas, Jezuitské mise u indiánů kmene Guaraní a Náměstí sv. Františka ve městě Sao Cristovao.
K nejúspěšnějším brazilským filmovým režisérům patří Fernando Meirelles, který se proslavil zvláště snímkem Město bohů z roku 2002, za jehož režii byl nominován na Oscara. Zlatého lva v Benátkách,  Zlatého medvěda na Berlinale i americký Zlatý globus získal Walter Salles. Z herců lze jmenovat Fernandu Montenegrovou. Zejména díky vánoční romantické komedii Láska nebeská znají evropští diváci Rodrigo Santora. V americké televizi se prosadila herečka Morena Baccarinová. Brazilská televizní společnost Rede Globo je třetím největším komerčním vysílatelem na světě a proslula produkcí telenovel.
K nejúspěšnějším brazilským modelkám patří Adriana Lima, Alessandra Ambrosiová či Gisele Bündchenová.
V oblasti vážné hudby je největším brazilským jménem Heitor Villa-Lobos. Prvním jihoamerickým klasikem, který se prosadil v Evropě, byl Antônio Carlos Gomes. Velkou roli ve vývoji brazilské hudby sehrála samba, zapsaná na seznam světového nehmotného kulturního dědictví UNESCO. Samba je i taneční forma a v brazilské kultuře sehrává velkou roli, zejména během karnevalu v Riu, který se koná každoročně v únoru. Hudební styl bossa nova vytvořil Antonio Carlos Jobim, který tak ovlivnil zásadním způsobem moderní jazz. Jako zpěvačka tohoto žánru se prosadila Astrud Gilbertová. V 60. letech 20. století se objevilo politicko-hudební hnutí Tropicália, k jehož představitelům patřil Caetano Veloso, skupina Os Mutantes nebo Gilberto Gil (který se za Lulovy vlády stal později ministrem kultury). V heavy metalu se prosadila skupina Sepultura.
Zobecnění brazilské kuchyně je velmi těžké, jelikož neexistuje jednotná národní kuchyně, ale mnoho regionálních. Každý region si vyvinul vlastní pokrmy v závislosti na oblasti, kultuře a zvykům jak původních obyvatel, tak přistěhovalců. Pokud ovšem existuje jeden pokrm, který je typickým příkladem brazilského vaření, tak je to feijoada. V Rio de Janeiru je obzvláště tento pokrm velmi oblíbený, ačkoliv jednotlivé ingredience jsou velmi atypické a mohou nepřipraveného hosta zaskočit.Za národní nápoj je považované pivo typu ležák (pilsen), káva a světoznámý brazilský alkohol Cachaça. Stejně jako Rusko má za národní pití vodku, tak v Brazílii je to jednoznačně Cachaça. Jedná se o průzračný alkohol vyrobený z fermentované cukrové třtiny. Cachaça v kombinaci s drcenou limetkou, cukrem, a ledem se stává velmi populárním národním nápojem s názvem caipirinha. Mezi oblíbené nealkoholické nápoje patří Guarana, lahodný šumivý nápoj vyrobený z amazonských bobulí.
Brazilská fotbalová reprezentace patří mezi nejúspěšnější na světě a od roku 1958 pětkrát zvítězila na mistrovství světa a jednou na olympijských hrách (2016). Meziválečnou hvězdou byl Leônidas da Silva, dle legendy vynálezce střely přes hlavu ("nůžek"). Ve 40. letech a na začátku 50. let byl největší brazilskou fotbalovou osobností Zizinho. Pilířem mužstva, jež získalo tři první tituly (1958, 1962, 1970), byl Pelé. K dalším osobnostem patřili Garincha, Didi, Nílton Santos a Djalma Santos, později i Carlos Alberto Torres, Jairzinho či Roberto Rivelino. Největšími hvězdami 80. let byli Zico, Falcão a Sócrates, tehdy se však Brazilcům na mezinárodní scéně tolik nedařilo. Další velká éra přišla v 90. letech a na počátku nového století, kdy Brazilci dvakrát šampionát vyhráli (1994, 2002) a jednou skončili druzí. Hvězdami této éry byli Cafu, Romário, Bebeto, Ronaldo, Roberto Carlos, Rivaldo, Ronaldinho či Kaká. Po roce 2002 Brazilci sice vyklidili pozice, Neymar se však přesto stal světovou hvězdou. Brazílie má ovšem i ženskou fotbalovou hvězdu, Martu. K úspěšným trenérům patří Luiz Felipe Scolari či Mário Zagallo. Dlouholetým prezidentem FIFA byl João Havelange. 
Velmi silní jsou Brazilci, obzvláště od 90. let 20. století, ve volejbale. Brazilské volejbalistky dvakrát vyhráli olympijský turnaj (2008, 2012), muži jsou ještě úspěšnější a brali nejen tři olympijské zlaté (1992, 2004, 2016), ale i tři tituly mistrů světa (2002, 2006, 2010). Hlavními hvězdami této slavné éry brazilského volejbalu jsou Nalbert Bitencourt a Giba, z žen Fofão. Neméně populární je v Brazílii plážový volejbal, o čemž svědčí tři zlaté z olympiád, dvě ze soutěže mužské, jedna z ženské.
Brazilská basketbalová reprezentace mužů dvakrát vyhrála mistrovství světa (1959, 1963), ženský tým jednou (1994). Leandro Barbosa se stal vítězem americké NBA. Amaury Pasos, Bira Maciel a Oscar Schmidt jsou členy síně slávy Mezinárodní basketbalové federace. 
Brazilská házenkářská reprezentace žen vybojovala roku 2013 prvenství na mistrovství světa. Alexandra Do Nascimentová (2012) a Eduarda Amorimová (2014) byly vyhlášeny nejlepšími házenkářkami světa.
Brazilci, od své první účasti v roce 1920, získali třicet zlatých olympijských medailí (k roku 2018). Nejúspěšnější jsou v jachtingu, kde si připsali sedm zlatých (k nejúspěšnějším jachtařům patří Robert Scheidt a Torben Grael). První atletickou hvězdou se stal v 50. letech trojskokan Adhemar Ferreira da Silva, který přivezl zlato ze dvou olympiád (1952, 1956). Další atletické zlato pro Brazílii vybojoval v Los Angeles roku 1984 Joaquim Cruz v běhu na 800 metrů. V Pekingu 2008 vyhrála závod ve skoku dalekém Maurren Maggiová. Roku 2016 triumfoval skokan o tyči Thiago Braz da Silva. Úspěšní jsou Brazilci také v judu (4 zlaté). Zlato má i plavec César Cielo.
Jedny letní olympijské hry Brazílie sama pořádala, v srpnu roku 2016 v Rio de Janerio. Šlo o vůbec první olympijské hry uspořádané v Jižní Americe. Konala se zde také dvě mistrovství světa ve fotbale, v roce 1950 a roku 2014.
Legendami závodů Formule 1 jsou Ayrton Senna (3 tituly mistra světa), Nelson Piquet (rovněž 3 tituly) a Emerson Fittipaldi (2 tituly). Na druhé místo to dotáhli Rubens Barrichello a Felipe Massa. V Brazílii se také každý rok jede, v Interlagosu, Grand Prix Brazílie, jež je součástí seriálu Formule 1.
Tenista Gustavo Kuerten byl světovou jedničkou a vítězem Roland Garros. Také Maria Buenová byla světovou hráčkou č. 1 a trojnásobnou vítězkou Wimbledonu (1959, 1960, 1964) a čtyřnásobnou US Open (1959, 1963, 1964, 1966).
Některé sporty v Brazílii přímo vznikly, například futsal nebo bojové umění capoeira.
K významným vědeckým osobnostem patřil Alberto Santos-Dumont, letecký průkopník a konstruktér. Sestrojil první skutečně řiditelnou vzducholoď na světě. Provedl první ověřený let letounu těžšího vzduchu v Evropě. José Bonifácio de Andrada e Silva má zásluhu na objevu čtyř nových minerálů, nazván je po něm andradit. Bakteriolog Carlos Chagas jako první popsal tzv. Chagasovu chorobu, tropické parazitární onemocnění způsobené prvokem Trypanosoma cruzi, které je přenášené pokousáním dravých krevsajících ploštic. Matematik Artur Avila získal roku 2014 prestižní Fieldsovu medaili.Brazilská kosmická agentura má nejvyspělejší vesmírný program v Latinské Americe.Moderní pedagogiku značně ovlivnil Paulo Freire. Hélder Câmara a Leonardo Boff byli brazilskými reprezentanty teologie osvobození, která rezonovala v celé Latinské Americe v 50. a 60. letech 20. století. K představitelkám Jungovy psychologie patřila Nise da Silveira.
Univerzita São Paulo je největší v Brazílii a druhou nejlépe hodnocenou univerzitou v Latinské Americe.
KLÍMA, Jan. Dějiny Brazílie. Praha: Nakladatelství Lidové noviny, 2000. ISBN 80-7106-261-8. 
SLAVICKÝ, Stanislav. Scénické tradice Latinské Ameriky. Praha : KANT - Karel Kerlický, 2013. 136 s. ISBN 978-80-7437-117-2
Brazilské sny o supervelmoci Hospodářské noviny o Brazílii, která možná co nevidět ekonomicky dožene Čínu a Indii; článek z 19. listopadu 2009
Statistické informace o Brazílii zpracované Oddělením Public relations a analýz CzechTourism Brazílie z roku 2005
 Brazil - Amnesty International Report 2011 [online]. Amnesty International [cit. 2011-08-09]. Dostupné online. (anglicky) 
 Brazílie - o českých krajanech [online]. Ministerstvo zahraničních věcí České republiky, 2002-05-16 [cit. 2011-12-14]. Dostupné online. 
Bertelsmann Stiftung. BTI 2010 — Brazil Country Report [online].  Gütersloh: Bertelsmann Stiftung, 2009 [cit. 2011-08-09]. Dostupné v archivu pořízeném dne 2011-05-20. (anglicky) 
Bureau of Western Hemisphere Affairs. Background Note: Brazil [online]. U.S. Department of State, 2011-03-08 [cit. 2011-08-09]. Dostupné v archivu pořízeném dne 2011-06-29. (anglicky) 
CIA. The World Factbook - Brazil [online]. Rev. 2011-07-05 [cit. 2011-08-09]. Dostupné online. (anglicky) 
Zastupitelský úřad ČR v Brasília. Souhrnná teritoriální informace: Brazílie [online]. Businessinfo.cz, 2011-05-10 [cit. 2011-08-09]. Dostupné v archivu pořízeném dne 2012-01-11. (česky) 
BURNS, E. Bradford, a kol. Brazil [online]. Encyclopaedia Britannica [cit. 2011-08-09]. Dostupné online. (anglicky)
Brescia Calcio je italský fotbalový klub hrající druhou nejvyšší italskou soutěž Serii B. Své zápasy hraje na stadionu Stadio Mario Rigamonti v severoitalském městě Brescia s kapacitou 23 430 diváků. Klub byl založen v roce 1911.
Klub byl založen v roce 1911 když se sloučili 2 studentské kluby s Brescie. Název byl Brescia Football Club a hráli třetí nejvyšší soutěž. V roce 1913 postoupil do nejvyšší soutěže zvané Prima Categoria. V sezóně 1929/30 byla Brescia jedním z klubů, které se zúčastnily prvního ročníku Serie A, hraného podle dnešního formátu a ročník zakončila na desáté příčce. Klub hrál střídavě Serii A a B, pouze ve čtyřech sezónách hrál Serii C. Jejich nejlepší umístění v Serii A bylo 7. místo v sezoně 2000/01. V evropských pohárech si zatím nezahráli, jen hráli finále Intertoto Cupu v sezoně 2001/02.

Brest (Chorvatsko) – vesnice v opčině Lanišće v Istrijské župě v Chorvatskupříjmení osobMartin Brest – americký filmový scenárista a režisérjiný významBrest (planetka) – asteroid

Do juniorské soutěže začínal nejprve v lize OPJHL, kde hrával za tým Burlington Cougars v ročníku 2007/08. V týmu však odehrál sedmnáct zápasů. Poté již hrával za tým Mississauga St. Michael's Majors v juniorské lize OHL, kde strávil čtyři ročníky 2007/11. V roce 2009 byl draftován týmem Washington Capitals v pátém kole ze 145. místa. V poslední sezóně 2010/11 za juniorský tým Mississauga St. Michael's Majors, postoupil tým až do finále playoff, boj o trofej J. Ross Robertson Cup. Ve finále se utkali nad týmem Owen Sound Attack, se kterým prohráli 3:4 na série.
2. prosince 2010 podepsal tříletou smlouvu s klubem Washington Capitals. Jako nováček v seniorském hokeji byl poslán na farmu Capitals v Hershey Bears.

 V souvislosti s propuštěním Sáliha Muslima (na obrázku) označil turecký prezident Recep Tayyip Erdoğan Českou republiku za podporovatele terorismu.
 Ruský prezident Vladimir Putin oznámil, že na konci roku 2017 provedlo Rusko úspěšnou zkoušku balistické rakety s neomezeným doletem na jaderný pohon.2. března – pátek
 Tisíce lidí v několika městech na Slovensku a v Evropě se vydalo na pietní pochod na památku zavražděného novináře Jána Kuciaka a jeho snoubenky Martiny Kušnírové. V Bratislavě se ho účastnil i prezident Andrej Kiska.
 V hlavním městě Burkiny Faso Ouagadougou napadli neznámí ozbrojenci sídlo generálního štábu armády.
 Ve věku 88 let zemřel britský běžec a neurolog Roger Bannister. V roce 1954 se stal prvním člověkem, který dokázal zaběhnout 1 míli v čase pod 4 minuty.
 Cenu Oscar za nejlepší film získala filmová romance Tvář vody režiséra Guillerma del Tora (na obrázku).
 Parlamentní volby v Itálii vyhrála pravicová koalice stran Liga Severu, Forza Italia a Bratři Itálie s 37% následovaná populistickým Hnutím pěti hvězd s 32,8% hlasů následované dosud vládnoucí Demokratické strana získala 22,8% hlasů.
 Tisíce lidí demonstrovaly proti zvolení komunistického poslance Zdeňka Ondráčka do čela komise pro kontrolu Generální inspekce bezpečnostních sborů. Protesty směřovaly také proti stávajícímu premiérovi v demisi Andreji Babišovi.
 Sergej Skripal, bývalý ruský agent pracující pro MI6, byl spolu se svou dcerou a policistou otráven nervově paralytickou látkou v anglickém městě Salisbury.
 Ve věku 89 let zemřel Vlastimil Bedrna, herec a dabér, který propůjčil svůj hlas Homerovi Simpsonovi.
 Srílanská vláda vyhlásila výjimečný stav po střetech mezi Sinhálci a místními muslimy ve městě Kandy.
 Dopravní letadlo An-26 havarovalo při přípravě na přistání na letecké základně Hmímím poblíž syrské Latákie. V letadle ruského vojenského letectva zahynulo všech 39 osob na palubě.
 Výzkumný tým Paula Allena objevil v Korálovém moři vrak letadlové lodi USS Lexington (CV-2) (na obrázku) potopené během bitvy v Korálovém moři v roce 1942.
 Vražda Jána Kuciaka: Desetitisíce lidi protestovaly ve slovenských městech proti vládě Roberta Fica.
 Americký prezident Donald Trump přijal návrh severokorejského vůdce Kim Čong-una na přímé vyjednáváni o nukleárním odzbrojení. Půjde o první setkání představitelů obou zemí od konce korejské války v roce 1953.
 Český statistický úřad oznámil, že průměrná mzda v Česku za 4. čtvrtletí roku 2017 činila 31 646 korun.
 Film Bába z ledu režiséra Bohdana Slámy zvítězil v kategorii nejlepší český film roku 2017 při vyhlašování cen Český lev.
 Několik set českých radnic vyvěsilo tibetskou vlajku a Amnesty International uspořádala demonstraci před čínskou ambasádou v Praze.
 V pražském Obecním domě byla v dražbě prodána nejdražší československá poštovní známka za 7,8 milionu korun.
 Všečínské shromáždění lidových zástupců zrušilo dosavadní omezení výkonu funkce prezidenta na deset let. Stávající prezident Si Ťin-pching (na obrázku) se tak může stát doživotním prezidentem.
 Ruské ministerstvo obrany ohlásilo úspěšnou zkoušku balistické rakety Kinžal, kterou odpálila stíhačka MiG-31.
 V kolumbijských parlamentních volbách propadla levicová strana FARC a úspěch zaznamenala pravicová strana Demokratický střed bývalého prezidenta Álvara Uribeho.
 První náměstek řeckého ministra kultury a sportu, v reakci na incident[ujasnit] při zápase PAOK Soluň v. AEK Athény, pozastavil na dobu neurčitou konání všech zápasů řecké Superligy.
 Nejméně 49 lidí zemřelo při letecké nehodě během přistání na Mezinárodním letišti Tribhuvan v nepálském hlavním městě Káthmándú.
 Konvoj palestinského premiéra Ramího Hamdalláha zasáhl poblíž hraničního přechodu Bajt Hanún v Pásmu Gazy výbuch, který zranil sedm lidí.
 Mike Pompeo, stávající ředitel CIA, nahradil Rexe Tillersona ve funkci ministra zahraničních věcí.14. března – středa
 Ve věku 76 let zemřel Stephen Hawking (na obrázku), britský teoretický fyzik a jeden z nejznámějších vědců současnosti. 
 Spojené království rozhodlo o vyhoštění 23 ruských diplomatů v reakci na otravu ruského špiona Sergeje Skripala.
 Na tři stovky vysokých a středních škol a dalších institucí se zapojily do studentské stávky Vyjdi ven na obranu ústavních hodnot.
 Slovenský premiér Robert Fico podal demisi a prezident Andrej Kiska pověřil Petera Pellegriniho sestavením nové vlády.
 Ve věku 92 let zemřel kazatel Českobratrské církve evangelické, jeden z prvních signatářů Charty 77 a zakládající člen Výboru na obranu nespravedlivě stíhaných Alfréd Kocáb.
 Spisovatel Jaroslav Rudiš (na obrázku) obdržel na Lipském knižním veletrhu jako první Čech Cenu literárních domů.
 V Obecním domě v Praze začal 25. ročník filmového festivalu Febiofest. Cenu Kristián obdrželi Charles Aznavour a Daniela Kolářová.
 V západním Iráku se u města Al-Káim zřítil vrtulník americké armády HH-60 se sedmi lidmi na palubě.
 Přibližně od 12:00 SELČ probíhal v Pchjongčchangu závěrečný ceremoniál, který oficiálně ukončil Zimní paralympijské hry 2018 a předal pomyslnou štafetu do Pekingu.
 Svobodná syrská armáda podporovaná tureckou armádou dobyla město Afrín ve stejnojmenném rojavském kantonu v severní Sýrií.
 Data miningová společnost Cambridge Analytica byla obviněna ze zneužití dat 50 milionů uživatelů Facebooku k ovlivňování volebních kampaní ve Spojených státech a dalších zemích včetně Česka.
 Samořízené motorové vozidlo společnosti Uber srazilo v arizonském městě Tempe chodkyni, která po nehodě zemřela.
 Turecká policie v Ankaře zjistila při razii proti pašerákům 1,4 kilogramu radioaktivního kalifornia.
 Ve zkrachovalé továrně v Panenských Břežanech byly nalezeny filmové záznamy procesu s Rudolfem Slánským.
 Sudán (na obrázku), poslední samec nosorožce tuponosého severního, byl kvůli špatnému zdravotnímu stavu utracen v keňské rezervaci Ol Pejeta.
 Ceny Anděl za rok 2017 získali skupina J.A.R., zpěvák David Stypka, zpěvačka Debbi a další. Objevem roku se stala skupina Mirai.
 Francouzská policie zadržela bývalého prezidenta Nicolase Sarkozyho kvůli nezákonnému financování jeho volební kampaně v prezidentských volbách v roce 2007.
 Expedice Paula Allena nalezla u Šalamounových ostrovů křižník USS Juneau (CL-52), který se zde potopil v roce 1942.
 Prezident České republiky Miloš Zeman udělil apoštolskému nunciovi Giuseppu Leanzovi druhé nejvyšší státní vyznamenání Řád Tomáše Garrigua Masaryka.
 Kanadský matematik Robert Langlands získal Abelovu cenu za program propojující teorii reprezentací s teorií čísel.
 Povstalci z Boko Haram propustili 76 ze 110 školaček unesených při nájezdu na dívčí školu v nigerijském státě Yobe.
 Šest mrtvých a dva zraněné si vyžádal výbuch v areálu chemičky Synthos patřící společnosti Unipetrol v Kralupech nad Vltavou.
 Služba bezpečnosti Ukrajiny zadržela poslankyni ukrajinského parlmentu a válečnou veteránku Nadiju Savčenkovou.
 Bývalý francouzský prezident Nicolas Sarkozy byl obviněn a dán pod soudní dohled kvůli možnému financování své prezidentské kampaně Muammarem Kaddáfím v roce 2007.
 Španělská ústavní krize: Španělská prokuratura obvinila třináct katalánských politiků včetně bývalého premiéra Charlese Puigdemonta (na obrázku) ze vzpoury.
 Sympatizant Islámského státu zabil čtyři lidi a 15 dalších zranil ve městech Carcassonne a Trèbes v jižní Francii. Francouzská protiteroristická jednotka GIGN následně útočníka usmrtila.
 Premiér v demisi Andrej Babiš informoval prezidenta Miloše Zemana o plánu na vyhoštění několika ruských diplomatů kvůli kauze použití nervové látky v Británii.
 Na australské pláži uhynulo přes 140 kulohlavců, záchranáři bojují o život   posledních přeživších 
 Donaldův Trumpův nový poradce pro národní bezpečnost John Bolton by chtěl vypovědět jadernou dohodu s Íránem.
 Herecká asociace udělila 25. výroční Ceny Thálie 2017 za mimořádné výkony a celoživotní mistrovství v oblastech jevištního umění.
 Střelba v Parklandu: Statisíce lidí protestovaly ve Washingtonu a dalších amerických městech za „rozumnou“ regulaci střelných zbraní.
 Občanská válka v Sýrii: Sta tisíce lidí opustily v důsledku vládní ofenzivy města ve východní Ghútě na předměstí Damašku. Vláda získala kontrolu nad oblastí poprvé od roku 2013. Povstalci s rodinami byli přesunuti do provincie Idlib.
 Nejméně 64 mrtvých si vyžádal požár nákupního centra v sibiřském městě Kemerovo. Velkou část obětí tvoří děti.
 Ve 2:00 začal v Česku platit letní čas, když se hodinová ručička posunula o hodinu vpřed (na obrázku).
 Německá policie zadržela bývalého katalánského premiéra Carlese Puigdemonta, který je ve Španělsku obviněn ze vzpoury.
 Spojené státy, Kanada, Ukrajina, Albánie a 14 zemí Evropské unie, včetně Česka, vyhostilo ruské diplomaty v reakci na použití nervového plynu ve Spojeném království.
 Předseda Sněmovny reprezentantů USA, Paul Ryan (na obrázku), vystoupil v Poslanecké sněmovně ČR a poté s jejím předsedou podepsali společnou deklaraci odkazující na vznik Československa a vyzdvihující demokracii.
 Agentura Nová Čína potvrdila, že ve dnech 25.–28. března v Číně pobýval severokorejský vůdce Kim Čong-un a v Pekingu se setkal s prezidentem Si Ťin-pchingem.
 Texasem a Louisianou se prohnala silná bouře, která způsobila zvýšení hladiny toků na desítkách řek.
 Nejméně 16 palestinských demonstrantů bylo zastřeleno izraelskou armádou poblíž izraelské hranice s Pásmem Gazy.

Územně identifikační registr ČR. Obec Březnice v Územně identifikačním registru ČR [online]. Dostupné online.
Brian David Josephson, FRS (* 4. ledna 1940, Cardiff, Wales) je velšský fyzik. V roce 1973 získal Nobelovu cenu za fyziku především za předpověď po něm pojmenovaného Josephsonova jevu.Od konce roku 2007 je emeritním profesorem Cambridge University.
Chodil na Cardiff High School a poté na Cambridge University, kde v roce 1960 získal titul BA (Bachelor of Arts) a v roce 1964 titul doktor fyziky. V sedmdesátých letech se naučil transcendentální meditaci.V roce 1962 začal pracovat na Trinity College a poté odjel do Spojených států, aby tam na University of Illinois působil jako profesor a asistent výzkumu. V roce 1967 se vrátil na Cambridge University nejdříve na pozici pomocníka ředitele výzkumu v laboratoři Cavendish a poté tam od roku 1974 do odchodu do důchodu v roce 2007 působil jako profesor fyziky.
V roce 1973 získal spolu s japonským fyzikem Leem Esakim a americkým fyzikem Ivarem Giaeverem Nobelovu cenu za fyziku.
Nejznámější je díky zkoumání supravodivosti, Nobelovu cenu získal konkrétně „za teoretické předpovědi vlastností proudu vedeného skrz tunelovanou bariéru, zejména jevu známého jako Josephsonův jev“. Výsledky jeho objevů se používají např. při měření magnetických polí a výrobě počítačů.
Je jedním z nejznámějších vědců, kteří tvrdí, že parapsychologie může být reálná. Zastává názor, že „jestliže vědecká komunita odmítne nějakou myšlenku, není to nutně důkaz toho, že tato myšlenka je absurdní; spíše by měl člověk pozorně zkoumat původ těchto názorů a usoudit, jak dobře si stojí proti důkladnému pozorování“. Prohlásil: „Je mnoho důkazů ve prospěch telepatie, ale články o tomto tématu jsou neprávem zavrhovány.“
Podporuje zkoumání údajné studené fúze objevené Martinem Fleischmannem a Stanleym Ponsem v roce 1989. I když se mnoha výzkumníkům v následujících letech nepodařilo úspěšně zopakovat pokusy Fleischmanna a Ponse, Josephson tvrdí, že zná nějaké výzkumníky, kteří získali kladné výsledky, ale předpojatí redaktoři periodik je odmítli publikovat.
(anglicky) Josephson, B.D., 1964: "Coupled Superconductors", Review of Modern Physics, 36 [1P1].
(anglicky) Josephson, B.D., 1965: "Supercurrents through Barriers", Advances in Physics, 14 [56].
(anglicky) Josephson, B.D., 1992: "Telepathy Works", New Scientist, 135 [1833], 50-50.
(anglicky) Josephson, B.D., 1992: "Defining Consciousness", Nature, 358 [6388], 618-618.
(anglicky) Josephson, B.D., 1993: "All in the Memes", New Statesman & Society, 6 [276], 28-29.
(anglicky) Josephson, B.D., 1994: "Awkward Eclipse", New Scientist, 144 [1956], 51-51.
(anglicky) Josephson, B.D., 1995: "Light Barrier", New Scientist, 146 [1975], 55-55.
(anglicky) Josephson, B.D., 1997: "Skeptics Cornered", Physics World, 10 [9], 20-20.
(anglicky) Josephson, B.D., 1999: "What is truth?", Physics World, 12 [2], 15-15.
(anglicky) Josephson, B.D., 2000: "Positive bias to paranormal claims", Physics World, 13 [10], 20-20.
(anglicky) Josephson, B.D., 2006: "Take nobody's word for it", New Scientist, 192 [2581], 56-57.
V tomto článku byl použit překlad textu z článku Brian David Josephson na anglické Wikipedii.
(anglicky) How Josephson Discovered His Effect. od Philipa Andersona, Physics Today, listopad 1970. Jak Anderson přispěl k Josephonově objevu.

Brian Peter George St. John le Baptiste de la Salle Eno (* 15. května 1948 Woodbridge, Anglie), známý jako Brian Eno, je anglický hudebník, hudební producent, skladatel a teoretik. Mimo sólových nahrávek proslul jako úspěšný producent (Talking Heads, Devo, David Bowie, U2). Občas bývá označován jako „otec ambientu“.
V letech 1976–1979 spolupracoval s Davidem Bowiem na jeho „berlínské trilogii“ zahrnující alba Low, Heroes a Lodger. Jeho jméno bylo nadlouho spojeno se jmény jako Harold Budd, John Cale, Cluster, Robert Fripp a David Byrne. Produkoval tři desky Talking Heads včetně Remain in Light, pět alb U2, dále pomáhal anglické skupině James, Laurie Anderson a společně s Markusem Dravsem, Jonem Hopkinsem a Rikem Simpsonem produkoval alba skupiny Coldplay Viva la Vida or Death and All His Friends a Mylo Xyloto.
První experimentální nahrávky vznikly se skupinami Merchant Taylor's Simultaneous Cabinet, Maxwell Demon a Scratch Orchestra. V roce 1969 s přišel do Londýna, kde se v roce 1971 stal členem skupiny Roxy Music. Se skupinou nahrál dvě studiová alba, Roxy Music (1972) a For Your Pleasure (1973). Krátce po dokončení druhého alba Eno ze skupiny po hádkách se zpěvákem Bryanem Ferrym odešel. V roce 2002 však hrál na jeho sólovém albu Frantic. V roce 2006 se objevily informace, že by se měl účastnit reunionu skupiny Roxy Music, on sám to však popřel.V září 1973 začal nahrávat své první album, které vyšlo v lednu následujícího roku pod názvem Here Come the Warm Jets. Ještě ve stejný rok vydal druhé album Taking Tiger Mountain (By Strategy), které stejně jako první produkoval on sám a opět vyšlo u vydavatelství Island Records. Na obou albech se podílel i jeho dřívější spoluhráč z Roxy Music, kytarista Phil Manzanera a na prvním z nich i saxofonista Andy Mackay.
V roce 1975 vydal album Another Green World, tentokrát spoluprodukované s Rhettem Daviesem. Další album, nazvané Before and After Science, vydal až koncem roku 1977. O produkci se opět staral on spolu s Daviesem a album vyšlo u Polydor Records. Následně se začal věnovat produkování alb a vydávání ambientní hudby. S dalším albem nazvaným Nerve Net přišel v roce 1992 a následovalo opět odmlčení. V roce 2005 vydal album Another Day on Earth, po dlouhé době opět s více rockovými skladbami a jeho zatím poslední takové album.
První čistě ambientní album Eno nazval Discreet Music a vydal jej u vydavatelství E.G. Records koncem roku 1975. O tři roky později následovalo album Ambient 1: Music for Airports (1978), na něž navázala alba Music for Films (1978), Ambient 2: The Plateaux of Mirror a Ambient 3: Day of Radiance, Ambient 4: On Land (1982), More Music for Films a Apollo: Atmospheres and Soundtracks (1983), Thursday Afternoon (1985), Music for Films III (1988), Textures (1989), The Shutov Assembly (1992), Neroli (1993), The Drop, Music for White Cube a Lightness: Music for the Marble Palace (1997), I Dormienti a Kite Stories (1999), Music for Civic Recovery Centre (2000), Compact Forest Proposal (2001), January 07003: Bell Studies for the Clock of the Long Now (2003) a LUX (2012).
V roce 2010 nahrál spolu s Leo Abrahamsem a Jonem Hopkinsem ambientní album Small Craft on a Milk Sea, na které v následujícím roce navázala dvojdílná spolupráce s básníkem Rickem Hollandem Drums Between the Bells a Panic of Looking.
V roce 1973 vydal album (No Pussyfooting) společně s vůdcem skupiny King Crimson, kytaristou Robertem Frippem. V roce 1975 na album navázala druhá společná spolupráce Evening Star a po dalších třiceti letech pak poslední společné album The Equatorial Stars. V roce 2008 vyšla kompilace jejich dříve nevydaných nahrávek z let 1992−2006 pod názvem Beyond Even (1992–2006). V roce 1981 spojil síly s frontmanem skupiny Talking Heads, se kterou rovněž pracoval jako producent, Davidem Byrne, aby spolu nahráli album My Life in the Bush of Ghosts. V roce 2008 pak dojice vydala další společné album Everything That Happens Will Happen Today. V sedmdesátých letech hrál také na několika sólových albech multiinstrumentalisty Johna Calea, což vyústilo v jejich společné album Wrong Way Up z roku 1990. V roce 1977 vydal společně s německou skupinou Cluster ambientní album Cluster & Eno. O rok později vydal album společné s dvěma členy skupiny, Hans-Joachim RoedeliusHans-Joachim Roedeliusem a Dieter Moebiusem nazvané After the Heat.
Hrál také na řadě dalších alb jako doprovodný hudebník. Šlo například o alba Johna Calea Fear (1974), Slow Dazzle (1975), Helen of Troy (1975) a HoboSapiens (2003). Cale se rovněž podílel na několik Enových sólových albech a v roce 1974 spolu, ještě doplněni o Kevina Ayerse a Nico nahráli koncertní album June 1, 1974. Hrál na všech albech tzv. „berlínské trilogie“ Davida Bowieho s názvy Low (1977), Heroes (1977) a Lodger (1977). Hrál také na několika albech Roberta Wyatta, například Little Red Record (se skupinou Matching Mole, 1972), Ruth Is Stranger Than Richard (1975), Shleep (1997) nebo Comicopera (2007). V roce 2013 produkoval a je spoluautorem písně „Digital Lion“ z alba Overgrown britského hudebníka Jamese Blakea.
Mimo svá vlastní alba, která si většinou také produkoval sám, byl producentem při nahrávání řady dalších alb. V roce 1977 produkoval debut anglické skupiny Ultravox a v následujícím roce zahájil spolupráci s americkou kapelou Talking Heads, které produkoval tři z jejích alb: More Songs About Buildings and Food (1977), Fear of Music (1979) a Remain in Light (1980). V roce 1978 produkoval první řadové album skupiny Devo. Během osmdesátých let se věnoval převážně ambientní hudbě a rovněž produkoval několik ambientních alb, ale v roce 1984 zahájil dlouholetou spolupráci s irskou skupinou U2. První album, které jim produkoval bylo The Unforgettable Fire právě z roku 1984 a následovala alba The Joshua Tree (1987), Achtung Baby (1991), Zooropa (1993), All That You Can't Leave Behind (2000), How to Dismantle an Atomic Bomb (2004) a No Line on the Horizon (2009). Spolu s U2 vydal v roce 1995, skrytě pod názvem Passengers, album Original Soundtracks 1.
V roce 1989 produkoval album Words for the Dying Johna Calea. V devadesátých letech produkoval dvě alba, konkrétně Laid (1993) a Wah Wah (1996), britské skupiny James. Mezitím také album Bright Red (1994) hudebnice Laurie Anderson. Následovala opět spolupráce s James Millionaires (1999) a Pleased to Meet You (2001). V letech 2008 a 2011 produkoval dvě alba skupiny Coldplay − Viva la Vida or Death and All His Friends a Mylo Xyloto.
V letech 1975−1978 byl majitelem vydavatelství Obscure Records, specializujícího-se na ambientní hudbu. V roce 1996 vydal knihu A Year with Swollen Appendices a v roce 2008 společně s Peterem Chilversem vymyslel software pro iOS nazvaný Bloom a o několik let později spolu s Chilversem představil hudební aplikaci pro iPad. Je autorem hudby k několika filmům, mezi které patří Sebastian (1976), Život je peklo (2004) nebo Pevné pouto (2009). Zahrál si rovněž menší roli v jedné epizodě seriálu Father Ted (1998) a v roce 2011 o něm byl natočen dokumentární film Brian Eno - 1971-1977: The Man Who Fell to Earth. V roce 2013 složil hudbu pro nemocnici v Sussexu.Je autorem hudby pro mobilní telefon Nokia 8800, přičemž existovala i limitovaná deseti kusů s Enovým podpisem, které byly vydraženy v aukci a výtěžek šel na charitu. Rovněž složil uvítací melodii pro operační systém Windows 95. Rovněž složil hudbu pro počítačovou hru Spore. Spolu s Peterem Gabrielem založil projekt MUDDA na podporu digitálních hudebních technologií pro internet.Americká skupina MGMT podle něj pojmenovala píseň na svém albu Congratulations z roku 2010.V roce 2013 byl oceněn newyorským kulturním zařízením The Kitchen.
801 Live (1976, Simon Phillips, Phil Manzanera, Bill MacCormick, Francis Monkman a Lloyd Watson)
Begegnungen I, II (1984/1985, a Dieter Moebius, Hans-Joachim Roedelius a Conny Plank)
Viva la Vida or Death and All His Friends společně s Markusem Dravsem, Jonem Hopkinsem a Rikem Simpsonem (Coldplay, 2008)
V tomto článku byly použity překlady textů z článků Brian Eno na anglické Wikipedii a Brian Eno na německé Wikipedii.
Brian Eno: A Year with Swollen Appendices: The Diary of Brian Eno, 1996, ISBN 0-571-17995-9

Brian Van Holt (* 6. července 1969) je americký herec. Narodil se ve městě Waukegan ve státě Illinois, ale vyrůstal v Kalifornii. Zde také vystudoval sociologii na Kalifornské univerzitě v Los Angeles. Svou první filmovou roli dostal v roce 1996. Hrál například ve filmech Černý jestřáb sestřelen (2001) a Dům voskových figurín (2005) nebo v seriálech Kriminálka Miami (2009) a The Bridge (2013). Od roku 2009 také hraje jednu z hlavních rolí v seriálu Město žen.

Břicho (lat. a odb. abdomen) je spodní část trupu (část těla mezi hrudníkem a pánví či odpovídajícími částmi těla u zvířat, která pánev nemají), která se u zvířat nachází na spodní straně těla. Na druhé straně jsou záda, mezi zády a břichem jsou boky.
Označení břicho se používá převážně u obratlovců, u jiných živočichů bývá používán spíš pojem břišní strana těla, břišní dutina a podobně. U členovců je jako abdomen označován zadeček. Spodní část břicha (pod pupkem) se nazývá podbřišek.
Japonsky se břicho řekne hara (腹) a v některých východních naukách je považováno za centrum energie člověka (odtud název harakiri).
V dutině břišní je uložena většina orgánů trávicí, vylučovací a rozmnožovací soustavy. Je vystlána pobřišnicí (peritoneum). Břicho nebývá nijak zvlášť chráněno kostmi nebo jinými pevnými strukturami. Mimo jiné proto, aby byla zachována pružnost břišní stěny při zvětšení břišní dutiny po přijetí většího množství potravy či v období rozmnožování. Jedná se o velmi zranitelnou část těla a přitom ukrývá velmi důležité orgány. V podstatě je chráněno jen tím, že je na spodní části těla. Břicho bývá u většiny organismů zbarveno jinak (většinou světleji) než zbytek těla.
V břišní dutině je uloženo mnoho orgánů patřících k různým orgánovým soustavám:
Pojem břicho se používá i u dopravních strojů (letadlo, loď), kde je analogicky označována jako břicho spodní část trupu.

Most (anglicky bridge) označuje v počítačové síti síťové zařízení, které spojuje dvě části sítě na druhé (linkové) vrstvě referenčního modelu ISO/OSI. Most je pro protokoly vyšších vrstev transparentní (neviditelný), odděluje provoz různých segmentů sítě a tím zmenšuje i zatížení sítě.
Most odděluje provoz dvou segmentů sítě tak, že si ve své paměti RAM sám sestaví tabulku MAC (fyzických) adres a portů, za kterými se dané adresy nacházejí. Leží-li příjemce ve stejném segmentu jako odesílatel, most rámce do jiných částí sítě neodešle. V opačném případě je odešle do příslušného segmentu v nezměněném stavu (týká se pouze tzv. Unicast rámců, které jsou určeny jedinému příjemci).
Transparent bridging (transparentní, průhledné, přemosťování) je používáno především pro ethernetové sítě (případně i pro FDDI sítě). Mosty jsou neviditelné (průhledné) pro koncové stanice - těm se propojené sítě jeví jako jedna lokální síť. Na začátku vůbec neví, jak jsou jednotlivé stanice v síti rozloženy, a musí paket přijatý na jedné síti poslat do všech ostatních připojených sítí, protože ještě neví, kde se cílová stanice nachází. Postupně se ale umí naučit, jak jsou stanice v síti rozloženy.
Source route bridging (zdrojové směrování) je používáno ve spojení s token-ring sítěmi. Oproti první metodě, kde se kladly větší nároky na most, je zde tomu naopak a cílem je, aby byl most co nejjednodušší. Každý paket musí kromě adresy odesílatele a příjemce obsahovat také posloupnost adres všech mostů, kterými musí paket projít. Vysílající stanice si tedy, dříve než pošle první paket, musí zjistit celou cestu k cílové stanici.
Bridging a Routing (směrování) jsou podobná řízení toku dat, ale pracují pomocí různých metod. Bridging se provádí na 2. (linkové) vrstvě (L2), routing pak na 3. (síťové) vrstvě (L3) referenčního modelu ISO/OSI. Most tedy směruje rámce podle jejich hardwarové MAC adresy, zatímco router se rozhoduje podle IP adresy uvnitř přenášeného datagramu. Klasický most proto není schopen rozlišovat sítě. Z různých důvodů se však do mostů tato schopnost implementuje, takže most může ležet na pomezí.
Při projektování větší sítě si musíme vybrat mezi přemostěním nebo rozdělením na různé podsítě propojené routery. Pokud je v routované síti počítač fyzicky přesunut z jedné síťové oblasti do jiné, musí mu být přidělena jiná IP adresa. Pokud je počítač přesunut uvnitř přemostěné (bridged) sítě, není potřeba nic překonfigurovávat.

Břidlice je označení pro usazené částečně metamorfované horniny s jemnou zrnitostí vzniklé z jílovců a prachovců. Obsahuje především minerály biotit, muskovit a andalusit. Břidlice mívají černou až šedou barvu; vyznačují se dobrou rovinnou štěpností, takže z nich lze snadno vytvářet tenké desky. Relativní permitivita εr břidlice je 6,5 až 7,5.
Díky dobrým izolačním vlastnostem včetně izolace vůči elektřině, se břidlice používala i jako součást různých elektrických rozvaděčů a relé pro elektrické motory. Někteří pak používají dodnes břidlice pro ostření nožů. V místech těžby břidlice se kvalitní pláty břidlice používaly i pro náhrobní kameny. 
Břidlice obsahují metan, který je možno těžit jako tzv. břidlicový plyn. Hořlavé ropné břidlice se využívají jako nepříliš kvalitní palivo.
V Česku se hojně vyskytují např. v Nízkém Jeseníku a Barrandienu. Díky nízké tepelné vodivosti se z moravských břidlic vyráběly soustružením za druhé světové války i těsnící kroužky pro německé rakety V-2.
V protikladu k břidlicím stojí skaliny, tj. metamorfované horniny se všesměrovou strukturou, které proto nelze štípat.
Břidlice se dříve používaly jako krytina na pokrývání střech, v současnosti je toto využití omezeno na opravy historických staveb nebo specifické oblasti s tradičním použitím břidlice (např. Bretaň ve Francii a některé oblasti Belgie). Dříve se z nich vyráběly břidlicové psací tabulky pro použití ve školách, na něž se psalo křídou(?). Z břidlice se též vyrábějí desky pro kulečníkové stoly, břidlicové brousky.
Břidlice může být upravena do střešních tašek ve stylu šindelů nebo střešních tašek s určitým tvarem. Břidlice lze dělit na tenčí pláty, které jdou následně snadno stohovat. Tvar, barva i povrch zůstávají po rozdělení stejný. Největší rozmach zažily břidlicové střechy v Evropě od roku 1870 do první světové války, za což břidlice vděčí své extrémně nízké absorbitě vody. Index absorbity vody je pouhých 0,4% nebo míň, což dělá z břidlice voděodolný materiál. V dnešní době se břidlice řadí mezi luxusnější střešní krytiny. Vyniká především přirozenou přírodní krásou a trvanlivostí. Trvanlivost střechy z břidlicového šindele nebo tašek se odhaduje až na stovky let. Díky velmi nízké absorbitě vody je materiál velmi odolný i v průběhu mrazů. Díky své nízké vodivosti má navíc i izolační vlastnosti. 
Přichycení břidlicových tašek pak probíhá pomocí hřebíků nebo speciální háků, které jsou velmi podobné těm, které mají běžné střešní tašky. V Anglii probíhala fixace pomocí dvojitých hřebů do dřevěných latí, popř. přímo na dřevěné bednění, tedy podkladnou vrstvu z dřevěných prken. Hřebíky byly nejdříve z mědi, později pak z hliníku a dalších nereznoucích alternativ. Trvanlivost takové střechy byla při správné instalaci klidně i 80 až 100 let. 
Někteří dodavatelé břidlice navíc zmiňují další výhody, pokud má taška z břidlice vlastní hák
na rozdíl od plátů břidlice s hřebíky, mohou být břidlicové tašky relativně úzké, protože pronikající hřebík nemůže způsobit jejich zlomení
některá slabší místa střechy jako různé záhyby apod. nejsou tolik náchylná na zatečení vody opět díky absence díry po proniknutí hřebíku.
Kromě střech jsou pak kusy břidlice používány též jako obklad nebo dlažba. Velké využití mají v exteriérech jako vhodná dlažba pro chodníky, schody nebo skládaný obklad, tzv. wall cladding. Před nebo po instalaci dlaždic se navíc používají různé chemické nátěry, které výrazně zlepšují odolnost dlaždic vůči vlhkosti či mrazu. Navíc pomáhají i různě zahradit nedokonalý povrch obkladů. 
Kromě dlažby a obkladů se břidlice používala dokonce i jako zdící materiál v 19. století ve Velké Británii. Konkrétně v oblastech Blaenau Efestiniog a Bethesda ve Wales. Díky svým vlastnostem a nízké absorbitě vlhkosti se navíc břidlice používala i pro podřezávání a dodatečnou hydroizolaci zdí. V současnosti se břidlice používá především jako obklad nebo dlažba, často v kombinaci s dalšími materiály. Břidlicové střechy již patří spíše mezi luxusní střešní krytiny pro svou náročnost na dovoz a současně i instalaci na krov.

Brighton se nachází na jižním pobřeží Anglie a spolu s Hove tvoří souměstí Brighton and Hove. Brighton je jedním z největších a nejznámějších pobřežních letovisek Velké Británie.
Brighton je populárním turistickým centrem s mnoha hotely, restauracemi a zábavními středisky, které jsou využívány pro pořádání obchodních konferencí. Brighton and Hove je také významným vzdělávacím centrem s dvěma univerzitami a mnoha školami.
V pozemkové knize byl Brighton označován jako  Bristelmestune s daní 4 000 sleďů. Za války mezi Francií a Anglií bylo v červnu 1514 město vypáleno francouzskými piráty. Zkáze odolal pouze kostel svatého Mikuláše a ulice The Lanes. První známé vyobrazení města pochází z roku 1545 .
V období let 1740 až 1750 začal lékař Richard Russell předepisovat pacientům v Brightonu medicínské využití mořské vody. Od roku 1780 začala výstavba Regentských teras a z původně rybářské vesnice se brzy stalo známé přímořské lázeňské město. Jeho rozvoj podporoval princ regent (pozdější král Jiří IV.) poté, co ho roku 1783 poprvé navštívil. Trávil zde většinu svého volného času a nechal si postavit exotický a nákladný královský pavilón.
Spojení města železnicí roku 1841 přivedlo do Brightonu turisty, především z Londýna, kteří zde zůstali vždy pouze jeden den. Následoval výrazný nárůst počtu obyvatel: z počtu asi 7 000 v roce 1801 na více než 120 000 v roce 1901. Z viktoriánské doby pocházejí mnohé známé stavby – Grand Hotel (1864), West Pier (1866) a Palace Pier (1899).
Po mnoha změnách hranic města v období let 1873 až 1952 se jeho rozloha rozrostla z 665 ha v roce 1854 až na 5 800 ha v roce 1952. V oblastech jako třeba Moulsecoomb, Bevendean, Coldean a Whitehawk byla postavena sídliště. Nejvyššího počtu obyvatel, více než 160 000, dosáhlo město roku 1961.
Moderní Brighton tvoří součást konurbace rozkládající se na pobřeží, která má podle údajů Národního statistického úřadu přibližně 480 000 obyvatel. Poblíž centra města, v oblasti Hanover, byly zlikvidovány slumy. Výstavba obecních bytů v oblasti Tarnerland od úpatí Albion Hill až po výškové budovy na Mount Pleasant tvář města výrazně změnila.
The Lanes je obchodní, obytná a zábavní čtvrť s přístupem k moři na jižním konci. Skládá se z úzkých alejí spolu s ulicemi ve kterých je zřejmý původní rybářský charakter. Nejčastěji je zde možno nalézt klenotnictví, starožitnictví, restaurace a hospody.
Churchil Square je zastřešené obchodní centrum s plochou asi 43 660 m² a nachází se zde 85 obchodů, 5 restaurací a 1 600 parkovacích míst. Původně bylo v 60. letech 19. století vybudováno jako otevřené obchodní centrum, které bylo v roce 1998 přestavěno. Další obchodní zóny se nacházejí na Western Road a London Road.
Oblast North Laine (často zaměňována s The Lanes) je obchodní, zábavná a obytná oblast situována na sever od The Lanes. Její jméno pochází z anglosaského slova Laine označující zemědělský pozemek. Nachází se zde mnoho malých kaváren, obchodů s avantgardním zbožím a divadla. Ale její charakter se postupně mění. Vlivem zvyšování cen nemovitostí a místních daní se mnoho malých obchodů přestěhovalo jinam a tato oblast je obsazována podniky velkých zábavních firem.
Brighton má velkou hustotu společností podnikajících v mediální sféře, zvláště v její digitální oblasti, a od roku 1990 občas bývá označován jako Silicon Beach.
Společnost American Express, sídlící na Edward Street, je se svými asi 3 000 zaměstnanci největším zaměstnavatelem ve městě.
V roce 1997 byla města Brighton a Hove spojena v jednu samosprávnou jednotku Brighton and Hove; k udělení statusu města královnou Alžbětou II. došlo v roce 2000 při příležitosti oslav milénia.
Brighton a Hove jsou částí tří obvodů pro volby do parlamentu v Londýně (Brighton Kemptown, Brighton Pavilion a Hove) a částí volebního obvodu Jihovýchodní Anglie pro volby do parlamentu Evropského.
Hlavní železniční stanicí je Brighton Station, odkud vyjíždějí časté spoje směrem na Victoria Station, letiště Gatwick a města Portsmouth, Ashford, Reading a Bedford. Vlaky na Birmingham a Manchester a přes Bristol směrem na Wales jezdí dvakrát za den.
Autobusovou dopravu v rámci měst Brighton a Hove a jejich blízkém okolí zajišťuje dopravní společnost Brighton & Hove Bus and Coach Company, která provozuje asi 300 vozidel. Autobusová doprava má v nočních hodinách omezený rozsah.
Na pobřeží v okolí Brightonu je provozována nejstarší elektrická železnice světa – Volks Electric Railway.
Hlavní turistickou atrakci Brightonu představují pláže. Jsou obklopené mnoha bary, restauracemi, nočními kluby a arkádami. Spolu s atrakcemi, které se nacházejí dále ve vnitrozemí, vytváří z města oblast nazývanou Londýn na pobřeží. Brightonské pláže jsou pro Londýňany jedněmi z nejpřístupnějších turistických pláží.
V Brightonu se také nacházejí pláže vyhrazené nudistům (na jih od východní části kempu). Tato skutečnost je výjimečná v rámci Velké Británie, v níž je nudistických pláží v dosahu obydlených oblastí velmi málo.
Každý rok v květnu probíhá v dvojměstí Brighton a Hove umělecký festival. Na různých místech se konají organizované průvody, například  Children's Parade, podívané s ohňostroji, divadelní představení, vystoupení hudebních skupin a další umělecké akce. Festival zahajují Open Houses, kdy jsou dílny a ateliéry umělců otevřené pro veřejnost jako galerie a běžnou součástí je i prodej uměleckých děl majitelů dílen a jejich přátel.
V Brightonu se nachází velké množství muzeí, včetně městem provozovaného Brighton Museum and Art Gallery, Booth Museum of Natural History, Brighton Fishing Museum a Brighton Toy and Model Museum. Existuje zde i mnoho soukromých galerií, z nichž některé se nachází v arkádách na pobřeží. Běžným zvykem je prodej uměleckých děl v kavárnách nebo dokonce i barech.
Mezi nejvýznamnější divadla v Brightonu patří nedávno rozšířené Komedia a Theatre Royal. Dalšími jsou  Marlborough Theatre a Nightingale Theatre, obě se nacházejí nad hospodami a přitahují tak místní producenty.
Brighton má také bohatou filmovou historii a Duke of York's Picture House je v provozu od 22. září 1910.
Rada města Brighton and Hove spravuje 80 škol v tomto dvouměstí, z nichž se 54 nachází v Brightonu.
University of Brighton navštěvuje asi 20 000 studentů. Učebny této vysoké školy jsou rozptýleny v několika částech města a některé se nachází i v Falmeru a Eastbourne. Centrem University of Sussex je soustředěno v oblasti mezi Stanmer Park a Falmerem asi 5 km od centra města. Tato škola má si 10 500 studentů.
V Brightonu se nachází i mnoho soukromých škol včetně Brighton College, Roedean School, Steiner School a Montessori School. Mezi významné, státem podporované školy, je možno zařadit Dorothy Stringer, Varndean, Hove Park a Cardinal Newman (velká katolická střední škola).
V době letních prázdnin se do města sjíždí mnoho mladých studentů ze zahraničí aby navštěvovali kursy výuky anglického jazyka v některých z mnoha škol v Brightonu a Hove. Ve městě také existuje specializovaná hudební škola Brighton Institute Of Modern Music.
V Brightonu sídlí Brighton & Hove Albion Football Club a basketbalový klub Brighton Bears. Každý rok je na pobřeží pořádán turnaj v plážovém fotbalu, jehož utkání se odehrávají na přechodně postaveném hřišti vzniklém navezením písku na pláž.
V Brightonu je také pořádán dostihový závod Brighton Racecourse. Zvláštností je skutečnost, že pro dosažení potřebné délky trasy je na část ulice Wilson Avenue položen trávník a tak je v době dostihu uzavřena.
Royal Pavilion je bývalý královský palác postavený pro prince regenta na počátku 19. století a je pozoruhodný architekturou inspirovanou Indií a orientálním interiérem. Budovu paláce a okolní pozemek odkoupilo roku 1849 město za 53 000 £.
Brighton Pier (nebo také Palace Pier, plným názvem "The Brighton Marine Palace and Pier") byl otevřen roku 1899 a je největším molem v Brightonu. Obsahuje zábavní park, restaurace a arkádové haly.
West Pier bylo postaveno roku 1866 a bylo uzavřeno roku 1975 pro následnou rekonstrukci. Bylo mezi dvěma nejvýznamnějšími památkově chráněnými moly Velké Británie dokud roku 2003 nebylo zničeno požárem. Existují plány na výstavbu 183 m vysoké vyhlídkové věže, která má být postavena na místě původního mola, jejichž autorem je Marks Barfield, autor návrhu Londýnského oka. Plány na výstavbu této věže byly schváleny městskou radou v říjnu 2006.
Volk´s Electric Railway, postavená roku 1883, vede po vnitřním okraji pláže od Brighton Pier až k Black Rock. Jedná se o nejstarší provozovanou elektrickou železniční dráhu na světě.
Za nejstarší budovu v Brightonu je považován kostel Svatého Mikuláše, pocházející z 11. století. Běžně je také označován jako matka kostelů v Brightonu. Dalším významným chrámem je kostel Svatého Bartoloměje.
Podle expozice v Brightonském muzeu, je Brighton městem s nejdéle trvale provozovanou elektrickou sítí na světě s historií od roku 1882. Jiná města byla zásobována elektřinou již dříve ale nejednalo se o trvalé a nepřerušené provozování.

BRIT Awards (nebo zkráceně BRITs) je každoroční udílení cen britské populární hudby. Název je zkrácenina od „British“ (britský). Historicky první udílení proběhlo v roce 1977, v současné době je vyhlašována celkem ve 13 kategoriích.
2016 Brit Awards sa konalo 24. února 2016 a byl to 36. ročník udílení cen britského hudebního průmyslu. Slavnostní udílení cen se konalo v The O2 v Londýně a byli prezentované Ant & Dec třikrát. Nominace byli zveřejněné 14. ledna 2016. Britský módní návrhář  Pam Hogg navrhl jako trofeje pro tento ceremoniál, styling Brit sochu.
MasterCard British Album of the Year: The 1975 – A Brief Inquiry into Online Relationships
British Single of the Year (nejlepší singl): Calvin Harris a Dua Lipa – "One Kiss"
International Female Solo Artist (nejlepší ženský zahraniční výkon): Ariana Grande
British Video (britský videoklip): Little Mix ft. Nicki Minaj – "Woman Like Me" 
International Male Solo Artist (nejlepší mužský zahraniční výkon): Kendrick Lamar
International Male Solo Artist (nejlepší mužský zahraniční výkon): Justin Bieber
International Male Solo Artist (nejlepší mužský zahraniční výkon): Pharrell Williams
International Female Solo Artist (nejlepší ženský zahraniční výkon): Taylor Swift 
British Single of the Year (nejlepší singl): Rudimental ft. Ella Eyre - Waiting All Night
International Female Solo Artist (nejlepší ženský zahraniční výkon): Lana Del Rey
British Single Shortlist (nejlepší singl): One Direction - What Makes You Beautiful
International Male Solo Artist (nejlepší mužský zahraniční výkon): Cee Lo Green
30. vyhlašování BRIT Awards proběhlo 16. února 2010 v londýnské hale Earls Court Exhibition Centre
Outstanding Contribution to Music (celoživotní hudební přínos): Robbie Williams
29. vyhlašování BRIT Awards proběhlo 18. února 2009 v londýnské hale Earls Court Exhibition Centre
International Female Solo Artist (nejlepší ženský zahraniční výkon): Katy Perry
International Album (nejlepší zahraniční album): Kings of Leon - Only by the Night
28. vyhlašování BRIT Awards proběhlo 20. února 2008 v londýnské hale Earls Court Exhibition Centre
International Female Solo Artist (nejlepší ženský zahraniční výkon): Kylie Minogue
International Album (nejlepší zahraniční album): Foo Fighters - Echoes, Silence, Patience & Grace
Outstanding Contribution to Music (celoživotní hudební přínos): Sir Paul McCartney
27. vyhlašování BRIT Awards proběhlo 14. února 2007 v londýnské hale Earls Court Exhibition Centre
British Album (nejlepší album): Arctic Monkeys - Whatever People Say I Am, That's What I'm Not
International Male Solo Artist (nejlepší mužský zahraniční výkon): Justin Timberlake
International Female Solo Artist (nejlepší ženský zahraniční výkon): Nelly Furtado
26. vyhlašování BRIT Awards proběhlo 15. února 2006 v londýnské hale Earls Court Exhibition Centre

British Aerospace Harrier II je druhou generací V/STOL (vertikální nebo krátký start a přistání) proudových letounů používaných hlavně britským královským letectvem (RAF) a mezi lety 2006 a 2010 i britským královským námořnictvem (Royal Navy). Letoun byl odvozen od letounu McDonnell Douglas AV-8B Harrier II, který byl sám pokračováním vývoje letounu Hawker Siddeley Harrier. První varianta tohoto letounu byla ve službě označována jako Harrier GR5. Letouny byly posléze vylepšovány a dostaly označení GR7 a GR9.
V rámci tzv. „Joint Force Harrier“ (Společných sil Harrierů) používaly Harriery II jak RAF tak i námořnictvo, včetně služby na letadlových lodích třídy Invincible. Harriery II se podílely na několika konfliktech. Důležitou roli hráli na bojištích v Kosovu, Iráku a Afghánistánu. Jeho hlavním úkolem bylo útočit na pozemní cíle a poskytovat blízkou leteckou podporu. Letouny byly také využívány k průzkumu.
V prosinci 2010 rozpočtové tlaky vedly k předčasnému vyřazení letounů Harrier II ze služby, což byly poslední Harriery, které ještě působily v britských službách. Rozhodnutí o jejich vyřazení bylo sporné, protože za letouny nebyla okamžitá náhrada a navíc královské námořnictvo nemělo jiný letoun s pevnými křídly, který by působil v jejich roli z paluby letadlových lodí. V dlouhodobém horizontu mají být nahrazeny letouny Lockheed Martin F-35 Lightning II.
Vývoj mnohem výkonnějšího nástupce letounu Hawker Siddeley Harrier začal v roce 1973 ve Spojeném království jako spolupráce mezi původním výrobcem společností Hawker Siddeley a americkou společností McDonnell Douglas (v roce 1977 byla společnost Hawker Siddeley v rámci znárodnění začleněna do společnosti British Aerospace). V té době již u Royal Air Force a námořní pěchoty Spojených států sloužily letouny první generace Harrierů. Avšak operační zkušenosti volaly po lepším letounu tohoto typu. Britská vláda však požadovala jen malý počet letounů (maximálně 60) a napjatý obranný rozpočet neumožňoval vývoj vylepšeného Harrieru. Nedostatečná vládní podpora na vývoj motoru Pegasus 15 pro nové letadlo vedla společnost Hawker k odstoupení od projektu v roce 1975.Vzhledem k pokračujícímu zájmu Spojených států pokračoval vývoj méně ambiciózního letounu Harrier, který byl vybaven větším křídlem s využitím kompozitních materiálů při jeho konstrukci. Byly postaveny dva prototypy s použitím již existujících letounů, které vzlétly v roce 1978. Americká vláda byla ochotná v projektu pokračovat, když by se našel nějaký větší zahraniční odběratel, ale Británie měla již vlastní plán jak vylepšit své Harriery použitím nového většího kovového křídla. V té době však již měla většina Harrierů nalétáno mnoho hodin, a tak bylo rozhodnuto, že instalace nového křídla na staré draky by nebyla ekonomicky výhodná. Další variantou bylo instalace nového křídla na nově vyrobené stroje na základě letounu Sea Harrier, ale britská vláda v té době financovala jiné nákladné projekty, jmenovitě ponorkové rakety Trident a letouny Tornado, a nebyla ochotná financovat vývoj nového Harrieru, když požadavek zněl jen na 60 kusů letounů. Proto v roce 1980 začala Británie o americkém návrhu uvažovat, ovšem za podmínky, že letoun bude splňovat britské požadavky – jednalo se hlavně o britském návrhu rozšíření kořene náběžné hrany křídla letounu. V roce 1982 se Spojené království rozhodlo zapojit do společného americko-britského programu. Spojené státy a Velká Británie se dohodly, že britský příspěvek na vývoj a zapracování vlastních požadavků bude činit 280 miliónů amerických dolarů, přičemž Británie odebere minimálně 60 letounů.Dohoda zahrnovala ujednání, že společnost British Aerospace (BAe) bude hlavním subdodavatelem, který dodá celé výrobní sekce, jako například zadní části trupu na všechny letouny AV-8B. Letoun Harrier II byl poangličtěnou verzí letounu AV-8B, přičemž společnost British Aerospace vyráběla letouny jako hlavní dodavatel se společností McDonnell Douglas jako hlavním subdodavatelem. Konečná montáž probíhala v Dunsfoldu v Anglii. První letoun GR5 vyrobený v Británii pak poprvé vzlétnul 30. dubna 1985 a letoun byl předán letectvu v červenci 1987. Letoun GR5 se v mnohém liší od amerických Harrierů AV-8B. Odlišnosti jsou v avionice, výzbroji i vybavení. Křídlo letounů GR5 má náběžnou hranu z nerezavějící oceli, což mu dává z hlediska pružnosti jinou charakteristiku oproti letounům AV-8B. V prosinci 1989 byla první peruť vybavená letouny Harrier II prohlášena za operačně způsobilou.
Harrier II je značně upravenou verzí první generace letounů Harrier s označením GR1/GR3. Původní trup z hliníkových slitin byl nahrazen trupem, ve kterém byly velkou měrou použity kompozitní materiály, což značně snížilo jeho hmotnost a vedlo ke zvýšení užitečné zátěže nebo doletu. Nové, tzv. superkritické, křídlo bylo z jednoho kusu, mělo o 14 procent větší plochu. Křídlo a rozšíření náběžné hrany u kořene křídel umožnilo zvýšit užitečnou nosnost o 3 035 kg při startu na 300 m dráze oproti první generaci Harrierů. Britské Harriery měly navíc pylony pro další střely před pomocnými přistávacími kolečky ne křídlech, zesílené náběžné hrany jako splnění požadavku pro zesílení ochrany před střetnutí s ptáky.Kokpit Harrierů II je uzpůsoben pro lety ve dne i v noci, je vybaven průhledovým displejem (HUD), dvojicí multifunkčních barevných obrazovek (MPCD), pohyblivou digitální mapou, inerciálním navigačním systémem (INS) a systémem řízení HOTAS, který soustřeďuje nejdůležitější přepínače na řídicí a plynové páce, tak aby pilot mohl ovládat hlavní funkce letounu, aniž by musel pustit z ruky příslušnou páku. Podobně jako letoun British Aerospace Sea Harrier je Harrier II vybaven bublinovým překrytem kokpitu, který podstatně zlepšuje výhled z letounu. Kombinací nového řídicího systému a větší příčné stability nového letounu bylo dosaženo, že letoun byl lépe a snadněji ovladatelný než letouny první generace Harrier GR1/GR3.RAF používalo Harriery k útokům na pozemní cíle a k průzkumu, takže se při obraně proti vzdušným cílům spoléhalo pouze na střely krátkého dosahu AIM-9 Sidewinder. Střely Sidewinder se ukázaly efektivní na letounech Royal Navy Sea Harrier při jejich střetnutí s argentinskými letouny Dassault Mirage III při konfliktu na Falklandách. Avšak od roku 1993 mohly letouny Sea Harrier FA2 nést i radarem řízené střely delšího dosahu AIM-120 AMRAAM. Sea Harriery byly tímto radarem vybaveny od svého uvedení a námořní pěchota Spojených států vybavila své letouny AV-8B Harrier radary v rámci vylepšení letounů AV-8B+, avšak britské Harriery II jím nebyly nikdy vybaveny. Když byly Sea Harriery vyřazeny, uvažovalo se o tom, že by se jejich radar Blue Vixen přemístil do letounů Harrier II. Nicméně britské ministerstvo obrany toto odmítlo jako příliš riskantní a drahé. Ministr obrany Adam Ingram poznamenal, že cena by mohla překročit 600 miliónů liber.
Dokonce ještě před tím, než byl Harrier GR5 uveden do služby, bylo jasné, že potřebuje úpravy, aby mohl působit v roli letounu, který působí hluboko za nepřátelskými liniemi, kde napadá pozemní cíle. Již během výroby verze GR5 byla přijata určitá vylepšení, tyto stroje nesly označení GR5A. Vylepšený model, označený jako Harrier GR7, byl vyvinut hlavně pro zlepšení operačních vlastností v noci a měl i vylepšenou avioniku. Vývoj letounu GR7 probíhal ve spolupráci s podobnou iniciativou námořní pěchoty Spojených států vzhledem k jejich flotile letounů AV-8B Harrier. K nové avionice patřila na příď letounu namontovaná věžička pro infračervené vidění (FLIR), brýle pro noční vidění, prostředky elektronického rušení, nové displeje v kokpitu a náhrada systému pohyblivé mapy. Letoun GR7 vykonal svůj první let v květnu 1990 a do služby vstoupil v srpnu 1990. Po dodání všech 34 letounů Harrier GR7 v roce 1991 byly veškeré zbývající letouny GR5/GR5A upraveny na verzi GR7.
Některé letouny GR7 byly vybaveny vylepšenými motory Rolls-Royce Pegasus Mk 107 a byly posléze přeznačeny na GR7A. Tyto Harriery měly lepší vlastnosti při startu a přistání z hlediska větší užitečné nosnosti. Aby bylo možné z letounů řídit laserem naváděné pumy, měly od roku 1998 Harriery II k dispozici kontejnery s laserovými značkovači TIALD, avšak bylo jich málo a byly často nedostupné pro výcvik pilotů. V reakci obtíže s komunikací letounů NATO během války v Kosovu byly letouny GR7 v roce 1999 vybaveny šifrovaným komunikačním zařízením.Dalším významným vylepšením letounů GR7 byla jejich přestavba na verzi Harrier GR9 (resp. GR9A se silnějším motorem). Letoun GR9 byl vyvinut prostřednictvím tzv. programu „JUMP“ (Joint Update and Maintenance Programme), přičemž byla podstatně vylepšena avionika, komunikační systémy a schopnost nést různé zbraně. Změny byly na letounech dělány postupně, vždy během plánované údržby. Během prvního kroku byla vylepšena komunikace, systém varování blízkosti země a navigační systémy. Následovala instalace raket vzduch-země AGM-65 Maverick. Během kroku C byl přidán komunikační systém RAF RAIDS (Rangeless Airborne Instrumentation Debriefing System), nový systém společnosti Raytheon na identifikaci přítel-nepřítel (SIFF) a řízené pumy Paveway. Během kroku D dostaly letouny nové průzkumné digitální kontejnery DJRP (Digital Joint Reconnaissance Pod).V únoru 2007 byly zahájeny zkoušky s novou střelou vzduch-země MBDA Brimstone, avšak nebyly dokončeny kvůli předčasnému vyřazení letounů. V roce 2007 byl kvůli konfliktu v Afghánistánu nahrazen laserový značkovač s nízkým rozlišením TIALD kontejnerem s laserovým značkovačem Lockheed Martin Sniper XR. V krok E zahrnoval instalaci přídavného komunikačního zařízení pro datovou síť NATO „Link 16“, a systém výměny taktických informací TIEC (Tactical Information Exchange Capability), který měl být instalován jak na letouny Harrier II, tak i Tornado GR4. V červenci 2008 získala společnost Qinetiq kontrakt na průběžné vylepšování a údržbu celé flotily letounů Harrier II až do roku 2018, což naznačovalo, do kdy mají stroje sloužit.Poslední vyráběnou verzí byla cvičná dvojmístná verze T.10. RAF původně uvažovalo o přestavbě cvičných letounů Harrier T4, ale nakonec 28. února 1990 objednalo 14 nových letounů Harrier T.10 za 200 miliónu liber. Objednávka byla později snížena o jeden letoun v důsledku změny ceny letounů. Letoun T.10 používal stejný drak jako americký letoun TAV-8B se zástavbou systémů letounu GR7. Letoun (ZH653) poprvé vzlétnul 7. dubna 1994 a do služby byl první letoun přijat 30. ledna 1995. Letouny T.10 byly plně bojeschopné, ale měly větší hmotnost než jednomístné GR7, což se projevilo na jejich výkonech a to hlavně v horkých klimatických podmínkách. Většina letounů T.10 byla později vylepšena spolu s letouny GR9 na verzi T.12 a několik jich dostalo i silnější motor a byly přeznačeny na T.12A.
První jednotky, které dostaly letouny Harrier II, byly umístěné v Západním Německu jako odstrašující síla proti jednotkám Varšavské smlouvy. V případě války měly útočit na pozemní cíle. Letouny Harrier II měly podstatně delší dolet a odolnost v boji než předchozí typ Hawker Siddeley Harrier, ze kterého byly odvozeny. Proto byl kladen velký důraz na působení v operacích hluboko za nepřátelskými liniemi, kde měl zasahovat důležité cíle. Na konci roku 1990 byly již jednotky s Harriery II plně operačně způsobilé. Války v Perském zálivu v roce 1991 se letouny ještě nezúčastnily, protože byly považovány za ještě příliš nezralé pro bojové nasazení, ale několik letounů se zúčastnilo hlídání bezletových zón v Iráku od roku 1993. V roce 1996 byly vyřazeny poslední letouny RAF Harrier první generace a letouny Harrier II převzaly všechny jejich úkoly.V roce 1995 byly Harriery II nasazeny při zásazích NATO během konfliktu v bývalé Jugoslávii, přičemž působily společně s letouny RAF SEPECAT Jaguar z italské letecké základny Gioia del Colle. Letouny prováděly jak útočné, tak i průzkumné mise, při kterých byl rychle do letounů zaveden systém navigace GPS. Letouny podnikly více než 126 útočných akcí, přičemž často spolupracovaly se stíhacími bombardéry Jaguar, kdy označovaly laserem vybrané cíle pro laserem naváděné pumy, jako byly například pumy Paveway II. Operace v Bosně jsou uváděny jako první, kdy byla většina vypuštěných leteckých pum přesně naváděna.V červnu 1994 byly nově vylepšené stroje GR7 umístěny ke zkouškám na letadlových lodích třídy Invincible britského královského námořnictva. Operační způsobilosti dosáhly letouny na palubách letadlových lodí v roce 1997. Tato schopnost se brzy ukázala jako užitečná, protože již v roce 1998 byly letouny nasazeny nad Irákem a působily z lodí v Perském zálivu. V roce 2000 letouny GR7 prováděly hlídkové a průzkumné lety nad Sierrou Leone, přičemž opět výhradně působily z letadlových lodí. Letadlové lodě třídy Invincible prodělaly několik úprav, aby letouny Harrier II mohly z jejich palub efektivně působit. Tyto změny zahrnovaly změny v komunikaci, osvětlení a úpravy letové paluby.
Společné působení Harrierů obou leteckých složek bylo oficiálně potvrzeno programem společného velení s názvem „Joint Force Harrier (JFH)“ (Společné síly Harrierů) v roce 1998. V rámci JFH, Harriery II RAF běžně působily společně se Sea Harriery Royal Navy. Hlavní základnou pro síly JFH byla základna RAF Cottesmore, přičemž velký důraz byl kladen na společné působení napříč všemi útvary organizace. Spojené síly JFH sloužily jako základ pro budoucí uspořádání ozbrojených složek. V podobném duchu budou plánovány i společné operace letounů Lockheed Martin F-35 Lightning II.Během operace Spojenecká síla v Kosovu v roce 1999 činil britský příspěvek v silách NATO 16 letounů Panavia Tornado a 12 letounů Harrier GR7. 27. dubna 1999 během útoku na srbský vojenský sklad se Harriery RAF dostaly pod silnou protileteckou palbu, ale nakonec neutrpěly žádné ztráty. V dubnu 1999 byla změněna taktika používání letounů a s použitím navigace GPS byly prováděny bombardovací mise ve středních výškách. Během operace, která trvala 78 dní podnikly Harriery 870 bojových letů. BBC informovala, že 80% cílů bylo zasaženo přímým zásahem a později parlamentní komise informovala, že z celkového množství použité munice bylo 24% pum přesně naváděných.V roce 2003 hrály Harriery GR7 důležitou roli během operace Telic, což byl britský příspěvek do Spojenými státy vedené války v Iráku. Po vypuknutí války létaly Harriery průzkumné a úderné mise nad jižním Irákem, kde měly údajně zničit odpalovací zařízení pro rakety Scud, aby bylo zabráněno jejich použití proti sousednímu Kuvajtu. Před válkou byly letouny vybaveny schopností nést střely AGM-65 Maverick, což znatelně zlepšilo jejich schopnosti v Iráku. Celkem bylo během války vypuštěno 38 střel Maverick.Během bitvy o klíčové irácké město Basra Harriery útočily na sklady paliva, aby byla ochromena irácká vozidla. Dalšími cíli byly tanky, čluny a dělostřelectvo. Podle některých zdrojů bylo zhruba 30 procent operací provedeno v rámci blízké letecké podpory postupujících spojeneckých jednotek. V dubnu 2003 britské ministerstvo obrany přiznalo, že Harriery RAF používají v Iráku kontroverzní kazetové pumy RBL755 Jak britské, tak i americké Harriery byly z operací v Iráku staženy během léta 2003.
Harriery RAF byly také součástí britského příspěvku ve válce v Afghánistánu. V září 2004 bylo na základnu v Kandaháru umístěno 6 letounů Harrier GR7, které vystřídaly americké AV-8B v oblasti. 14. října 2005 byl jeden na letišti odstavený Harrier GR7A zničen a druhý poškozen při raketovém útoku Talibánu na letiště v Kandaháru. Nikdo nebyl zraněn, poškozený letoun byl opraven a zničený letoun byl nahrazen jiným.Zatímco zpočátku byly jejich operace zaměřovány na zastrašení nepřítele a průzkum, později během kampaně v provincii Helman požadavky na jejich útok na pozemní cíle dramaticky vzrostly. Mezi červencem a zářím vzrostla spotřeba munice na plánované operace a blízkou leteckou podporu ze 179 na 539, většinou se jednalo o neřízené rakety CRV-7. Harriery II také přešly na službu po celých 24 hodin, ačkoliv byly zpočátku používány jen ve dne. Úspěšnost jejich působení byla sporná. Například leteckou podporu, kterou poskytovaly Harriery, popsal jeden major britské armády v uniklém mailu jako, že je „naprosto, naprosto k ničemu“.V lednu 2007 zahájily své první působení v rámci sil ISAF Harriery GR9 v Kandaháru, přičemž Harriery GR7 byly postupně staženy ve prospěch novějších GR9. V následujících letech pokračovaly v operacích v Afghánistánu. Poslední Harrier byl stažen z afghánského bojiště v červnu 2009. Letouny nalétaly více než 22 000 hodin při 8 500 operačních letech. Nahrazeny byly letouny RAF Tornado GR4.
V roce 2005 se v britském parlamentu objevila obvinění, že po převodu servisních úkonů na základnu RAF Cottesmore výrazně poklesla úroveň a kvalita údržby flotily letounů Harrier II. Několik draků letounů bylo vážně poškozeno a jeden pravděpodobně i zničen v důsledku chyb. Čas potřebný na provedení servisu se zvýšil ze 100 na 155 dnů a náklady se zvýšily více než desetkrát.V roce 2006 byly vyřazeny od královského námořnictva letouny Sea Harrier a od té doby začaly být používány sdílené letouny Harrier GR7/9. Bývalá 800. námořní peruť Sea Harrierů obdržela letouny Harrier GR7/9 od RAF v dubnu 2006 a k ní se v roce 2007 připojila i 801. námořní letecká peruť. Ty byly později zvětšeny a vzniklo námořní úderné křídlo (Naval Strike Wing). Všechny Harriery GR7 byly vyřazeny v červenci 2010.
Očekávalo se, že letouny Harrier GR9 zůstanou ve službě alespoň do roku 2018. Avšak 19. října 2010 bylo oznámeno, že Harriery budou vyřazeny v dubnu 2011. V dlouhodobém výhledu by je v budoucnu měly nahradit letouny F-35B Lightning II, které mají operovat z dvou nových letadlových lodí britského námořnictva třídy Queen Elizabeth. Rozhodnutí vyřadit Harriery bylo kontroverzní. Někteří důstojníci navrhovali, aby byly místo Harrierů vyřazeny letouny Panavia Tornado, protože vyřazením Harrierů přišla Británie o poslední letouny s pevnými křídly, které mohou působit z palub letadlových lodí.24. listopadu 2010 vykonal Harrier poslední let z paluby letadlové lodě, který byl i zároveň posledním letem z letadlové lodi HMS Ark Royal před jejím vyřazením. Rozloučení s flotilou letounů proběhlo 15. prosince 2010. V listopadu 2011 britské ministerstvo obrany prodalo 72 zbývajících letounů Harrier II spolu s náhradními díly námořní pěchotě Spojených států za 180 miliónů dolarů. Letouny slouží jako zdroj náhradních dílů pro americké stroje AV-8B Harrier II.Podle časopisu Air Forces Monthly jsou některé ze 72 prodaných Harrierů v letuschopném stavu a americká námořní pěchota dokonce uvažuje o jejich zařazení do služby. Trupy mnohých letounů jsou v dobrém stavu, protože byly i po jejich vyřazení řádně udržovány na základně RAF Cottesmore, kde byly uskladněny. To je v rozporu s prohlášením amerického velení, které v červnu 2012 prohlásilo, že nikdy neplánovalo provozovat britské Harriery II.
První model druhé generace Harrierů poháněný motorem Rolls-Royce Pegasus Mk. 105. Letoun se v mnohém lišil od amerických AV-8B a to hlavně v avionice, výzbroji a ochranných systémech. Postaveno 43 letounů (2 prototypy č. ZD318 a ZD319 a 41 sériových strojů).GR.5A
Podvarianta, která již nesla některé konstrukční změny zapracované později do verze GR7. Celkem 21 letounů (19 letounů postaveno a 3 letouny přestavěny z předchozí verze).GR.7
Vylepšená sériová verze letounů. Postaveno 34 letounů a dalších 53 letounů přestavěno z předchozích verzí.GR.7A
Stroje vylepšené dosazením silnějšího motoru Pegasus Mk 107. Motor poskytoval o 13 kN větší tah než standardní motor Pegasus Mk 105 (98 kN). Přestavěno 20 letounů předchozí verze.GR.9
Postupně vylepšené letouny GR7 v rámci programu JUMP. Přestavěno 10 letounů.GR.9A
Postupně vylepšené letouny GR7 a GR7A v rámci programu JUMP, které dostaly motor Pegasus Mk 107. Přestavěno 30 letounů.T.10
Cvičná dvoumístná verze Harrieru II založená na americkém Harrieru TAV-8B. Na rozdíl od amerických protějšků byly letouny T10 plně bojeschopné. Postaveno 13 letounů.T.12
Vylepšené cvičné stroje společně s letouny GR9. 9 letounů T10 bylo vylepšeno v rámci programu JUMP, avšak zůstal jim slabší motor Pegasus 105.T.12A
Stejné letouny jako T.12, avšak s novějším a výkonnějším motorem Mk 107 Pegasus. Přestavěny 2 stroje.
GR.9, ZD433 byl dodán 20. prosince 2011 do muzea Fleet Air Arm na námořní letecké základně Yeovilton.
GR.9, ZD461 byl dodán 16. března 2012 do imperiálního válečného muzea v Duxfordu.
GR.9, ZG477 byl dodán 20. prosince 2011 do muzea RAF na letecké základně RAF Cosford.
Max. vzletová hmotnost: 8 595 kg (vertikální start), 14 061 kg (krátký rozjezd)
8× závěs pod křídly pro zavěšení zbraní (z toho 2 závěsy určené jen pro střely vzduch-vzduch), max. hmotnost nesených zbraní 3 650 kg ve složení:
Rakety: 4× raketnice LAU-5003 (každá nese 19 neřízených raket CRV7 ráže 70 mm) nebo 4× raketnice Matra (každá nese 18 neřízených raket SNEB ráže 68 mm).
Střely: 6× střela vzduch-vzduch AIM-9 Sidewinder nebo 4× střela vzduch-země AGM-65 Maverick.
Bomby: laserem naváděné pumy Paveway nebo klasické neřízené bomby (včetně cvičných bomb o hmotnosti 38 a 14 kg).
Ostatní: 2× přídavná palivová nádrž nebo kontejnery s průzkumným vybavením.Dalšími modernizacemi byly na letouny dosazeny systémy umožňující další moderní vybavení, mimo jiné laserové značkovače cílů (DJRP, Lockheed Martin Sniper XR a TIALD).
V tomto článku byl použit překlad textu z článku British Aerospace Harrier II na anglické Wikipedii.
Harrier II night-attack options diverge. Flight International. 25. listopadu 1986, roč. 130, čís. 4034, s. 10. Dostupné online. ISSN 0015-3710. (anglicky) 
EDEN, Paul. The Encyclopedia of Modern Military Aircraft. Londýn: Amber Books, 2004. ISBN 1-904687-84-9. Kapitola McDonnell Douglas/BAe Harrier II. (anglicky) 
ELLIOT, Simon. Harrier – The Next 30 Years. Flight International. 18. září 1990, roč. 138, čís. 4233, s. 50-57. Dostupné online. ISSN 0015-3710. (anglicky) 
GAINES, Mike. AV-8B—mean Marine V/Stol machine. Flight International. 1. června 1985, roč. 127, čís. 3962, s. 148-151. Dostupné online. ISSN 0015-3710. (anglicky) 
House of Commons: Defence Committee. Delivering front line capability to the RAF: third report of session 2005–06; report, together with formal minutes, oral and written evidence. Londýn: The Stationery Office, 2006. Dostupné online. ISBN 0-215-02694-2. (anglicky) 
JEFFORD, C.G. Seminar - Maritime Operations. Londýn: Royal Air Force Historical Society, 2005. Dostupné online. (anglicky) 
JEFFORD, C.G. The RAF Harrier Story. Londýn: Royal Air Force Historical Society, 2006. ISBN 0-9530345-2-6. (anglicky) 
JENKINS, Dennis R. Boeing / BAe Harrier. North Branch, Minnesota: Specialty Press, 1998. ISBN 1-58007-014-0. (anglicky) 
NORDEEN, Lon O. Harrier II, Validating V/STOL. Annapolis, Maryland: Naval Institute Press, 2006. Dostupné online. ISBN 1-59114-536-8. (anglicky) 
ORCHARD, Adrian; BARRINGTON, James. Joint Force Harrier. Londýn: Penguin Books Limited, 2008. Dostupné online. ISBN 0-14-188975-6. (anglicky) 
POLMAR, Norman. The Naval Institute Guide to the Ships And Aircraft of the U.S. Fleet. Annapolis, Maryland: Naval Institute Press, 2005. ISBN 1-59114-685-2. (anglicky) 
WALKER, Karen. V/STOL Comes of Age. Flight International. 19. července 1986, roč. 130, čís. 4020, s. 23-25. Dostupné online. ISSN 0015-3710. (anglicky) 
WILSON, Stewart. BAe/McDonnell Douglas Harrier. Ramsbury: Airlife, 2000. ISBN 1-84037-218-4. (anglicky)
 Obrázky, zvuky či videa k tématu British Aerospace Harrier II ve Wikimedia Commons 
Záběry průhledového displeje HUD letounu Harrier II během letu na youtube.com. (anglicky)

Britney Spears, plným jménem Britney Jean Spears (* 2. prosince 1981 McComb, Mississippi, USA) je americká popová zpěvačka, vítězka Grammy a cen MTV Video Music Awards, skladatelka a herečka. Nejvíce vešla ve známost svými písněmi „...Baby One More Time“, „Oops!... I Did It Again“, „Toxic“, „Gimme More“, „Womanizer“ a nebo nazpíváním soundtracku k filmu Šmoulové 2.
Jako malá začínala v televizi v New Mickey Mouse Clubu, pět let po skončení tohoto pořadu v roce 1997 se vydala na sólovou pěveckou kariéru.
Její úspěchy přitahovaly i reklamní sponzory, nejznámější je její reklama pro Pepsi, produkovala svůj vlastní film Crossroads a měla reality show Britney & Kevin: Chaotic. Čtyři roky byla se zpěvákem Justinem Timberlakem. Na konci prosince 2013 odstartovala své čtyřleté angažmá v Las Vegas.
Narodila se v městě McComb ve státě Mississippi, ale vyrůstala v Kentwoodu v Louisianě. Její otec James Parnell Spears je stavitel a matka Lynne Irene Bridgesová učitelka na základní škole. Má dva sourozence, bratra Bryana (narozen 1977), který působí jako jeden z jejích manažerů, a sestru Jamie Lynn (narozena 1991).
Závodila v gymnastice, vyhrávala různé soutěže. Působila v místní taneční revue. Když jí bylo osm, kněz místního baptistického kostela jí doporučil konkurz do Mickey Mouse Clubu. Ačkoli byla ještě velmi mladá, všiml si jí agent z New Yorku. Poté tři roky navštěvovala v New Yorku taneční školu a působila v televizi v několika nekomerčních reklamách.
Později byla do Mickey Mouse Clubu přijata a působila tam v letech 1993–1994. Potkala se tam s dalšími začínajícími umělci jako například Justin Timberlake, Joshua Chasez, Keri Russellová, Christina Aguilera nebo Ryan Gosling.
1997–2000 Počátek kariéry: Kontrakt s Jive records, ...Baby One More Time a Oops...! I Did It Again
V roce 1997 podepsala Britney svůj kontrakt s Jive Records poté, co si poslechli její cover demoverzi písně "I Will Always Love You" původně zpívanou Whitney Houston, kterou jim poslala. Po podepsání kontraktu se Britney pomalu začala připravovat na nahrávání alba a rozšiřovala svůj hlasový rozsah s vokálním trenérem. Mezitím nahrála několik demo skladeb, které byly později postupně vydány na CD singlech nebo na albu Oops…!…I Did It Again.
Debutovým singlem se stala píseň s názvem ...Baby One More Time, jež se začala objevovat v rozhlasových stanicích a na MTV v roce 1998. Vystupovala ještě hnědovlasá a byla oblečena do školní uniformy. Píseň byla úspěšná po celém světě. Vrcholky hitparád okupovala nejen ve Spojených státech, ale i v Austrálii a Velké Británii. Stejnojmenné album bylo v Kanadě a v USA na špici hitparády nepřetržitě šest týdnů. Během jednoho roku se stala nejúspěšnějším teenagerem v historii. Alba ...Baby One More Time se prodalo celosvětově přes 35 milionu kusů.
V dubnu 1999 se dostala na titulní stránku časopisu Rolling Stone. Snímky, na nichž se prezentovala jako lolita, vzbudily pozdvižení, jelikož na nich prý měla větší ňadra než na jiných snímcích, čímž se vyrojily spekulace o údajné plastické operaci, kterou měla podstoupit před natáčením videoklipu Sometimes. Tyto spekulace nepotvrdila.
Za album ...Baby One More Time získala mnoho ocenění a byla v anketě 1999 Billboard Music Awards zvolena umělkyní roku. V prosinci obdržela čtyři ceny Billboard Music Award, dále potom ceny American Music Award a v neposlední řadě v únoru 2000 obdržela dvě nominace na Cenu Grammy.
Po dokončení turné s názvem Crazy 2K Tour vydala druhé CD s názvem Oops!... I Did It Again Ihned se dostala na první místa hitparád skoro všech zemí světa. Jen během prvního týdnu se v USA tohoto alba prodalo více než 1,3 milionu kusů, a stalo se tak nejrychleji se prodávajícím albem zpěvačky všech dob. Během roku 2000 se v USA prodalo celkem 10 milionů kusů, ve Velké Británii 900 000 nosičů a v Německu 1,2 milionu kusů. Alba Oops!... I Did It Again se prodalo celosvětově přes 24 miliónů kusů.
V roce 2000 vydala ve spolupráci s matkou svou první knihu, u nás vydanou pod názvem Ze srdce do srdce. Vyhrála několik cen MTV Award, kde vyvolalo diskusi její vystoupení, jež absolvovala jen spoře oděna. Za druhou desku obdržela dvě nominace na Grammy v kategoriích nejlepší popové album a nejlepší popová píseň.
Na začátku roku 2001 podepsala reklamní smlouvu s firmou Pepsi, za kterou obdržela 8 milionů dolarů. Vydala svou druhou knihu s názvem Matčin dar a vyvolala opět vlnu zájmu svým vystoupením na MTV Video Music Awards, kde zpívala omotaná hroznýšem, což kritizovala organizace PETA.
V listopadu vydala své třetí album nazvané jednoduše Britney. Během prvního týdne se ho prodalo více než 746 000 kusů. Ačkoli se v USA prodaly více než 4 miliony kusů, byl to veliký propad oproti prvním dvěma deskám. Album je vůbec první, na kterém se podílela jak autorsky, tak producentsky. Celosvětově se alba Britney prodalo 15 milionů kusů.
V únoru 2002 šel do kin první film, kde hrála, nazvaný Crossroads, který byl v prvním víkendu po uvedení druhý, co do návštěvnosti, posléze ale strmě padal dolů. Ve filmu se objevily písně z alba Britney. Film byl nakonec kritiky rozcupován, dokonce za něj dostala anticenu Zlatá malina pro nejhorší herečku společně s Madonnou. Film také získal Zlatou malinu za nejhorší píseň k filmu, I'm Not a Girl, Not Yet a Woman, kterou obstarala.
Čtyřletý vztah s Justinem Timberlakem skončil v březnu 2002. Rozchod byl velmi medializován a ona sama byla často obviňována za údajnou nevěru. Spekulace vznikly, když Timberlake vydal píseň Cry Me a River, kde zpívá o partnerčině nevěře. Ona sama také tvrdila, že chce zůstat pannou až do svatební noci, Timberlake ale později přiznal, že spolu souložili. Spearsová to komentovala: „Byly to dva roky vztahu, byla jsem si jista, že je to On, ten pravý, ale mýlila jsem se.“[zdroj?]V červnu 2002 otevřela v New Yorku restauraci s názvem NYLA, ale pro neúspěch ji po roce zavřela. Třebaže mnoho kritiků spekulovalo nad tím, že její vliv na hudební svět poklesl, byla za album Britney nominována na cenu Grammy. A za rok 2003 byla vyhlášena časopisem Forbes celebritou roku.
Na hudební scénu se vrátila po delší době až v srpnu roku 2003 při udělování cen MTV Video Music Awards, kde vystupovala společně se svým idolem Madonnou a Christinou Aguilerou. Společně s Aguilerou zazpívala Madonnin známý hit Like a Virgin. Vystoupení opět vzbudilo poprask, jelikož se během něj s Madonnou políbila.V listopadu 2003 vydala své čtvrté studiové album nazvané In the Zone. S albem ji pomáhal po dlouhé době opět Max Martin, ale pomohly jí i osobnosti jako Moby nebo R. Kelly. Celé album (13 písní) napsala poprvé sama. Deska se opět dostala na první místo amerického albového žebříčku, čímž znovu přepsala hudební dějiny – všechna alba na prvním místě. V prvním týdnu se prodalo celkem 609 000 kusů, celkem se v USA prodalo více než 3 miliony kusů. Po dlouhé době měla singl v Top 10 amerického hudebního žebříčku, a sice píseň Toxic, za niž obdržela i svou první cenu Grammy. Alba In the Zone se po celém světě prodalo více než 10 milionů kusů.
Velmi úspěšný byl i třetí singl z desky In The Zone s názvem Everytime. Po vydání této skladby se vydala na celosvětové turné s názvem The Onyx Hotel Tour, jež vidělo více než 600 000 fanoušků a vydělalo 34 milionů dolarů. Koncerty se odehrávaly v Severní Americe a také v Evropě, kde ho celé nedokončila, jelikož si týden před začátkem turné poranila koleno při natáčení videoklipu k písni Outrageous.3. ledna 2004 se provdala za svého kamaráda z dětství Jasona Allana Alexandera. Svatba se konala v malé kapli v Las Vegas. Měla na sobě džíny a baseballovou čepici. Na popud její rodiny a manažera bylo manželství 5. ledna anulováno. Celkem trvalo 55 hodin. V žádosti o anulování uvedla, že si neuvědomila vážnost situace a že šlo pouze o žert, který překročil meze. Nemá prý s Alexanderem žádné společné záliby a neumí si představit, že by s ním sdílela domácnost nebo měla někdy děti. Nakonec řekla v jednom televizním pořadu: „Upřímně, chtěla jsem vědět, jaké je to být vdaná.“
V červenci 2004 oznámila vztah s tanečníkem Kevinem Federlinem, tři měsíce poté, co se v jednom hollywoodském klubu seznámili. Nesetkala se s pochopením, jelikož Federline byl ženatý s herečkou Shar Jacksonovou a měl s ní dvě děti. Přesto se s Federlinem v noci 18. září 2004 vzali.
Ve druhé polovině roku 2004 oznámila přerušení hudební kariéry kvůli mateřství. Ihned po uzavření manželství s Federlinem řekla časopisu People „Chci být mladá maminka, příští rok mi bude 23 a už chci být matkou.“ Přesto průmysl s nálepkou „Britney“ fungoval dál a v září 2004 vydala svůj první parfém Curious. Po roce prodeje jí vydělal 100 milionů dolarů a stal se nejlépe prodávaným parfémem.První hitovou kolekci s názvem Greatest Hits: My Prerogative vydala koncem roku 2004. Album debutovalo na čtvrtém místě amerického albového žebříčku (nižší prodeje vznikly zřejmě kvůli nedostatku propagace). V prvním týdnu se alba v USA prodalo více než 255 000 kusů. Ve Velké Británii se prodalo v prvním týdnu 115 000 kusů, čímž převýšila prodeje podobných kolekcí takových zpěvaček jako je Madonna, Shania Twainová nebo Whitney Houstonová. Ve výběru se objevily i tři nové singly, mimo jiné My Prerogative a Do Somethin'. Alba se nakonec na celém světě prodalo přes 8 milionů kusů.
Během jara 2005 natočila společně se svým manželem reality show nazvanou Britney & Kevin: Chaotic. Kritici ji však nemilosrdně setřeli a ani sledovanost nebyla taková, jaká byla očekávána.
Těhotenství oznámila přes svého tiskového mluvčího v dubnu 2005, v tomto měsíci byla totiž hospitalizována v nemocnici na pozorování. Později se svěřila časopisu People: „Trochu jsem krvácela, musela jsem být neustále pod dozorem.“ Navzdory její dychtivosti mít dítě přiznala dalšímu časopisu Elle „Chystám se na císařský řez, nevím proč, ale asi proto, že se hrozně bojím bolesti.“ 14. září 2005 se jí a Federlinovi narodil syn Sean Preston. Porod měl proběhnout až dalšího dne, ale stahy přišly dříve. Manžel ji během porodu držel za ruku. Později byla rodička převezena do VIP porodnického oddělení v Santa Monice.Po narození prvního dítěte se v její hudební kariéře nestalo mnoho nového. Její nakladatelství vydalo remixové album nazvané B in the Mix: The Remixes a v únoru roku 2006 vydala nový parfém nazvaný In Control.
V květnu 2006 oznámila druhé těhotenství, veřejně promluvila o spekulacích o brzkém rozpadu svého manželství, což popřela, a zároveň potvrdila, že nového alba se fanoušci dočkají nejdříve až za rok. 12. září 2006 se jí narodil druhý syn Jayden James. Necelé dva měsíce po jeho narození požádala o rozvod kvůli nepřekonatelným povahovým rozdílům a zároveň zažádala o svěření obou synů do péče.
26. ledna 2007 zemřela její teta Sandra Bridgesová Covingtonová na rakovinu. 16. února po týdnech pronásledování paparazziů, divokých večírků a pití alkoholu se rozhodla podstoupit léčbu závislosti. V léčebně nevydržela ani 24 hodin a následující noci se objevila v kadeřnickém salónu v Malibu, kde jí odmítli oholit vlasy. Proto se ujala nůžek sama a ostříhala se dohola. Poté zamířila přímo do tetovacího studia, kde si nechala udělat tetování. Svědkové tvrdili, že říkala: „Nedotýkejte se mě. Mám už po krk všech, kteří se mě dotýkají.“ Vlasy společně s nedopitým Red Bullem, zapalovačem a nůžkami, kterými se ostříhala, se objevily na internetu na prodej.20. února 2007 se rozhodla znova nastoupit na léčení a veřejně požádala novináře, aby ji nechali na pokoji a respektovali soukromí. To se nestalo a ve chvíli, kdy paparazziové objevili místo jejího pobytu, rozhodla se opět léčbu nedokončit. V léčebně nevydržela ani den.21. února 2007 byly obě děti svěřeny do péče Kevinu Federlinovi. Tu noc se objevila před jeho domem a žádala děti zpět. Bývalý manžel jí však neotevřel. Ve chvíli, kdy zjistila, že je pronásledována novináři, napadla je deštníkem. Tu noc nastoupila potřetí léčbu a Kevin Federline byl kontaktován soudem ohledně opatrovnictví dětí. Soudce, který měl na starosti rozvod, se dal slyšet, že pokud tentokrát nedokončí léčbu a rehabilitační zařízení opustí předčasně, nebude mít žádnou naději na získání dětí v rozvodovém řízení. Léčebnu po úspěšném léčení opustila 20. března 2007 a začala se opět plně věnovat dětem a přípravám na nové album.V září 2007 začala právní bitva o opatrovnictví synů Seana Prestona a Jaydena Jamese. Soud jí nařídil, aby se každý týden podrobila testům na drogy a alkohol. O několik dní později byla obviněna z řízení auta bez řidičského průkazu a hrozil jí až rok vězení. Kvůli této události dostal děti do plné péče exmanžel Kevin Federline, zatímco jí byla dovolena pouze jedna návštěva za týden, a to ještě pod dohledem.Téměř po třech letech vystoupila opět na jeviště, poprvé se tak stalo 1. května 2007 v House of Blues v San Diegu, poté následovalo dalších pět vystoupení v jiných městech. Všechna byla vyprodaná během několik minut.
31. srpna jí vyšel singl nazvaný Gimme More a hudební televize MTV oznámila, že zahájí udílení cen MTV Video Music Awards právě tímto singlem. Během svého vystoupení se jí ve skladbě Gimme More zlomil podpatek a tak musela celou show odtančit se zlomeným podpatkem..Vystoupení kritici odsoudili, jelikož zpívala na playback a téměř netančila. Později však prozradila, že byla její nahrávací společností Jive donucena vystoupit, i když se necítila zcela připravena na svůj comeback. Jive Records slíbila stanici MTV, že vystoupí, aniž by o tom ona sama v té chvíli věděla. Tuto informaci řekla Britney P. Diddymu na jeho pre-party před VMA.[zdroj?]Měla také připravenu zcela odlišnou show s proslulým kouzelníkem Chrisem Angelem. Na jevišti se měla objevovat a mizet či tancovat skrze zrcadla. Pár dnů před samotným vystoupením však přišlo MTV a samotný hotel Palms, kde se show odehrávala, s tím, že je číslo moc nebezpečné a show se musela, kvůli pojištění, na poslední chvíli změnitNové album pod názvem Blackout vyšlo 30. října a u kritiků se setkalo s nečekaně vysokým úspěchem, ona však album nepropagovala, a tím ho pohřbila. V prosinci 2007 však vydala nečekaně povedený videoklip Piece of Me, který se dostával na přední příčky hitparád.
V lednu 2008 byla hospitalizována kvůli psychickému stavu, když ve svém domě držela své syny a odmítla je vydat exmanželovi. Dobrovolně však léčebnu po pár dnech opustila, aby se do ní v únoru zase vrátila.
Soud poté nařídil nucené opatrovnictví, kterého se ujal její otec Jamie Spears.Po návratu z léčebny však nastal zlom. Propustila manažera a vrátila se k původnímu manažerovi Larrymu Rudolphovi, který ji před deseti lety dostal na výsluní. V březnu 2008 nečekaně oznámila, že si zahraje epizodní roli v úspěšném americkém seriálu How I Met Your Mother. Epizoda s ní se stala nejsledovanější epizodou seriálu vůbec a dostala nejvyšší hodnocení v historii seriálu. Začalo se tedy okamžitě mluvit o dalším působení Spearsové v tomto úspěšném sitcomu. Mezitím vyšel animovaný videoklip k jejímu třetímu singlu Break the Ice.
12. května 2008 se opět objevila v How I Met Your Mother a podle tvůrců seriálu bylo možné, že si zahraje i v nové sezóně. 7. září 2008 potřetí zahájila udílení cen 2008 MTV Video Music Awards. Odnesla si ceny za nejlepší ženské video, nejlepší popové video a video roku za videoklip k písni Piece of Me. V týž den se začal natáčet dokumentární snímek Britney: For the Record, ve kterém se vracela k uplynulým událostem v jejím osobním životě. Dokument byl odvysílán 30. listopadu 2008 na stanici MTV a sledovalo jej 5,6 milionu diváků. Dokument, který jí zachycuje ve světě reflektorů i mimo něj. V tomto dokumentu se dozvíme, co si myslí o svém propadu na dno, o večírcích, a jestli se cítí být dosti připravena zase stoupnout na pódium před miliony lidí. V dokumentu nemluví jen ona, ale i její rodina, manažer a spolupracovníci.Své šesté studiové album pojmenované Circus vydala v prosinci 2008. Deska se po vydání vyšplhala na první místo amerického prodejního žebříčku a ona sama se tak stala nejmladším umělkyní, jež debutovala s pěti deskami na čísle jedna a vysloužila si díky tomu i zápis do Guinessovy knihy rekordů. Pilotní singl Womanizer, který dobyl čelo americké singlové hitparády, se stal prvním číslem jedna v její kariéře od dob debutového singlu ...Baby One More Time z roku 1999. Tentýž rok ještě získala ocenění pro největší návrat a comeback v historii za její inspirativní život a kariéru. Přes rozvod, ztrátu možnosti péče o své děti a psychické zhroucení, ukázala svým comebackem svou pozoruhodnou sílu. V lednu 2009 získal její otec soudní příkaz proti jejímu bývalému manažerovi Sami Luftimu, bývalému partnerovi Adnanu Ghalibovi a právníkovi Jonu Eardleymu, aby se k ní a její rodině nepřibližovali blíže, než na 250 yardů. V březnu 2009 vyjela na celosvětové turné s názvem The Circus Starring: Britney Spears, jež se s výdělkem 131 milionů amerických dolarů stalo do té doby její nejúspěšnější, nejnavštěvovanější a nejziskovější koncertní šňůrou. Současně k datu svého uvedení se jednalo o 5. nejvýdělečnější turné roku 2009, 5. nejvýdělečnější turné v historii mezi zpěvačkami a 18. nejziskovější vůbec. Pro velkolepý úspěch byl původní počet koncertů turné, pod které vystoupení spadá, více než zdvojnásoben na 97. Během celého turné se na pódiu vystřídalo 50 tanečníků, kouzelníků, klaunů a akrobatů. S každým vystoupením na show přicestovalo 200 zaměstnanců. Celkové výdaje na turné činily 50 milionů amerických dolarů. Vybavení na každý koncert představovalo 60 tun materiálu, které převáželo celkem 34 kamionů.
V listopadu 2009 vydala své druhé album největších hitů, kterému předcházel singl 3, jež se stal jejím třetím číslem jedna v americkém žebříčku Billboard Hot 100. V květnu 2010 oficiálně potvrdila svůj vztah se svým agentem Jason Trawickem, s nímž se dohodla na ukončení profesní spolupráce, ve snaze zaměřit se na osobní život. Téhož roku vydala zpěvačka svou první kolekci oblečení, ve spolupráci se značkou Candie's.
28. září 2010 odvysílala stanice Fox seriál Glee, ve kterém si ona sama také zahrála. Epizoda Britney/Brittany, která byla poctou právě jí, se stala s 13,3 milióny diváky a 4 % ratingy nejsledovanější epizodou celého seriálu vůbec.
28. března 2011 vydala novou desku, v pořadí již sedmou. Ta dostala název Femme fatale. Pilotním singlem z alba se stala skladba Hold It Against Me.
Píseň ihned debutovala na prvním místě v Kanadě, Belgii, Dánsku, na Novém Zélandu, ale i v hitparádě Billboard. Jednalo se tak již o její čtvrtý singl, který okamžitě obsadil první příčku hitparád a i díky tomu se stala druhým umělcem v historii, kterému se podařilo mít pilotní singly na špici hitparád hned několikrát. Prvním umělcem byla kolegyně Mariah Carey. Ve videoklipu k písni hraje popovou hvězdu z vesmíru, která přistane na Zemi, aby tu našla slávu. Stane se celebritou, ale její popularita ji nakonec přemůže a zničí.
Album se dočkalo velké chvály po celém světě. Podle návštěvníků webových stránek MTV je březnové album Femme Fatale nejlepším albem roku 2011. Rolling Stone, jeden z nejprestižnějších a nejvýznamnějších hudebních magazínů, označil album jako její doposud nejlepší album a udělil mu hodnocení 4/5, což je nejlepší hodnocení, jaké od tohoto časopisu obdržela. Britský Digital Spy dal albu dokonce 5/5, což je stejně jako u předchozího, nejlepší hodnocení, které kdy nějakému albu Britney dal. Album pochválil i britský bulvární deník The Sun a dokonce i Perez Hilton. Photoshootem k tomuto albu se později (2013) nechala inspirovat Christina Aguilera, která svůj videoklip natáčela na stejném místě, na jakém před třemi lety fotila Britney Spears v puntíkovaném body.
Několik týdnů po pilotním singlu oznámila vydání druhého singlu, kterým se stal Till The World Ends, na kterém se autorsky podílela i zpěvačka Kesha. Ta prozradila, co ji k napsání této písně inspirovalo. „Představovala jsem si, jak já, nebo jakákoliv jiná zpěvačka, jsme na světovém turné, máme úžasnou, magickou noc a nechceme jít spát. Byly bychom nejradši, kdyby ten moment trval až do skončení světa,“ popsala. Apokalyptické taneční video z městského undergroundu režíroval Ray Kay, který natočil 2 verze klipu.
V létě vydala dokument I Am the Femme Fatale. Dokument jí sleduje v době, kdy se připravuje na vydání svého sedmého studiového alba Femme Fatale. Dokument nabízí exkluzivní záběry ze studia při natáčení nejnovějšího videa Till the world ends, zkoušek a především z mini tour v Las Vegas.
Při mini tour oznámila v televizi, že se chystá vyjet na své nové turné Femme Fatale.
Po prvních deseti koncertech tour si přišla na 6,2 milionů amerických dolarů[zdroj?]. Femme Fatale Tour se stalo s výdělkem 69 milionů amerických dolarů 11. nevýdělečnějším tour roku 2011.
Kostýmy na turné byly navrženy Zaldou Goco, která také pracovala s Gwen Stefani nebo Lady Gaga. Femme Fatale tour byl taktéž zaznamenán na DVD a ve 3D verzi. Záznam pochází z Toronta, kde byl zaznamenáván po dobu dvou dnů.
30. srpna 2011 v Los Angeles v noci byly předávány ceny MTV Video Music Awards. V rámci tohoto večera si odnesla hned 2 ceny, a to za nejlepší popový videoklip k písni Till the World Ends. Dále pro ni byla připravena pocta a taktéž přebrala cenu Michaela Jacksona Video Vanguard Award jako uznání její dlouhé a přínosné kariéry. V rozhovoru pro MTV News poté uvedla, že dalším singlem z alba Femme Fatale bude píseň Criminal. Ve videoklipu k tomuto singlu si zahrál také její tehdejší snoubenec Jason Trawick.
Šest let po vydání první remixové sbírky B In The Mix The Remixes se rozhodla vydat pokračování a vydala B in the Mix: The Remixes Vol. 2. Původně se spekulovalo, že na desce se objeví nové songy + i dříve nezveřejněné písně, nakonec se ale na albu neobjevila žádná novinka.
V roce 2012 se stala tváří hry Twister Dance na kterou i natočila reklamu, kterou režíroval Ray Kay. Stala se také jedním ze čtyř porotců americké verze soutěže X-Factor. Vyšel také její nový parfém Fantasy Twist a stanice FOX odvysílala další epizodu Glee s poctou Britney. Dále se taktéž Britney stala nejvýdělečnější ženou na světě s výdělkem 58 miliónů dolarů (v částce nezapočítán X Factor). Epizoda nese název Britney 2.0. U fanoušků Britney neměla ale příliš velký úspěch, jelikož se v ní odráželo Britneyino nejhorší životní období. Přesto se stala nejsledovanější epizodou 4. série seriálu; při prvním vysílání se na ni dívalo 7 460 000 amerických diváků. Britney hostovala také na albu #willpower amerického zpěváka will.i.ama v singlu Scream & Shout. Tento song byl také #1 na iTunes v 54 zemích světa a stal se tak prvním singlem v historii, který se na iTunes umístil v tolika zemích.
Britney Spears začátkem roku 2013 oficiálně potvrdila, že pracuje na osmé studiové desce, která by měla vyjít ještě téhož roku na podzim. Tým Britney potvrdil producenty jako Hit Boy, Eliah Blake, Ina Wrolsden, Darkchild, Danja, Sia Furler a will.i.am. Kvůli práci na novém albu odmítla porotcování v další řadě Amerického X-Factoru. Účasti v X-Factoru se zřekl také producent L.A. Reid.
12. ledna 2013 Britney potvrdila rozchod s Jasonem Trawickem, s nímž byla rok zasnoubená. V únoru byl vydán klip k remixu písně Scream & Shout.
Také se začala objevovat na veřejnosti s novým přítelem, o čtyři roky mladším Davidem Lucadem, zaměstnancem právnické firmy. Seznámila se s ním na hodině golfu, on byl instruktor a ona žák. Prý se do sebe okamžitě zahleděli..
Britney podepsala smlouvu, týkající se angažmá v Las Vegas v Planet Hollywood, které odstartuje v létě 2014. Smlouva zahrnuje pouze 8 týdnů koncertů ročně, což znamená, že Britney bude vystupovat pouze 2 měsíce v roce. Ve smlouvě je také dodatek, že se Britney Spears bude zúčastňovat bazénových párty v okolí města. Show se bude neustále měnit, aby neopadl zájem a zkoušky na ní začaly už v červenci. Britney se k tomu vyjádřila takto: „Cvičím opravdu velmi tvrdě na mé nadcházející představení v Las Vegas. Vystoupení nebudou jednoduchá. Bude to párty od začátku až do konce a abych toho dosáhla, musím být v té nejlepší kondici a jet na plný plyn. Jsem tak nadšená, protože show bude postavena na nejnovější umělecké technologii a bude opravdu špičková.“ Rekonstrukce Planet Hollywood stála 20 milionů dolarů, což je asi 380 milionů Kč. Britney si vystupováním přijde na 30 milionů dolarů, což je bezmála 580 000 000 Kč.
1. května (v USA 30. dubna) se objevily první fotky Britney mířící do nahrávacího studia a tím se konečně potvrdilo, že Britney začala nahrávat songy na své nové, již osmé album, které by podle výkonného producenta (will.i.ama) mělo být velmi intimní. Též se začalo mluvit o údajném duetu Lady Gaga a Britney, jelikož obě dvě byly viděny v nahrávacím studiu ve stejný den.
Na začátku května 2013 se Britney umístila druhá v žebříčku nejvíc sexy žen podle magazínu Maxim.
Tutéž dobu se již objevila jména nových Britneyiných písní, jejichž názvy předpovídaly opravdu velmi osobní album.
Když začala mít herečka Amanda Bynes psychické problémy a oholila si hlavu, Britney jí aktivně pomáhala toto období překonat, dělila se s ní o své vlastní zkušenosti.
Dále Brit nahrála song "Ooh La La" pro film Šmoulové. Film měl v USA premiéru 6. července 2013 a v ČR 8. srpna 2013.
28. června Britney zveřejnila video, ve kterém říká: „I love all my gay boys!“ Tímto videem se Britney vyjádřila ke zrovnoprávnění homosexuálních sňatků v USA. Na Twitter následně napsala: „Byla jsem tak šťastná a hrdá, když jsem slyšela rozsudek.“
Taktéž vyhrála anketu o nejočekávanější album roku, ve které porazila např. Eminema, Lady Gaga nebo Beyoncé a anketu o nejočekávanější událost roku 2013. Jako reakci na tuto anketu poslala zprávu na Twitteru, ve které fanouškům děkovala za podporu. „Jsem pod velkým tlakem ;). Jsem opravdu natěšená, až Vám pošlu ochutnávku ze svého nového alba... Nemůžu se dočkat, až s Vámi budu sdílet, na čem právě pracuji. Tohle bude moje nejosobnější album vůbec - Britney“, napsala. Na začátku července William Orbit, jeden z producentů Alba 8, napsal: „Will.i.am právě udělal jednu z nejlepších a největších písní Britney vůbec! Mimochodem, ona zní úžasně na všech nových písních! Budete uneseni!“
19. srpna byla oficiální webová stránka BritneySpears.com uvedena mimo provoz. Místo menu se na obrazovce objevilo upozornění: Britney Spears; All eyes on me; 29 days. Fanoušci začali šílet a také vášnivě diskutovat o tom, co se stane 17. září 2013. Na konci srpna se všechny Britneyiny profily na sociálních sítích zatemnily. Přípravy na novou éru začaly. Poslední srpnový den byl uveden název pilotního singlu; Work Bitch. Videoklip k tomuto singlu se natáčel po tři dny; od 8. do 11. září. Též byl prozrazen název písně od Miley Cyrus – SMS (Bangerz), ve které Britney hostovala.
1.10.2013 (V ČR 2.10.) vyšel videoklip, který za týden zhlédlo více než 20 000 000 lidí. Britney je zpět v plné parádě, nová éra začala. Zpěvaččin tým potvrdil, že Britney nahrála baladu Perfume, týkající se rozchodu s Jasonem Trawickem.
25. října byl na zpěvaččiných sociálních sítích představen oficiální cover alba Britney Jean. Britney je na coveru do půl těla nahá a název alba je vyveden v neonovém srdíčku. K přebalu přibylo také oznámení, že 5. listopadu vyjde druhý singl s názvem Perfume, jenž byl do té doby manažerem Larry Rudolphem, producenty, i prezidentem společnosti RCA velmi pozitivně hodnocen. Britney k příležitosti uveřejnění coveru a data vydání nového singlu napsala dlouhý a osobní dopis svým fanouškům. Mimo jiné se v něm píše toto: "Moc děkuji vám všem za to, že mě následujete na této cestě a že mi dovolujete dělat to, co miluji... Nemůžu uvěřit, že toto je již mé 8. studiové album a já vím, že stále povídám, že je to moje nejosobnější album doteď, ale je to pravda a já jsem na toto album skutečně hrdá. Prošla jsem si v posledních letech mnohým a to mě inspirovalo, abych šla do hloubky a napsala písně, se kterými se podle mě každý dokáže ztotožnit. Práce s lidmi jako je Sia, William Orbit a samozřejmě Will.I.Am byl úžasný zážitek. Poslouchali všechny moje myšlenky a pomohli mi je přivést k životu. Na albu je mnoho zábavných a optimistických tanečních písní, ale bylo pro mě důležité, abych ukázala svoji sílu, postoj a svoji zranitelnost. Samozřejmě, že mám pro vás i nějaká překvapení." Dopis končí takto: "Chci vám ukázat různé stránky Britney Spears. Jsem umělec, jsem máma, jsem zábavná. Jsem váš přítel! Jsem Britney Jean!"
Album Britney Jean vyšlo 28.11. v Norsku, o den později po celé Evropě a 3. prosince 2013 v USA. Deska se setkávala s pozitivními, ale i negativními hodnoceními ze strany jak internetových hudebních portálů, tak Britneyiny početné fanouškovské základny. Nejlepší reakce byly na písně Til It's Gone a Tik Tik Boom.
Album se stalo v prvním týdnu prodeje po celém světě číslem jedna v třiapadesáti zemích.
V srpnu 2016 před vydáním alba Glory byl vydán pilotní singl  Make Me…, na kterém spolupracovala s rapperem G-Eazym. Píseň dodávala dojem, že album je plno neotřelých Pop a R&B prvků budící smyslnost, chtíč a svůdnost. Singl se dostal na nejprestižnější americké hitparádě Billboard Hot 100 na 17. místo. Po 9 letech kvůli rozporuplným reakcím z roku 2007 ji bylo umožněno vystoupit s G-Eazym na MTV Video Music Awards 2017 s písněmi Make Me… a Me, Myself & I, kde suplovala Bebe Rexhu. 
Album bylo vydáno 26. srpna 2016, skládá se ze 12 základních a 5 deluxe písní. Album debutovalo ve více než 20 zemí včetně České republiky na prvním místě prodejnosti. I přesto se deska nevyvarovala rozporuplným reakcím. Například v duelu dvou recenzentů časopisu Headliner popsal první recenzent, že je Glory zvukově i žánrově rozhárané album, druhý popisuje, že Britney zpívá zábavně a zajímavě, zároveň dodává, že její texty jsou nudné a oposlouchané.
Dalším stěžejním hitem se stal song Slumber Party. Na původní desce zpívaná pouze Britney, do mediálního světa ovšem s kolaborací Tinashe. Ta napsala na svůj Instagram, že pracovala se svým idolem a její život se stal snem. Server Digital Spy označil singl za ryze sexy, něco, co Britney nebyla od alba Blackout. Reakce na videoklip byly na rozdíl od Make Me… pozitivnější.
V roce 2017 její manažer oznámil neprodloužení kontraktu mezi Britney Spears a Ceasers Entertainment. Na konci roku 2017 Britney uvedla svojí poslední show v Las Vegas, která překonala rekord výdělečnosti na jednu show, konkrétně šlo o 1,1 milionu dolarů. Rekord byl před tím držen Jennifer Lopez. 
Po přelomu nového roku Britney oznámila své americké a evropské turné. Celkem vystoupila na 29 koncertů z toho 14krát zavítala do různých měst po Evropě. Do České republiky Britney nezavítala.
Na první jarní den roku 2018 KENZO představila tvář její nové kampaně, jímž se stala Britney Spears. Kolekce La Collection Memento for Spring 2018 se inspirovala v trendech z 80. let. V rámci kampaně pro časopis Vogue prozradila, že nový styl, co nosí mladí lidé, už pro ni není, že by nechtěla případně ztrapnit své syny. Později prvního června publikova na svůj instagramový profil fotografii z natáčení klipu, ke kterému napsala emotikony tří jablek, které v tu dobu přidávala téměř ke každému příspěvku na sociálních sítích. Fanoušci odhadovali, že by se mohl jednat o nový singl, nejčastěji byl slyšet název Apple Pie. Toho se fanoušci nedočkali a Britney představila několik sestříhaných videí, ze kterých pak vznikl propagační klip k jejímu novému parfému My Prerogative. Po spekulacích o singlu Apple Pie se vynořila na povrch informace od Pitbulla, jenž byl předskokanem části evropského tour Piece of Me, že se chystá vydat singl s Marcem Anthonym, se kterým stvořil úspěšný hit Rain Over Me, a právě s Britney Spears. Píseň se dle Pitbulla jmenovala I Feel So Free With You.Dne 12. října 2018 byla hostem show Ellen DeGeneres, kde oznámila, že za týden oznámí živě na youtubovém účtu Ellen obrovskou novinku. Tou se stalo nové angažmá v Las Vegas tentokrát s názvem Britney: Domination. Oproti minulému angažmá Piece of Me se pro Domination vymýšlely nové choreografie, sestavoval nový playlist či se dokonce vyměnili tanečníci. Britney začátkem ledna roku 2019 na svém instagramovém účtu oznámila, že show Britney: Domination odkládá na neurčito. Důvodem bylo, že se chce starat a soustředit se na svého vážně nemocného otce, který dle Britney byl před několika měsíci hospitalizován. Následně bylo potvzeno, že Britney pracuje na svém desátém studiovém albu s producentem Justinem Tranterem se kterým spolupracovala na 6 písní z alba Glory, například na Slumber Party či Change Your Mind (No Seas Cortés). Tato práce na albu byla rovněž pozastavena kvůli rodinným záležitostem.Začátkem dubna 2019 vyplynuly na povrch informace, že se kvůli emocionální nestabilitě Britney dobrovolně přihlásila do psychiatrické léčebny. Britney to komentovala na sociálních sítích, že občas je potřeba strávit čas pouze sama se sebou. Pár dní později na podcastu Britney's Gram bylo řečeno, že podle důvěryhodného zdroje, je Britney držena v léčebně proti své vůli. Podle určitých informací Britney přestala brát léky a otec ji jako poručník poslal do psychiatrické léčebny.Zde vzniklo fanouškovské hnutí #FreeBritney, které má za cíl osvobodit Britney z otcova poručnictví, tedy aby byla svéprávná. Zároveň na sociálních sítích se objevila fotka jejího otce, na které vypadá zdravě. Dále matka Britney se na sociálních sítích zastala fanoušků tohoto hnutí, moderátorka v celostátní show The Talk CBS nosila tričko s názvem #FreeBritney. Během toho uniklo původní video k Make Me..., k čemuž se vyjádřil i režisér, že Britney chtěla ve videoklipu jednu scénu, která k jeho údivu byla vystřižena. Ke konci dubna byla Britney propuštěna a na svém Instagramu umístila video, ve kterém říká, že je vše v pořádku a že ji je líto, že její rodina čelí výhrůžkám smrtí. K hnutí se posléze připojily Courtney Love či Miley Cyrus, jež vykřikla během svého koncertu a písně Party in the USA právě #FreeBritney.
