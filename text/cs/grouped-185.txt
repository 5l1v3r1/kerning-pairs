
Schutzstaffel (známější pod zkratkou SS nebo runami ), česky Ochranný oddíl, byla ozbrojená organizace NSDAP vytvořená v roce 1925 z horlivě oddaných přívrženců Adolfa Hitlera působících původně jako jeho osobní stráž. V čele SS v době její největší moci stál Heinrich Himmler jako Reichsführer-SS (říšský vůdce SS). S postupem času si organizace podřizovala veškerý státní i bezpečnostní aparát nacistického státu včetně vyhlazovací politiky. Jejím symbolem byly dva starogermánské runové znaky původně pro vítězství na černém pozadí (svým tvarem připomínají písmeno S).
Přímým předchůdcem byl oddíl SA nazvaný Stabswache (Štábní stráž), zřízený v květnu 1923 v počtu 8 mužů pod vedením Emila Mauriceho s cílem chránit vedení NSDAP při veřejných akcích (následně přejmenovaný na Stoßtrupp Adolf Hitler a rozšířený o další čtyři muže). Po Mnichovském puči a zákazu NSDAP byl oddíl rozpuštěn.
Dnem vzniku SS je tak až 9. listopad 1925, kdy byla vytvořena elitní bojová a bezpečnostní složka Schutzstaffel (SS) pod vedením Julia Schrecka. Z malé skupinky lidí (vedené stále jako zvláštní oddíl SA) postupně rostla organizace s pevnou vojenskou hierarchií a se sklony k násilnickému zastrašování oponentů. Dne 6. ledna 1929 byl do jejího čela jmenován Heinrich Himmler.
Dne 4. srpna 1929 byl ukončen čtyřdenní sjezd NSDAP v Norimberku, kde byl mimo jiné vznesen požadavek zavedení všeobecné branné povinnosti v Německu. Sjezd zakončoval slavnostní pochod oddílů SS a SA o síle 60 000 příslušníků. Průvod se neobešel bez násilí a v jeho průběhu došlo k celé řadě pouličních bitek, což mělo za následek další propagaci síly SS respektive celé NSDAP. Rozrůstající se násilí ze strany oddílů SA a SS vedlo 13. dubna 1932 německou vládu k vydání nouzového nařízení „k zajištění státní autority“, čímž byla zakázána činnost organizací SA a SS.
Zákaz legální činnosti SA a SS se nacistů dotkl, a tak 14. června téhož roku přislíbil Adolf Hitler, že pokud budou zákony o zákazu jeho úderných oddílů zrušeny, bude jeho strana respektovat a tolerovat Papenův kabinet. Problémy s SA a SS však i nadále přetrvávaly, což vedlo Mezinárodní vládní komisi pro Sársko, že 11. listopadu 1932 nařídila rozpustit formaci obou nacistických křídel.
Po převzetí moci nacisty došlo dne 2. května 1933 v Německu k likvidaci odborů, jejich úřadovny byly masově obsazovány členy oddílů SA a SS. V noci z 29. na 30. června 1934 vyvrcholila vnitrostranické krize, v níž se Hitler zbavil svých dlouhodobých oponentů včetně osob nepřijatelných pro špičky tehdejší německé armády a upevnil tak svou moc ve straně i navenek. Událost vešla do historie pod názvem Noc dlouhých nožů a došlo během ní k vyvraždění vrcholných příslušníků SA. Významný podíl na vraždění měly oddíly SS, které byly odměněny vyřazením ze svazku SA a postavením samostatné složky nacistického režimu, podléhající pouze Hitlerovi.
Dne 31. března 1935 převzaly jednotky SS strážní a dozorčí službu ve zřízených koncentračních táborech a pozvolna začaly naplňovat své plány o nastolení konečného řešení. Dne 17. června 1936 byl Heinrich Himmler jmenován do funkce šéfa německé policie.
Allgemeine-SS – původní teritoriálně členěné SS, které se s postupem doby staly jakousi rezervou pro další složky nacistického režimu
policejní jednotky – kromě samostatné pořádkové policie (Ordnungspolizei – Orpo) byla součástí SS i bezpečnostní policie (Sicherheitspolizei – Sipo) zahrnující kriminální policii (Kriminalpolizei – Kripo) a gestapo. Sipo byla později spojena se stranickou bezpečnostní službou Sicherheitsdienst v RSHA pod vedením Reinharda Heydricha.
Hodnosti SS v podstatě odpovídaly klasickým vojenským hodnostem. Zde pro lepší pochopení srovnány s wehrmachtem.
V říjnu 1936 byl v rámci Hlavního úřadu SS (šéfoval mu Heinrich Himmler) vytvořen „Inspektorat Verfugungstruppen“ pod vedením Paula Haussera, bývalého generála reichswehru. Současně se svým jmenováním SS-brigadeführerem se Hausser stal v roce 1936 hlavním inspektorem Verfügungstruppen. Měl po vojenské stránce slabě vyškolené jednotky SS (jejichž početní stav tehdy dosáhl asi 8500 mužů) přeměnit v dokonale vycvičené a moderními zbraněmi vybavené oddíly.
Výběr odpovídal přísným kritériím nacistického světového názoru a příslušným fyzickým požadavkům (minimální osobní výška pro Leibstandarte činila 180 cm, pro ostatní jednotky 175 cm). Doba trvání služby zde pak byla stanovena pro řadové příslušníky na 4 roky, pro poddůstojníky na 12 let a pro důstojnický sbor na 25 let. Otevřenou cestu do těchto útvarů měli především vzorní příslušníci Hitlerjugend.
V roce 1937 byly součástí Verfügungstruppen tři divize: Germania, Leibstandarte Adolf Hitler a Deutschland. Důstojnické kádry SS se školily ve dvou školách: Junkerschule „Braunschwedig“ a Junkerschule „Bad Toltz“, které ročně vychovávaly celkem 400 důstojníků.
Jednotky SS prokazovaly velkou zmužilost příznačnou pro jejich boj, ovšem ne vždy ctily pravidla vedení války a jejich způsob boje byl leckdy brutální. Vrchní velitelství armády zpočátku neprojevovalo nad výkony SS velké nadšení a raději se zaměřovalo na záporné stránky, především na vysoké procento ztrát v jednotkách SS. Ty byly způsobeny jednak tím, že armáda s oblibou přidělovala zbraním SS ty nejtěžší úkoly, ale také tím, že sami vojáci se nebáli smrti a toužili se osvědčit a splnit těžké bojové úkoly. Ovšem postupem času si jednotky SS vybudovaly skvělou pověst neústupných bojovníků a „hasičů fronty“.
Karl Hanke (1945)Významným pohlavárem SS v českých dějinách byl nepochybně Reinhard Heydrich, zastupující říšský protektor, který zemřel na následky atentátu z 27. května 1942 (operace Anthropoid). Dalšími významnými členy SS byli např. Karl Hermann Frank, Walter Jacobi nebo Kurt Daluege, kteří byli odsouzeni a popraveni českou justicí po skončení druhé světové války.
I když se SS formálně zabývala bezpečností Třetí říše, byla především pověřována zvláštními úkoly. Naplňovala Hitlerovu ctižádost zbavit Německo a Evropu všech elementů, o nichž se domníval, že si „nezaslouží, aby existovaly“, natrvalo zotročit „nižší lidskou rasu ze slovanských zemí“ a vymýtit z kontinentu každého Žida – muže, ženy i děti.
SS při vykonávání těchto úkolů organizovala vyvraždění čtrnácti miliónů lidí. Přibližně šesti miliónů Židů, pěti miliónů Rusů, dvou miliónů Poláků, půl miliónu Romů a půl miliónu ostatních, včetně téměř dvou set tisíc nežidovských Němců a Rakušanů, mentálně nebo fyzicky handicapovaných a takzvaných nepřátel říše. Mezi tyto nepřátele patřili často též političtí odpůrci, kněží, mniši, svědkové Jehovovi, homosexuálové a další nežidovské oběti.
„Ich schwöre Dir, Adolf Hitler, als Führer und Kanzler des Reiches Treue und Tapferkeit. Ich gelobe Dir und den von Dir bestimmten Vorgesetzten Gehorsam bis in den Tod, so wahr mir Gott helfe.“
„Tobě, Adolfe Hitlere, vůdci a kancléři Německé říše, přísahám věrnost a statečnost. Tobě a nadřízeným, které sám jmenuješ, slibuji poslušnost až do smrti. K tomu mi dopomáhej Bůh.“
AILSBY, Christopher. Waffen-SS − Zbraně SS: nepublikované fotografie 1923–1945. Český Těšín: Ottovo nakladatelství, 2000. ISBN 80-7181-435-0. (česky) 

Schwenkova věta je matematická věta z teorie grafů, která stanovuje podmínky řešitelnosti problému jezdcovy procházky.
Pro jakoukoliv šachovnici o rozměrech m × n polí, kde m ≤ n, je uzavřené řešení jezdcovy procházky vždy možné, s výjimkou následujících případů:
Představme si typickou šachovnici střídající černá a bílá pole. Kdykoliv se jezdec pohne, skončí vždy na poli opačné barvy. Pokud tedy stojí na bílém poli, následujícím skokem se ocitne na poli černém. Pokud stojí na černém, skočí na bílé. Proto při uzavřené procházce navštíví jezdec stejný počet bílých a černých polí.
Protože ale obě čísla m a n jsou lichá, je počet polí šachovnice rovněž lichý a tedy počet bílých a černých polí na šachovnici je nutně odlišný (například šachovnice 5 × 5 má 13 polí jedné barvy a 12 druhé).
Má-li jezdec dokončit uzavřenou procházku, musí navštívit stejný počet bílých a černých polí, ovšem uvažovaná šachovnice má odlišný počet bílých a černých polí, proto na ní uzavřenou procházku nelze dokončit. Mohou však existovat řešení otevřená.
Na první pohled je jasné, že pokud m = 1 nebo 2, není jezdcova procházka vůbec možná: jezdec není schopen navštívit každé pole této šachovnice (s výjimkou triviálního případu „šachovnice“ 1 × 1 pole).
   druhou (např. černá pole). Jak již bylo uvedeno výše, jezdec musí při svém pohybu střídat bílá a černá pole (
   jako množinu červených polí. Počty zelených a červených polí si jsou rovny. Je zřejmé, že z pole v 
  . To však evidentně není pravda, neboť červeno-zelený vzor na diagramu neodpovídá černo-bílému šachovnicovému vzoru; množina červených polí není stejná jako množina černých polí (a množina zelených není stejná jako množina bílých).
Z toho plyne, že výše uvedený předpoklad byl nepravdivý a na šachovnici 4 × n nelze pro žádné n nalézt řešení jezdcovy procházky.
K důkazu věty je nutné prokázat ještě opačnou implikaci, tj. že na všech obdélníkových šachovnicích, které nespadají do jedné ze tří výše uvedených kategorií, lze uzavřené řešení jezdcovy procházky nalézt.

Vědeckofantastický žánr nebo též sci-fi a SF (zkratky anglického science fiction) je umělecký žánr (především literární, filmový, herní či výtvarný), vymezený výskytem spekulativních technologií a přírodních jevů anebo dosud neznámých forem života v díle. Děj sci-fi je často zasazen do vesmíru, budoucnosti či alternativní historie.
Sci-fi je žánr blízký fantasy, kde je ale místo technologií hlavní rekvizitou většinou magie a fyzická síla (tzv. příběhy „meče a magie“). Oba žánry se ovlivňují a částečně prorůstají; jedním z takových průniků jsou například díla žánru science fantasy.
Kořeny fantaskního žánru sahají k eposu o Gilgamešovi a popisu ideálního státu v Platónově Ústavě. Řada českých fanoušků za fantaskní dílo považuje Komenského Labyrint světa a ráj srdce.[zdroj?]Za zakladatele žánru bývají považováni Jules Verne, pokud jde o technickou sci-fi, a Herbert George Wells, který se věnoval spíše vlivu technologií na člověka. H. G. Wells ve svém díle nastolil mnoho témat, z nichž vychází i současná sci-fi (například kontakt s mimozemskými civilizacemi, cesty časem, biotechnologie atp.). Výraz science fiction poprvé použil v roce 1851 anglický básník a publicista William Wilson (1826–1886).
Základ české sci-fi položil na sklonku 19. století Karel Pleskač v románu Život na Měsíci (Bellmann 1881). Následoval jej Svatopluk Čech s dvojicí románů Pravý výlet pana Broučka do měsíce (1887) a Nový epochální výlet pana Broučka, tentokrát do XV. století (1888). Prvním výrazně technickým (a taktéž spekulativním) sci-fi příběhem je anonymní, neprávem zapomenutý román Na novém světě, který poprvé vyšel v roce 1905 na pokračování v brněnském časopisu Červánky. Vliv na vývoj české i světové sci-fi měla díla Karla Čapka R.U.R., Válka s Mloky, Krakatit.
Za skutečný základ sci-fi lze považovat až americký časopis Astounding Stories (Ohromující příběhy), založený roku 1930, který sehrál klíčovou roli při rozvoji sci-fi. Koncem 30. let převzal jeho řízení John Wood Campbell, který jej přeměnil na Astounding Science Fiction. Tento americký spisovatel přeměnil nejen ráz časopisu, ale ovlivnil i vývoj celého sci-fi. Položil důraz nejen na zajímavý příběh, ale i na využití vědy a techniky. Cambell byl přesvědčen o velké budoucnosti lidstva, tímto svým přístupem ovlivnil celou řadu dalších autorů.
V roce 1963 přišla BBC s novým pořadem pro mládež. Jeho název byl Doctor Who. Z tohoto fenoménu se stal nejdéle vysílaný sci-fi seriál.

Scink šalomounský (Corucia zebrata), známý též jako scink šalamounský a scink stromový, je ještěr z čeledi scinkovití (Scincidae) a monotypického rodu Corucia. Druh popsal John Edward Gray v roce 1855 a jsou známy celkem 2 poddruhy. Jedná se o endemit Šalomounových ostrovů. Vyskytuje se v tropických deštných lesích a jako jediný scink žije na stromech. Je to soumračný a noční tvor, ve dne odpočívá v dutinách stromů. Je největším scinkem, měří kolem 81 cm. Má chápavý ocas. Zbarvení druhu se liší mezi jednotlivými oblastmi.
Scink šalomounský je teritoriální druh žijící v malých koloniích, někdy se může chovat agresivně. Vydrážděný jedinec zvedá tělo a vydává syčivé zvuky, v některých případech může narušitele i pokousat. Jedná se o býložravý druh, mezi nejoblíbenější potravu patří listy, ale konzumuje i jinou rostlinnou potravu včetně toxické šplhavnice skvrnité (Epipremnum pinnatum), a k udržování zdravé střevní flóry pojídá vlastní trus, tato vlastnost je typická především pro mláďata. Druh je monogamní, doba březosti činí 6 až 9 měsíců. Poté se samici narodí 1 až 2 mláďata, o která se pečlivě stará.
Nebezpečí pro tento druh představuje ničení přirozeného prostředí následkem těžby dřeva a rozrůstáním obyvatelstva, někde je loven pro jídlo. Je zapsán do přílohy II. Úmluvy o mezinárodním obchodu s ohroženými druhy volně žijících živočichů a rostlin.
Scink šalomounský patří do čeledi scinkovití (Scincidae) a monotypického rodu Corucia. Na Šalomounových ostrovech se tento druh vyvinul do mnoha vzhledově odlišných forem. I přes řadu různých podob tohoto ještěra jsou rozlišovány jen 2 poddruhy:
Corucia zebrata alfredschmidti, Köhler, 1997Nejbližšími příbuznými scinka šalomounského jsou scinkové z rodu Tiliqua a Egernia.Druh popsal John Edward Gray jako Corucia zebrata v roce 1855. Rodové jméno Corucia pochází z latinského coruscus znamenající třpytivý a odkazuje na zbarvení těla. Druhové jméno zebrata rovněž pochází z latiny a jedná se o latinské pojmenování zebry, které poukazuje na pruhy tohoto scinka. V angličtině se tento druh nazývá několika obecnými jmény, jako prehensile-tailed skink, monkey-tailed skink nebo monkey skink, přičemž poukazují na jeho chápavý ocas.
Scink šalomounský se vyskytuje na Šalomounových ostrovech, skupině ostrovů v jihozápadním Pacifiku. Na ostrovech prodělával evoluční radiaci pravděpodobně před 1 až 4 miliony lety, a to směrem od východu. V rámci poddruhů se subspecie C. z. zebrata vyskytuje na ostrovech Choiseul, New Georgia, Santa Isabel, Guadalcanal, Ngel, Malaita, Makira, Ugi a Santa Ana. Subspecie alfredschmidti pochází z ostrovů Shortland Island, Bougainville a Buka. Poslední dva zmíněné ostrovy náleží státu Papua-Nová Guinea.Scink šalomounský dává přednost tropickým deštným lesům, v nichž žije ve stromovém patře, čímž se liší od ostatních druhů scinků, kteří se vyskytují na zemi; na ni scinkové šalomounští slézají pouze občasně. Obyčejně preferuje fíkovníky (Ficus), podmínkou je výskyt rostlin, jimiž se scink živí. Žít může i v částečně otevřených oblastech či zahradách, podmínkou jsou opět rostliny, které mu poskytují potravu.
Scink šalomounský je největším druhem scinka; na délku měří od špičky nosu do konce ocasu kolem 81 cm. Ocas je zaoblený a dlouhý (zabírá až 2/3 těla) a jako u jediného scinka chápavý, scinkové jej dovedou – podobně jako některé opice – používat k pohybu po stromech s funkcí páté končetiny. V případě nebezpečí mohou ocas odvrhnout.Hlava druhu je klínovitá a masivní, dobře jsou na ní patrné velké nosní otvory. Končetiny jsou opatřeny prsty s drápy, které umožňují šplh po větvích. Zbarvení a stavba těla scinků šalomounských se liší ostrov od ostrova. C. z. alfredschmidti žijící na ostrově Bougainville má obvykle tělo olivové až hnědé s páskováním, hlavu jednotně zeleně zbarvenou. C. z. zebrata z ostrova Isabel je velký, zeleně až olivově zbarvený (vzácně hnědošedý) s výraznými pruhy a s temně zelenou až olivovou hlavou. C. z. zebrata z Malaity je taktéž velký, zbarvení se pohybuje na těle od zelené po olivovou, pruhy většinou silně kontrastují se zbarvením těla. C. z. zebrata z Guadalcanalu dosahuje menších rozměrů, zbarvení se pohybuje přes světlezelené až po zelenohnědou s nevýraznými pruhy. Společným znakem je, že všechny typy poddruhů C. z. zebrata mají oční bělimu bílé barvy, zatímco C. z. alfredschmidti černé. Rovněž duhovky obou poddruhů mají odlišné zbarvení. Samice postrádají šupiny ve tvaru písmene V u kloaky. K rozeznávání pachů používá scink šalomounský Jacobsonův orgán.
Scink šalomounský je noční a soumračné zvíře, ve dne odpočívající v dutinách stromů. Mezi oblíbená útočiště patří například fíkovníky (Ficus). Potravu shání obyčejně za soumraku, někdy též během úsvitu. Má celkem dobrý zrak, na který spoléhá při hledání potravy i ochraně před predátory, pach zjišťuje podobně jako hadi jazykem pomocí Jacobsonova orgánu a je tak schopen identifikovat například členy své skupiny, která se nazývá circulus.Scink šalomounský je vysoce teritoriální tvor žijící v malých skupinkách. C. z. zebrata z ostrovů Malaita a Isabel se mohou chovat agresivně, přičemž u scinků z ostrova Malaita jsou agresivní obě pohlaví. Mezi jedince s nejklidnější povahou patří jedinci z Guadalcanalu. Vydrážděný jedinec zvedá tělo a vydává syčivé zvuky. V některých případech může narušitele i pokousat.
Scink šalomounský je býložravý, čímž se liší od řady dalších druhů scinků. Mezi jeho nejoblíbenější potravu patří listy, pojídá však také plody a další rostlinnou potravu, včetně jedovaté šplhavnice skvrnité (Epipremnum pinnatum), která je pro něj neškodná. Jedná se o koprofágní zvíře pojídající vlastní výkaly; zejména mláďata se s oblibou živí trusem rodičů. Toto chování patrně přispívá ke zdravé střevní flóře. Tekutiny přijímá tak, že pijí vodu skapávající z mokrých listů.
Scink šalomounský je monogamní a má nízký rozmnožovací potenciál. Páření probíhá obvykle při západu slunce. Samec se začne přibližovat směrem k samici a pohybovat při tom hlavou ze strany na stranu. Jakmile se k ní přiblíží na dostatečnou vzdálenost, začne ji kousat směrem od ocasu ke krku, kde ji pevně uchopí. Poté může nastat kopulace, která trvá až 1 hodinu. Páření se může opakovat i několikrát do měsíce. Doba březosti trvá přibližně 6 až 9 měsíců.Vajíčka se líhnou ještě v děloze. Zárodky matka následně vyživuje prostřednictvím placenty, čímž je v rámci plazů výjimečná. Samice rodí většinou jedno, vzácněji dvě živá mláďata (výjimkou jsou tři), která dosahují velikosti asi 1/3 dospělce. Mláďata poddruhu C. z. alfredschmidti měří okolo 29 cm a váží asi 80 gramů. Mláďata subspecie C. z. zebrata jsou ještě mohutnější, o délce až 30 cm a hmotnosti až 175 gramů. To je ve srovnání s matkou hodně, což vedlo doktora Kevina Wrighta, bývalého kurátora plazů v zoologické zahradě ve  Philadelphii, k přirovnání „s lidskou matkou, jež by porodila šestileté dítě”. Před porodem vykazuje samice agresivní ochranné chování a i tím je u plazů spíše výjimkou. Zároveň je toto chování ale kratší než to, co vykazují savci.Na rozdíl od velké části jiných plazů se rodiče o mládě mohou starat i několik měsíců, přičemž se navzájem opatrují a chrání teritorium. V rámci skupiny se o mládě starají i další její členové. Přibližně po jednom roce věku se mladý jedinec osamostatňuje a vytváří vlastní kolonii, někdy však v rodné skupině zůstává i déle, až dva roky, aniž by byl vypuzován.
Scink šalomounský je ohrožen především ztrátou přirozeného prostředí, mezi jejíž příčiny se řadí roztřišťování biotopů, rozpínající se lidská populace, jež se od roku 1950 zvýšila až pětkrát a rovněž těžba dřeva, která představuje hlavní hrozby. Na Šalomounových ostrovech je chráněno pouze zhruba 0,28 % lesního porostu. V některých částech Šalomounových ostrovů je také scink šalomounský loven a považován za lahůdku.Ochranná opatření ve volné přírodě jsou obtížně realizovatelná, protože Šalomounovy ostrovy patří mezi rozvojové země. Několik oblastí v jeho areálu výskytu je chráněno. Druh je zapsán v Úmluvě o mezinárodním obchodu s ohroženými druhy volně žijících živočichů a rostlin, příloze II od roku 2001, kdy tak bylo rozhodnuto na konferenci v Paříži. Mezinárodní svaz ochrany přírody druh nehodnotí. Po roce 1990 došlo k omezení vývozu scinků šalomounských do zahraničí. Pro zachování druhu jsou důležití zdraví jedinci chovaní v zajetí, společně s vedením plemenné knihy.
Vzhledem k složitému rozmnožovacímu cyklu druhu a pomalému růstu je obtížné scinka šalomounského chovat v zajetí. Pro tyto účely je vhodné terárium s konstantní teplotou 27 až 29 °C, nejlépe se sáláním tepla – jak shora, kde se může vyhřívat podobně jako za soumraku, tak i zespoda, což umožňuje rychlejší trávení. Nutný je stromový kryt. Doporučováno je tyto scinky chovat také s malým bazénkem uvnitř terária, díky kterému je v prostoru udržována vlhkost. Na povrch terária se používá materiál zadržující vlhkost, například rašelina, je možno použít i kočičí stelivo. Doporučuje se krmit kapustou, fazolemi či batáty, vhodné je do jídelníčku zařadit také ovoce (jablka, kiwi, fíky), či do terária nasadit šplhavnici zlatou (Epipremnum aureum), kterou lze také občasně zpestřit jídelníček. Může být obtížné umístit několik jedinců do společného terária, protože se mohou začít chovat vzájemně agresivně.V Česku scinka šalomounského chová od roku 1989 Zoologická zahrada Praha, několikrát jej úspěšně rozmnožila také Zoologická zahrada Jihlava. Jeden pár v Pavilonu tropů vlastní také Zoologická zahrada Liberec.V dobrých podmínkách se scink šalomounský může dožít až 15 let.
V tomto článku byl použit překlad textu z článku Solomon Island skink na anglické Wikipedii.
BURNIE, David & kol. Zvíře. 2. vyd. Bánská Bystrica: Knižní klub, 2009. ISBN 978-80-242-2595-1. 
HAGEN, Ingerid Julie. Evolution and Ecology of the Prehensile-Tailed Skink – Corucia zebrata. , 2011 [cit. 30.5.2016]. 127 s. . School of Biological Sciences, Faculty of Engineering, Flinders University. .  Dostupné online. (anglicky)
 Corucia zebrata [online]. Stichting Doelgroep Groene Leguanen [cit. 2016-06-01]. Dostupné online. (nizozemsky)
Scinkovití (Scincidae) je čeleď plazů, která čítá asi 1500 druhů, čímž se řadí mezi nejrozmanitější čeledi ještěrů. Na základě nalezených fosílií (čelistí) se předpokládá, že první drobní ještěři podobní scinkům se objevili v období křídy před 140 miliony lety. Nálezy celých koster pak dokládají široké rozšíření těchto ještěrů během miocénu. V současnosti se zástupci této čeledi vyskytují na různých stanovištích téměř po celém světě. Většina scinkovitých jsou drobnější ještěři měřící obvykle od špičky nosu po kloaku kolem 12 cm. Největším známým druhem je scink šalomounský (Corucia zebrata), který měří i s ocasem asi 60 cm. Ocas je obvykle dlouhý a ke špičce se zužuje. Scinkové ho mohou v případě napadení predátorem odvrhnout.
Scinkovití mají obvykle krátké nohy, některé rody, například Typhlosaurus, je nevlastní vůbec. Jiným rodům (Neoseps) zase mohou chybět přední končetiny a několik prstů. Pohyb u těchto rodů spíše připomíná plazení hadů.
Scinkovití obvykle žijí pod zemí, kde jsou v bezpečí před predátory, mezi které se řadí například mývalové, kočky, psi, hadi a jestřábovití. Obývají také různá skrytá místa, jako listoví, ale také garáže nebo byty. Jsou teritoriální a mnohdy u sebe více scinků nestrpí. Jsou to obvykle denní tvorové.
Na rozpoznávání pachů obvykle používají Jacobsonův orgán. Kořist dohoní nebo počkají, až zůstane v klidu a zmocní se jí. Polykají ji v celku.
Většina druhů je vejcorodá, zhruba 45 % je živorodých, početná je také vejcoživorodost. Některá mláďata, například z rodů Tiliqua a Corucia, jsou v lůně matky vyživována pomocí placenty.
Chen Yang, Jinmin Zhao, Raul E. Diaz & Nan Lyu (2019). Development of sexual dimorphism in two sympatric skinks with different growth rates (PDF). Ecology and Evolution (advance online publication). doi: https://doi.org/10.1002/ece3.5358

Sčítání lidu (také populační census nebo soupis obyvatelstva) je proces získávání údajů o jednotlivých příslušnících obyvatelstva. Součástí sčítání bývá zjišťování dalších údajů, týkajících se sociálních a kulturních znaků (např. užívaného jazyka, praktikovaného náboženství, atd.). Termín se používá především ve spojení se státním sčítání obyvatelstva a domácností, které má být dle doporučení Spojených národů prováděno každých 10 let. Existuje také zemědělské sčítání a podnikatelské sčítání.
Sčítání se liší od běžného sociologického výzkumu tím, že nečerpá informace pouze ze vzorku populace, nýbrž od celého národa. Představuje způsob shromažďování statistických dat a plní důležitou roli při uplatňování demokracie (volby). Údaje ze sčítání jsou také běžně používány pro vědecké účely, obchod (marketing), plánování a v neposlední řadě při realizaci vzorkového výzkumu.
Nejstarší známé sčítání bylo uskutečněno Babyloňany v roce 3800 př. n. l. [zdroj?], tedy skoro před 6000 lety. Záznamy naznačují, že se sčítání opakovalo každých šest nebo sedm let a zahrnovalo nejen informace o počtu lidí a dobytka, ale i o množství másla, medu, mléka, vlny a zeleniny.
Jedno z nejstarších doložených sčítání proběhlo v letech 500–499 př. n. l. v armádě Perské říše za účelem přidělení pozemků a placení daní.Sčítání probíhala i v Maurijské říši v dnešní Indii, což dokládá maurijský ministr Čanaka v díle Artašástra (cca 350–283 př. n. l.), které předepisuje sběr statistických údajů o obyvatelstvu, sloužící jako podklad pro státní daňovou politiku. Artašástra obsahuje podrobný popis provádění populačního, hospodářského i zemědělského sčítání.Bible zmiňuje hned několik sčítání. Kniha Numeri popisuje Bohem přikázané sčítání, které proběhlo v době, když Mojžíš vyváděl Izraelity z Egypta. Později nařídil sčítání lidu král David, což však vyvolalo Boží trest, jelikož bylo sčítání motivováno vojensky nebo ukazovalo nedostatek víry v Boha. V Evangeliu podle Lukáše je dáván římský soupis lidu do souvislosti s cestou Josefa a Marie z města Nazareta do Betléma, kde se narodil Ježíš.
Ve starověkém Římě prováděli sčítání lidu kvůli stanovení daní (viz úřad římského cenzora). Termín populační census (jak se sčítání také říká) pochází právě ze starého Říma, z latinského výrazu censere neboli odhadovat.
Nejstarší dodnes dochovaný soupis obyvatelstva pochází z Číny z doby Dynastie Chan. Byl pořízen na podzim roku 2 n. l. a podle odborníků je poměrně přesný. V Číně dynastie Chan v té době žilo 59,6 milionů lidí. Další dochovaný soupis pochází rovněž z dynastie Chan, z roku 140, kdy už bylo zapsáno pouze 48 milionů lidí. Tento pozoruhodný demografický úbytek je přisuzován hromadnému stěhování do oblasti dnešní jižní Číny.
Ze středověku známe sčítání zaznamenané v knize Domesday Book, které nařídil Vilém I. Dobyvatel v roce 1086, aby mohl správně zdaňovat nedávno získanou půdu. V roce 1183 bylo provedeno sčítání v křižáckém státě Jeruzalémské království, jehož smyslem bylo přesvědčit se o počtu mužů a množství peněz použitelných proti invazi sultána Saladina.
Velmi zajímavou formu sčítání užívali od 15. století po dobytí území Španěly staří Inkové v andské oblasti. Inkové neměli žádný psaný jazyk, ale údaje získané při sčítání, stejně jako jiná číselná i nečíselná data, zaznamenávali pomocí uzlíků na pestrobarevných šňůrkách kipu, vyrobených z bavlny či srsti lamy nebo alpaky.
První soupis veškerého obyvatelstva s doprovodnými údaji (věk, pohlaví, rodinný stav, zaměstnání) proběhl v letech 1665-6 v Nové Francii (dnešní kanadské provincii Québec). První celonárodní sčítání proběhlo v roce 1703 na Islandu, následovalo Švédsko 1749, Dánsko 1769, Polsko 1789, USA 1790, Anglie, Wales a Francie roku 1801. Některé státy již dnes sčítání neprovádí a údaje získávají z registrů (obyvatelstva, matrik, katastru nemovitostí, plátců daní, ekonomických subjektů, nezaměstnaných, plátců sociálního pojištění či důchodců), například severské státy, Nizozemsko, Rakousko či Slovinsko. Kombinovaný postup využije v roce 2011, kdy proběhne sčítání v 73 státech světa, poprvé Německo.
Na území Čech a Moravy jsou známy berní rejstříky a seznamy poddaných ze 14. až 17. století, určité znaky úředního sčítání obyvatelstva mělo však až tzv. solní sčítání z roku 1702. Pravidelná sčítání lidu byla stanovena reskriptem, který 13. října 1753 vydala Marie Terezie, na jehož základě byla první konskripce (soupis) provedena v roce 1754 (první svého druhu v Evropě). V roce 1770 vydala patent nařizující provádění soupisu lidu, tažného dobytka a domů v českých, dolnorakouských a vnitřních rakouských dědičných zemích.Jako přechod mezi výše uvedenými soupisy obyvatel a moderním sčítáním lidu bývá označováno sčítání lidu z roku 1857. Dalším důležitým mezníkem byl rok 1869, kdy v Rakousko-Uhersku došlo jednak k prvnímu modernímu sčítání lidu, definujícímu podrobně znaky zjišťované u obyvatelstva (státní příslušnost, rodinný stav, náboženské vyznání), a jednak bylo stanoveno, že se sčítání bude od té doby opakovat pravidelně každých 10 let. Od tohoto roku jsou také data ze sčítání veřejně publikována. Další sčítání byla provedena v letech 1880 (zjišťována i gramotnost a řeč), 1890, 1900 a 1910.
V samostatném Československu proběhla sčítání v letech 1921, 1930 (poprvé zjišťována fertilita žen a minulé bydliště sčítaných), 1950, 1961 (dle trvalého pobytu), 1970, 1980 a 1991.
V České republice se po osamostatnění konalo první Sčítání lidu, domů a bytů k 1. březnu 2001. Od roku 2001 jsou do sčítání zahrnuti i cizinci s dlouhodobým pobytem. Až do roku 2001 byli sčítací komisaři najímáni přímo statistickým úřadem a rekrutovali se převážně ze zaměstnanců obecních úřadů.Sčítání v roce 2011 se konalo k rozhodnému okamžiku půlnoci z pátku 25. na sobotu 26. března 2011. Sčítání nařídil Parlament České republiky zákonem č. 296/2009 Sb., o sčítání lidu, domů a bytů v roce 2011 podle návrhu české vlády a na základě nařízení Evropského parlamentu a Rady (ES) č. 763/2008.
V minulosti s mnohem omezenější výpočetní technikou, byly předběžné výsledky v podrobném územním členění v rozsahu přibližně čtyřiceti nejdůležitějších údajů zpracovány zhruba do 6 týdnů, nepříliš odlišné definitivní výsledky byly zpracovány do 18 měsíců.
Všechny údaje zjištěné při sčítání podléhají v České republice ochraně podle zákona č. 296/2009 Sb., o sčítání lidu, domů a bytů, zákona č. 101/2000 Sb., o ochraně osobních údajů a zákona č. 89/1995 Sb., o státní statistické službě. Údaje mohou být využity výhradně ke statistickým účelům. Všechny osoby, které se podílejí na sběru a zpracování údajů, jsou vázány mlčenlivostí o všech skutečnostech, o nichž se v souvislosti se sčítáním dozvěděly. Povinnost mlčenlivosti trvá i po skončení sčítání a je časově neomezená. Výstupem ze šetření údajně jsou zcela anonymizovaná data, ze kterých nelze získat individuální informace o konkrétních domácnostech ani osobách, což ovšem někteří[který?] oponenti zpochybnili.[zdroj?] Originální formuláře, stejně jako neanonymizovaná data na technických nosičích, mají být zničena.
Sčítání se koná téměř ve všech zemích světa s výjimkou těch, jež jsou aktuálně postiženy válečnými konflikty apod. V neevropských státech většinou proběhlo již v roce 2010 (např. v USA). Obdobným způsobem jako u nás (klasické sčítání s částečným využitím registrů) proběhlo sčítání ve většině zemí EU. Jen v několika zemích, kde existují potřebné celostátní registry (Švédsko, Nizozemí, Finsko atd.), bude klasické sčítání nahrazeno využitím informací právě z těchto registrů. Ovšem i výše uvedené země mají problém s tím, že legislativa EU požaduje údaje, které u nich v registrech nejsou (např. některé údaje o domech, bytech a domácnostech).

Scooby-Doo je série amerických animovaných televizních seriálů a filmů, natáčená od roku 1969 až do současnosti. Původní seriál Scooby-Doo na stopě byl vytvořen scenáristy Joem Rubym a Kenem Spearsem pro studio Hanna-Barbera v roce 1969. Show přivedla na obrazovky čtyři teenagery, Freda Jonese, Daphne Blakeovou, Velmu Dinkleyovou a Norvilla „Shaggy“ Rogerse, a jejich mluvícího psa, německou dogu jménem Scooby-Doo. Tato skupina během svých humorných dobrodružství řeší nejrůznější záhady, včetně zdánlivě nadpřirozených stvoření. 
V návaznosti na úspěch původního seriálu vytvořilo studio Hanna-Barbera a jeho nástupce Warner Bros. Animation množství navazujících a odvozených animovaných seriálů a několik souvisejících děl, včetně televizních speciálů a filmů. Studio Warner Bros. také produkovalo celovečerní hrané snímky. Některé z verzí Scooby-Doo obsahují nejrůznější variace na nadpřirozené téma původního seriálu, a zahrnují také Scoobyho příbuzné, jako jsou jeho bratranec Scooby-Dum a synovec Scrappy-Doo.
1983–1984 The New Scooby and Scrappy-Doo Show (druhá řada jako The New Scooby-Doo Mysteries)
od 2019 (plán) Scooby-Doo and Guess Who?Televizní filmy1979 Scooby-Doo jde do Hollywoodu
2019 Scooby-Doo! Return to Zombie IslandCelovečerní filmy2020 Oznámený film se Scooby-Dooem a ostatními z gangu
V tomto článku byl použit překlad textu z článku Scooby-Doo na anglické Wikipedii.
Screen Actors Guild Awards za nejlepší obsazení (drama) každoročně uděluje organizací Screen Actors Guild-American Federation of Television and Radio Artists (SAG-AFTRA).
V tomto článku byl použit překlad textu z článku Screen Actors Guild Award for Outstanding Performance by an Ensemble in a Drama Series na anglické Wikipedii.
Screen test je metoda pro výběr herce do daného filmu. Herec je obvykle postaven před kameru a je mu nařízeno, aby před ní vystupoval. Tím je pak stanovena jeho vhodnost pro daný film. Herci jsou často dány různé instrukce, podle kterých má vystupovat.
Americký výtvarník a režisér Andy Warhol natočil řadu screen testů s většinou lidí, kteří navštívili jeho umělecký ateliér The Factory. Promítán byl například jeho film Screen Tests, který je kompilací takových screen testů.
Sdot Jam (hebrejsky שְׂדוֹת יָם, doslova „Mořská pole“, v oficiálním přepisu do angličtiny Sedot Yam, přepisováno též Sdot Yam) je vesnice typu kibuc v Izraeli, v Haifském distriktu, v Oblastní radě Chof ha-Karmel.
Leží v nadmořské výšce 10 metrů v hustě osídlené a zemědělsky intenzivně využívané pobřežní nížině. Severně od vesnice se rozkládá archeologický areál Caesarea Maritima.
Obec se nachází na břehu Středozemního moře, cca 47 kilometrů severoseverovýchodně od centra Tel Avivu, cca 36 kilometrů jihojihozápadně od centra Haify a 5 kilometrů severozápadně od města Chadera. Sdot Jam obývají Židé, přičemž osídlení v tomto regionu je zcela židovské.
Sdot Jam byl založen v roce 1940. Zakladatelská osadnická skupina se zformovala už v roce 1936 v Kirjat Mockin. 2. května 1940 se přesunula do nynější lokality. 26. srpna 1946 byl kibuc obklíčen britským vojskem, které zde provedlo razii za účelem vyšetření sabotáže, které židovské protibritské skupiny provedly v haifském přístavu. 83 členů kibucu bylo britskými úřady zatčeno.Koncem 40. let měl kibuc Sdot Jam rozlohu katastrálního území 1100 dunamů (1,1 kilometru čtverečního).Místní ekonomika je založena na zemědělství a turistickém ruchu. V obci stojí muzeum připomínající Chanu Senešovou – židovskou parašutistku, která byla za druhé světové války nasazena do odboje v nacistické Evropě.
Podle údajů z roku 2014 tvořili naprostou většinu obyvatel v Sdot Jam Židé (včetně statistické kategorie "ostatní", která zahrnuje nearabské obyvatele židovského původu ale bez formální příslušnosti k židovskému náboženství).Jde o menší sídlo vesnického typu s dlouhodobě rostoucí populací. K 31. prosinci 2014 zde žilo 936 lidí. Během roku 2014 populace stoupla o 6,6 %.

Sdružení národů jihovýchodní Asie (ASEAN – Association of South East Asian Nations) je regionální mezinárodní organizace založená v roce 1967. Sdružuje Brunej, Filipíny, Indonésii, Kambodžu, Laos, Malajsii, Myanmar, Singapur, Thajsko a Vietnam. Za svůj cíl si organizace vytkla urychlit ekonomický růst, sociální pokrok, kulturní rozvoj a vzájemné vztahy svých členů s tím, že v současnosti spolupracuje i ve vojenskopolitické a mezinárodněpolitické oblasti.
Předchůdcem dnešní organizace byla ASA (Association of Southeast Asia), aliance složená z Filipín, Malajsie a Thajska.
Samotný ASEAN byl založen 8. srpna 1967, kdy se ministři zahraničních věcí pěti zemí – Filipín, Malajsie, Thajska, Indonésie a Singapuru – sešli v Bangkoku a podepsali tzv. Bangkockou deklaraci.
Zakládající členové předpokládali další rozšíření organizace na všechny státy jihovýchodní Asie. Šestým členem se stala 8. ledna 1984 Brunej, která tak vstoupila týden poté, co získala nezávislost na Spojeném království. Sedmým členem se stal 28. července 1995 Vietnam – první komunistický člen organizace. Laos a Myanmar se připojily 23. července 1997. Tyto státy měly vstoupit společně s Kambodžou, její členství však bylo odloženo vzhledem k vnitropolitické situaci. Kambodža se tedy stala desátým členem až 30. dubna 1999.
 Obrázky, zvuky či videa k tématu Sdružení národů jihovýchodní Asie ve Wikimedia Commons 

Sean Justin Penn (* 17. srpen 1960, Santa Monica, Kalifornie) je americký herec a režisér, držitel dvou Oscarů za nejlepší mužský herecký výkon v hlavní roli a jednoho Zlatého glóbu.
Penn se narodil v Kalifornii herci a režiséru Leo Pennovi a herečce Eileen Ryan. Má jednoho žijícího bratra muzikanta Michaela Penna, jeho druhý bratr Chris Penn zemřel v roce 2006. Jeho prarodiče z otcovy strany byli židovští emigranti z Litvy a Ruska. Pennova matka  má italské a irské předky.
Penn byl zasnoubený s herečkou Elizabeth McGovernovou, následně udržoval vztah se Susan Sarandonovou. Média začal jeho osobní život zajímat poté, co se v roce 1985 oženil se zpěvačkou Madonnou. Manželství bylo mařeno násilnými výbuchy proti tisku, včetně jednoho, kdy byl Penn zatčen kvůli bití fotografa. Říká se také, že, když Penn nalezl ve svém hotelovém pokoji paparazziho, pověsil ho za kotníky z balkónu devátého patra. Madonna mu věnovala své třetí album True Blue. Později byl Penn obviněn z trestného činu domácího násilí, manželé se rozvedli v roce 1989.
Brzy po rozvodu začal vztah s herečkou Robin Wrightovou a v roce 1991 se jim narodilo jejich první dítě Dylan Frances. O dva roky později se jim narodilo druhé dítě Hopper Jack. V roce 1996 se vzali. V roce 2007 oznámili, že se rozvádějí, ale na jaře 2008 sdělili, že spolu zůstávají.
Pennovým dobrým přítelem je bubeník skupiny Metallica Lars Ulrich. Spolu s Johnnym Deppem, Mickem Hucknallem a Johnem Malkovichem Penn vlastní restauraci v Paříži.
V listopadu 2015 se setkal s mexickým narkobaronem Joaquínem „El Chapo“ Guzmánem, aby s ním udělal rozhovor. El Chapo, v podstatě nejmocnější narkobaron světa, byl v té době dvakrát uprchlým vězněm hledaným Mexikem i Spojenými státy.
V roce 1974 se Penn objevil v televizním seriálu Little House on the Prairie díky tomu, že jeho otec režíroval několik epizod. Svou kariéru nastartoval v roce 1981 snímkem Večerka a o rok později filmem Nářez na ridgemontské střední. V roce 1983 se objevil v jedné ze svých nejlepších brzkých rolí ve filmu Zlí hoši, kde hrál postavu problémového mladíka Micka O'Briena.
V roce 1985 ztvárnil Andrewa Daultona Leeho ve filmu Dravec a feťák. Lee byl bývalým drogovým dealerem, odsouzeným za špionáž pro Sovětský svaz na doživotí. V roce 1998 byl podmínečně propuštěn. Podle interview v britském deníku The Guardian si později Penn Leeho najal jako svého osobního asistenta, částečně proto, že se mu chtěl odměnit za to, že mu dovolil hrát ho ve filmu, a z části také proto, že Penn věří v to, že se člověk může napravit a znovu začlenit do společnosti.
V roce 1986 spolu s Christopherem Walkenem účinkoval ve filmu Na dosah, který byl založen na skutečné události a získal příznivou kritiku. Fanoušci i kritika si všimli změny v Pennově stavbě těla. Penn měl svalnatou postavu a byl ve formě. Film byl prvním, který vydělával na tom, že se Penn stal sexuálním symbolem.
V roce 1991 Penn natočil film Indiánský posel, který se stal jeho režijním debutem. Jeho další režijní dílo zahrnuje filmy Křižovatka smrti, Přísaha (oba s Jackem Nicholsonem) a Útěk do divočiny. Pokračoval i jako herec, např. ve filmech Tenká červená linie, Mrtvý muž přichází nebo Sladký ničema. Za poslední dva získal nominaci na Oscara.
V roce 2002 získal další nominaci na Oscara ve filmu Jmenuji se Sam za roli Sama, dospělého muže na úrovni sedmiletého, kterému je podstrčena jeho dcera, a tak ji musí vychovávat. Její inteligence ale pak překročí otcovu, dcera je mu sebrána úřady a Sam si najme právničku (Michelle Pfeiffer), aby získal dceru zpět. Rok po tomto filmu konečně Oscara získal díky filmu Tajemná řeka. V roce 2008 získal druhého Oscara za roli skutečného bojovníka za práva homosexuálů Harveyho Milka ve filmu Milk.
V tomto článku byl použit překlad textu z článku Sean Penn na anglické Wikipedii.

Seattle (česky vyslovováno [sɪjɛtl̩], anglicky  [sɪˈætəl] IPA) je město ve Spojených státech amerických a sídlo okresu King. S více než 686 tisíci obyvateli z roku 2015 je nejlidnatějším městem státu Washington a celého amerického severozápadu. Seattle je jedním z nejrychleji rozvíjejících se velkoměst ve Spojených státech, v květnu 2015 vykazoval růst jeho ekonomiky 2,1 %, k červenci 2016 pak dokonce 3,1 %. Město se rozprostírá na pevninské šíji mezi Pugetovým zálivem a Washingtonovým jezerem, asi 175 km jižně od hranic s Kanadou.
Archeologické nálezy nasvědčují tomu, že okolí dnešního Seattlu bylo indiány obývané již před 4 tisíci lety. Před příchodem prvních Evropanů, vedených Georgem Vancouverem, zde žil kmen Duwamišů. Za zakladatele města je považován Arthur A. Denny. V roce 1962 se zde konala světová výstava, během níž byla postavena dominanta města – věž Space Needle. Seattle byl v roce 1999 dějištěm konference Světové obchodní organizace (WTO) a s ní spjatých masových demonstrací proti globalizaci.
Seattlu se přezdívá Smaragdové město. Toto přízvisko vzniklo na počátku 80. let při soutěži vyhlášené místním občanským sdružením. Smaragdové proto, že město i celá oblast jsou charakteristické svou zelení. Neformálně se Seattlu říká i Brána na Aljašku, Královské město či Město letadel, protože až do roku 2001 zde bylo ústředí společnosti Boeing.Město je považováno za kolébku hudebního stylu grunge a je rovněž pověstné vysokou konzumací kávy. Vznikly zde společnosti zabývající se prodejem kávy jako Starbucks, Seattle's Best Coffee či Tully's. V roce 1916 zde byla založena společnost Boeing, v současnosti jeden ze dvou největších výrobců letecké techniky na světě. Mezi další úspěšné společnosti ze Seattlu patří například Amazon.com nebo Microsoft.
Archeologické nálezy nasvědčují tomu, že okolí dnešního Seattlu bylo indiány obývané již před 4 tisíci lety. Před příchodem prvních Evropanů, vedených Georgem Vancouverem, obývali původní obyvatelé, Duwamišové, velké plochy v okolí Elliottova zálivu.Město bylo založeno v listopadu 1851 členy výpravy, kterou vedl americký pionýr Arthur A. Denny. Pojmenovali jej New York, po svém rodném státě, ale již v dubnu 1853 bylo přejmenováno na New York Alki. V současnosti je původní oblast města známá jako Alki Point.Jméno Seattle se poprvé objevilo v oficiálních dokumentech teritoria Washington 23. května 1853, při prvním rozparcelování města. Stalo se tak na počest náčelníka Sealtha, který stál v čele kmene Duwamišů, původních obyvatel celé oblasti. Seattle je anglická zkomolenina jeho jména. 14. ledna 1865 byla teritoriem Washington vydána charta o oficiálním vzniku města. Byly vymezeny jeho hranice a vytvořena pětičlenná městská rada. Po dvou letech ale vznikl návrh radu rozpustit, kvůli jejímu špatnému fungování, což se následně stalo 18. ledna 1867. Samospráva města tak na krátkou dobu přešla do rukou okresu King, než byl v druhé polovině roku 1869 občany podán nový návrh, požadující obnovení městské rady. Nová rada ustavená 2. prosince 1869 byla tvořena sedmi členy a starostou, kterým byl zvolen republikán Henry A. Atkins.
Za prvotní rozvoj město vděčí dřevařskému průmyslu, jehož rozkvět byl zapříčiněn vysokou poptávkou po stavebním materiálu od ostatních měst na západním pobřeží, zejména San Franciscem. V polovině 50. let 19. století tak v okolí Pugetova zálivu existovaly již desítky větších či menších pil z velké části vybudovaných právě sanfranciskými investory. Nabídka práce však do Seattlu přivedla i mnoho čínských imigrantů, proti nimž se v letech 1885–1886 rozhořely rozsáhlé nepokoje, které utišilo až prezidentem vyhlášené stanné právo 9. února 1886. V roce 1889 postihl město rozsáhlý požár. Způsobené škody byly odhadnuty na 20 milionů dolarů.K dalšímu rozvoji města přispěla zlatá horečka probíhající v letech 1896 až 1899. 17. července 1897 připlul do Seattlu první parník z Aljašky s 68 zlatokopy na palubě a „tunou ryzího zlata“ natěženého na březích řeky Klondike. Během několika měsíců se stal Seattle hlavním dopravním uzlem mezi Yukonem a Spojenými státy.
V roce 1909 se na kampusu Washingtonské univerzity konala světová výstava. Navštívily ji zhruba 4 miliony lidí včetně tehdejšího prezidenta Williama Howarda Tafta.Během první světové války zažil Seattle rychlý růst loďařského průmyslu a město se díky tomu opět stalo významným průmyslovým střediskem. Krátce po válce na sebe město strhlo národní pozornost kvůli snaze o snížení mezd loďařům. To vyústilo 2. února 1919 v první americkou generální stávku, které se zúčastnilo více než 65 tisíc odborářů. Kvůli vojenskému nátlaku ze strany vlády však byla po pěti dnech ukončena.
Počátkem 20. století se zde začal rozvíjet letecký průmysl, byla zde založena společnost Boeing. Ta během druhé světové války zvýšila počet svých zaměstnanců o téměř 1200 % a její tržby vzrostly z 10 na 600 milionů dolarů ročně. Konec války s sebou nicméně přinesl ekonomický propad do celé oblasti, který přetrval až do konce 50. let 20. století.
V roce 1962 se v Seattlu konala již druhá světová výstava, během níž byl postaven např. monorail nebo dominanta města – věž Space Needle. Po dobu 6 měsíců, kdy výstava trvala, ji navštívilo bezmála 10 milionů lidí.Počátkem 80. let bylo město šokováno masakrem ve Wah Mee, během kterého tři ozbrojení útočníci zavraždili celkem 13 lidí. Jedná se o nejtragičtější zločin, který byl kdy v Seattlu spáchán. Z tohoto období také pochází hudební styl grunge, známý díky kapelám jako Nirvana nebo Green River.
Ke konci listopadu 1999 se v Seattlu konalo zasedání Světové obchodní organizace, na němž se projednávaly věci jako globalizace bezpečnosti práce, pracovních podmínek a jiné. Proti jednání a politice této organizace přijelo do města demonstrovat více než 40 tisíc odborářů, politických, environmentálních a lidskoprávních aktivistů. I přes několik střetů s policií se jim podařilo jednání efektivně zablokovat. Nepokoje na krátkou dobu vyvolaly další demonstrace na podporu aktivistů v ulicích Seattlu a v několika ostatních zemích po celém světě.V roce 2001 zasáhlo Seattle zemětřesení o síle 6,8 Richterovy stupnice. Způsobené škody v celé oblasti Pugetova zálivu byly odhadnuty na 1 miliardu dolarů.
Seattle se rozprostírá na pevninské šíji mezi Pugetovým zálivem a Washingtonovým jezerem, asi 175 km jižně od hranic s Kanadou. Jezero i záliv jsou propojeny uměle vybudovaným lodním kanálem z první poloviny 19. století. Na západě od města se nachází Kitsapův poloostrov a Olympijský národní park, který byl v roce 1981 zapsán na Seznam světového dědictví UNESCO. Celou východní hranici města tvoří Sammamišské jezero a Kaskádové pohoří chrání Seattle před kontinentálními větry.
Terén města je poměrně kopcovitý, rozdíl mezi nejníže a nejvýše položeným bodem činí 158 m. O Seattlu, stejně jako o Římě, se říká, že se rozkládá na „sedmi pahorcích“. Jejich seznamy se často liší, ale většinou zahrnují Capitol Hill, First Hill, Renton Hill, Beacon Hill, Queen Anne Hill, Yesler Hill a bývalý Denny Hill.Kvůli jeho poloze v Ohnivém kruhu hrozí Seattlu, jako dalším městům na západním pobřeží, velké riziko zemětřesení.
Podle údajů z amerického sčítání lidu 2010 činí rozloha města 369,2 km². Z toho 152 km², tedy 41 %, tvoří vodní plochy.
Centrum Seattlu se nachází ve čtvrti Downtown, na 1st Ave, na náměstí Pioneer Square. Oblast je charakteristická historickou zástavbou z konce 19. století z červených cihel a vzrostlými stromy. V přízemí domů jsou převážně restaurace, bary, obchody, galerie a rockové kluby. V centru náměstí Pioneer Square stojí totem. Další čtyři totemy, s vyřezanými mýtickými postavami ze života severoamerických Indiánů, se nachází o něco jižněji v Occidental Parku. Dva bloky východním směrem od Pioneer Square stojí nejstarší mrakodrap ve městě, Smith Tower. Stavba z bílých terakotových cihel byla dokončena roku 1914. Opačným směrem, na západ, se pak nachází hlavní městský terminál trajektů.
Jedním z nejpopulárnějších míst v Seattlu je nejstarší fungující trh ve Spojených státech, Pike Place Market. Nachází se severozápadně od čtvrti Downtown, ve stejnojmenné ulici Pike Place. Trh zde působí od roku 1907. V 60. letech 20. století byla snaha tržiště zbourat, po velkých protestech místních obyvatel však bylo od záměru upuštěno. Trh byl zrenovován a pokračuje ve své činnosti. Je zde možné zakoupit čerstvé ryby, ovoce, zeleninu, květiny, také ale ručně vyrobené šperky či dřevoryty. Po schodišti lze z Pike Place sejít na nábřeží, kde se na Pier 59 nachází Seattleské akvárium a ruské kolo.
Severozápadně od čtvrtí Downtown a Pike Place Market leží čtvrť Belltown, známá jako sídlo společnosti Sub Pop Records. Její severozápadní část směrem k nábřeží tvoří především nová čtyř až sedmipodlažní zástavba s restauracemi, bary a obchody. Centrum Belltownu s kavárnami, bary a hudebními antikvariáty tvoří přibližně pět bloků na 2nd Ave mezi ulicemi Stewart a Battery.
Severně od Belltownu leží čtvrť Lower Queen Anne, v jejíž jihovýchodní části se nachází komplex Seattle Center. Oblast tvoří park s řadou jednotlivých staveb. Komplex byl vystavěn v roce 1962 pro světovou výstavu. Dnes je centrem kulturního dění, pořádají se zde koncerty, festivaly, kulturní i sportovní akce. Nejznámější stavbou, která zároveň dominuje panoramatu celého města, je 184 m vysoká věž Space Needle. Dále se zde nachází Pacifické centrum vědy, Seattleská opera, několik divadel a hudební muzeum Experience Music Project.
Východně od Downtownu leží čtvrť First Hill s nejvyššími výškovými budovami ve městě. Čtvrť je především administrativního typu s řadou hotelů. Nejvyšší budovou v Seattlu, a zároveň celém státě Washington, je Columbia Center. Stavba má 76 podlaží a výšku 285 m, byla postavena v letech 1982 až 1985. Extravagantní budovou nedaleko Columbia Center je stavba Seattleské ústřední knihovny z roku 2004.
Severně od First Hill leží Capitol Hill. Čtvrť byla velmi populární v 60. a 70. letech, kdy se tu usazovala řada lidí sympatizujících s hippies a různými alternativními směry. Dnes je čtvrť proslulá pestrým nočním životem. Severně přes zátoku Union pak leží Univerzitní čtvrť (University District), kde se nachází Washingtonská univerzita a mnoho kaváren, kin a obchodů. Západně od University District se nachází čtvrť Fremont, známá jako umělecké centrum celé oblasti. Místním lákadlem je zdejší troll nebo kontroverzní socha Vladimira Iljiče Lenina, největší svého druhu ve Spojených státech.
Seattle má teplé středozemní klima (Köppenova klasifikace podnebí – Csb) s teplými suchými léty a vlhkými chladnými zimami. Olympijské pohoří chrání Seattle před prudkými větry od Tichého oceánu a Kaskádové pohoří na východě zase od kontinentálních větrů. Seattle se dlouhodobě řadí mezi nejdeštivější města ve Spojených státech, uvádí se, že zatažená obloha je zde průměrně až 220 dní v roce a z toho 150 dní proprší. V zimě se teplota pohybuje mezi 2–4 °C, v létě pak mezi 20–23 °C. Nejnižší naměřená teplota v Seattlu byla −17,8 °C a nejvyšší 39,5 °C. Každoročně zde spadne až 965 mm srážek.
Seattle je 20. nejlidnatější město ve Spojených státech, s odhadovaným počtem 686 800 obyvatel. Celá aglomerace města pak čítá zhruba 3 671 478 obyvatel, což z ní činí 15. největší v USA. Hustota zalidnění města je 1 860 obyv./km².
Nejrychleji rostoucí etnickou skupinou v Seattlu jsou Asiaté a Hispánci, kteří představují asi 20 % ze všech obyvatel. Tyto dvě skupiny jsou všeobecně nejrychleji rostoucími etnickými skupinami ve Spojených státech. Mezi další rychle rozrůstající se etnické skupiny patří Somálci a Vietnamci. Nejpočetnější rasovou skupinu tvoří běloši, asi 69,5 %. Až 22,6 % obyvatel města mluví doma jiným jazykem než angličtinou.V Seattlu je registrováno více než 313 tisíc bytových jednotek, z toho asi 8 % není obydlených. Až 90 tisíc lidí zde žije pod hranicí chudoby a 3 tisíce lidí bez domova. V září 2005 přijal okres King plán s názvem „Ten-Year Plan to End Homelessness“, který má za cíl zlepšit životní úroveň bezdomovců.Seattle je také sídlem velké LGBT komunity. Podle studií Kalifornské univerzity z roku 2006 se až 12,9 % dotázaných označilo za gaye, lesbu nebo bisexuála, což je hned druhý nejvyšší počet ve Spojených státech po San Franciscu. Metropolitní oblast Seattle byla také umístěna na druhém místě mezi hlavními americkými metropolitními oblastmi s 6,5% populací označující se za lesbu, gaye nebo bisexuála. Podle odhadů ze sčítání lidu byla v roce 2012 v Seattlu největší koncentrace homosexuálních párů žijících v jedné domácnosti ze všech amerických měst. Seattle tak s 2,6 % překonal San Francisco, které je všeobecně považováno za město nejvíce nakloněné LGBT komunitě.Seattle má z hlediska náboženského složení jeden z největších podílů nevěřících v celých Spojených státech. Nejrozšířenějším náboženstvím je zde křesťanství, to vyznává asi 52 % obyvatel. Nepatrné procento lidí pak vyznává buddhismus, hinduismus a judaismus (viz graf).
Vědci z univerzity Central Connecticut State University (CCSU) označili v roce 2009 Seattle za město s nejvzdělanějšími obyvateli v celých Spojených státech. Podle údajů ze sčítání lidu má 93 % obyvatel starších 25 let středoškolské vzdělání a až 58 % bakalářské nebo vyšší.Všechny státní školy v Seattlu spadají do školního obvodu Seattle Public Schools, který je největším obvodem ve státě Washington. V roce 2015 zde studovalo více než 52 tisíc studentů na celkem 97 školách. 45,6 % z nich tvořili běloši, 16,4 % Afroameričané, 15,8 % Asiaté, 12,4 % Hispánci a zbylých 9,8 % ostatní rasy.V Seattlu sídlí prestižní Washingtonská univerzita. V roce 2016 byla na Šanghajském žebříčku vyhodnocena jako 15. nejlepší univerzita na světě a 13. v USA. S přibližně 44 tisíci studenty je rovněž největší školou celého amerického severozápadu. Univerzita provozuje systém knihoven, který je 19. největší v USA, s obsahem více než 7,2 miliony knih. Asi jedna čtvrtina všech knih se nachází v Suzzallově knihovně na kampusu univerzity.
Seattle vzkvétá díky službám, obchodu a počítačovému hi-tech průmyslu. Odhadovaný hrubý domácí produkt v seattleské metropolitní oblasti dosáhl v roce 2014 300,8 miliard dolarů, což z ní činilo 11. největší ekonomiku v USA. Seattleský přístav, který také provozuje mezinárodní letiště Sea-Tac, je hlavní vstupní branou pro obchod s Asií a plavby na Aljašku. V roce 2014 byl třetím nejrušnějším přístavem v Severní Americe, co se týče objemu kontejnerové dopravy. I přes následky ekonomické krize si Seattle udržel celkem silnou ekonomiku a zůstává ohniskem pro začínající podnikatele, zejména v oblasti ekostavitelství a čisté technologie; je označován jako americké „nejchytřejší město“ na základě své vládní politiky a zelené ekonomiky. 17. června 2013 přijalo vedení města rezoluci 31447, podle níž by se měl Seattle v roce 2050 stát prvním „klimaticky neutrálním“ městem v Severní Americe s nulovým množstvím emisí skleníkových plynů na jednoho obyvatele.
V roce 2016 zde sídlilo pět společností zapsaných na prestižním žebříčku Fortune 500, který každý rok uvádí 500 největších amerických soukromých a veřejných korporací podle jejich hrubého obratu. Byly jimi internetový obchod Amazon.com (#18), řetězec kaváren Starbucks (#146), řetězec obchodních domů Nordstrom (#197), přepravní společnost Expeditors International of Washington (#390) a letecká holdingová společnost Alaska Air Group (#459). V regionu Pugetova zálivu se však nachází mnoho dalších firem se Seattlem výrazně spjatých: maloobchodní řetězec Costco (#15), výrobce softwarů a technologií Microsoft (#25) sídlící v nedalekém Redmondu, výrobce těžkých nákladních vozidel Paccar (#147) se sídlem v Bellevue, dřevozpracující a papírenská společnost Weyerhaeuser (#373) a cestovní agentura Expedia (#385). Své sídlo zde měl i výrobce letecké techniky Boeing (#27), než jej v roce 2001 přemístil do Chicaga ve státě Illinois. Do té doby byl největší společností sídlící v Seattlu, avšak i po svém odchodu stále provozuje továrny v Everettu a Rentonu.
Zákonodárnou moc v Seattlu přestavuje městská rada tvořená devíti členy volenými vždy na čtyři roky. Rada zodpovídá za městský rozpočet, veřejné školství, nápravná zařízení, knihovny, veřejnou bezpečnost, odpočinková zařízení, hygienická zařízení, dodávku vody a sociální služby. Všechny městské úřady jsou technicky nestranické.V Seattlu má velmi silnou podporu demokratická strana, čemuž nasvědčuje fakt, že prezidentské volby zde demokratičtí kandidáti vyhrávají nepřetržitě již od roku 1988. Seattle byl prvním americkým městem s ženskou starostkou, jíž byla v letech 1926 až 1928 Bertha Knight Landesová.Seattle je všeobecně považován za jedno z nejliberálnějších měst v celých Spojených státech. Podpora pro otázky jako například práva homosexuálů jsou v místní politice do značné míry považovány za samozřejmost. V roce 2012 hlasovala drtivá většina obyvatel Seattlu pro schválení referenda 74, a tím povolení stejnopohlavního manželství ve státě Washington. Ve stejném roce proběhlo i hlasování, známé jako iniciativa 502, v němž se rovněž valná většina obyvatel vyslovila pro legalizaci marihuany k rekreačním účelům.V červenci 2012 byla schválena vyhláška zakazující prodej igelitových nákupních tašek v obchodech. V červnu 2014 odsouhlasila městská rada postupné zvyšování minimální mzdy mezi roky 2015 a 2021 na 15 dolarů za hodinu. Při jejím plném zavedení by se tak Seattle stal jedním z měst s nejvyšší minimální mzdou v celých Spojených státech. Od 28. června 2013 se v Seattlu nachází honorární konzulát České republiky.
Historie profesionálního sportu v Seattlu se začala psát na počátku 20. století v PCHA, kdy v roce 1917 vyhráli Seattle Metropolitans jako první americký tým Stanley Cup. Další úspěch přišel v roce 1979 s vítězstvím Seattle SuperSonics ve finále NBA. V roce 1990 hostilo město II. hry dobré vůle.Reprezentanty města v Národní fotbalové lize (NFL) jsou Seattle Seahawks. Své domovské zápasy hrají na stadionu CenturyLink Field s kapacitou 69 tisíc míst. V sezóně 2013 se jim podařilo vyhrát svůj první titul – Super Bowl XLVIII.V Major League Baseball (MLB) město reprezentují Seattle Mariners. Za svou historii klub třikrát vyhrál západní divizi AL, ale nikdy nepostoupil do Světové série. Jejich domovským stadionem je Safeco Field.
Město je domovem Seattle Sounders FC hrajících profesionální fotbal v Major League Soccer (MLS). Tým čtyřikrát vyhrál US Open Cup, nejstarší fotbalovou soutěž v USA, a to v letech 2010, 2011, 2012 a 2014. V roce 2016 se týmu podařilo vyhrát MLS Cup. Své domovské zápasy hrají, stejně jako Seattle Seahawks, na stadionu CenturyLink Field. Profesionální fotbal v Národní ženské fotbalové lize (NWSL) hraje rovněž ženský tým Seattle Reign FC.
V ženské basketbalové lize WNBA město reprezentují Seattle Storm. Jejich domovským stadionem je KeyArena s kapacitou 17 072 míst pro basketbalové zápasy. V letech 2004 a 2010 se jim podařilo vyhrát finále WNBA.V Seattlu se také nachází mnoho univerzitních týmů. Mezi nejznámější patří Seattle Redhawks, Seattle Pacific Falcons a Washington Huskies. V roce 1936 reprezentovali Huskies Spojené státy ve veslování na letních olympijských hrách v Berlíně, odkud si přivezli zlatou medaili.
Od roku 1869 do roku 1982 se Seattlu říkalo Královské město. Dnes se mu však i oficiálně přezdívá Smaragdové město. Toto přízvisko vzniklo na počátku 80. let při soutěži vyhlášené místním občanským sdružením. Smaragdové proto, že město i celá oblast jsou charakteristické svou zelení. Neformálně se Seattlu také říká Brána na Aljašku, neboť je nejbližším velkoměstem na trase mezi Aljaškou a zbylými kontinentálními státy Unie, Deštivé město kvůli jeho oblačnému a deštivému počasí nebo Město letadel díky bývalému dlouhodobému působení společnosti Boeing. Seattle má také dvě oficiální motta: Město květin, čímž chce podpořit výsadbu květin ke zkrášlení města a Město dobré vůle, poukazující na ve městě dříve pořádané hry dobré vůle. Obyvatelé Seattlu jsou známí jako Seattleites.
Seattle je po mnoho let regionálním centrem kultury a umění. Seattleský symfonický orchestr patří k nejuznávanějším v celé Severní Americe. Od svého vzniku získal nespočet cen, těmi nejvýraznějšími jsou např. dvě Ceny Grammy nebo dvě Ceny Emmy. Mezi další celostátně uznávaná uskupení patří Seattleská opera, Pacific Northwest Ballet nebo Seattle Youth Symphony Orchestras. Každoročně se zde také konají letní a zimní festivaly komorní hudby pořádané Seattleským sdružením pro komorní hudbu. Další velmi navštěvovanou událostí je rovněž mezinárodní filmový festival, který je v Seattlu tradičně pořádán od konce května po začátek června.Seattle je považován za rodiště hudebního a životního stylu grunge. Svou popularitu si získal především v polovině 80. let, kdy zde rovněž vznikly kapely jako Nirvana, Alice in Chains, Pearl Jam, Soundgarden nebo Mudhoney. Dodnes se v Seattlu, především v okolí Downtownu, nachází mnoho hudebních klubů. V roce 2000 bylo na 5th Ave otevřeno hudební muzeum Experience Music Project. Je v něm vystavena celosvětově největší sbírka různých artefaktů, ručně psaných textů, osobních nástrojů a originálních fotografií kapely Nirvana a zpěváka Jimiho Hendrixe. Mezi další významná muzea patří Seattleské muzeum, Fryeovo muzeum umění, Seattleské muzeum asijského umění, Muzeum historie a průmyslu nebo Muzeum letectví, ve kterém se mimo jiné nachází i stíhačka MiG-21PFM vyrobená v České republice. Město každoročně přispívá 1 % ze svého rozpočtu na pouliční umění a místní umělce.
Nejvýznamnějším denně vycházejícím periodikem v Seattlu jsou The Seattle Times. V minulosti to byl i Seattle Post-Intelligencer, který vycházel od roku 1863 do 17. března 2009, kdy přešel k čistě elektronické podobě. Dalšími významnými deníky jsou Seattle Daily Journal of Commerce, zaměřený na obchod a podnikání, a The Daily, který je publikován studenty z Washingtonské univerzity, ale primárně se orientuje na celosvětové dění. Mezi nejznámější týdeníky patří Seattle Weekly a The Stranger, informující o místních událostech, Seattle Gay News, zaměřen na LGBT komunitu, a Real Change, který je prodáván převážně bezdomovci jako alternativa k žebrání. Nachází se tu také řada periodik určených pro příslušníky různých etnik, jako například The Facts, Northwest Asian Weekly nebo International Examiner.
Kromě všech velkých amerických televizních stanic je v Seattlu dostupných ještě nejméně pět anglických a dvě španělské. Diváci kabelové televize v Seattlu mohou na svých televizích přijímat vysílání CBUT 2 (CBS) z kanadského Vancouveru.
Tři z největších nemocnic v Seattlu se nachází ve čtvrti First Hill. Jsou jimi Zdravotní středisko Harborview, jediné traumacentrum úrovně I v regionu, který zahrnuje stát Washington, Aljašku, Montanu a Idaho, Zdravotní středisko Virginie Masonové a Švédské zdravotní středisko. Díky husté koncentraci lékařských zařízení je tato oblast často přezdívaná „Pill Hill“. University Discrit je sídlem Zdravotního střediska Washingtonské univerzity, které je spolu s Harborview provozováno Washingtonskou univerzitou. Mezi další významná lékařská zařízení v Seattlu patří Středisko Freda Hutchinsona pro výzkum rakoviny nebo dětská nemocnice Seattle Children's.
V Seattlu se nenachází metro, proto je zde hojně využívaná tramvajová, železniční a autobusová doprava. Síť rychlodrážních tramvají v celé oblasti provozuje od roku 1996 společnost Sound Transit. K roku 2016 byly v provozu dvě tramvajové linky, a to Tacoma Link se třemi tramvajemi značky Škoda a Central Link s 35 tramvajemi značky Kinki Sharyo. 19. března 2016 byla otevřena linka University Link, která prodlužuje již stávající Central Link. Vede z Downtownu přes čtvrť Capitol Hill k Washingtonské univerzitě. V plánu je i několik dalších podobných prodlužujících linek, jako např. East Link, vedoucí ze Seattlu do 22,5 km vzdáleného Redmondu.Seattlem prochází tři celostátně významné železniční tratě společnosti Amtrak. Coast Starlight, vedoucí ze Seattlu do Los Angeles přes Sacramento a Oakland; Amtrak Cascades, spojující Vancouver, Seattle, Portland a Eugene; a Empire Builder, vedoucí z Chicaga do Spokane, kde se následně dělí na dvě linky do Seattlu a Portlandu. Příměstskou vlakovou dopravu zde zajišťují vlaky Sounder provozované společností BNSF Railway. V provozu jsou dvě linky, Severní a Jižní. Alternativou pro městské cestování může být 1,54 km dlouhý monorail, spojující stanici v Seattle Center se stanicí u Westlake Center. Každá cesta trvá přibližně 10 minut a ročně tento způsob dopravy využijí více než 2 miliony lidí.
V přibližně 20 km vzdáleném SeaTacu se nachází mezinárodní letiště Sea-Tac. Vzlétávají z něj letadla do ostatních letišť po celé Asii, Evropě, Severní Americe a Blízkém východě. V roce 2015 zde bylo odbaveno přibližně 42 milionů pasažérů. Sídlí zde aerolinky Alaska Airlines a její dceřiná společnost Horizon Air, svou základu zde mají i Delta Air Lines. V blízkosti Seattlu se nachází i dvouranvejové Boeingovo letiště, využívané především pro obecné letectví a nákladní lety.
V Seattlu je rovněž populární pěší chůze, čemuž nasvědčuje fakt, že se město v roce 2016 umístilo na 8. pozici mezi všemi americkými velkoměsty v rozsahu pěší infrastruktury. Společnost Walk Score, která průzkum prováděla, označila za nejdostupnější místa čtvrtě Downtown, Pioneer Square a Belltown. Podle sčítání lidu z roku 2010 stráví obyvatel Seattlu v průměru 26 minut cestou do práce.
V tomto článku byl použit překlad textu z článku Seattle na anglické Wikipedii.
COOKOVÁ, Samantha; PERRY, Tim; WARD, Greg. Západ USA. 1. vyd. Brno: Jota, 2002. 583 s. ISBN 80-7217-061-9. S. 348–352. 
CHRISTOPHER, Paul J. 50+1 nejúžasnějších světových měst. 1. vyd. Praha: Práh, 2007. 269 s. ISBN 978-80-7252-164-7. S. 216–220. 
LÉVY, Bernard-Henri. Americká závrať. 1. vyd. Brno: Host, 2006. 346 s. ISBN 80-7294-203-4. S. 87–89. 
SEATTLE. Jsme částí země: řeč náčelníka Seattlea k prezidentu Spojených států amerických v roce 1855. 1. vyd. Brno: Zvláštní vydání, 1993. 36 s. ISBN 80-85436-24-8. 
JONES, Nard. Seattle. Garden City, N.Y.: Doubleday, 1972. 371 s. ISBN 9780385018753. (anglicky) 
MORGAN, Murray. Skid Road: An Informal Portrait of Seattle. Seattle a Londýn: University of Washington Press, 1982. 288 s. ISBN 9780295958460. (anglicky) 
SALE, Roger. Seattle: Past To Present. Seattle: University of Washington Press, 1976. 273 s. ISBN 9780295956152. (anglicky) 
SPEIDEL, Bill. Doc Maynard: The man who invented Seattle. Seattle: Nettle Creek Publishing Company, 1978. 275 s. ISBN 9780914890027. (anglicky) 
SPEIDEL, William C. Sons of the Profits: There's No Business Like Grow Business. The Seattle Story, 1851-1901. Seattle: Nettle Creek Publishing Company, 1967. 345 s. ISBN 9780914890003. (anglicky) 
OCHSNER, Jeffrey K. Shaping Seattle Architecture: A Historical Guide to the Architects. Washington: University of Washington Press, 2014. 557 s. ISBN 9780295993485. (anglicky) 
KLINGLE, Matthew W. Emerald City: An Environmental History of Seattle. New Haven: Yale University Press, 2007. 368 s. ISBN 9780300116410. (anglicky) 
PIERCE, J. Kingston. Eccentric Seattle: Pillars and Pariahs Who Made the City Not Such a Boring Place After All. Pullman: University of Washington Press, 2003. 306 s. ISBN 9780874222692. (anglicky) 
SANDERS, Jeffrey Craig. Seattle and the Roots of Urban Sustainability: Inventing Ecotopia. Pittsburgh: University of Pittsburgh Press, 2010. 288 s. ISBN 9780822943952. (anglicky)

Sébastien Le Prestre markýz de Vauban (15. května 1633 – 30. března 1707) byl celého půldruhého století jedním z nejuznávanějších pevnostních stavitelů a představitelů tzv. francouzské inženýrské školy. Svůj život zasvětil službě králi Slunce Ludvíku XIV., který jej za jeho zásluhy jmenoval francouzským maršálem. Vaubanův význam v dějinách pevnostního stavitelství i vojenství je nesmírný a jeho osoba se řadí mezi nejvýznamnější postavy světové vojenské historie. Obecně se uvádí, že během své kariéry podél francouzských hranic vystavěl třicet tři nových pevností a na tři stovky jich zmodernizoval. Při této činnosti využil veškeré dosavadní znalosti v oboru budování fortifikací, které se díky jeho iniciativně blížily k systematicky promyšlené vědě o vojenském stavitelství. Stejně jako pevnostní výstavbu zdokonalil i dříve těžkopádné obléhací techniky, které zjednodušil natolik, že otázka pádu fortifikačního systému se začala počítat ne v řádu týdnů a měsíců, ale dní. Od vstupu do armády až do výslužby se zúčastnil celkem 48 obléhání, 140 bitev a šarvátek a byl osmkrát raněn. Avšak navzdory tomu, že významnou část života věrně sloužil francouzskému panovníkovi a požíval královy přízně, byl kritikem poměrů za jeho vlády a sepsáním literárního díla Projet d'une dixme royale (O králově desátku) upadl na sklonku života v nemilost jak královského dvora, tak i francouzské šlechty a duchovenstva.
Sébastien Le Prestre de Vauban se narodil 15. května 1633 v Saint–Léger–de–Faucheret (později na počest slavného rodáka přejmenovaného na Saint–Léger–Vauban) nedaleko Vézelay v Burgundsku v rodině nižší a ne příliš zámožné šlechty. Jeho otcem byl Urbian de Prestre a matkou Aimée de Cormignolles. Mládí strávil na venkově ve svém rodišti. Zde se mu dostalo dobrého vzdělání zásluhou abbého de Fontaine, který v něm mimo jiné rozvíjel talent v exaktních vědách matematice a geometrii. Při svém studiu také pronikl do základů teorie stavitelství a seznámil se s díly některých klasiků z tohoto oboru. Od deseti let dále studoval v karmelitánské církevní škole, která spíš prohloubila jeho humanitní znalosti. Po dokončení vzdělání se kvůli majetkovým poměrům rozhodl pro kariéru profesionálního vojáka. Na doporučení svého strýce byl v roce 1651 (v 18 letech) přijat jako kadet k pěšímu pluku bourbonského prince Ludvíka II. de Condé. Vstupem do princova povstaleckého vojska se současně stal i přímým účastníkem občanské války známé pod názvem Fronda (1648–1653). Jelikož povstalci uzavřeli tajnou smlouvu o podpoře se Španělskem, které bylo s Francií od roku 1635 ve válce, probíhaly boje většinou na pohraničí Alsaska–Lotrinska a Španělského Nizozemí. Během prvního roku činnosti v armádě byl de Vaubanovi, pro jeho příkladné chování a projevené znalosti z oboru pevnostních systémů, nabídnut důstojnický patent, ale ten, opět kvůli tísnivé finanční situaci, musel odmítnout. Následně vstoupil do řad kavalerie, avšak i jako příslušník jízdy byl nadále pověřován inženýrskými úkoly. V roce 1653 byl při obléhání Sainte–Ménehould raněn a zajat královskými jednotkami. V zajetí, ve kterém mu hrozila i poprava, mu kardinál Mazarin nabídl možnost vstupu do královské armády, kterou vděčně přijal.
Do služby v královské armádě byl de Vauban přijat opět k burgundskému pěšímu pluku, ovšem tentokrát v hodnosti poručíka. Ke konci roku 1653 se vrátil do víru občanské války jako pobočník tehdy nejvýznamnějšího francouzského fortifikačního odborníka rytíře Louise Nicolase de Clerville. Společně se účastnili opětovného obléhání španělské posádky pevnosti Sainte–Ménehould, při kterém de Vauban znovu utrpěl zranění. Po ukončení obléhání, ve svých 22 letech, velel ženistům, kteří byli pověřeni opravami dobyté pevnosti. Posléze se s rytířem de Clerville účastnil obléhání města Stenay, při němž byl zraněn střelou z muškety. 3. května 1655 byl za své zásluhy jmenován královským inženýrem. V témže roce se účastnil obléhání pevností Landrecies, Condé–seur–ľEscaut a Saint Ghislain. Za příkladné plnění svých povinností i při těchto vojenských operacích byl kardinálem Mazarinem povýšen do hodnosti kapitána. Počtvrté byl raněn v roce 1657 při obléhání pevnosti Montmédy. Od 30. července do 21. září 1658 byl pověřen samostatným řízením veškerých obléhacích prací pevností Gravelines, Oudenaarde a Ypry. Po podepsání francouzsko–španělského míru v roce 1659, se v letech 1661–1662 věnoval likvidaci opevnění města Nancy. Následně byl se svou jednotkou převelen do Pikardie. V tomto mírovém období se 25. března 1660 oženil se svou sestřenicí Jeanne d'Aulnay. Mezi lety 1644–1666 byl pověřen opevňováním města Breisach.V roce 1667, po vypuknutí tzv. devoluční války, velel pod dohledem krále obléhání pevností Douai, Tournai a Lille. Při obléhání města Douai byl raněn do tváře. Toto zranění bylo příčinou tmavé jizvy na levé líci. Při obléhání Lille byl králem povýšen do hodnosti poručíka gardy (tato hodnost se rovnala hodnosti plukovníka v řádných jednotkách) a po pádu pevnosti byl pověřen výstavbou její citadely. Roku 1688 se stal městským guvernérem. Práci na citadele a městském opevnění se věnoval další tři roky, přičemž se podílel na opravách i jiných Francouzi dobytých měst.Při další válce s Holandskem a jeho spojenci, která vypukla v roce 1672 a skončila v roce 1678, velel gardový poručík de Vauban v roce 1672 obléhání pevností Orsoy a Duisburg, v roce 1673 Maastrichtu a v roce 1674 obléhání Besançonu a Dôle. 30. srpna téhož roku byl povýšen do hodnosti brigádního generála. Dále úspěšně završil obléhání pevností Dinant, Huy a Limbourg. O rok později mu podlehly Condé–seur–ľEscaut, Bouchain a Aire–ser–la–Lys. U poslední jmenované fortifikace byl opět raněn, tentokrát na ruce. Zranění mu vyneslo hodnost generálmajora. V roce 1677 obléhal pevnosti Valenciennes, Cambrai a Saint Guillain. Po smrti rytíře de Clerville se dne 4. srpna 1678 stal generálním komisařem pevností (Commissaire général des Fortifications). V tomto roce se ještě zmocnil Gentu a Yper. V průběhu války vypracoval pro Ludvíka XIV. zprávu (Mémoire des places frontiéres de Flandre qu’il faudrait fortifier pour la surete de l’obéissance du roi), ve které navrhoval novou koncepci obrany severních hranic Francie, která spočívala ve výstavbě nových a zdokonalení některých starých pevností, které by stály ve dvou liniích (tzv. pré carré) po třinácti. První linie se měla táhnout od Dunkerque k Dinantu a měla být navíc posílena dvěma bastionovými fortnami (úsek obranného pásma mezi špicemi bastionů), druhá od Gravelines k Meziéres. Tuto koncepci po konci války a změně hranic v důsledku nijmegenského míru ještě rozšířil návrhem (Mémoire sur les places de la nouvelle frontiére) výstavby pevností na hranicích Francie a Španělska v oblasti Franche-Comté, Provence a Roussillonu. Oba ambiciózní projekty francouzský král schválil a Vauban začal s jejich realizací v roce 1680.
Při dalším válečném konfliktu, tzv. válce reunií (1683–1684), velel generálmajor Vauban obléhání pevnosti Courtroi a města Lucemburku. Po uzavření míru se opět velmi činorodě věnoval přestavbě i budování nových opevnění a výstavbě nových civilních objektů. Na počátku války s Augšpurgskou ligou (1688–1697), byl dne 24. srpna 1688 před útokem na pevnost Philippsburg povýšen do hodnosti generálporučíka. Do konce roku ještě stačil dobýt Mannheim a Frankenthal. Následně prováděl inspekci v dolních Flandrech, přičemž onemocněl malárií a byl nucen odjet na léčení. Na bojiště se vrátil až v roce 1691 a záhy po svém návratu se zmocnil pevnosti Mons. V roce 1692 velel obléhání pevnosti Namur, kde změřil své síly s holandským inženýrem Menno van Coehoornem, který byl ve své době stejně uznávaným odborníkem v oboru vojenského stavitelství jako jeho francouzský současník a pevnost vybudoval. Po jejím pádu se Vauban celé tři roky intenzivně věnoval přestavbě namurských fortifikací, přesto bylo město spojenci, v čele s Coehoornem, v roce 1695 dobyto zpět. Do konce války stačil markýz de Vauban ještě úspěšně završit obléhání pevností Charleroi a Ath. Po skončení konfliktu, zahájil v roce 1699 stavbu svého vrcholného díla, pevnosti Neuf–Brisach.Do výčtu válek, kterých se markýz de Vauban zúčastnil, patří i Války o dědictví španělské (1701–1714). V jejich průběhu byl 14. ledna 1703 povýšen do hodnosti maršála Francie. V tomto roce ještě řídil poslední obléhání ve svém životě, a to pevnosti Breisach. 2. února 1705 z něj král učinil rytíře řádu svatého Ducha, načež 18. června, kvůli pokročilému věku, odešel do výslužby. Zemřel 30. března 1707 ve svém domě v Paříži, stojícím v ulici St. Vincent (dnešní ulice sv. Rocha), na zápal plic. De Vaubanovy ostatky byly převezeny do jeho zámku v Bazoches–du–Morvan, který získal roku 1675 díky subvencím Ludvíka XIV. Pochován byl na svém panství, ale za Velké francouzské revoluce byly jeho ostatky při řádění lůzy vysypány z olověné rakve, která byla použita na výrobu střeliva, a zachovala se pouze schránka s de Vaubanovým srdcem, která byla uložena v kostele svatého Hillaire. Odtud ji nechal Napoleon v roce 1804 převést do Paříže a 26. května 1808 slavnostně uložit v alabastrovém osáriu pod kupoli invalidovny.
Do vojenské architektury markýz de Vauban mnoho nových prvků nepřinesl. Jeho inženýrská činnost vycházela z jednoduchých a elegantních zásad, které převzal od dalšího francouzského inženýra, Blaise Emilla Françoise de Pagana, hraběte de Mervilles (1604–1665). Přesto, pokud šlo o přizpůsobení pevnostního systému složitostem reliéfu terénu, nikdo Vaubana nepředčil a jeho převratné koncepce přetrvaly až do počátků 19. století. V některých ohledech však byl překonán svým následníkem, francouzským inženýrem Louisem de Cormontaigne (1695–1752), jenž hradební soustavy Vaubanovy koncepce v různých aspektech vylepšil a pro inspiraci mnohých pevnostních stavitelů se stal vojenským architektem nejoblíbenějším.Pozdějšími pevnostními teoretiky byla de Vaubanova práce rozdělena na tři používané systémy, které se od sebe odlišují použitím prvků, rozměrů i tvarů. Do roku 1687 uplatňoval nejčastěji svůj první systém. Ten se vyznačoval poměrně velkou podobností prvků s novoitalskou inženýrskou školou, především s jejími ostroúhlými bastiony, s boky chráněnými orillony. Druhý systém, který začal uplatňovat od roku 1682, se vyznačoval mnohem větší komplikovaností a byl obohacen četnějšími vnějšími prvky. Zde se snažil odstranit chyby z prvního systému a inovovat svůj dosavadní stavební styl. Třetí systém, kterým zdokonalil nedostatky systému druhého, uplatnil pouze na sklonku svého života při stavbě pevnosti Neuf-Brisach.
Pro markýze Vaubana byla ideálním tvarem pevnosti osmicípá hvězda o průměru asi 900 metrů. Kurtiny, které spojovaly bastiony, probíhaly po zdánlivě rovných liniích, které však z každé strany trochu ustupovaly, aby mohly být kryty boční palbou z okolních přestupujících dvou třetin. Ty byly pro změnu kryty střelbou z bastionů.
Pokud to bylo možné, projektoval Vauban čtyři brány, za vhodných okolností podle světových stran. Cesty ke středu opevnění změnily mezi jednotlivými prvky opevnění několikrát směr tak, aby zmátly postup útočníků. Schéma pevnosti umožňovalo palbu do stran či do zad postupujícího nepřítele. Ostré úhly bastionů, obklopené složitým systémem příkopů a valů, umožňovaly dělostřelcům vytvořit překrývající se palebné vějíře kryjící celý obvod předpolí pevnosti tak, že děla obléhatelů musela zůstat ve značné vzdálenosti a nemohla poškodit vnitřek pevnosti. Podle druhého a třetího systému budoval bastiony jako předsunuté samostatné objekty, umístěné před pevnostní okruh, od kterého je odděloval příkop. Další převratnou novinkou byl fakt, že Vaubanovy pevnosti jen minimálně vyčnívaly nad terén. Zajímavostí je, že v dobách míru se Vauban věnoval přestavbě vlastních fortifikací, aby zajistil, že proti němu nebude použita jeho vlastní obléhací taktika.Mezi ne mnoha vlastními inovacemi, se Vauban stal tvůrcem nového stavebního prvku nazývaného tenaiile (kleště). Obecně představovaly krátký front mezi kurtinou a flankami s kurtinou a polobaštami. Byla to dvě ramena nižší hradby, svírající spolu tupý úhel tak, aby se mohla navzájem palebně krýt a zároveň kryla kurtinu před přímým dělostřeleckým odstřelováním.
Markýz de Vauban se však věnoval i inženýrské činnosti v civilní sféře. Mezi jeho projekty kupříkladu patří kostel svatého Hillaire, kde byla uložena schránka s jeho srdcem, vybudovaný v roce 1668. Dále se věnoval výstavbě akvaduktů a kanálů – mimo jiné v roce 1687 řídil práce na vodním kanále v Languedocu. Je také autorem systém zavlažování zahrad kolem zámku ve Versailles.
Alès • Ambleteuse • Arras (citadela) • Bayonne (citadela) • Belfort • Bellegarde • Brest • Briançon • Calais (fort Nieulay) • Camaret • Collioure (fort Miradoux) • Dunkerque • Fenestrelle • Fort Chapus • Fort Knoque • Fort Louis • Fort Lupin • Fort Mortagne • Fort-Saint-Vincent • Givet • Ho dic • Houat • Huningue • Île d'Aix • Kehl • Landau • Lille (citadela) • Longwy • Maubeuge • Menin • Mont Dauphin • Mont Louis • Mont Royal • Neuf-Brisach • Perpignan (citadela) • Phalsbourg • Saarlouis • Saint Martin-de-Ré • Sélestat • Strasbourg (citadela) • Toul • Villefranche-de-Conflent
V oblasti ofenzivního způsobu boje, co do způsobu překonávání hradebních systémů, byl ve své době Vauban nepřekonatelným inovátorem. Stal se autorem tzv. pravidelného obléhání, které poprvé využil při dobývání Maastrichtu v roce 1673. Bylo rozděleno na několik etap. V první fázi jízda neprodyšně uzavřela přístupové cesty k fortifikaci. V následujícím kroku vojáci mimo dostřel děl z pevnosti vybudovali kontravalační (proti výpadu z pevnosti) nebo, podle okolností cirkumvalační (proti pomoci fortifikaci z vnější) obrannou linii. Někdy obě, vzdálené od sebe i několik stovek metrů. Vauban však obvykle nařizoval kopat jen kolik bylo nutné, jelikož sám zastával názor, že cirkumvalační linie je nedokonalým vynálezem a je mnohem lepší, když nepřítele udržuje ve vzdálenosti pozorovací armáda. Při realizaci třetí fáze obléhání, přibližování k pevnosti, zavedl Vauban dva typy zákopů. Paralely, budované radiálně v předpolí pevnosti a spojovací sapy. První paralela opisovala po celé délce pevnosti oblouk, který byl ve stejné vzdálenosti od obléhaných prvků. Sloužila jako východiště pro další akce proti pevnosti. Následně byly hloubeny ještě další dvě paralely, které navzájem klikatě propojovaly sapy. Veškeré zemní práce podporovalo dělostřelectvo, které se pomocí kanónů snažilo zneškodnit pěchotu i artilerii protivníka a zároveň pomocí moždířů metat střely za hradbu obléhané fortifikace. Hradební soustava byla nakonec prolomena pomocí podkopů a min nebo samotnou dělostřelbou zaměřenou na část opevnění. Vauban velmi názorně shrnul některé postupy pravidelného obléhání v dochovaném výpočtu předpokládaného odporu citadely v Lille:
Další inovací, kterou markýz de Vauban zavedl v oblasti obléhání, byla tzv. rikošetová palba. Jednalo se o dělostřelbu plnými kulemi, které byly vystřelovány tak, aby dopadaly těsně za hradební ochoz obléhané pevnosti a odrážením od pevných částí likvidovaly její živou sílu. Toho bylo docíleno zvýšením výškového úhlu dělové hlavně o 3–15 %, načež po každém neúspěšném pokusu dělostřelci odebrali jednu unci prachu než se dosáhlo požadovaného efektu. Tento styl střelby Vauban poprvé uplatnil v roce 1697 při obléhání pevnosti Ath.
Co se týkalo dělostřelecké přípravy jako takové, nebyl markýz de Vauban zastánce masového bombardování civilních objektů, či prostor za hradbami. Jeho cílem nebylo pevnosti zničit, ale dobýt.
Markýzi de Vaubanovi se podle mnohých historiků také přisuzuje inovace při zdokonalení bodáku. Nahradil dříve používaný bodák špuntový, který se nasouval přímo do hlavně muškety, bodákem tulejovým. Ten se díky novému systému upevňoval na vnější obvod hlavně, takže vojákům nebránil ve střelbě. Avšak tento vynález je připisován i Vaubanovu francouzskému současníkovi, plukovníku Martinetovi a zřejmě neexistuje jednoznačný důkaz, že tvůrcem tulejového bodáku je právě Vauban.
Markýz de Vauban se sepisování jakýchkoliv poznatků z oboru stavby fortifikací bránil, jelikož zdůrazňoval, že nikdy nepostupoval šablonovitě, ale vždy podle okolností. Přesto v průběhu svého života napsal řadu prací o obléhání, tak o obranné strategii i budování opevnění. Celé jeho dílo bylo, kvůli utajení, v plném rozsahu a ve dvanácti svazcích vydáno pod souhrnným názvem Oisivetés de Marechal de Vauban teprve až v roce 1843. Jak už bylo naznačeno výše, stal se také autorem národohospodářské práce s názvem Projet d'une dixme royale (O králově desátku). Za svého života procestoval celou Francii a na vlastní oči viděl bídu, která se projevovala nejvíce na venkově.
V tomto spise dále kritizoval sociálně nespravedlivý daňový systém a navrhoval zrušit všechny dosavadní daně a nahradit je, kromě některých daní spotřebních, jedinou daní z důchodu a pozemku spravedlivě rozdělenou pro všechny stavy. Tuto daň nazval "královským desátkem" a měla tvořit desátý díl ze všech přírodnin (veškerých druhů), z peněžních důchodů, průmyslových výrobků a obchodních podniků. Jeho kniha dále hlásala, že všichni mají stejný nárok na stejnou přízeň a podporu a právě nižší, utiskovaná třída, je základem společenské organizace ve státě. Vládě ukládal za cíl blahobyt všech stavů. Úřady se však tento literární počin snažily potlačit a markýz de Vauban upadl do nemilosti jak krále, tak patriciátu i kléru.
Do dnešních dní patří Vaubanovo jméno ve Francii k nejpoužívanějším názvům ulic, náměstí, přírodních lokalit, hotelů, restaurací, kin atd. Dodnes je možno zhlédnout Vaubanův kenotaf v pařížské invalidovně nebo jeho zámek Bazoches-du-Morvan. Vaubanově dílu a památce věnuje svou pozornost i řada muzeí. To nejdůležitější stojí v jeho rodné obci Saint-Léger-Vauban (La maison Vauban), to nejslavnější pak v pevnosti Neuf-Brisach.
BRICE, Martin. Tvrze, hrady a pevnosti. Praha: Mladá fronta, 1999. 192 s. ISBN 80-204-0724-3. 
DUFFY, Christopher. Kámen a oheň. Brno: Books s. r. o., 1998. 233 s. ISBN 80-7242-002-X. 
KOVAŘÍK, Jiří. Ludvík XIV. - Život, doba a války krále Slunce. Třebíč: Akcent, 2013. 559 s. ISBN 978-80-7268-965-1. 
KUPKA, Vladimír. Stavitelé, obránci a dobyvatelé pevností. Praha: Libri, 2005. 488 s. ISBN 80-7277254-6.
 Obrázky, zvuky či videa k tématu Sébastien Le Prestre de Vauban ve Wikimedia Commons 
(francouzsky) Internetové stránky věnované fortifikačnímu systému v Saint–Martin–de–Ré
v běžné řeči povahový rys člověka, který si cení sebe sama a obvykle to i dává najevo svým jednáním apod.

SecurDisc je technologie pro ochranu dat na optických médiích CD/DVD, případně na Blu-ray nebo HD-DVD. Jedná se o společný výtvor firem LG Electronics a Nero. SecurDisc byl oficiálně představen v březnu 2007.
SecurDisc kombinuje použití hardwaru a softwaru pro zajištění ochrany, kontroly dat nebo ověření původu dat pomocí elektronického podpisu.
Kontrola úplnosti dat – Detekuje pozměněná data prostřednictvím kontrolního součtu (tzv. checksum).
Spolehlivost dat – Zajišťuje zvýšení spolehlivost uložení dat prostřednictvím redundantního ukládání a systému správy vadných dat (defective zone).
Ochrana proti kopírování vyžaduje hardwarovou podporu mechaniky, kterou v současné době nabízejí pouze některé mechaniky od LG (podporu nelze přidat do starších modelů pouhou úpravou firmware). Vyžaduje také speciální PDF prohlížeč.
Média chráněná pomocí SecurDisc zatím umí zapisovat pouze Nero Express (od verze 7.4.909.0). Pro čtení těchto médií je zapotřebí Nero InCD Reader verze 5.5.1.17 nebo vyšší.

Pojem „šedá ekonomika“ se objevil poprvé po druhé světové válce, i když existence tohoto druhu ekonomiky je historicky doložena nejméně několik století. Intenzivní zájem odborníků o tento fenomén začal na počátku sedmdesátých let 20. století ve státech s tržní ekonomikou.
Je označována také jako neoficiální, stínová, neformální, skrytá, ale používá se také označení duální, paralelní, podzemní, druhá. V cizích jazycích: SRN Schattenwirtschaft, Francie economie souterraine, Itálie economia sommersa nebo occupazione occulta, v Nizozemí oficieuze circuit, grizje sector nebo schmerezone.
Do šedé ekonomiky se zahrnují jakékoliv ekonomické činnosti a vztahy, které porušují běžně užívané normy etické, společenské, morální a obchodní (např. korupce, praní špinavých peněz, daňové úniky, práce na černo). Tyto činnosti jsou většinou na hranici zákona, a proto jsou jen velmi těžko postižitelné. Obecně se dá říct, že šedá ekonomika zahrnuje takové činnosti, ze kterých plyne příjem a tento příjem není hlášen příslušnému úřadu, tzn. není zdaněn, je skryt.
Problematika šedé ekonomiky se řeší na národní i mezinárodní úrovni. Spolupráce mezi státy je u řešení tohoto problému nezbytná. Šedá ekonomika se dotýká prakticky všech států bez ohledu na jejich ekonomický systém a rozvojovou fázi. V jednotlivých zemích a různých fázích jejich sociálního a ekonomického rozvoje se šedá ekonomika projevuje různou silou a v různých rozměrech. Obecně platí, že v zemích s tržní ekonomikou je základní příčinou pro vznik šedé ekonomiky daňový systém, v zemích s centrálně plánovanou ekonomikou pak hluboká nerovnováha nabídky a poptávky na trhu.
Občané daného státu se mohou zapojit do šedé ekonomiky vědomě i nevědomě. Mezi nejčastější důvody patří:
snaha vyhnout se placení daní (např. z příjmu, z přidané hodnoty, spotřební daně apod.)
obcházení předpisů o minimální mzdě, maximální délce pracovní doby či bezpečnostních nebo zdravotních standardů
snaha zbavit se některých administrativních procedur, jako např. vyplňování statistických dotazníků a jiných hlášení (daňové přiznání)
První sektor – rodinná ekonomika domácností, která je definována jako „aktivity bez finanční platby, které poskytují potřebné zboží a služby pro členy domácností.“
Druhý sektor – komunální ekonomika, definovaná jako "aktivity bez finanční platby pro společnost jako celek, nebo pro členy komunity, jiné než členy domácností."
Třetí sektor – podzemní ekonomika, kterou jsou míněny aktivity osob obsažené v oficiální ekonomice, ve vazbě na oficiální ekonomiku i mimo ni. Tyto aktivity však zůstávají skryté před úřady pro jejich nelegálnost (skrývají se před daněmi a ostatními nařízeními, zahrnují se sem i např. krádeže apod.)
aktivity, které jsou vždy spojeny s formálním zaměstnáním a které zanechávají stopu jako náklady ve výrobě a ve státních účtech
aktivity, které jsou méně propojeny s formální ekonomikou; jedná se o výrobu, která je nabízena formálnímu sektoru, ale jež netvoří její část (domácí pracovníci)
produkce konečných výrobků a služeb přímo u spotřebitele.Podle zprávy Evropské komise se používá následující členění neformální ekonomiky:
daňový únik ze strany řádných pracovníků (hlavně samostatně výdělečně činných), podniků a řádně deklarovaných ekonomických transakcí
aktivity a ekonomické transakce zakázané trestním právem vzhledem k jejich náplni (kriminální ekonomika)
neplacené ekonomické aktivity vykonávané v domácnosti k jejímu prospěchu nebo k prospěchu domácností příbuzných nebo přátel, včetně každodenní domácí práce a mnoha různých činností směřujících ke splnění vlastních potřeb (tzv. subsistenční ekonomika)
profesionální aktivity, vykonávané jako jediné nebo druhé zaměstnání, provozované pravidelně za účelem výdělku a pohybující se na hranici nebo vně povinností daných právním řádem, předpisy a smluvními závazky
přináší podnikatelského ducha a nové nápady do ekonomiky a může přispívat k vyšší konkurenceschopnosti a efektivnosti tím, že usnadňuje vstup na trh a snižuje náklady
upozorňuje na chyby oficiální ekonomiky, mezery v zákonech, nevyhovující daňový systém, ale i nedostatečnou autoritu správních a bezpečnostních orgánů
dokazuje, že občané daného státu jsou dostatečně podnikaví a jsou připraveni reagovat i na nevyhovující tržní podmínky
určití autoři považují neformální ekonomiku za pilíř sociální stability v těžkých dobách, kdy ekonomika na hraně zákona umožňuje přežití řadě skupin obyvatelstva a tím přispívá k udržení sociálního klidu
rozšířenost šedé ekonomiky svědčí o stabilitě, efektivnosti a důvěryhodnosti institucí, právního systému i systému celé společnosti
růst v neformálním sektoru koreluje s růstem celé ekonomiky (peníze, které by jinak stát prohýřil na nesmyslné investice, špatně odvedené práce ajn., se mohou investovat do rozvoje firem v šedé ekonomice, navýší se zaměstnanost, plat a tím se státu ulehčí v nákladech na sociální zabezpečení a zajistí větší spotřeba takto zaměstnaných lidí o vyšších výdělcích a odvod daní z této spotřeby)
šedá ekonomika podkopává účinné státní řízení ekonomiky, narušuje celistvost daňového systému a devizové hospodářství, protože nastává odliv prostředků z oficiální do neoficiální ekonomiky
činnosti šedé ekonomiky neporušují pouze daňové předpisy, ale i další pravidla jako jsou pracovněprávní předpisy, pravidla pracovního trhu a bezpečnosti práce, ochrany životního prostředí atd., a tím přispívají k narušení vztahů v lidské společnosti a rovnováhy přírody
šedá ekonomika může být jen ekonomikou přechodnou, neexistují v ní velké investice, které by zajistily dlouhodobý růst (nemožnost neformálních firem čerpat peníze tradiční (oficiální) cestou – nelze si vzít v bance úvěr)
šedá ekonomika podporuje úplatkářství, jelikož subjekty, které chtějí zůstat skryté, jsou ochotny platit inspektorům (úředníkům) úplatky
větší rozšíření šedé ekonomiky v daném státě je spojeno s významnou ztrátou výkonnosti oficiální ekonomiky, plýtváním zdroji a poklesem národohospodářské produktivity
šedá ekonomika se nedá dost dobře a účelně sledovat, zavádějící statistiky a nedostatek věrohodných informací pak způsobují dezinformovanost veřejnosti, zmenšuje se prostor pro provádění kvalifikované hospodářské politiky
Podle mnoha studií je zátěž daní a odvodů na sociální pojištění a zdravotní pojištění nejdůležitější příčinou existence šedé ekonomiky. Placení daní a odvodů snižuje čistou mzdu zaměstnancům a zvyšuje náklady jejich zaměstnavatelů. Čím vyšší rozdíl mezi čistou a superhrubou mzdou, tím vyšší motivace zaměstnanců a zaměstnavatelů vyhýbat se placení daní a odvodů.  Podnikatelé v šedé ekonomice jsou schopni dosáhnout nižších nákladů, což značně zvyšuje jejich konkurenceschopnost. Důležitým faktorem je také okrajová sazba daně (tj. procento, které musí zaměstnanec nebo zaměstnavatel odvést do státního rozpočtu, z každé další vydělané koruny). Čím vyšší je, tím větší motivace pro zaměstnavatele hlásit pouze část příjmů.
Regulace snižují možnosti jednotlivých aktérů v ekonomice a zároveň zvyšují jejich náklady na činnost. To znamená, že vyšší množství regulací poskytuje aktérům v oficiální ekonomice větší motivaci přesunout své aktivity do šedé ekonomiky. Mezi typické příklady patří minimální mzda, omezení zaměstnávání migrantů, nutnost licencí k provozování určitých činností, hygienické, hlukové a jiné provozní normy, obchodní bariéry atp.
Rozsah šedé ekonomiky je výrazně ovlivněn situací na trhu práce. Velká nezaměstnanost obvykle znamená procentuální nárůst lidí pracujících v šedé ekonomice. Dalším z faktorů, který ovlivňuje rozsah šedé ekonomiky jsou regulace, které omezují nebo zakazují práci určitým skupinám lidí. Například lidé v předčasném důchodu, lidé bez pracovního povolení nebo lidé, kteří jsou omezeni maximálním počtem hodin práce týdně, jinou možnost než práci v šedé ekonomice nemají.
Tento aspekt ovlivňuje především ekonomiky zemí, do kterých směřují velké skupiny imigrantů (např. USA). Tito imigranti pocházejí většinou z méně vyspělých zemí s nízkou životní úrovní a jsou tak ochotni pracovat za méně než minimální mzdu, za horších pracovních podmínek a bez řádného sociálního a zdravotního zabezpečení. Tím tato velká skupina nenáročných pracovníků přispívá k růstu stínové ekonomiky.
Systém, ve kterém jsou nezaměstnaným poskytovány sociální dávky a jiné benefity snižuje jejich motivaci hledat práci v oficiální ekonomice, protože práce v šedé ekonomice jim umožňuje si tyto benefity ponechat, což zvyšuje rozdíl mezi mzdami v oficiální ekonomice a šedé ekonomice. Do sociálních transferů řadíme sociální dávky, mateřské a rodičovské příspěvky, podpory v nezaměstnanosti, předčasné penze a jiné.
Firmy a jednotlivci setrvávají v oficiální ekonomice, pokud je to pro ně výhodné. Nedostatečná vymahatelnost práva týkající se především ochrany majetku, dodržování smluv aj. snižuje výhodnost setrvání v oficiální ekonomice a přispívá k nárůstu šedé ekonomiky. Špatně fungující soudnictví, policie či orgány státní správy – finanční úřady, celní správa, živnostenské úřady, úřady práce atp. snižují riziko odhalení, což snižuje náklady působení  v šedé ekonomice.
Studie zabývající se mírou korupce a rozsahem šedé ekonomiky ukázaly, že mezi těmito dvěma proměnnými existuje silná korelace. Vysoká míra korupce umožňuje firmám a jednotlivcům činným v šedé ekonomice získat ochranu před státními orgány nebo přístup k materiálům na výrobu zbraní či drog.
S mírou korupce se pojí stupeň akceptace aktivit v šedé ekonomice. Pokud jsou aktivity v šedé ekonomice mezi lidmi všeobecně uznávané, tak dochází ke snížení rizika odhalení a na aktéry v šedé ekonomice není kladen žádný morální nátlak v souvislosti s provozováním těchto aktivit. Příkladem může být Itálie, kde je vyhýbání se systému považováno za umění, nebo ČSSR, kde byly tyto činnosti běžnou praxí, a dokonce se objevovaly v populárních písních či filmech.
Mezi přímé metody měření šedé ekonomiky lze zařadit metodu výběrových šetření a metodu sledování daňových úniků. Tyto metody však nejsou považovány za směrodatné a často se užívají jako doplňkové k metodám nepřímým. To je dáno především komplikacemi, které provází jejich sestavování, jako například ochota respondentů účastnit se výzkumu.
Principem této metody je průzkum přímo mezi obyvateli, jenž bývá zprostředkován detailními veřejnými dotazníky. Musí zde být kladen požadavek na kvalitní a propracovaný dotazník, jelikož špatně formulované otázky mohou znehodnotit celý průzkum. Hlavním pozitivem této metody je, že umožňuje zjišťovat velmi detailní informace o struktuře stínové ekonomiky a o všech možných aspektech a nuancích. Mezi nevýhody se řadí náročnost sestavení souboru otázek, které by obsáhly celou oblast šedé ekonomiky. Dalším problémem této metody často bývá neochota respondentů spolupracovat a pravdivě odpovídat na pokládané otázky. Pokud se někdo pohybuje v šedé ekonomice, většinou tuto skutečnost nebude chtít přiznat, nebo ji bude podhodnocovat. Z těchto důvodů nebývají získaná data příliš přesná a používají se tak především ke stanovení spodní hranice odhadů velikosti šedé ekonomiky.
Tato metoda spočívá v porovnání mezi oficiálně přiznaným a zdaněným příjmem a mezi celkovými příjmy, včetně těch nepřiznaných. Součet daňových úniků poté odráží rozsah aktivit šedé ekonomiky. Hlavní roli zde tak hrají finanční úřady, které tyto údaje získávají z prováděných daňových kontrol. Hlavní nevýhodou této metody je odkázanost na úspěšnost úřadů při odhalování daňových úniků. Další nevýhodou je neschopnost kvantifikace šedé ekonomiky, jelikož se zaměřuje pouze na její dílčí část. Dále lze předpokládat, že se ve společnosti pohybují i subjekty, které se podílí na daňových únicích, ale nejsou registrovány u žádného správce daní, tedy podnikají na černo. I přes tyto negativa se však metoda sledování daňových úniků považuje za poměrně přesnou.
Na rozdíl od metod přímých, které jsou spíše mikroekonomického charakteru, nepřímé metody měření šedé ekonomiky se zaměřují na makroekonomické ukazatele, kteří vypovídají o vývoji ekonomiky na národní úrovni a z nichž lze tedy i lépe vyčíst vývoj šedé ekonomiky. Nejčastěji se rozlišuje pět níže uvedených metod, přičemž každá z nich má mnoho variant.
Metody rozporů se pracují s hypotézou, že všechny příjmy vygenerované šedou ekonomikou budou jednou využity v oficiální ekonomice. Tyto metody nejčastěji sledují rozdíly mezi příjmy a výdaji buď na národohospodářské úrovni prostřednictvím analýzy národních účtů nebo na základě průzkumu rodinných rozpočtů. Zjištěné rozdíly jsou měřítkem šedé ekonomiky. Problémem tohoto přístupu je předpoklad, že neregistrované příjmy jsou po nějaké časové době využity v oficiální ekonomice. Tento předpoklad je problematický, protože neuvažuje možnost opětovného využití těchto pří v šedé ekonomice nebo využití oficiálních příjmů v šedé ekonomice. Navíc tento postup postihuje pouze příjem, což je jen jeden z aspektů šedé ekonomiky.
Monetární metody dnes patří k nejvyužívanějším metodám měření šedé ekonomiky ve vyspělých zemích.  Většina těchto metod předpokládá, že výkyvy v chování monetárních proměnných jsou způsobeny šedou ekonomikou, protože se předpokládá, že v neoficiální ekonomice převládají platby pomocí hotovosti. Jestliže se tedy zvýší objem hotových peněz v určitém časovém úseku nad normálně pozorovanou hodnotu, pak to ukazuje na existenci šedé ekonomiky. Tyto metody k měření šedé ekonomiky využívali ve svých pracích mj. Peter Gutmann, Edgar Feige nebo Vito Tanzi.
Metody trhu práce se zaobírají pouze jednou součástí šedé ekonomiky a to prací na černo. Tyto metody především měří rozdíl mezi skutečnými a oficiálními aktivitami na trhu práce a pracují s předpokladem, že míra ekonomických aktivit je konstantní, což znamená, že každá změna na v účasti na oficiálním trhu indikuje změnu v rozsahu šedé ekonomiky. Hlavním problémem těchto metod je, že změna v rozsahu oficiálních aktivit je ovlivněna více faktory než pouze rozsahem šedé ekonomiky.
Tyto metody jsou založeny na předpokladu, že existuje vztah mezi fyzickými vstupy, tj. například spotřeba elektrické energie, plynu, uhlí atp., a HDP.  Pokud je nárůst využití fyzických vstupů vyšší než růst HDP, pak se předpokládá, že je za tento rozdíl odpovědná šedá ekonomika.  Mezi nejznámější patří Kaufmann-Kaliberdova metoda nebo Lackové metoda.
Tato metoda pracuje s předpokladem, že spotřeba elektřiny je nejlepším indikátorem celkové ekonomické aktivity a že elasticita spotřeby elektřiny vzhledem k celkovému HDP je blízká 1. To umožňuje využít spotřebu elektrické energie k měření skutečné ekonomické aktivity.  Odečtením HDP od této hodnoty získáme odhad velikosti šedé ekonomiky.
Kaufmann-Kaliberdova metoda je dnes považována za zastaralou metodu, která se nehodí k měření šedé ekonomiky v rozvinutých ekonomikách, z několika důvodů:
Část šedé ekonomiky nepotřebuje ke svému fungování významné množství elektrické energie.
Efektivnější využití a produkce elektrické energie snižuje elasticitu spotřeby elektřiny k celkovému HDP.
Do nedávna znalo české právo pouze pojem "nelegální práce", jež ji definovalo jako vykonávání práce pro fyzickou nebo právnickou osobu, která není založena na základě pracovněprávního vztahu nebo jiné smlouvě. To způsobovalo problémy zvláště v sankcionování švarcsystému, kdy postih za jeho výkon mohl udělovat pouze správce daně, a to v případě, že dotčený subjekt zdaňoval své příjmy jako příjmy ze samostatné činnosti, přičemž je měl zdanit jako příjmy ze závislé činnosti. K zásadní změně došlo novelou zákona č. 367/2011 Sb., kterou se mění zákon č. 435/2004 Sb., o zaměstnanosti, ve znění pozdějších předpisů, a další související zákony. Touto novelou se pod pojem nelegální práce zahrnul i švarcsystém a může tak být potrestán odpovídající sankcí (za správní delikt umožnění nelegální práce sankce mezi 250 000 Kč až 10 000 000 Kč).Vzhledem k závazkům plynoucím ze členství České republiky v Evropské unii byla přijata novela zákona o zaměstnanosti č. 1/2012 Sb., kterou se mění zákon č. 435/2004 Sb., o zaměstnanosti, jejímž cílem je omezit práci na černo a nelegální zaměstnávání cizinců. Tato novela ukládá povinnost právnické nebo fyzické osoby na místě pracoviště uchovávat kopie dokladů prokazujících pracovněprávní vztah, spolu s povinností zaměstnavatelů uchovávat kopie dokladů prokazujících oprávněnost pobytu cizince na našem území, a to po dobu trvání zaměstnání a dokonce ještě po dobu 3 let od skončení zaměstnávání tohoto cizince.
Boj proti daňovým únikům je dlouhodobý proces, v jehož průběhu se neustále přijímá nová legislativa, která by zefektivnila proces výběru daní. Jednou ze zásadních legislativních změn bylo přijetí zákona č. 208/2009 Sb., daňový řád, a vytvoření nové soustavy územních finančních orgánů. Tyto změny mají zefektivnit daňový systém a napomoci potírání daňových úniků, které deformují konkurenční prostředí. Jednou z hlavních priorit pak je boj s daňovými úniky na DPH, které lze považovat za nejrozšířenější a nejzávažnější. Z již účinných opatření bránícím daňovým únikům v oblasti DPH lze uvést režim přenesení daňové povinnosti, který má omezit karuselové podvody. Jeho podstata spočívá v přenesení povinnosti na příjemce plnění přiznat a zaplatit daň na výstupu za uskutečněné zdanitelné plnění s místem plnění v tuzemsku. Dalším krokem v boji proti daňovým únikům bylo zavedení elektronické evidence tržeb, díky níž se každá realizovaná tržba zaznamená u příslušného finančního úřadu, a ten následně tyto informace porovná s daňovým přiznáním obchodníka či při odvodech DPH a snadno zjistí, zda částky v daňovém přiznání jsou správné a nezkreslené.
Pro aktivity v rámci šedé ekonomiky je typický transfer peněz. Jelikož se jedná o aktivity, které mají zůstat skryty před evidencí státních orgánů, využívá se hotovostního platebního styku, jenž je téměř nemožné vystopovat. Z tohoto důvodu nařídila Evropská unie členským státům přijmutí určitých omezení pro hotovostní platby. Česká republika tak přijala zákon č. 254/2004 Sb., o omezení plateb v hotovosti, který stanovuje, že každý plátce se záměrem poskytnout platbu přesahující částku 350 000 Kč tak musí učinit bezhotovostní formou, a to prostřednictvím osoby oprávněné poskytovat platební služby. Do limitu ve výši 350 000 Kč se započítávají všechny platby v české i cizí měně, provedené týmž poskytovatelem platby témuž příjemci platby v průběhu jednoho kalendářního dne. Subjekty se tak musejí více zveřejňovat před finančními institucemi, které disponují prostředky k odhalení nezákonných příjmů.

Sedan je francouzské město, podprefektura v departementu Ardensko, v regionu Grand Est. V roce 2011 zde žilo 18 512 obyvatel.
Sedan leží v blízkosti belgických hranic na březích řeky Mázy a paralelně vedoucího průplavu Canal de la Meuse.
Sousední obce: Balan, Donchery, Floing, Givonne, Glaire, Cheveuges, Illy, Wadelincourt.
Město bylo založeno v roce 1424. Historické centrum města je vystavěno na poloostrově tvořeném záhybem toku řeky Mázy.
Během bitvy u Sedanu v Prusko-francouzské válce zde byl francouzský císař Napoleon III. 2. září 1870 s armádou téměř 100 000 vojáků zajat; Napoleon se stal zajatcem pruského císaře na zámku Wilhelmshöhe v Kasselu.

Sediment je usazenina, složená z částic pevných látek, které se vlivem tíže usadily na dně prostoru, naplněného plynem, tedy např. zemskou atmosférou, nebo kapalinou, např. nádoby nebo přírodní vodní prostory (řek, jezer, vodních nádrží, moří, oceánů apod.). Sediment může být tvořen jakoukoliv látkou, která může být v přírodě přenesena větrem nebo vodním tokem i ze značně vzdálených míst.
Vzduchem transportované a později sedimentované prachové částice (eolický sediment, větrný sediment) se obvykle nazývají spraše, případně po dlouhodobém sesedání spojené v pevnější sprašové horniny.
V přírodě se mohou v přirozených vodních oblastech shromažďovat sedimenty ve formě vrstev bahna nebo písku či drobnějšího štěrku a jejich směsí po velice dlouhou dobu a vytvářet tak sedimentární horniny. Ty mohou obsahovat zkameněliny původních živočichů a rostlin, žijících ve vodě nebo na jejím okraji.
Jako organické sedimenty se obvykle označují i vrstvy materiálu biologického původu, například ptačího trusu (guáno).
antropogenní – vytvořenné činností člověka, vzhledem ke sv povaze mohou mít různou podobu (např. výskypky, skládky, navážky)
deluviální – vznikají na svazích působením gravitace (pohyb po svahu směrem dolů)
eolické – vznikají působením větru, usazování větrem unášených prachových částic
fluviální – říční sedimenty, jsou typické svou hrubozrnností, povodňové hlíny bývají jemnozrnné
fluviolakustrinní – říčně jezerní sedimenty, typické je pravidelné zvrstvení, často uloženiny průtočných jezer
glaciální – sedimenty vzniklé v dobách ledových, úzce souvisí s glacigenními sedimenty
marinní – uložené vlivem činnosti moře, jejich charakter závisí zejména na hloubce
PETRÁNEK, Jan. Encyklopedie geologie. Praha: Česká geologická služba, 1993. ISBN 978-80-7075-901-1.
Sedlina je přírodní památka ev. č. 971 zhruba 1½ km severozápadně obce Rovná v okrese Strakonice. Oblast spravuje Agentura ochrany přírody a krajiny ČR.
Důvodem ochrany je význačná lokalita silně ohroženého rostlinného druhu – vstavače bledého (Orchis pallens), jediné naleziště v jižní polovině Čech. Z dalších chráněných či vzácných druhů rostlin na lokalitě roste zimostrázek alpský (Polygala chamaebuxus), sasanka lesní (Anemone sylvestris), kruštík tmavočervený (Epipactis atrorubens), vemeník dvoulistý (Platanthera bifolia), hlaváč fialový (Scabiosa columbaria) a další. Na polích při západním okraji přírodní památky roste hlaváček letní (Adonis aestivalis) či rozrazil trojlaločný (Veronica triloba).
ALBRECHT, Josef a kolektiv. Českobudějovicko v: Mackovčin, P. a Sedláček, M. (eds.): Chráněná území ČR, svazek VIII.. Praha: Agentura ochrany přírody a krajiny ČR a EkoCentrum Brno, 2003. 807 s. ISBN 80-86064-65-4. Kapitola Sedlina, s. 404. (česky)
 Obrázky, zvuky či videa k tématu Sedlina ve Wikimedia Commons Plán péče o památku
Sedm psychopatů je komediální film z roku 2012. Jeho režisérem a scenáristou je Martin McDonagh a pojednává o sedmi rozdílných osobnostech, které hrají Colin Farrell, Sam Rockwell, Woody Harrelson, Christopher Walken, Tom Waits, Abbie Cornish a Olga Kurylenko. Dva z nich se živí kradením psů. Zlom však nastane ve chvíli, kdy jednoho psa ukradou gangsterovi. Premiéru měl 7. září 2012 na Mezinárodním filmovém festivalu v Torontu.

Sedmičkačlánky jejichž názvy obsahují slovo sedm nebo sedmeroSeznam článků začínajících na „Sedm“
Sedm zastavení bolesti Panny Marie - více významůpodobné článkySedmá pečeť – film, režie Ingmara Bergmana

Sedmiletá válka (1756–1763) byl rozsáhlý ozbrojený konflikt mezi ústředními evropskými mocnostmi 18. století − Velkou Británií, Pruskem, Portugalskem a některými německými státy jako předně Hannoverskem na straně jedné, Francií, Svatou říší římskou (Rakouskem a Saskem), Ruskem, Švédskem a Španělskem na straně druhé. Mezitím v Indii se Britové pokusili o dobytí Bengálska náležející k Mughalské říši, tou dobou podporována Francií. Celé střetnutí se ve své době vedlo na nepředstavitelné ploše, v Evropě, Americe, Asii, Africe i na oceánech, a je tudíž právem považováno za první celosvětový válečný konflikt. Někteří historici proto konflikt označují tzv. „Nultou světovou válkou“. Avšak v konečném důsledku byla oběť více než 500 000 vojáků a 320 000–570 000 civilistů zbytečná, jelikož hranice mocností v Evropě, o něž v počátcích tohoto sedmiletého zápolení především šlo, zůstaly ve stavu jako před válkou.
Válce předcházel velký mezinárodně politický přesun, tzv. „zvrat aliancí“ (renversement des alliances) či „diplomatická revoluce“, která ukončila 250 let trvající dědičné nepřátelství mezi Francií a Rakouskem avšak zpřetrhala tradiční vztahy mezi Francií a Pruskem. Naproti tomu Prusko nabralo stejný politický kurz s dalším dědičným protivníkem Francie, Velkou Británií. Přesto zůstala země krále Fridricha II. na evropském bojišti ze všech stran obklopena nepřáteli a proti 4,5 milionům Prusů se postavilo okolo 90 milionů obyvatel Rakouska, části říše, Ruska, Francie a Švédska.Díky sedmileté válce zaujala Velká Británie postavení první průmyslové, obchodní a námořní velmoci, českým zemím však přinesla definitivní ztrátu Kladska a větší části Slezska, o něž Marie Terezie přišla v předchozích slezských válkách.
V padesátých letech 18. století začalo po krátké přestávce eskalovat napětí mezi Anglií a Francií, zapříčiněné událostmi odehrávajícími se v severoamerických koloniích. Za vyhrocením situace stáli především angličtí osadníci, kteří chtěli rozšířit svá panství za řeku Allegheny, přičemž soustavně naráželi na francouzský odpor. Za těchto okolností v roce 1753 vyzvala britská vláda své poddané, aby se proti jakékoliv francouzské aktivitě postavili se zbraní v ruce a již následujícího léta došlo k prvním ozbrojeným srážkám. Napětí dále stupňovala cílevědomá snaha Angličanů odříznout francouzské kolonisty od spojení a zásobování s mateřskou zemí. Toto úsilí se nejvýrazněji projevilo v roce 1755, kdy Angličané zajali na tři sta francouzských obchodních lodí a 6000 námořníků.Stávající situace se ukázala být klíčovou pro Rakousko, jehož panovnice, císařovna Marie Terezie, nebyla ochotná smířit se s výsledky cášského míru, jenž ji po neúspěšných válkách o slezské dědictví připravil o významné území patřící k Zemím Koruny české, Kladsko a velkou část Slezska. Její nový ministr zahraničí Václav Antonín Kounic proto skrze metresu francouzského krále madame de Pompadour zahájil jednání s Ludvíkem XV., který již chápal, že vojenský střet s Anglií je nevyhnutelný a souhlasil se zahájením oboustranných jednání. K setkání diplomatů obou dědičných nepřátel došlo 3. září 1755 v zámku Bellevue v letohrádku Babiole a 1. května 1756 toto rokování vyvrcholilo podepsáním tzv. první versailleské smlouvy, jež oběma stranám garantovala vzájemné obranné spojenectví.
Také protivníci obou mocností hledali spojence. Britové, kteří museli v Evropě nutně najít oporu, jelikož hrozilo, že v případě války Francie ihned zaútočí na Hannoversko, se pokoušeli vést jednání o subsidiární smlouvě v Rusku. Kvůli neochotě carevny Alžběty Petrovny věnovat se státnickým povinnostem, se jim však dlouho nepodařilo docílit žádných výsledků. Teprve až byl jednáním pověřen vyslanec sir Hanbury-Williams, jenž si úplatky získal carevnina kancléře Bestuževa, se mu podařilo 30. září 1755 dosáhnout podepsání smlouvy, která Rusku poskytla 500 000 liber subsidií ročně za to, že soustředí na livonských a litevských hranicích 55 000 vojáků, kteří budou připraveni pomoci Británii nebo jejím spojencům. Oficiální ratifikace smlouvy se však formálně zdržela námitkou britského panovníka, že nestrpí, aby se jeho vyslanec parafoval pod podpisy ruských činitelů. Díky tomuto zdržení si Britové začali zanedlouho uvědomovat, že přehnané finanční požadavky nebudou Rusy použity tak, jak bylo přislíbeno, a proto zahájili jednání s pruským králem. Fridrich II. si byl dobře vědom skutečnosti, že je obklopen potenciálními nepřáteli a díky početným špionům ve všech evropských metropolích byl seznámen s diplomatickými aktivitami jak dvora francouzského, tak rakouského i ruského. Nic mu proto nebránilo 16. ledna 1756 podepsat s Británií tzv. westminsterskou konvenci o neutralitě. Když se o tomto aktu dozvěděla ruská carevna, rozzuřila se a 22. dubna do Rakouska dorazila její nabídka protipruského ofenzivního spojenectví, které bylo podepsáno ještě v srpnu téhož roku.Na pozadí těchto událostí dali začátkem roku 1756 Francouzi Britům ultimátum, v němž požadovali navrácení zadržovaných lodí. 13. ledna Angličané toto ultimátum odmítli a v reakci na stávající situaci nechal král Jiří II. převelet část vojenských sil z Hannoverska do Británie, kde je rozmístil podél pobřeží proti případné francouzské invazi. 18. května vstoupily obě mocnosti do válečného stavu a 9. června Francie vyhlásila Anglii válku. Současně začal pruský král zvažovat, zda nemá preventivně udeřit na Rakousko, aby zavčasu zkřížil úmysly svých nepřátel. Pomocí svého vyslance ve Vídni se stále pokoušel zjistit stanovisko Marie Terezie, ale z její strany se dočkal pouze diplomatických kliček. Ve snaze předejít napadení vlastní země ze směru nových spojenců, krátce po uzavření rusko-rakouské ofenzivní smlouvy, dne 29. srpna 1756, překročily pruské jednotky o síle 66 000 mužů hranice Saska.
Opodstatněním, kvůli kterému Fridrich II. zaútočil právě na neutrální Sasko, byla snaha odzbrojit vojenské jednotky jihozápadního souseda dřív, než se přesunou do Čech. I přes ujištění kurfiřta Augusta III., že dodrží přísnou neutralitu, se pruský panovník obával, že by mu saská armáda mohla vpadnout do zad ve chvíli, kdy bude bojovat s Rakušany. Dalším důvodem byl fakt, že si tak zajistil řeku Labe, důležitou spojnici pro zásobování v Čechách. Jistě také považoval za vhodné se zmocnit země s rozvinutým hospodářstvím a početným obyvatelstvem.Po rychlém postupu do vnitrozemí se Prusům 9. září podařilo dobýt Drážďany a 11. září obklíčit saskou armádu v opevněném táboře u Pirny. Téhož dne 33 000 rakouských vojáků pod velením polního maršála Browna, kteří přicházeli Sasům na pomoc, obsadilo Děčín a Ústí nad Labem. Král Fridrich II. si byl dobře vědom skutečnosti, že tímto manévrem mu Rakušané zablokovali přístup do Čech po vodě a vzhledem k tomu, že se obléhání Sasů neúnosně protahovalo, rozhodl se nepřátelskou armádu zatlačit dál od saských hranic. Velením sboru, jenž měl tento úkol provést, pověřil maršála Keitha. Zbylých 30 000 vojáků dál pokračovalo v obléhání sedmnáctitisícového saského vojska u Pirny. Maršál Keith svých 28 749 mužů vedl do Čech směrem přes Petrovice. Ležení nechal rozložit severně od Ústí nad Labem, kam 28. září dorazil i král Fridrich. 30. září se dalo vojsko pod přímým velením pruského panovníka na pochod k Lovosicím, kde 1. října došlo k prvnímu velkému střetu války. Bitva u Lovosic se ve svém počátku vyvíjela úspěšněji pro císařskou stranu, v jednu chvíli dokonce Fridrich II. pod dojmem porážky opustil bojiště, nakonec se však pruskému maršálu Bevernovi podařilo překonat odpor pravého nepřátelského křídla a Rakušané byli nuceni vyklidit bitevní pole, přičemž se spořádaně stáhli do nové linie za hořícími Lovosicemi. Král Fridrich považoval bitvu za své další vítězství, jeho protivníci střetnutí hodnotili poněkud střízlivěji a výsledek pokládali za nerozhodný. Následující den se Brownovi vojáci přesunuli za řeku Ohři k Budyni, kde přečkali zimu. Nevyčkávali však v naprosté nečinnosti, neboť již několik dní po bitvě vyrazil maršál Browne s 6000 sborem na pomoc obklíčeným Sasům. Nicméně Prusům se podařilo vyprošťovací operaci překazit a Sasové se nakonec rozhodli vyjednávat o příměří. 16. října maršál Rutowski, proti vůli kurfiřta Augusta III., podepsal kapitulaci.Vpád Prusů do Saska vyvolal vlnu hněvu u všech evropských dvorů. Velké pobouření vládlo zejména ve Versailles, jelikož Ludvík XV. a rodina saského kurfiřta byli v příbuzenském vztahu. Francouzi tedy začali vypracovávat plán na obsazení Porýní, zejména Hannoverska, jež patřilo Fridrichovu britskému spojenci. Tím mělo být Rakousko chráněno proti jakékoliv aktivitě ze západu. Postoj Francouzů sdílelo i Švédsko, jehož čelní představitelé si stále zachovávali naději, že získají zpět oblasti, které na monarchii při severní válce vydobyl Fridrich Vilém I. Rovněž Rusko začalo shromažďovat armádu, neboť carevna Alžběta Petrovna byla pevně odhodlaná vyrazit Sasku na pomoc. Konečně i sněm Římsko-německé říše v roce 1757 odsouhlasil spojenectví s Rakouskem a Říše do pole postavila na 25 000 mužů. Tím se Prusko začalo ocitat v naprosté vojensko-politické izolaci.
Na česko-saských hranicích mezitím maršál Browne připravoval podmínky pro nastávající bojové operace, avšak rakouská dvorská rada na jeho místo jmenovala ne příliš schopného Karla Lotrinského, který mu jeho přípravy spíše komplikoval než ulehčoval. Zbytek roku proběhl bez dalších významnějších politických či vojenských akcí.
První týdny Nového roku se nesly ve znamení horečné diplomatické aktivity. Již 11. ledna ruská carevna podepsala akt přistoupení Ruska k rakousko-francouzské smlouvě a 2. února, necelý měsíc poté, co byl na Ludvíka XV. spáchán neúspěšný atentát, podepsali Francouzi a Rakušané konvenci o společném vedení války. Tato úmluva byla 1. května stvrzena tzv. druhou versailleskou smlouvou, v níž se Francie zavázala vyslat do Říše 100 000 vojáků a platit Rakousku dvanáct milionů guldenů subsidií ročně.
Bojové akce roku 1757 zahájil pruský král, který se rozhodl nečekat na společný úder spojenců, a na začátek jara naplánoval operaci, jež měla zničit prozatím osamocenou rakouskou armádu ještě v zimních kvartýrech. V dubnu třemi pochodovými proudy vpadl na území Čech a překvapené rakouské oddíly pod velením prince Karla Lotrinského a maršála Browna rychle zatlačoval do vnitrozemí. Jediný větší odpor mu byl schopen klást pouze sbor hraběte Königsegga při střetnutí u Liberce. Hlavní rakouské vojenské síly se postupně shromáždily před hradbami Prahy, kde 6. května došlo k mohutnému střetu obou armád. V bitvě u Štěrbohol utrpělo rakouské vojsko těžkou porážku, nicméně obě strany zaznamenaly poměrně vyrovnané ztráty; zhruba 13 000–14 000 vojáků. Část ustupujících Rakušanů (40 000 mužů) se ukryla za hradbami Prahy, část se rozptýlila po Čechách. Z nich se někteří přidali k záložní armádě pod velením maršála Leopolda Dauna, který byl v době bitvy 50 km od Prahy, poblíž Sadské. Vysoké ztráty se odrazily i mezi nejvyšším velením, neboť v bitvě byl zabit pruský maršál Schwerin a smrtelné zranění utrpěl rakouský maršál Browne. Po svém vítězství Fridrich II. zanechal 50 000 sbor u obležené Prahy a se zbytkem svých sil, asi s 30 000 muži, vytáhl proti více než čtyřicetitisícovému Daunovu vojsku. Po složitých manévrech se obě armády 18. června utkaly v bitvě u Kolína, v níž Rakušané, díky vhodně zvolenému terénu a početní převaze, vybojovali důležité vítězství. Armáda Fridricha II. ztratila téměř polovinu početního stavu a byla nucena se stáhnout k Praze. 20. června Prusové ukončili její obléhání a začali ve dvou proudech ustupovat směrem k saským a žitavským hranicím.
Pražská posádka se spolu s vítěznými jednotkami maršála Dauna spojila 26. června a do čela tohoto uskupení byl opět postaven Karel Lotrinský. Pod jeho velením posléze armáda vyrazila ve stopách ustupujícího protivníka. Její přesuny byly značně těžkopádné, nicméně ve chvíli, kdy překročila lužické hranice, byl Fridrich II. nucen stáhnou své rozdělené síly do Saska, kde se 8. srpna spojily do jediného celku. Takto posílen vstoupil na území Horní Lužice, kde se snažil princi Karlovi vnutit rozhodující bitvu. Když shledal, že jeho pokusy nevedou k žádným výsledkům, zanechal na místě část vojska pod velením Bevernského vévody Augusta Viléma a sám se s 12 000 muži vydal do Durynska čelit postupujícím Francouzům. Za jeho nepřítomnosti však Rakušané obsadili Budyšín a 7. září u Moysu vítězně napadli izolovaný sbor generála Winterfeldta. Posléze pokračovali dál na území Slezska, avšak jejich pochod byl velmi pomalý a Bevernova armáda jim stále unikala. Nakonec se princ Karel rozhodl táhnout ke slezské metropoli Svídnici a zahájil její obléhání. Město padlo Rakušanům do rukou 12. listopadu. Povzbuzen nejen svými úspěchy, ale i zdařilými operacemi ruských spojenců, dal princ Karel rozkaz podmaršálkovi Hadikovi, aby s 3500 jezdci vpadl do Braniborska. Hadikovi se 16. října podařilo proniknout až do Berlína, jehož obyvatelé byli donuceni zaplatit 215 000 tolarů výpalného. Po obsazení Svídnice dostal Karel Lotrinský pokyn z Vídně, aby obsadil také Vratislav. Před jejími hradbami se mu 22. listopadu konečně rozhodla postavit zakopaná armáda Augusta Bevernského. Za oboustranně vysokých ztrát (Prusové přišli o 6200 mužů, Rakušané o 5802 mužů) se Rakušanům podařilo Prusy z jejich pozic vytlačit a Vratislav oblehnout. O dva dny později Bevernského vévodu zajala hlídka pandurů. Samotné město kapitulovalo 25. listopadu.
Pád Vratislavi byl pro krále Fridricha těžkou ztrátou. Neprodleně proto shromáždil asi 35 000 vojáků a rychlými pochody postupoval proti Rakušanům. Princ Karel, navzdory své obvyklé opatrnosti, opustil pevné postavení před Vratislaví a v čele dvojnásobně silnějšího uskupení vyrazil navečer 4. prosince pruskému panovníkovi vstříc. O den později se obě armády utkaly v bitvě u Leuthenu, v níž Rakušané utrpěli drtivou porážku. Kromě toho, že ve zmatku opustili bojiště, octlo se 12 000 jejich vojáků v zajetí a 10 000 jich bylo zabito. Ihned po dosaženém vítězství vojsko Fridricha II. oblehlo Vratislav, jejíž posádka kapitulovala 20. prosince. Do konce roku padla i pevnost Lehnice. Otřesená Marie Terezie v důsledku těchto událostí zbavila prince Karla Lotrinského vrchního velení rakouských ozbrojených sil a na jeho místo jmenovala maršála Dauna.
V dubnu překročilo 115 000 francouzských vojáků pod velením hraběte d΄Estrées Rýn a vstoupilo do Vestfálska. V tomto severozápadním říšském regionu stálo 47 000 mužů britsko-hannoverské pozorovací armády v čele se synem britského krále vévodou z Cumberlandu, který se před markantní přesilou dal na ústup k opevněnému táboru u Brackwede. Zajištěn touto polní fortifikací se britský vévoda připravoval na bitvu, ke které však nedošlo, neboť 13. června k němu dorazily zprávy, že se jej Francouzi snaží obejít zprava a odříznout mu cesty k hannoverskému zázemí. Ustoupil proto hlouběji do vnitrozemí, čímž nepřátelům umožnil obsadit spolu s Vestfálskem Hesensko i východní Frísko a postupovat dál směrem na Hameln. Vědom si možného ohrožení hannoverské metropole zastavil vévoda z Cumberlandu ústup a 26. července se obě vojska utkala v bitvě u Hastenbecku. Střet skončil nepřesvědčivým francouzským vítězstvím, přičemž hrabě d΄Estrées přišel o 2300 mužů oproti 1400 vojákům protivníka. V polovině srpna byl kvůli dvorským intrikám francouzský vrchní velitel odvolán a na jeho post byl dosazen vévoda de Richelieu. Jelikož se jeho armáda začala potýkat se zásobovacími obtížemi, přivítal možnost rokovat s vévodou z Cumberlandu, jenž jednal na pokyn svého otce, o příměří. To bylo podepsáno ve dnech 8–10. září v Kloster Zevenu a Francouzům se tak uvolnila cesta do nitra Pruska. 17. září se Francouzi spojili s 20 000 armádou, kterou do pole postavila Svatá říše římská.
Fridrich II., jenž neměl dostatek sil, aby bojoval se všemi nepřáteli najednou, se rozhodl postupovat proti každému z nich jednotlivě a uštědřovat jim porážky postupně. Na francouzsko-říšskou armádu zaútočil dne 5. listopad]u u vesnice Rossbach. Jelikož jeho mužstvo disponovalo pouze polovičním stavem, než jaký do pole přiváděl nepřítel, předstíral ústup a pak skrytým paralelním pochodem udeřil do boku kolony pronásledovatelů. Francouzsko-říšské sbory utrpěly v bitvě u Rossbachu ostudnou porážku a stáhly se zpět k Rýnu.
Rusové pod velením knížete Apraksina vstoupili do východního Pruska na přelomu června a července. Poté, co obsadili důležitou pevnost Memel, vyrazili hlouběji do nepřátelského vnitrozemí, kde jim 30. srpna zkřížil cestu sbor pruského maršála Lehwaldta. Ten nebral ohled na vlastní početní znevýhodnění a neprodleně na pochodující carské kolony zaútočil. V úvodní fázi bitvy u Gross Jägersdorfu vyvinul nápor na střed narychlo rozvinuté ruské linie a dostal protivníka pod zvyšující se tlak. Jeho počáteční úspěch zmařil až nečekaný útok čtyř ruských pluků pod velením generálmajora Rumjanceva, který vpadl do pravého Lehwaldtova boku a donutil jej vydat rozkaz ke spořádanému ústupu. Oproti všeobecnému očekávání však ruské velení nevyužilo vítězství k postupu na Berlín, ale obrátilo se zpět k Memelu. To vyvolalo v celé Evropě, zejména na ruském dvoře, bouři nepochopení, která vyvrcholila odvoláním knížete Apraksina a jeho nahrazením hrabětem Fermorem. Ruská armáda se posléze uložila na zimní kvartýry v Polsku, čím umožnila pruskému králi přesunout jednotky proti francouzsko-říšské armádě na západě.
Švédové, pod velením generála Lantinghausena, vpadli do Pomořanska na jaře roku 1757. Avšak nedokázali dosáhnout výraznějších úspěchů a zatlačit pruskou armádu hlouběji do vnitrozemí. V říjnu převzal velení nad armádou maršál Ungern-Sternberg, kterému se naskytla možnost koordinovat pohyby s postupujícími Francouzi, ale ani on s armádou, která byla v dezolátním stavu, nedokázal využít nabízené příležitosti. Nakonec se v listopadu s vojskem stáhl za řeku Peene, kde byl nucen čelit pruské ofenzivě. Prusové postupovali po zamrzlých vodních plochách a záhy dobyli Wollin. Švédi se stáhli ke Stralsundu a Rujaně. Kvůli krachu celého tažení byl maršál Ungern-Sternberg odvolán a na jeho místo byl dosazen říšský rada Gustav Frederik hrabě von Rosen. Ten nechal v úžině mezi Rujanou a pevninou prosekat v ledu široké kanály, kvůli čemuž onemocněla třetina vojska. Až do konce války se opakovala situace, kdy na jaře Švédové vpadli na pruské území, avšak nekoordinovali postup s ostatními spojenci a na zimu se bez větších úspěchů stáhli do Švédského Pomořanska.Vojenské úspěchy Pruska posílily jeho váhu v Británii, která se pod vedením státního tajemníka Williama Pitta rozhodla energičtěji pokračovat ve válce proti Francii.
Po nevydařeném pokusu vyjednat mír s Marií Terezií se Fridrich II. rozhodl dál pokračovat v ofenzivním způsobu vedení války a plánoval zasadit Rakousku rozhodující úder vpádem na Moravu. Aby odvrátil pozornost protivníka, rozmístil jádro své armády do v prostoru Landshut–Friedland, čímž se pokusil vyvolat dojem, že hodlá opět útočit do Čech.
 18. dubna pruská armáda dobyla Svídnici, jejíž pád byl důležitým předpokladem pro zdárný vývoj celého připravovaného tažení, a na konci měsíce 55 000 mužů pod přímým velením pruského krále překročilo moravské hranice. Část z těchto jednotek v čele s maršálem Keith posléze oblehla Olomouc, jejíž pád měl Prusům otevřít cestu k rozhodujícímu úderu na Vídeň a k obsazení Čech. Jelikož se Fridrich II. potřeboval pojistit proti případnému Daunovu výpadu, byly početní stavy jeho mužstva u Olomouce nedostatečné a nedokázaly proto město odříznout od spojení s vnějším světem. Navzdory královu předpokladu maršál Daun nikam nespěchal a věnoval se výcviku nově zformovaného vojska; k Olomouci začal postupovat až v polovině června. Jedinou rakouskou aktivitu do té doby vyvíjeli husaři a panduři, kteří proti nepřátelským oddílům i zásobovacím konvojům podnikali intenzivní přepadové akce. Prusové doufali, že pád pevnosti urychlí příjezd zásobovacího konvoje s posilami, penězi a proviantem, jenž se soustřeďoval ve slezské Nyse. Transport, složený ze 4000 vozů a 10 873 vojáků ostrahy, jež vyrazil na Moravu v druhé půli června, však k Olomouci nikdy nedorazil (výjimku tvořilo asi 100−200 vozů). 28. června byla kolona poprvé napadena oddíly generála Laudona u Guntramovic, 30. června pak byla rozprášena v bitvě u Domašova. Ztráta důležitého válečného materiálu definitivně zmařila vyhlídky krále Fridricha na brzké dobytí města. Navíc mu hrozilo, že jej maršál Daun odřízne od spojení se Slezskem a posléze uzavře do obklíčení. Všechny tyto okolnosti, včetně zpráv o ruské ofenzivě ve východním Prusku, pruského krále přinutily k rozhodnutí zrušit obléhání a přes Čechy a Kladsko ustoupit do Slezska.Armáda ruské carevny zahájila bojové operace krátce po Novém roce. 21. ledna padl do jejích rukou Královec a v dalších týdnech i celé východní Prusko. Po těchto úspěších maršál Fermor rozdělil svou brannou moc na tři části; sbor pod jeho vlastním velením mířil do Poznaně, sbor J. J. Browna k Varšavě a generál Rumjancev obdržel rozkaz postupovat na sever k pevnosti Kolberg. Hlavní nápor této ofenzívy směřoval k řece Odře, kde se 4. srpna Fermorův sbor zastavil u pevnosti Küstrin. Sem mířil i Fridrich II., ustupující rychlými pochody z Čech. Po cestě se s ním spojily jednotky hraběte Dohny, jež na králův rozkaz ukončily operace proti Švédům. 21. srpna se Prusům podařilo odříznout ruské hlavní síly od Rumjancevova sboru, čímž přinutili maršála Fermora zrušit obléhání Küstrinu a ustoupit do výhodnějšího postavení u vesnice Zorndorf. Zde na něj pruský král zaútočil i přes početní nevýhodu zaútočil. Bitva u Zorndorfu se odehrála 25. srpna a bylo v ní zraněno nebo zabito 19 000 Rusů a 12 000 Prusů. Po doznění posledních výstřelů si vítězství přisvojily obě strany, nicméně dva dny po střetnutí se jako první z bojiště stáhla ruská armáda. Při ústupu ji pronásledoval pouze 17 000 sbor knížete Dohny. Fridrich II. se zbytkem vojska zamířil do Saska, kam směřoval maršál Daun. Zde se snažil rakouského vrchního velitele vylákat z opevněného tábora a přimět k bitvě. V tomto směru však neuspěl, rozhodl se proto nechat své vojáky odpočinout poblíž Budyšína. Toho Daun využil k překvapivému útoku a 14. října vpadla jeho armáda do nezajištěného pruského tábora, kde uštědřila Fridrichu II. tvrdou porážku. V bitvě u Hochkirchu ztratili Prusové 9000 a Rakušané 7000 mužů, maršál Daun však nevytěžil ze svého vítězství žádný užitek. Nechal krále Fridricha uniknout, čímž mu umožnil přispěchat na pomoc Nyse, kterou obléhalo 20 000 Rakušanů pod velením generála Harscha. Na konci listopadu se uchýlily rakouské jednotky do zimních kvartýrů a Fridrichovi II. se podařilo opět ovládnout celé Slezsko a Sasko.
Spojenci operující na území Svaté říše římské se počátkem roku dostali do strategické defenzivy. Kvůli nemocem a dezercím mohl nový velitel francouzsko-říšské armády vévoda de Condé nasadit do bojových operací pouze 39 000 vojáků. Snažil se proto ustupovat a manévrovat tak, aby se nedostal s 32 000 britsko–hannoverskou armádou do kontaktu. Na přelomu března a dubna se Francouzi stáhli za Rýn, avšak již na konci června byli nuceni čelit dalšímu protiútoku a pozvolna ustupovat k Máze, kde mělo dojít k jejich předpokládanému spojení s vojskem generála Rohan–Soubise. Vévoda Ferdinand Brunšvický nehodlal spojení těchto dvou celků připustit a zaútočil na armádu vévody de Condé u města Krefeldu. K bitvě u Krefeldu došlo 23. června, a přestože si spojenci vybrali výhodnější postavení, byli na hlavu poraženi. Jejich ztráty činily 8200 mužů oproti osmnácti stům vojákům britsko–hannoverských sil. Francouzskou reputaci 23. července napravil až generál Rohan-Soubis, jenž v bitvě u Sandershausenu porazil početně pětkrát slabší hannoversko–hesensko–kasselskou armádu prince Isenburga, což mu umožnilo obsadit část Hesenska a Brunšvicka. V září pak pokračoval dále na Hannover. Pro další podzimní měsíce však byly válečné operace ukončeny a obě strany se stáhly do zimních kvartýrů.
Počátkem roku pruský král rozdělil svou armádu na pět částí. Osobně se postavil do čela 50 000 mužů v Dolním Slezsku, svého bratra prince Heinricha pověřil velením 28 000 mužům v Sasku, generálovi Fouqué určil 13 000 vojáků v Horním Slezsku, generálovi Dohna 28 000 mužů v Pomořansku a 5000 vojáků pod velením generála Kleista bylo vyčleněno pro operace proti Švédům. Jelikož Fridrich II. předpokládal, že se hlavní akce budou odehrávat na území Slezska, rozhodl setrvat v aktivní defenzivě. Rakušané se naopak pokusili spojencům učinit návrh, aby při svých ofenzivních akcích postupovali jednotně a koordinovaně, nicméně každý ze států bral ohledy na vlastní válečnou politiku, a tak se tento záměr v roce 1759 uskutečnil jen částečně.Jako první ze spojenců vojenské operace zahájila ruská armáda, jež koncem dubna překročila Vislu. Fridrich II. proti Rusům, v čele s novým velitelem hrabětem Saltykovem, vyslal generála Dohnu, který měl za úkol napadat jejich jednotlivé sbory. Pruský generál však nebyl schopen svou roli sehrát ke králově spokojenosti a brzy byl nahrazen generálem von Wedell, jenž navíc obdržel rozkaz zabránit připravovanému spojení ruské a rakouské armády. 23. července proto von Wedell zaútočil na výrazněji silnější armádu protivníka u vesnic Kay a Paltzig (proti 40 000 Rusům stálo 27 400 Prusů), bitva u Paltzigu mu však vynesla těžkou porážku a bezprostředně po střetnutí byl nucen se s armádou stáhnout. Generál Saltykov po svém vítězství pokračoval dál k Frankfurtu nad Odrou, kde se 5. srpna spojil se sborem rakouského generála Laudona.
V prvním květnovém týdnu došlo v severovýchodních Čechách k dílčím srážkám, jež vyprovokovaly pruské oddíly, které uskutečnily několik diverzních akcí s účelem narušit protivníkovo zázemí. Rakouská armáda pod velením maršála Dauna obdržela rozkaz táhnout do Slezska teprve na konci června. V Lužici se od ní oddělil sbor Gideona von Laudona, který se měl spojit s Rusy, a sbor generála Hadika, který pokračoval vstříc princi Heinrichovi. Pruský princ však svůj sbor záhy připojil k hlavní armádě a generál Hadik proto dostal rozkaz spojit se s generálem Laudonem a Rusy. 11. srpna Fridrich II. překročil Odru, aby se přiblížil k opevněnému rusko-rakouskému táboru a druhého dne se obě vojska střetla v bitvě u Kunersdorfu. Po několikahodinovém boji utrpěla téměř padesátitisícová pruská armáda od osmdesátitisícové armády spojenců drtivou porážku, nicméně díky liknavosti a neschopnosti vítězů dohodnout se na dalším postupu, přišel celý jejich úspěch vniveč. Fridrich II. stačil zkonsolidovat armádu a princi Heinrichovi, spolu s generály Finckem a Wunschem, se podařilo vázat v lužické a saské oblasti rakouské síly, čímž je udržel dál od Berlína a Slezska. V rámci těchto operací se spojencům podařilo opět obsadit Drážďany a generál Hadik, velící říšsko-rakouské armádě, byl 21. září poražen slabší pruskou armádou generála Fincka v bitvě u Korbitzu.Když Rakušané nevyhověli žádosti Rusů, aby poslali Laudonovi posily, Saltykov se rozhodl k návratu do Polska. Po Daunově snaze nakonec ruský spojenec svolil k obléhání Hlohova, ale při přesunu se pruské armádě podařilo Rusy obejít a přehradit jim cestu pevným postavením. Po několika marných pokusech prorazit nakonec Rusové pokračovali v původním záměru a vydali se do polských kvartýrů. Jakmile si Fridrich II. uvolnil ruce na východě, obrátil svou pozornost do Saska. Rakušané nechtěli riskovat další bitvu a začali se připravovat na ústup. Pruský král se rozhodl jim stažení zkomplikovat a dal rozkaz 15 000 sboru generála Fincka, aby obsadil pohraniční průsmyky. Maršál Daun však překvapil generála Fincka v jeho pozicích a 20. listopadu se mu v bitvě u Maxenu podařilo pruský sbor obklíčit. Druhý den Prusové kapitulovali a do rakouského zajetí padlo 13 000 nepřátelských vojáků, včetně devíti generálů. Díky intervenci Marie Terezie a neústupnosti Fridricha II. obě armády setrvaly v Sasku přes celou zimu až do února roku 1760, kdy se k armádě pruského krále připojil sbor korunního prince. Kvůli mrazu a epidemiím ztratily obě strany velké množství mužů i sil. Vzhledem k vojenským neúspěchům Pruska se oslabila jeho pozice u britského spojence a Britové připravovali mírový návrh. Avšak jednání vedená na konci roku v Nizozemí ztroskotala a spojenci se rozhodli dál pokračovat ve vedení války v souladu s versailleskou smlouvou.
Francouzské síly na říšském území byly počátkem roku 1759 rozděleny na dvě části. První z nich tvořila hlavní armáda pod velením maršála Contadese, jenž disponoval 66 000 muži, druhou byla tzv. mohučská armáda v čele s maršálem de Broglie, který měl pod svým velením 31 000 vojáků. 13. dubna na Broglieho oddíly poblíž Frankfurtu nad Mohanem zaútočil Ferdinand Brunšvický s hannoversko-britskou armádou (71 800 vojáků). Při bitvě u Bergenu chtěl využít početní převahy, kterou disponoval před spojením dvou francouzských armád, ale jeho protivník obsadil výhodnější postavení a na všech frontách odrazil pokus o zdolání svých pozic. Po tomto úspěchu velitel francouzského vojska, vévoda de Contades, zahájil všeobecnou ofenzivu. S Broglieho vojskem se spojil 3. června u Giesenu a společně zanedlouho dobyli pruskou pevnost Minden. 1. srpna se Brunšvický vévoda rozhodl s Francouzi u Mindenu svést bitvu, v níž se mu podařilo zvítězit, čímž přinutil protivníka stáhnou se do Kastelu.Pro tento rok francouzská válečná rada naplánovala rovněž invazi do Británie. Francouzští vojáci se měli vylodit v ústí Temže a ve Skotsku. Z invaze však sešlo, neboť 19. srpna byla jedna z francouzských flotil poražena v bitvě u Lagosu. 20. listopadu se navíc Britům podařilo odhalit druhou francouzskou invazní flotilu a uštědřit jí porážku v bitvě u Quiberonu. Britové dosáhli jednoho z největších námořních vítězství ve své historii a Francouzi ztratili největší část válečného loďstva. Porážka byla o to zdrcující, že nadále nebyli schopni čelit britské námořní blokádě a postupně ponechali zámořské kolonie svému osudu.
První válečné operace roku zahájil polní zbrojmistr Laudon, který se svými oddíly 15. března vyrazil směrem do Horního Slezska. Začátkem června překročil hranice Kladska, kde sevřel do obklíčení 11 000 sbor generála Foqué. 22. června tento odřad naprosto zničil v bitvě u Landeshutu, přičemž z jeho kleští uniklo pouze 1000 Prusů. Mezitím se Fridrich II., jenž využil zimní nečinnosti protivníka ke konsolidaci vojska a pokusům nabízet mír všem spojencům Marie Terezie, pokoušel vylákat maršála Dauna z pevného postavení u Drážďan. Jeho opakované pokusy se setkaly s úspěchem teprve ve chvíli, kdy se rozhodl předstírat ústup do Slezska. Rakušané se pokusili pruského krále předstihnout a zahradit mu cestu, Fridrich II. se však otočil zpět k Drážďanům a zahájil jejich ničivé obléhání. Ve chvíli, kdy maršál Daun obdržel zprávy o protivníkově manévru, usoudil, že jde o lest, která ho měla nalákat do připravené pasti. Nicméně nebyl ochoten dopustit, aby saská metropole padla do pruských rukou, a proto vyrazil obráncům na pomoc. Když Fridrich II. zjistil, že se mu do zad blíží protivníkovy síly, jež se navíc zmocnily netrpělivě očekávaného zásobovacího transportu z Magdeburgu, rozhodl se zrušit obléhání a přesunout se ke slezské Vratislavi, kterou 1. srpna oblehl polní zbrojmistr von Laudon. Jakmile se Laudon dozvěděl o příchodu hlavního protivníkova vojska, ustoupil od města a vyčkal na příchod maršála Dauna. Ke spojení obou armád došlo 10. srpna, ve stejný den, kdy dorazil Fridrich II. k Lehnici. Zde se 15. srpna obě vojska střetla v generální bitvě. Pruský král měl k dispozici 30 000 vojáků, jeho protivníci téměř třikrát tolik, přesto se mu díky předvídavému přeskupení sil podařilo drtivě zvítězit. Pruské ztráty v bitvě u Lehnice činily 3500 mužů oproti 10 000 Rakušanům. Krátce po svém úspěchu se Fridrich II. stáhl k Vratislavi, kde se spojil s vojskem prince Heinricha. Daun ustoupil střežit české hranice a Laudon se přemístil k pevnosti Ostřehom.Vrchní velitel ruského vojska generál Fermor, jenž ve funkci nahradil maršála Saltykova, vyslal koncem léta 20 000 vojáků generála Černyševa spolu s 15 000 sborem rakouského generála Lacyho, aby obsadili pruskou metropoli Berlín. 9. října složila berlínská posádka zbraně a městská rada, která se chtěla vyvarovat odstřelování města, vyplatila spojencům tučné výpalné. 12. října dorazila ke spojencům zpráva, že se k městu blíží pruský král, rozhodli se proto metropoli opustit. Rusové se stáhli za Odru a Rakušané do Slezska. Když Fridrich II. zjistil, že rusko-rakouská vojska Berlín vyklidila, nasměroval své muže do Saska, které obsadily říšské a rakouské sbory. Pruskému králi se podařilo dobýt zpět Lipsko a Wittenberg a následně se rozhodl zaútočit na maršála Dauna v opevněném táboře u Torgau. Pro tuto bitvu disponoval 50 000 muži, přičemž jeho protivník měl armádu o pouhých několik málo tisíc mužů početnější. K bitvě u Torgau došlo 3. listopadu a Fridrich II. v ní dosáhl nečekaného vítězství. Obě vojska ztratila zhruba 16 000 mužů a na rakouské straně byl zraněn maršál Daun. Po bitvě se Rakušané stáhli do Drážďan, kde přečkali zimu.
Na říšském území byly bojové operace obnoveny až v červnu. Francouzi své síly opět rozdělili na dvě části. Hlavní armáda, jejíž velení převzal maršál Broglie, operovala v Hesensku, tzv. dolnorýnská armáda pod velením generála Saint–Germain překročila Rýn a dosáhla Dortmundu. 10. července vévoda Broglie zvítězil ve srážce u Korbachu a 31. července obsadil pevnost Kassel. Téhož dne byl francouzský generál Muy poražen hanoversko-britským sborem v bitvě u Wartburgu. Ačkoli se tímto vítězstvím Ferdinandovi Brunšvickému podařilo zastavit francouzský postup na sever, zjistil, že proti protivníkovi není schopen dalších zásadních podniků a vyklidil Hesensko. K dalším akcím se odhodlal teprve na konci října, když se neúspěšně pokusil dobýt významnou pevnost Wesel. Stejného výsledku dosáhl i ve snaze zabránit postupu Francouzů do dolního Saska. Ten zastavil až příchod zimy, která přiměla maršála de Broglie ubytovat své muže v kvartýrech v Porýní, Hesensku a Durynsku.
Začátkem roku mohli Fridrich II. se svými spojenci postavit do pole 190 000 vojáků, jejich protivníci dvojnásobek. Pruský král zahájil bojové operace vpádem do Kladska počátkem března. Kvůli špatnému stavu armády si však nemohl dovolit větší ofenzivní akce, a tak v první polovině roku znepřátelená vojska povětšinou strategicky manévrovala a snažila se zaujmout co nejvýhodnější postavení. Když ruská armáda, pod velením nového velitele maršála Buturlina, přitáhla do dolního Slezska, snažil se Fridrich II. zabránit jejímu spojení s Laudonem. Rakouský vojevůdce však pruského krále oklamal zdařilým manévrem a spojencům, v počtu 150 000 vojáků, se na konci srpna podařilo pruského krále obklíčit v opevněném táboře u Bunzelwitzu (několik kilometrů od Svídnice). Spojenci se však kvůli liknavému ruskému maršálovi nedohodli na společné akci a ruská armáda, kromě 20 000 Černyševova pomocného sboru, 9. září odtáhla zpět do Polska. 26. září opustil Fridrich opevněný tábor a odtáhl do blízkosti města Nisa. Toho využil Laudon a 1. října padla Svídnice do rakouských rukou. Fridrich II. svou armádu rozložil v okolí Střelína mezi Vratislaví a Svídnicí. Zde ke králi dorazilo poselstvo tatarského chána Kerima Geraje s příslibem vojenské pomoci pro příští rok. Koncem roku navázal s Fridrichem diplomatické styky také turecký sultán, který shromažďoval u Bělehradu vojsko proti Fridrichovým nepřátelům.
Rusové se ve východním Prusku snažili dvakrát neúspěšně dobýt pevnost Kolberg. Nakonec se maršálu Rumjancevovi podařilo pevnost obklíčit a 16. prosince přinutil její obránce kapitulovat. Tímto počinem se ruské armádě podařilo velmi významně ohrozit pruské zásobovací cesty a posílit své postavení na již dobytém území.
Na západní frontě zahájili Francouzi tažení až v červnu. 15. července se střetli s armádou Ferdinanda Brunšvického v bitvě u Vellinghausenu. I když francouzské vojsko utrpělo porážku, snažil se maršál Broglie až do konce roku provést na nepřítelem obsazené území několik výpadů. Další konfrontaci s vévodovou armádou se však obezřetně vyhýbal a hannoversko-britské armádě se tak podařilo uhájit Francouzi ohrožené oblasti.
Francouzské diplomacii se tento rok podařilo učinit významný krok. 15. března obnovila se španělským dvorem bourbonský rodinný pakt. Ten byl původně nasměrován proti Rakousku a jeho zájmům v Itálii, ale v současné chvíli spojil obě země proti Británii. Hrabě William Pitt se snažil v reakci na tento akt v anglickém parlamentu prosadil vyhlášení preventivní války Španělsku, ale nebyl vyslyšen, a rezignoval proto na post předsedy vlády.
K největšímu zvratu ve válce došlo 5. ledna, když v Petrohradě zemřela carevna Alžběta Petrovna. Jejím nástupcem se stal její synovec Petr Fjodorovič, toho jména třetí. Nový car byl odjakživa velkým obdivovatelem Fridricha II. a jeho prvním rozhodnutím proto bylo ukončení války proti Prusku. Veškerá dobytá území a váleční zajatci byli navráceni novému spojenci a Černyševův sbor, přičleněný k Laudonově armádě, se měl připojit k armádě pruského krále. 16. března Prusko a Rusko podepsali smlouvu o uzavření příměří a 15. května bylo příměří stvrzeno mírovou smlouvou. Za nastalé situace bylo nuceno s Pruskem uzavřít mír i podpory zbavené Švédsko. Díky těmto událostem vojenská situace na prusko-rakousko-ruské frontě poněkud stagnovala. K dalšímu vývoji došlo až 9. července, když došlo v Petrohradě k palácovému převratu, při kterém byl nový car svržen a na jeho místo nastoupila jako regentka za syna Pavla jeho manželka Kateřina II., později zvaná Veliká. Generál Černyšev vzápětí obdržel od své panovnice rozkaz ukončit součinnost s pruskou armádou. Avšak Fridrich II., který se právě připravoval udeřit na část armády maršála Dauna před Svídnicí, generála přemluvil, aby svůj odchod o tři dny odložil a sám 21. července podnikl na Rakušany překvapivý útok. Zaskočení Rakušané brzy opustili své pozice a 4. srpna vojska Fridricha II. dokončila obkličovací kruh kolem slezské metropole. 16. srpna se sice jednotky maršála Dauna pokusily pevnost z obklíčení vymanit, ale po tuhém pruském odporu byly nuceny odpochodovat a ponechat město svému osudu. 9. října posádka Svídnice kapitulovala, čímž skončily vlastní boje o Slezsko.V Sasku se v srpnu spojila říšská armáda s armádou generála Hadika. 29. října napadl princ Heinrich její levé křídlo a drtivě ji porazil v posledním velkém střetnutí sedmileté války v bitvě u Freibergu. Spojenecká armáda, která ve zmatku ustoupila do Drážďan, ztratila na 7000 mužů, Prusové 1400 vojáků. 24. listopadu, po několika marných pokusech Prusů vylákat Rakušany ze saské metropole, uzavřely obě strany příměří. V tuto dobu si již císařovna Marie Terezie uvědomovala, že se jí pruského krále nepodaří srazit na kolena tak, jak v to celou válku doufala. Navíc Fridrich II. na konci roku vyslal generála Kleista na území římskoněmecké říše, čímž se mu podařilo vytvořit tlak na říšský sněm, který začátkem roku 1763 podepsal s Pruskem příměří.
4. ledna vyhlásila Velká Británie, v reakci na neuspokojivé jednání s madridským dvorem, Španělsku válku. Španělsko stejný krok učinilo o dva týdny později. Jelikož se Portugalsko odmítlo připojit k bourbonskému paktu, vyrazila 30. dubna španělská armáda obsadit severní Portugalsko. Lisabonský dvůr v reakci na tento vpád 18. května vyhlásil válku jak Španělsku, tak Francii. Portugalcům však hrál do karet fakt, že španělská armáda byla ve velmi špatném stavu a brzy byla nucena se z dobytého území stáhnout. Tím poskytla portugalskému králi Josefu I., a zejména pak britské vládě čas, aby stačila do země přesunout sbor o síle 6200 vojáků pod velením hraběte Viléma Schaumbursko-lipského a částečně vycvičit portugalskou armádu, která byla stejně jako ta španělská ve velmi tragickém stavu.Další pokus o dobytí Portugalska učinila 42 000 španělsko-francouzská armáda až v srpnu. Jejím vrchním velitelem byl jmenován španělský šlechtic hrabě z Aranda. Hlavní těleso britsko-portugalské armády se nacházelo u městečka Abrantes. Její velitel se rozhodl vyčerpat silnějšího protivníka partyzánskou válkou, ke které byla zdejší krajina velmi příhodná. Španělská armáda však bez větších potíží postupovala portugalským vnitrozemím. Její postup na Lisabon se hrabě Vilém pokusil zpomalit v hornatém pásu, jehož vrcholky dosahovaly kolem 2000 metrů nad mořem. Britům se podařilo španělsko-francouzskou armádu zadržet a její velitel dal nakonec kvůli špatnému zásobování, dešťům a vysoké dezerci povel k ústupu do Španělska. Hrabě Vilém se snažil hraběte z Arandu napadnout, ale jeho vojsko nebylo dostatečně rychlé a jeho snaha tím přišla vniveč. Boje v Portugalsku pokračovaly s menší intenzitou až do listopadu, kdy obě armády uzavřely příměří.
Jelikož se pro Španělské království vyvíjel špatně i boj v zámoří, vyjádřil na podzim král Karel III. ochotu jednat s Brity o míru. Jelikož v průběhu roku 1762 získala v britském parlamentu převahu tzv. „mírová strana“, vyslala v září britská vláda vyjednavače také do Paříže. Vévoda Bedford se snažil uzavřít mír za každou cenu dřív, než se parlament sejde k dalšímu rokování. 3. listopadu byl mezi Francií a Španělskem na straně jedné a Británií a Portugalskem na straně druhé, v zámku Fontainebleau, uzavřen předběžný mír. Francie získala zpět ostrovy v Antilách (Martinik, Guadeloupe a Saint-Domingue), Cayenne ve francouzské Guyaně, africkou osadu Gorée, obchodní faktorie v Indii, které držela před rokem 1749 a další drobné zisky v Kanadě. Británie na Francii získala ostrovy Tobago, Grenadu, Svatý Vincenc, Dominiku a Menorku. Dále pak španělskou Floridu a všechna francouzská panství v Severní Americe, Kanadu a východní Louisianu. Španělům byla navrácena Havana, Manila a jako odškodnění za Floridu získali západní část Louisiany. Portugalsko získalo španělskou kolonii Sacramento v Uruguayi.
První krok k uzavření míru mezi Rakouskem, Saskem a Pruskem byl učiněn již na sklonku roku 1762, kdy se vyslanci všech tří zemí sešli v Míšni a posléze na zámku v Hubertusburgu, kde byl 15. února uzavřen prusko-rakousko-saský mír. Signatáři ukončili nepřátelství, dohodli se na statusu quo ante bellum a zřekli se nároku na reparace. Byly potvrzeny mírové smlouvy z let 1742 a 1745, čímž se Rakousko definitivně vzdalo větší části Slezska a Kladska. Dále se Fridrich II., jako říšský kurfiřt, tajným článkem zaručil při příští volbě římskoněmeckého císaře hlasovat pro rakouského kandidáta. Podpisem hubertusburského míru byla sedmiletá válka oficiálně ukončena.
Ratifikace pařížského míru mezi Francií, Británií, Španělskem a Portugalskem byla uskutečněna 10. února.
Jednoznačným vítězem celého sedmiletého zápolení se stala Velká Británie. Tento triumf ji stál 161 milionů liber a na 20 000 vojáků, avšak ziskem pro ni byla nadvláda nad světovými oceány a čelní postavení coby průmyslové velmoci. Pro Francii byla válka velkým fiaskem a doplatila tak na vedení slabých a vratkých ministerských či dvorských klik. Během konfliktu, jenž ji stál 70 000 lidských životů a 700 milionů livrů (její státní dluh navíc činil 1700 milionů livrů), prohrála zápas o koloniální a námořní prvenství a již nikdy se jí tento stav nepodařilo změnit. Rakousko za válku zaplatilo 140 000 mrtvými a zraněnými vojáky spolu se 160 000 civilními obyvateli. Nepodařilo se mu však dosáhnout ani jednoho cíle vytyčeného na počátku války, navíc jeho státní dluh dosáhl částky 271 milionů guldenů. Zároveň přišlo o výsadní mocenskou pozici v římsko-německé říši a o tento post se do budoucna muselo dělit s Pruskem. To ve válce přišlo o 180 000 vojáků a na 320 000 civilistů, přesto se mu díky jeho panovníkovi a odhodlání vyšších vrstev obyvatelstva podařilo odolat náporu nepřátel. Navíc udrželo územní zisky z předchozích válek, donutilo Evropu akceptovat jeho přítomnost ve velmocenského systému a oproti jiným účastníkům konfliktu nezůstaly jeho státní finance v deficitu. Fridrich II. po podepsání hubertusburského míru stále ještě disponoval částkou 30,25 milionu tolarů. Souhrnem tedy lze za vítěze konfliktu považovat Velkou Británii, Hannoversko, Portugalsko, Prusko a Rusko. Zásadní prohru utrpěla v první řadě Francie, dále pak Rakousko, Švédsko a Sasko.
BĚLINA, Pavel; KAŠE, Jiří; KUČERA, Jan Pavel. Velké dějiny zemí Koruny české X. 1740-1792. Praha: Paseka, 2001. 768 s. ISBN 80-7185-384-4. 
MARSTON, Daniel. The Seven Years' War. Oxford: Osprey Publishing, 2001. 95 s. ISBN 1-84176-191-5. (anglicky) 
OPATRNÝ, Josef. Válka Mohykánů. Sedmiletá válka v Americe. Praha: Libri, 2000. 386 s. ISBN 80-7277-008-X. 
PERNES, Jiří; FUČÍK, Josef; HAVEL, Petr, a kol. Pod císařským praporem. Historie habsburské armády 1526-1918. Praha: Elka Press, 2003. 555 s. ISBN 80-902745-5-2. 
STELLNER, František. Fridrich Veliký. Cesta Pruska k velmocenskému postavení. Praha: Panevropa, 1998. 552 s. ISBN 80-85846-10-1. 
STELLNER, František. Sedmiletá válka v Evropě. Praha: Libri, 2000. 407 s. ISBN 80-7277-010-1. 
STELLNER, František. Zu den Ergebnissen des siebenjährigen Kriegs in Europa. Prague Papers on the History of International Relations. 2000, roč. 4, s. 85-98. Dostupné online [PDF]. ISBN 80-85899-93-0. 
VONDRA, Roman. České země v letech 1705–1792 : doba absolutismu, osvícenství, paruk a třírohých klobouků. Praha: Libri, 2010. 384 s. ISBN 978-80-7277-448-7. 
WANNER, Michal. Sedmiletá válka v Orientu. Praha: Libri, 2001. 256 s. ISBN 80-7277-034-9.

Sedmiúhelníková čísla jsou figurální čísla odpovídající sedmiúhelníku. Nté sedmiúhelníkové číslo je počet stejně velkých „bodů“, ze kterých lze sestavit pravidelný sedmiúhelník, jehož strana má délku n.
1, 7, 18, 34, 55, 81, 112, 148, 189, 235, 286, 342, 403, 469, 540, 616, 697, 783, 874, 970, 1071, 1177, 1288, 1404, 1525, 1651, 1782, … (Posloupnost A000566 v databázi On-Line Encyclopedia of Integer Sequences).
V posloupnosti 7úhelníkových čísel se sudá a lichá čísla opakují vždy podle vzoru ...liché, liché, sudé, sudé...
5 sedmiúhelníkových čísel je o 1 menší než trojúhelníkové číslo a 55 je zároveň trojúhelníkové a čtvercové pyramidové číslo.
    {\displaystyle \sum _{n=1}^{\infty }{\frac {2}{n(5n-3)}}={\frac {1}{15}}{\pi }{\sqrt {25-10{\sqrt {5}}}}+{\frac {2}{3}}\ln(5)+{\frac {{1}+{\sqrt {5}}}{3}}\ln \left({\frac {1}{2}}{\sqrt {10-2{\sqrt {5}}}}\right)+{\frac {{1}-{\sqrt {5}}}{3}}\ln \left({\frac {1}{2}}{\sqrt {10+2{\sqrt {5}}}}\right)}

Seifhennersdorf (hornolužickosrbsky Wodowe Hendrichecy, dolnolužickosrbsky Zaruž) je saské město v zemském okrese Zhořelec. Leží na jihovýchodě Saska u českých hranic. Od okresního města Zhořelce je vzdáleno asi 50 kilometrů jihozápadním směrem. Má přibližně 3 700 obyvatel.
Seifhennersdorf se původně skládal z pěti vesnic ležících v údolí řeky Mandavy a Leutersdorfského potoka. Procházejí jím silnice S 139, S 140 a S 141 a železniční trať číslo 236.
První písemná zmínka pochází z roku 1352, ale město jistě muselo existovat již v první polovině 13. století.
Oberdorf (Horní vesnice) – nejvýchodněji položená část města leží u hranic s českým Horním Jindřichovem. V této vesnici se na úpatí vrchu Jockelberg nachází původní samota Feldhäuser (Polní domky), ze které dodnes zbyl pouze název ulice Feldhäuserweg.
Mitteldorf (Prostřední vesnice) – navazuje na Oberdorf a táhne se dále podél toku Mandavy. Pod vlakovým nádražím se část Mitteldorfu nazývala Die Scheibe, po ní převzala název současná ulice An der Scheibe. Nad Große Mühle (Velkým mlýnem) se nacházela část An dem Mehre (Na výšině). Samotný Mitteldorf je rozdělen řekou Mandavou na dvě části: Kirchseite na pravé straně řeky a Waldseite na levé straně řeky blíž k českým hranicím. Oberdorf a Mitteldorf tvoří centrum Seifhennersdorfu.
Seiffen (Sejfy) – dostaly svůj název podle sejpů, které vznikaly při získávání drahých kovů. První zmínka o části je z roku 1402, vesnice je jmenována jako Seyffen. Část názvu této vesnice převzalo současné město do svého názvu. Ležely v údolí Leutersdorfského potoka na úpatí vrchu Stolleberg. Dále k nim náležely osady Harthe na severu města a osada Folge, v současnosti náležející do katastru obce Leutersdorf.
Läuterau – leží pod Sejfy na jihovýchodním okraji města pod vrchem Hrádek. Dříve nesla tato část název Otterau, později Leiterau'.' V současnosti po této části nese název ulice An der Läuterau.
Halbendorf – nachází se pod Hrádkem u státní hranice. Roku 1566 je o ní první písemná zmínka, ještě jako Kleinhennersdorfu. Jedná se o nejmladší část města. Další varianty názvu: das halbe Dorf (1719) či das Halbedorf (1805).Město Seifhennersdorf převzalo své jméno po Mitteldorfu jehož název se během dob měnil: první písemná zmínka z roku 1352 ho pojmenovává Henrici villa apud Romberch, tedy Jindřichova ves u Rumburka, o šest let později čteme o Heinrichstorfu. Dále se vyskytují názvy Henricivilla prope Romberg (1384), Heinrichsdorff (1402), Heynerstorff am Seyffe (1447), Hennersdorff im Seiffenn (1483), Niederhennersdorf sammt den Seiffen (1584) či Hennersdorf in Seiffen (1657). Nakonec se na mapě z roku 1805 objevuje název Seifhennersdorf, spojenina původního Hennersdorf in Seiffen.

Sejmi eso (v anglickém originále Smokin' Aces) je americko-britsko-francouzský kriminální film z roku 2006, který režíroval Joe Carnahan podle vlastního scénáře. Film se odehrává v Las Vegas. V hlavních rolích se zde představili Jeremy Piven (magik Buddy Israel), Ryan Reynolds a Ray Liotta (agenti FBI). Proti nim jde mafie (Ben Affleck, Alicia Keys a další). Ve snímku byla použita například píseň „Big White Cloud“ od velšského hudebníka Johna Calea. V roce 2009 byl představen prequel nazvaný Sejmi eso 2.

Sekanka, Hradce, Šance či Hradišťko u Davle – městečko ostrovského kláštera jsou pozdější označení pro zaniklé středověké městečko (řemeslnickou osadu, trhovou ves) neznámého původního názvu na vysokém ostrohu v klínu mezi soutokem Vltavy a Sázavy, na dnešním katastrálním území Hradištko pod Medníkem obce Hradištko v okrese Praha-západ, nad ostrovem svatého Kiliána a Davlí, ve výšce asi 50–60 metrů nad původní hladinou Vltavy, asi 2 kilometry severozápadně od jádra dnešního Hradištka. Městečko, založené ostrovským klášterem, tu krátce existovalo v polovině 13. století, domy byly pravděpodobně jen provizorní a opevnění nedostavěné a nejsou známé žádné dobové písemné doklady o něm. Patří mezi nejvýznamnější archeologické lokality z období středověku, je mimořádným dokladem města zaniklého v raném stadiu svého vývoje. Název Sekanka je dnes vztahován k původně trampským chatovým osadám v oblasti.
Při archeologických průzkumech byly nalezeny stopy slovanského osídlení území již z doby kolem 7. století.
Městečko není zachyceno v písemných pramenech. Bylo založeno ve 13. století (někdy mezi 2. čtvrtinou a 60. lety 13. století) a patřilo Ostrovskému klášteru, nacházejícímu se ostrově svatého Kiliána ve Vltavě západně od Sekanky. Městečko bylo řemeslnickým střediskem kláštera. Podle nálezů se usuzuje, že se zde řemeslnici zabývali kovářskými pracemi, tavením a zpracováním železa, výrobou bronzových předmětů, hrnčířstvím, kožedělnictvím a výrobou předmětů domácí spotřeby i ozdobných předměrů (přezky, kladívka, nůžky, hřebeny, hrací kostky). Sekanka byla trhovou vsí, které měla díky svým majitelům až raně městský charakter. Některé nálezy jsou k vidění v Regionálním muzeu v Jílovém u Prahy.
Obyvatelé městečko opustili během braniborského rabování (1278–1283, nejčastěji bývá předpokládaný zánik datován k roku 1278, kdy bylo vypleněno okolí i klášter) a zřejmě z důvodů nedostatečného zemědělského zázemí již neobnovili. Z množství nálezů se usuzuje, že obyvatelé městečko opustili při náhlém přepadení.Pravděpodobně po jeho zániku vznikla pod soutokem Vltavy a Sázavy osada a později městečko Davle. Roku 1310 je v soupisu majetku Ostrovského kláštera zmíněn hospodářský dvůr Hradysscze, dnešní ves Hradištko, která se nachází na pláni ostrohu asi 2 kilometry jihovýchodně od Sekanky. Název Sekanka je dnes vztahován k chatovým osadám nacházejícím se v oblasti.V 50. a 60. letech 20. století zde probíhal jeden z klíčových výzkumů české archeologie středověku. Byly nalezeny unikátní doklady kamenného opevnění a nálezy dokládající obchod a dálkové kontakty.Jak na ostrožně, tak na protějších svazích u sv. Kiliána se nacházejí rozsáhlé pozůstatky středověkých úvozových cest. Areálu daly jméno Sekanka mohutné do skály vytesané úvozy v severní části ostrožny.Opevnění bylo především na jižní straně, protože z ostatních stran je místo chráněno strmými skalnatými srázy a řekami. Ostrožnu přepažují dvě linie sestávající z vnějšího valu, mohutného příkopu a vnitřního valu. Vnější val vznikl z materiálu vyhloubeného z příkopu šírokého přes 10 metrů. Na místě vnitřního valu byla ve 3. čtvrtině 13. století budována kamenná dva metry vysoká kamenná hradba spojovaná maltou, byla však dokončena jen z necelých dvou třetin. Její zbytky dodnes místy vystupují z valu. Přístup vedl podél východní hrany a chránila ho blíže neurčená stavba v linii vnitřní fortifikace.Centrem městečka bylo prostranství lichoběžného tvaru o výměře asi jednoho hektarua, které bylo obklopeno asi 60 stavbami, z nichž 40 se podařilo archeologicky zachytit. Jednotlivé parcely měly velikost zhruba 10 × 30m a dnes jsou patrné jako obdélné jámy. Usedlosti byly zahloubeny zhruba do hloubky 1,5–2 metry pod okolní terén, šlo o polozemnice a zemnice, jejichž stěny tvořily silné fošny, omazané jílem smíšeným se slámou. Stavby byly jednopodlažní a patrně byly jen provizorii, které měly v budoucny nahradit plnohodnotné domy. Na špičce ostrožny bylo v době výzkumu zachyceno několik jámovitých prohlubní.Část území, zejména celý hřbitov, zničila pískovna, která se nachází severně od bývalého náměstí. V lokalitě Sekanky, pravděpodobně v místech bývalé pískovny, se nachází též skládka inertního odpadu. První etapa rekultivace proběhla v roce 2012, před další fází rekultivace je ještě využívána zůstatková kapacita skládky.V roce 1965 byla lokalita zapsána do rejstříku kulturních památek pod číslem 2-2357 a názvem „Zaníklé město – hradiště Hradce (Šance, Sekanka)“, dnes je v Ústředním seznamu kulturních památek evidována pod rejstříkovým číslem 31789/2-2357 a katalogovým číslem 143330 a pod názvem „městiště Sekanka, archeologické stopy“.
Městiště je přístupné pouze po hlavní hřebenové ulici a cestě směrem z centra Hradištka, tedy ulicí K Sekance. Od zámku a autobusové zastávky je vzdáleno asi 2 kilometry. Tato přístupová cesta je značena též jako cyklotrasa. Strmé svahy po stranách ostrohu přístup neumožňují, pouze na jeho severním konci vede stará úvozová cesta úbočím až k hrotu poloostrova na soutoku řek. Rekreační chaty se nacházejí v zalesněném území jak po obvodu ostrožny, tak u její paty při březích řek, ojediněle i ve svazích. Vzhledem k přirozenému odříznutí ostrohu od okolní krajiny je území rekreačně užíváno převážně jen místními chataři.
Na ostrožně je i několik vyhlídkových míst. Zimní vycházky jsou výhodné kvůli lepším výhledům přes neolistěné stromy i kvůli tomu, že není chatařská sezona.
Miroslav Richter: Hradišťko u Davle - městečko ostrovského kláštera, Praha : Academia, 1982, 324 s. + 64 kříd. tab. + 3 samost. příl.
Jaroslav Kavan: Problematika datování a funkce některých výrobků z kosti a parohu u Slovanů na základě nálezů na Sekance u Davle, Vznik a počátky Slovanů 5, (1964), s. 217–249, 6 tab
Pavel Radoměrský: Příspěvek k datování středověké osady na Sekance a problematika nálezů tzv. měděných brakteátů ve střední Evropě. Muzejní a vlastivědná práce 4 č. 3, (1966), s. 151-157
Davle : Středověký klášter, klášterní městečko a staré cesty, Archeologický atlas Čech, Archeologický ústav AV ČR v Praze, 2012–2015
Sekanka (zaniklá středověká osada) (okres Praha-západ), Bibliografie dějin českých zemí, Historický ústav AV ČR

Sekenenre Tao (česky Statečný) byl egyptský faraon 17. dynastie. Přesná doba jeho vlády není známa, vládl přibližně kolem roku 1560 př. Kr.
Sekenenre Tao byl pouze králem Horního Egypta se sídlem ve Vesetu, Severní část Dolní Egypt byl již skoro jedno století pod nadvládou Hyksósů. Faraon Tao udržoval určitou protiváhu vůči Hyksóské vládě, sídlíci v Avarisve východní části nilské delty, i když jim odváděl povinné daně. Byly to jednak diplomatické výměny vzkazů a pokynů mezi oběma vladaři ale také četné vojenské aktivity, které se množily již od vlády jeho předchůdce Intefa VII. (Nubkheperre Intef). 
V historickém povědomí následných generací se uchovaly události bojů o opětné sjednocení Egypta od Hyxoské nadvlády v úrodném Dolním Egyptě. Zachoval se zápis v Papyrusu Sallier 1, kde se popisuje jedna vzájemná korespondence mezi vládcem v Avaris Apopim a Tao Seqenerem ve Vesetu, v bibliografii uváděná jako povídka “O sporu mezi Sekenenrea a Apopiho” (v překladu):
Sekenenre tento dopis pochopil jako záminku k rozpoutání války. Podílel na aktivním diplomatickém pózování, které přesahovalo pouhé výměny urážek s asijským vládcem na severu. Vedl vojenské potyčky proti Hyksósu a patrně v nich také zemřel, jak lze usoudit z hlubokých zranění jeho lebky, potvrzené na nalezené mumii v Dér el-Bahrí, uložené v Egyptském Muzeu v Káhiře. Vojenské střety mezi oběma oblastmi pokračovaly i v další generaci za krále Kamose a skončily vypuzením Hyxsósů v počátku 18. dynastie za vlády faraona Ahmose I.
Mumie Sekenenrea byla nalezena v roce 1881 Brugschem a Masperem v hrobce královny z 18. dynastie Inhapi (asi vedlejší manželka Ahmose I.) v Dér el-Bahrí, kde byly již dříve uloženy ostatky Amenhotepa I.. Pozdější výzkumy mumie Sekenenrea, provedené E. Grebautem (francouzský egyptolog) po odvinutí bandáží, ukázaly na vážná poškození čela lebky, proseknutí krku sečnou zbraní. Násilná smrt se přičítá jeho účastí na střetu s Hyxósy, ne-li popravě Hyxóským králem
. Na rentgenových snímcích z r. 1960 je patrné, že obvyklá sofistikovaná mumifikace krále, nebyla provedena, nejspíše vzhledem k stavu mrtvého těla a nutnosti rychlého pohřbu.. Některé doprovodné nálezy, kanopy, zlomky nádob nubijského původu naznačují, že Nubijci byli ve válce s Hyxosy spojenci Egypťanů.
Doba vlády Seqenenrea, přibližně 3 roky, mu nedala možnost vybudovat rozsáhlejší stavby, či trvalejší monumenty. Jedním z nemnoha je palác v Deir el-Ballas, který byl zbudován vládci Horního Egypta v Thebách v období Hyxoské expanze. Po vítězství Egypťanů nad Hyxsosi ale byl chrám zapomenut a až v letech 1900-1 byly expedicí Kalifornské University prozkoumány jeho zbytky a jeho původní pravděpodobná podoba.
Hayes, William C. Egypt: From the Death of Ammenemes III to Sequenenre II," in Volume 2, Chapter 2 of the "Cambridge Ancient History", Revised Edition (Cambridge, 1965).

sekulární stát – stát, kde je církev od státu odloučenav astronomii (týkající se dlouhodobých pohybů)sekulární paralaxa
sekulární rovnicedalší významysekulární akcelerace – trend zrychlování rozvoje dětí s rozvojem civilizace
sekulární institut – společnost zřízená nebo uznaná kompetentní církevní autoritou

Seleukovci byli dynastií makedonského původu, která ovládala od roku 312 př. n. l. asijskou část panství Alexandra Velikého.
Seleukos Níkátor, zakladatel rodu, byl jedním Alexandrových nástupců (tzv. diadochů), kteří v letech 321 př. n. l. – 301 př. n. l. uchvátili vládu v jednotlivých državách makedonské monarchie (dalšími významnými diadochy byli Antigonos Jednooký, Ptolemaios a Lýsimachos). Největší rozloha seleukovské říše spadá do druhé poloviny 3. století př. n. l., kdy se fakticky kryla s hranicemi někdejší perské říše Achaimenovců. Tehdy zahrnovala oblasti od Malé Asie přes Sýrii, Mezopotámii a íránské kraje až k povodí řeky Indus. Následný vývoj lze definovat jako odpadávání východních částí, které postupně dobývali Parthové. Okolo roku 100 př. n. l. se bývalá mohutná říše scvrkla pouze na území dnešní Sýrie. Rozvrat zbytku říše nastal v roce 64 př. n. l., kdy se Sýrie stala římskou provincií.

Šelmy (Carnivora) jsou různorodý řád zahrnující okolo 260 placentálních savců. Potravu téměř všech šelem tvoří maso, některé (například kočkovití) jsou dokonce pravými masožravci, jiné (například medvědovití) jsou všežravci. Hyenka hřivnatá a mnoho dalších druhů se živí hmyzem. Veřejností je jako býložravá šelma  považována panda velká, jejíž stravu tvoří z drtivé části (nikoliv však výlučně) bambusové listí. Dle dostupných zdrojů se panda příležitostně také živí vejci, hmyzem a rybami; je tedy všežravcem. Šelmy identifikujeme podle charakteristického tvaru lebky a podle chrupu s typickými špičáky a řezáky.
Šelmy se co do velikosti velmi liší, ale sdílí několik podstatných znaků, které je předurčují k loveckému stylu života. Typická šelma je rychlá a hbitá s ostrými zuby a drápy, má vynikající sluch, zrak a čich. V oku je odrazová vrstva, tapetum lucidum, které umožňuje vidět ve tmě.
Kočkovité šelmy kromě geparda mají zatahovací drápy a tak si je udržují ostré. Ostatní šelmy mají drápy většinou tupější a nezatažitelné, často je používají k hrabání. Masožravé šelmy mají velmi dobře vyvinuté trháky, jinak je tomu u šelem všežravých a býložravých.
Čelisti u většiny šelem jsou mohutné plné ostrých zubů, uzpůsobené pro efektivní zabíjení, ale i porcování kořisti. Dolní čelist je k lebce připojena válcovitým kloubem, takže se může pohybovat jen nahoru a dolů. Pro mocný stisk ostrých špičáků mají vyvinutý spánkový sval, který dosahuje nejvyšší účinnosti při otevřené tlamě. Stoličky a třenové zuby bývají uspořádané do trhákového komplexu, zuby do sebe při skusu dokonale zapadají. Pro trhání používají hlavní žvýkací sval. Chrup je heterodontní, počet zubů je 28 – 48, podle druhu.
Dravé druhy šelem se adaptovaly k rychlému pohybu, který potřebují k pronásledování kořisti. Páteř je velmi pružná, nohy dlouhé, klíční kost značně redukovaná, aby dala větší prostor pro pohyb lopatek. Některé zápěstní kůstky jsou srostlé (scaphoid a lunatum), čímž umožňují delší krok a zvýšení rychlosti běhu. Radius a ulna jsou volné, bez srůstu a redukcí.
Některé šelmy žijí samotářsky, jiné se spojují do párů. Další se spojují do všemožných skupin. Například lví smečky mají poměrně složitou strukturu, skládají se z několika sobě příbuzných rodin. Lvi, mnohé psovité šelmy a někteří další žijí ve smečkách, společně pečují o mladé, spolupracují při lovu a vůbec spolu tráví většinu času.
Šelmy patří na vrchol potravního řetězce. Některé druhy loví ve smečkách, jiné osamoceně. K lovu využívají své ostré smysly a velmi často na kořist zaútočí z úkrytu. Některé šelmy se ke kořisti připlíží a kořist uštvou během na dlouhé trati, případně loví skokem po krátkém sprintu. Způsob usmrcení oběti je různý podle druhu šelmy, kočkovití se zakousnou do šíje a snaží se poškodit míchu, případně prokousnou krk a tím kořist udusí. Psovití naproti tomu obětí prudce třesou, až ji zlomí vaz. Oproti tomu lasičky prokousnou kořisti lebku, tuto techniku lovu používá i jaguár jako jediná kočkovitá šelma. Šelmy často loví zvířata, jež jsou větší než ony samy.
Šelmy od útlého mládí rozvíjejí své bojové schopnosti. Mláďata si spolu často hrají a tím se učí zjišťovat sílu protivníka.
Lvi obvykle loví ve smečkách, když se chtějí zmocnit velkého zvířete, tak se samice plíží v rojnici až do vzdálenosti pár desítek metrů, při tom se snaží kořist obklíčit. Po krátkém útoku se snaží skolit zvíře na zem a prokousnout mu hrdlo. Dospělí samci většinou žijí samotářský život, a proto se lovu ve smečce účastní jen málokdy.
Šelmy mezi sebou navzájem komunikují a to jak pachovými značkami tak i signály. Pachové značky většinou používají k vymezování teritorií, ale i k vyhledávání potenciálního partnera. Když se šelmy potkají, používají ke komunikaci různé pozice a gestikulace, dokonce i výrazy v obličeji hrají roli. Hlasové projevy používají k předávání různých sdělení jako je vstřícnost k partnerovi nebo hrozba nepříteli.
Dříve se šelmy dělily do dvou oddělených řádů: šelmy (Carnivora) a ploutvonožci (Pinnipedia). Skutečně se šelmy z těchto dvou řádů na první pohled liší. Ale při bližším prozkoumání se přišlo na to, že ploutvonožci jsou vlastně šelmy, které se specializovaly na vodní život. Pravděpodobně vznikly z předků společných s medvědovitými.
Většina šelem se řadí k sekundárním konzumentům, to znamená, že se živí jinými konzumenty. Velké šelmy jsou dokonce vrcholovými konzumenty, v dospělosti nemají přirozené protivníky a stojí na vrcholu potravní pyramidy. Šelmy udržují ekologickou rovnováhu mezi býložravci a vegetací (více viz zpětná vazba kořisti a dravce). Tedy pokud dojde k přemnožení býložravců s negativními dopady na vegetaci, šelmám se daří dobře a rychleji se množí a omezují stav býložravců. A naopak, pokud se přemnoží šelmy, poklesne množství kořisti (býložravců) a snižují se následně i stavy šelem.

Šelmy (Carnivora) jsou různorodý řád zahrnující okolo 260 placentálních savců. Potravu téměř všech šelem tvoří maso, některé (například kočkovití) jsou dokonce pravými masožravci, jiné (například medvědovití) jsou všežravci. Hyenka hřivnatá a mnoho dalších druhů se živí hmyzem. Veřejností je jako býložravá šelma  považována panda velká, jejíž stravu tvoří z drtivé části (nikoliv však výlučně) bambusové listí. Dle dostupných zdrojů se panda příležitostně také živí vejci, hmyzem a rybami; je tedy všežravcem. Šelmy identifikujeme podle charakteristického tvaru lebky a podle chrupu s typickými špičáky a řezáky.
Šelmy se co do velikosti velmi liší, ale sdílí několik podstatných znaků, které je předurčují k loveckému stylu života. Typická šelma je rychlá a hbitá s ostrými zuby a drápy, má vynikající sluch, zrak a čich. V oku je odrazová vrstva, tapetum lucidum, které umožňuje vidět ve tmě.
Kočkovité šelmy kromě geparda mají zatahovací drápy a tak si je udržují ostré. Ostatní šelmy mají drápy většinou tupější a nezatažitelné, často je používají k hrabání. Masožravé šelmy mají velmi dobře vyvinuté trháky, jinak je tomu u šelem všežravých a býložravých.
Čelisti u většiny šelem jsou mohutné plné ostrých zubů, uzpůsobené pro efektivní zabíjení, ale i porcování kořisti. Dolní čelist je k lebce připojena válcovitým kloubem, takže se může pohybovat jen nahoru a dolů. Pro mocný stisk ostrých špičáků mají vyvinutý spánkový sval, který dosahuje nejvyšší účinnosti při otevřené tlamě. Stoličky a třenové zuby bývají uspořádané do trhákového komplexu, zuby do sebe při skusu dokonale zapadají. Pro trhání používají hlavní žvýkací sval. Chrup je heterodontní, počet zubů je 28 – 48, podle druhu.
Dravé druhy šelem se adaptovaly k rychlému pohybu, který potřebují k pronásledování kořisti. Páteř je velmi pružná, nohy dlouhé, klíční kost značně redukovaná, aby dala větší prostor pro pohyb lopatek. Některé zápěstní kůstky jsou srostlé (scaphoid a lunatum), čímž umožňují delší krok a zvýšení rychlosti běhu. Radius a ulna jsou volné, bez srůstu a redukcí.
Některé šelmy žijí samotářsky, jiné se spojují do párů. Další se spojují do všemožných skupin. Například lví smečky mají poměrně složitou strukturu, skládají se z několika sobě příbuzných rodin. Lvi, mnohé psovité šelmy a někteří další žijí ve smečkách, společně pečují o mladé, spolupracují při lovu a vůbec spolu tráví většinu času.
Šelmy patří na vrchol potravního řetězce. Některé druhy loví ve smečkách, jiné osamoceně. K lovu využívají své ostré smysly a velmi často na kořist zaútočí z úkrytu. Některé šelmy se ke kořisti připlíží a kořist uštvou během na dlouhé trati, případně loví skokem po krátkém sprintu. Způsob usmrcení oběti je různý podle druhu šelmy, kočkovití se zakousnou do šíje a snaží se poškodit míchu, případně prokousnou krk a tím kořist udusí. Psovití naproti tomu obětí prudce třesou, až ji zlomí vaz. Oproti tomu lasičky prokousnou kořisti lebku, tuto techniku lovu používá i jaguár jako jediná kočkovitá šelma. Šelmy často loví zvířata, jež jsou větší než ony samy.
Šelmy od útlého mládí rozvíjejí své bojové schopnosti. Mláďata si spolu často hrají a tím se učí zjišťovat sílu protivníka.
Lvi obvykle loví ve smečkách, když se chtějí zmocnit velkého zvířete, tak se samice plíží v rojnici až do vzdálenosti pár desítek metrů, při tom se snaží kořist obklíčit. Po krátkém útoku se snaží skolit zvíře na zem a prokousnout mu hrdlo. Dospělí samci většinou žijí samotářský život, a proto se lovu ve smečce účastní jen málokdy.
Šelmy mezi sebou navzájem komunikují a to jak pachovými značkami tak i signály. Pachové značky většinou používají k vymezování teritorií, ale i k vyhledávání potenciálního partnera. Když se šelmy potkají, používají ke komunikaci různé pozice a gestikulace, dokonce i výrazy v obličeji hrají roli. Hlasové projevy používají k předávání různých sdělení jako je vstřícnost k partnerovi nebo hrozba nepříteli.
Dříve se šelmy dělily do dvou oddělených řádů: šelmy (Carnivora) a ploutvonožci (Pinnipedia). Skutečně se šelmy z těchto dvou řádů na první pohled liší. Ale při bližším prozkoumání se přišlo na to, že ploutvonožci jsou vlastně šelmy, které se specializovaly na vodní život. Pravděpodobně vznikly z předků společných s medvědovitými.
Většina šelem se řadí k sekundárním konzumentům, to znamená, že se živí jinými konzumenty. Velké šelmy jsou dokonce vrcholovými konzumenty, v dospělosti nemají přirozené protivníky a stojí na vrcholu potravní pyramidy. Šelmy udržují ekologickou rovnováhu mezi býložravci a vegetací (více viz zpětná vazba kořisti a dravce). Tedy pokud dojde k přemnožení býložravců s negativními dopady na vegetaci, šelmám se daří dobře a rychleji se množí a omezují stav býložravců. A naopak, pokud se přemnoží šelmy, poklesne množství kořisti (býložravců) a snižují se následně i stavy šelem.

Semeno je rozmnožovací orgán semenných rostlin, vzniklý z oplozeného vajíčka (ovum). Může však vzniknout i bez oplodnění (jev zvaný apomixe čili partenogeneze).
Je obalený osemením a obsahuje zárodek, většinou s živným pletivem (endospermem). Vajíčka vyrůstají na placentě v semeníku. Slouží k rozmnožení rostliny, přečkání nepříznivého období a také k šíření druhu na delší vzdálenosti.
Semeno má nejčastěji kulovitý tvar. I když se semena různých skupin rostlin velmi liší, základní stavba bývá podobná. Semeno bývá obaleno osemením, suchým blanitým pouzdrem, které vzniká z vaječných obalů. V jednom pólu semena (na obrázku by byla nahoře) může být patrná jizvička, která je pozůstatkem po otvoru klovém u vajíčka. V druhém pólu (na obrázku by byl dole) je pupek, jenž vzniká z chalazy, cévního svazku v poutku vajíčka.
Na vnitřní stranu osemení navazuje většinou endosperm, vnitřní živné pletivo, které vzniká z zárodečného vaku. Obsahuje škrob a vyživuje zárodek (embryo), který se nachází uprostřed semene.
Embryo má anatomickou stavbu, která již přibližně odpovídá budoucímu rozvržení orgánů v rostlině. Má buď jednu dělohu (u jednoděložných), nebo dvě dělohy (u dvouděložných). V dělohách se poprvé objeví i chlorofyl a vznikají z nich děložní lístky. Dělohy někdy obsahují živiny (bílkoviny, škrob, olej). Mezi děložními lístky je u dvouděložných vzrostný vrchol. Jednoděložné rostliny mají také vzrostný vrchol, ale je umístěn vedle dělohy. Dělohy vyrůstají z takzvaného hypokotylu a pod ním je základ budoucího kořínku.
Současně s růstem semene roste i plod, který vzniká z pestíku, případně i jiných květních částí. Plod obsahuje jedno nebo více semen, která se šíří někdy společně (pukavé plody) a někdy zvlášť.
Šíření semen je stejně rozmanité, jako šíření pylu po opylení. Existuje několik cest, jimiž se dá semeno přenášet z mateřské rostliny na nová stanoviště, zejména větrem, hmyzem nebo vodou. Bližší informace o transportu semen v plodech najdete v článku plod.
Jedním ze způsobů šíření semen je mechanismus kadidelnice. Což znamená, že semena jsou uložena na dně poháru, který je seshora otevřený a semena jsou za větrného počasí, větrem vyvívána a rozptylována po okolí. To zabezpečuje, že se semena rozptýlí do větší vzdálenosti.
Za příhodných podmínek začne semeno klíčit. Začne přijímat vodu a bobtnat. Osemení pukne a zárodek vyrůstá vzrostným vrcholem napřed. K urychlení klíčení a odstranění dormance se používá i přírodních způsobů, jako je například máčení semen v čajovém výluhu.
ČERNOHORSKÝ, Zdeněk & STŘIHAVKOVÁ, Hana. 1964. Základy rostlinné morfologie. SPN. Praha.
Reisenauer R. et al.: CO JE CO? (1) Příručka pro každý den. Pressfoto - vydavatelství ČTK, Praha, 1982
