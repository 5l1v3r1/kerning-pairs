
Pašeráctví nebo pašování je utajovaná přeprava zboží nebo osob přes státní hranice či jiná střežená místa (například do budovy vězení) porušující zákony dané země. Nedovolená přeprava zboží přes státní hranici se také označuje jako podloudnictví a stát ji obvykle stíhá jako trestný čin. Pašování často souvisí s ilegálním obchodem nebo i další trestnou činností. Mezi motivace k pašeráctví patří neplacení celních poplatků, ilegální obchod, přeprava kradených předmětů, drogy, alkohol, ilegální imigrace, daňové úniky, pašování věcí k vězňům atd. Pašeráctví je prováděno většinou za účelem hmotného zisku nebo jiného osobního prospěchu.
K pašeráctví dochází tehdy, když se vytvoří nerovnováha trhu, zdanění či životní úrovně či zákonů v hraničních zemích. Požadavky společnosti na zakázané či levnější zboží, služby nebo svobody vedou k pašeráctví. Mezi nejběžnější lze zařadit cigarety a alkohol. Pašerák se vystavuje hrozbě civilních a kriminálních trestů, pokud by byl chycen. Další zisky s pašeráctví pocházejí z úniku na dani, kdy např. pašerák nakoupí zboží ve státě s nízkou daní a propašuje ho do státu s daní vyšší, kde by mohlo být prodáno za mnohem vyšší cenu.
S ohledem na překročení hranic lze rozlišovat různé druhy přepravy pašovaného zboží, může být ukryto jen v zavazadle, ale třeba také v tělesných dutinách. Pašerák může být černý pasažér nebo cestovat na falešný pas, a to jak letadly, vlaky, automobily, tak na lodích (zejména v Mexickém zálivu). Může také pašované zboží přepravovat např. pomocí plovoucích kontejnerů přes hranici proudem pohraniční řeky. Využívají se různé pašerácké cesty a stezky, pašerácké tunely apod.
V českém právu bylo podloudnictví naposledy výslovně definováno v celním zákoně č. 114/1927 Sb., který platil až do roku 1954. Podle jeho § 129 a 130 šlo o úmyslnou přepravu zboží přes celní hranici, jehož vývoz, dovoz i jen průvoz přes území státu byl zakázán, stejně jako uvádění takového zboží do volného oběhu, případně zkrácení cla zatajením či nedodáním zboží celnímu úřadu. Za podloudnictví mohla být uložena pokuta, jejíž výše se odvíjela od ceny zboží či od zkráceného cla, a propadnutí zboží. V závažnějších případech, např. pokud šlo o recidivu, pokud bylo spácháno ve větším rozsahu nebo se zbraní, hrozil podle § 131 trest odnětí svobody až na jeden rok.
Trestní zákoník z roku 2009 trestný čin podloudnictví nezná, nicméně obsahuje podobné skutkové podstaty, např.:
provedení zahraničního obchodu s vojenským materiálem bez povolení nebo licence (§ 265)
porušení povinnosti v souvislosti s vydáním povolení a licence pro zahraniční obchod s vojenským materiálem (§ 266)
nedovolená výroba a jiné nakládání s omamnými a psychotropními látkami a s jedy ve formě dovozu, vývozu nebo průvozu (§ 283)

Pásmo Gaza (též Pásmo Gazy, arabsky: قطاع غزة, Qittāc Ghazah, hebrejsky: רצועת עזה, Recu'at Aza, anglicky: Gaza Strip) je území při pobřeží  Středozemního moře. Na jihozápadě sousedí s Egyptem (zde Pásmo Gaza končí na někdejší hranici mezi Egyptem a Britským mandátem Palestina) a na jihu, východě a severu s Izraelem (zde Pásmo Gaza končí na linii příměří podle dohody o příměří mezi Egyptem a Izraelem, uzavřené 24. února 1949). Je zhruba 41 kilometrů dlouhé, jeho šířka se pohybuje od 6 do 12 kilometrů a celkově se rozkládá na 360 km2. Mezinárodním společenstvím je považováno za součást státu Palestina, kam kromě Pásma Gaza patří i (územně s ním nesouvisející) Západní břeh Jordánu.
Od roku 2007 je v moci militantní islamistické organizace Hamás, kterou například Evropská unie a USA řadí mezi teroristické skupiny. Ta v roce 2006 vyhrála parlamentní volby a o rok později de facto prostřednictvím svých ozbrojených milicí převzala moc v Pásmu Gaza, odkud vyhnala úředníky a bezpečnostní složky Palestinské autonomie a mnohé civilní pracovníky.Proti Pásmu Gaza je od roku 2007 ze strany Izraele uplatňována pozemní, námořní a vzdušná blokáda. Jižní hranici Gazy uzavírá Egypt, spojenec Izraele. Jako důvod k blokádě Pásma Gaza jsou uváděny „obavy o bezpečnost“. Blokáda je z humanitárních důvodů kritizována ze strany OSN a různých lidskoprávních organizací.Název území je odvozen od jeho hlavního města Gazy. Žije zde přibližně 1,8 milionu Palestinců (Gazanů). Většinou se jedná o uprchlíky či potomky uprchlíků palestinského exodu. Přibližně 2000-3000 (0,7 %) obyvatel jsou křesťané a zbytek jsou sunnitští muslimové.
Oblast dnešního Pásma Gaza byla v roce 1517 dobyta Osmanskou říší, jejíž součástí následně bylo až do první světové války. Na počátku 19. století dominoval regionu kulturně Egypt. Ač bylo pásmo stále pod nadvládou Osmanské říše, mnoho obyvatel byli právě Egypťané, kteří emigrovali kvůli politickým nepokojům.
Během první světové války (1914–1918) sloužilo pásmo jako bojiště, na kterém se utkali Britové proti Turkům podporovanými Němci. Během Třetí bitvy o Gazu bylo 7. listopadu 1917 pásmo Brity obsazeno. Po válce se Gaza stala součástí britského mandátu Palestina pod kontrolou Spojeného království. Židé osidlovali pásmo v okolí Gazy až do nepokojů v Palestině v roce 1929, kdy byli donuceni toto pásmo opustit. Poté vydali Britové zákaz, podle něhož nesměli Židé v tomto pásmu žít. I přesto se někteří Židé vrátili a založili kibuc Kfar Darom poblíž hranice s Egyptem.
Po druhé světové válce vytvořila komise OSN plán na rozdělení mandátní Palestiny, který 29. listopadu 1947 schválilo Valné shromáždění OSN. Podle tohoto plánu měl vzniknout arabský a židovský stát, přičemž oblast dnešního Pásma Gaza měla připadnout budoucímu arabskému státu. Arabské státy však plán odmítly a namísto toho po vyhlášení izraelské nezávislosti 14. května 1948 došlo k první arabsko-izraelské válce. Izrael válku vyhrál, ale Pásmo Gaza obsazené egyptskou armádou získal po dohodách o příměří z roku 1949 Egypt. Ten tomuto území poté vládl až do roku 1967, kdy jej v šestidenní válce dobyl Izrael. V Pásmu Gaza následně vzniklo několik izraelských osad. Počátkem 90. let získala v rámci Oselských dohod kontrolu nad městy v pásmu nově vzniklá Palestinská samospráva, Izrael nicméně udržoval kontrolu nad místním leteckým prostorem, hranicemi a teritoriálními vodami. V roce 2005 se Izrael za vlády Ariela Šarona z celého Pásma Gazy jednostranně stáhl, přičemž evakuoval všechny své občany (do té doby zde žilo necelých devět tisíc Izraelců).
O rok později se v Pásmu Gaza konaly volby, které vyhrálo hnutí Hamás. To se nejprve pokusilo utvořit vládu národní jednoty pod vedením Ismajla Haníji, zahrnující i poražené hnutí Fatah. V roce 2007 však kompletně převzalo moc po násilných střetech s Fatahem, které z Pásma Gazy vyhnalo. Izrael a Egypt následně uzavřely hraniční přechody s Pásmem Gazy a Izrael zavedl námořní blokádu, aby zamezil přísun zbraní do Pásma Gazy, odkud je od roku 2001 ostřelován raketami. Řada arabských států odmítla převzetí moci Hamásem a v roce 2008 uznaly Egypt, Jordánsko a Saúdská Arábie jako jedinou legitimní palestinskou vládu tu na Západním břehu Jordánu pod vedením Mahmúda Abbáse.
V reakci na palestinské ozbrojené útoky (ostřelování raketami a minomety, teroristické útoky a únosy) a pašování zbraní do Pásma Gaza podnikl Izrael v minulosti řadu vojenských operací. Od roku 2005, kdy se Izrael z Pásma Gaza jednostranně stáhl, na něj bylo palestinskými extremisty vypáleno přes jedenáct tisíc střel. S ohledem na tuto hrozbu Izrael vyvinul a začal využívat protiraketový obranný systém Železná kopule, který ničí střely mířící na obydlené oblasti. Za účelem zastavení ostřelování podnikl několik vojenských operací. V roce 2004 podnikl operace Duha a Dny pokání, v roce 2006 operace Letní déšť a Podzimní mraky a v roce 2008 operaci Horká zima. Na přelomu let 2008 a 2009 proběhla rozsáhlá ofenziva označovaná jako operace Lité olovo. Na obou stranách konfliktu si vyžádala asi 1400 mrtvých a více než 5000 zraněných, přispěla však k dramatickému poklesu počtu střel vypálených na Izrael (celkem o 77 % z 3716 v roce 2007 na 858 v roce následujícím). Další ofenzivu, známou jako operace Pilíř obrany uskutečnil Izrael v listopadu 2012. Zabil při ní vojenského velitele Hamásu Ahmada Džabarího a zničil sklady a odpaliště modernějších íránských raket středního doletu. V červenci a srpnu 2014 proběhla operace Ochranné ostří, která byla reakcí Izraele na opětovné raketové útoky na jeho území ze strany palestinských militantních skupin.
Podle americké diplomatické depeše z roku 2008, zveřejněné serverem WikiLeaks, usiloval Izrael o to, aby byla ekonomika v Gaze „stále na pokraji kolapsu“.
12. března 2010 pásmo Gazy navštívil šéf úřadu pro koordinaci humanitárních záležitostí při OSN, John Holmes.
V roce 1998 bylo na jihozápadním okraji Pásma Gaza otevřeno Letiště Jásira Arafata, které bylo v provozu do roku 2000. V roce 2001 Izraelské letectvo zničilo radarovou stanici a řídící věž. Dráha byla zničena izraelskými buldozery v roce 2002.
V tomto článku byl použit překlad textu z článku Gaza Strip na anglické Wikipedii.

Pásová struktura odpovídá přípustným energetickým stavům všech elektronů v kodenzovaných (pevných) krystalických látkách. S pásovou strukturou úzce souvisí i elektrická vodivost jednotlivých látek.
V případě jednotlivých atomů mohou elektrony mít pouze určité energie dané řešením Schrödingerovy rovnice. Při seskupení atomů do molekul spolu začínají interagovat elektrony z různých atomů a již se nejedná o izolované elektrony. Tato interakce vede k hybridizaci atomových orbitálů a rozštěpení energetických hladin. V pevné krystalické látce jsou atomy ve velké koncentraci složeny do pravidelného tvaru. Elektrony jsou zde již velmi 'delokalizované', tj. nelze určit, ke kterému konkrétnímu atomu patří jeden určitý elektron. Tyto elektrony vzájemně interagují a vytvářejí celý pás povolených energií. Vytváření pásové struktury již nelze popsat exaktně Schrödingerovou rovnicí kvůli velkému počtu započítávaných elektronů. Používají se tedy modely, z nichž nejznámější jsou: model těsné vazby, Kronig-Penneyův model, řešení pomocí Greenovy funkce, teorie funkcionálů hustoty (zkr. DFT z angl. density functional theory) a další.
V pevné látce vzniká vždy mnoho elektronových pásů. Tyto pásy se mohou vzájemně překrývat nebo mezi nimi může být určitá mezera, kde se nevyskytuje žádný možný stav a tato mezera se nazývá zakázaný pás. Elektrony v látce pak zaplňují elektronové pásy od energeticky nejnižších (nejvýhodnějších) stavů. Poslední elektronový pás obsazený elektrony je nazýván valenční pás podle toho, že jej tvoří valenční elektrony z jednotlivých atomů krystalu. První neobsazený elektronový pás je nazýván vodivostní pás, protože elektrony v zaplněném valenčním pásu nemohou přispívat k elektrické vodivosti materiálu. Až poté, co se elektrony dostanou do vodivostního pásu, se látka stává vodivou. Zakázaný pás se u polovodičů rozděluje na přímý a nepřímý (například u křemíku).
Levé dva pásy ukazují vodiče, kde se valenční a vodivostní pás dotýkají nebo dokonce překrývají. To znamená, že elektrony mohou přecházet z jednoho pásu do druhého s minimální vynaloženou energií. U polovodičů se objevuje zakázaný pás, takže je potřeba dodat zvnějšku energii, např. teplo, tak aby elektrony překonaly zakázaný pás a poté látka vede proud. Nakonec izolanty mají od sebe energetický a vodivostní pásy tak vzdálené, že je zapotřebí velmi velké energie k překonání zakázaného pásu (viz vodivost dielektrik). Pokud je energie nutná k překonání zakázaného pásu nižší než 3 eV, jde o polovodič, pokud vyšší, jde o izolant.
a) Závislost šířky dovolených pásů na faktoru P (závisí na vazebné energii mezi elektronem a jádrem)

Pasťák je český film Hynka Bočana vyrobený roku 1968 s premiérou až roku 1990 podle stejnojmenného románu Karla Misaře. Film zachycuje typizovaným způsobem strukturu jednoho pražského „pasťáku“ z pohledu mladého učitele (Ivan Vyskočil), který se tam dostane vlastně shodou okolností z menšího města. Druhou rovinou filmu je potom psychologický vývoj – reakce na novou zkušenost, která vede až ke zkáze tohoto učitele.
Film je výjimečným obrazem doby 60. let ČSSR. Autoři si vybrali prostředí mladých delikventů, zavřených v nápravném zařízení, ve kterém je zákon bizarně pokroucen v symbiose tzv. uznávané morálky obecně přijatém režimu s vnitřním mutovaným světem pasťáku. Film je nanejvýš symbolický, jeho děj nelze jednoduše a naturalisticky převyprávět (viz příspěvek níže).
Pasťák začíná pohledem na skupinu žáků před školou, do čehož začíná hrát hudba. Dveře se otevírají a žáci vcházejí dovnitř. Poté opět zavřou. Budou se muset ještě otevřít pro opozdilé žáky i pro hlavního hrdinu, který je učitelem na této škole. Na schodech potkává zaměstnance školy a je jimi pokárán. Pokračuje dále do třídy na hodinu biologie, hodina skončí a žáci utíkají pryč. Jde do kabinetu a přistihne kluky kouřit na záchodě, ale ignoruje je. V kabinetu pročítá pozpátku kroniku školy a vtipně komentuje. Natáhne si budík, zapálí cigaretu a usne, ale cigaretou zapálí vycpané zvíře. Když vidí jeho kolega (František Kovářík), jak stoupá od dveří kouř, probudí ho a následně vtrhne do kabinetu. Pak začne hlavního hrdinu kárat. Když se ho zeptá na článek, který měl učitel napsat, nevydrží to, vytáhne kroniku školy a začne poukazovat s nádechem ostudy na fotky dokazující kolegovu nacistickou minulost. Kolega však zbystří a má z fotek radost.
Další scéna zabírá vlakové nádraží, kde stojí učitel (hlavní hrdina) a jeho milá. Hovoří spolu. Učitel si chce najít nové zaměstnaní v Praze. Políbí svoji milou a nastupuje do vlaku. Po cestě do Prahy se objevuje hlavní hrdina v čekárně a zkoumá nefunkční hodiny. Po dlouhé době se konečně dostává do kanceláře úřadu, kde se ovšem dozvídá, že slíbené místo je už zabrané a že je přeřazen do budovy "U dobrého pastýře".
Odchází a během cesty do práce se zastavuje najíst. Při příchodu do budovy se otevřou dveře a je vřele přivítán. Vchází dovnitř, kde jsou všude mříže a ředitel za sebou pilně zamyká každé dveře. Vcházejí k ředitelovi do kanceláře a hlavní hrdina je seznámen s prací. Je šokován, když mu ředitel ukazuje fotky, jak dopadl jeho předchůdce. Pokračují do jídelny, kde mu je představen pan Helebrant (Jiří Smutný). Potkává se s prvními chovanci. Prohlídka po ústavu pokračuje, přičemž se nakonec dostávají na místo incidentu. Učitel poznává další zaměstnance a věří, že jde pouze o omyl a že zde nemá co dělat. Nakonec ho přesvědčí, že je na správném místě, a je seznámen s během ústavu.
Ten den má už volno a prochází se Prahou. Druhý den dostává oblečení a chovanci na něj čekají připraveni před jízdou do uhelných skladů. Během cesty auto zastavuje u prodejny tabáku, kde je učitel seznámen s rituálem této cesty. Když přijedou do uhelných skladů, nechají v autě konev s pitím. Řidič jim konev hodí a ta se rozlije. Chovanci mají mezi sebou velmi často šarvátky. Přijíždějí do skladů a čekají na šafáře, který jim po malé hádce dá lopaty. Pak teprve začnou překládat uhlí a učitel jde do hospody. Jeden z chovanců, Štrobach (Ivan Chocholouš), na chvíli utíká, ale pak se zase vrací. Učitel všem koupí cigarety a dá jim je za odměnu. Následně jedou všichni zpět do ústavu a sprchují se.
Náhle přichází ředitel a zve si ho k sobě do kanceláře, aby ho pokáral za cigarety a za společnou sprchu, kvůli bezpečnosti. Učiteli jsou ukázány další místnosti a rozhovor s jeho spolupracovníkem působí komicky. Dále jde po schodech dolů, vchází do místnosti, kde sedí skupina chovanců a zasáhne ho bota do hlavy. Kamera podrobně zachycuje náraz jednoho chovance po druhém. Učitel pak vycouvá z místnosti a jde do ložnice, přičemž sdělí jednomu z chovanců Topolovi (Václav Sloup), aby vyhlásil večerku. A tehdy se ukáže, jak pasťák funguje.
V noci pak přiváží bezpečnost přírůstek, který učitel přijímá. Nejdříve jdou spolu do kanceláře a nový přírůstek působí relativně příjemně. Pak je mu přidělena postel a jeden z chovanců říká, že je mu špatně, aby ostatní mohli nového chovance zmlátit. Učitel přibíhá a nachází zmláceného přírůstka a zuří. Dozvídá se o Holubovi (Jiří Krampol), „královi pasťáku“. Pak se zamkne a jde si lehnout, čehož chce využít jeden z chovanců k útěku oknem, ale než se dostane dolů, přibíhá jeden ze zaměstnanců a připraví mu žebřík. Následně jdou probudit učitele, který si toho ani nevšiml.
Další scéna začíná v hospodě a objevuje se „předčítání dopisu“. Učitel tam má schůzku se svoji milou a povídají si o vztahu. Tato scéna končí komickým placením číšníkovi. Hlavní hrdina je pak opilý. Před dveřmi ústavu mu jeho kolega pomůže dovnitř a uloží ho na postel. Následuje hodina matematiky, kde zjistí, že chovanci nejsou příliš vzdělaní a poprvé se dostává do sporu s Holubem. Sice s nim nehne, ale psychologicky v podstatě zvítězí.
Učitel se snaží rozdělit chovancům povinnosti, ale když odejde, Holub rozdá povinnosti sám. Když na to učitel přijde, je naštvaný, ale uvědomuje si, že s tím sám nic neudělá. Po pracích učitel sleduje, jak dva z chovanců z vedoucí skupiny odvádějí nového přírůstka do své místnosti a tam ho komandují. Učitel je pobouřen, křičí na ně a nadává jim. Když si Holub nechá od něho poručit, jeho postavení v pasťáku klesá.
Další den jdou na hromadnou prohlídku k lékařce. Během prohlídky je vidět, jak jsou všichni kromě nového přírůstka potetováni a na konci se chlapci zase „kočkují“. Ředitel dává některým chovancům vycházku a učitel se rozhodne, jelikož si oblíbil přírůstka, že si ho pod svým dozorem vezme ven ke společným toulkám Prahou, kde si povídají.
Film pokračuje slavností a učitel opět pochybuje o své současné práci. Po této scéně je záběr na Vltavu a na učitele, jak pláče. Další den jedou skládat dřevo a mladý přírůstek se rozhodne utéct, s čímž učitel vůbec nepočítal. Chovanci vášnivě diskutují na téma útěku, ale než se nadějí, bezpečnost (policie) přiváží přírůstka zpátky do pasťáku. Učitel hovoří s četníky (policisty) a dozví se, že mu přírůstek celou dobu lhal, a je z toho zklamaný. Četníci (policisté) řeknou, že se pro přírůstka ráno staví a odjíždějí.
Chovanci ho znovu ztlučou a učitel ho odnese na samotku, kde zjistí, že si nechal udělat tetování i on. Další den se chovanci fotí ve vánici a bezpečnost (policie) odváží přírůstka.
K večeru nastává jedna z radostných situací, když někteří chovanci přinášejí pytle s ovocem, které rozdávají; učitel však několika větami náladu ruší a děj se vrací do stereotypního napětí. Film pokračuje koulovačkou na dvoře a soupisem vánočních dárků. Chovanci mají vycházku na nákup vánočních dárků a procházejí se Prahou. Poté následuje scéna s přípravou na vánoční večeří. Ředitel rozdá po večeří všem chovancům dárek, učitel pouští vánoční hosty z pasťáku. Chovanci popíjejí a mají spolu potyčky. Pak přiběhne Topol a začne bezmocně, téměř se slzami v očích, říkat, že mu ukradli fotky a tak dále. Učitel se rozzlobí a jde okamžitě k vedoucí skupině do pokoje, kde postupně rve přikrývky z postelí. Podívají se spolu s Holubem do očí a strhne i tu poslední přikrývku z postele Holuba.
V tu chvíli Holub udeří pěstí učitele, kterému začne téct krev z nosu. Začnou se prát a přiběhnou další chovanci, přičemž někteří se přidávají na Holubovu stranu – tak i Topol – a někteří stojí v pozadí a přihlížejí. Nakonec učitel spadne na zem a chovanci se rozejdou. Zavládne chvíle ticha, Topol se vrací k tělu učitele pro klíče. Chovanci začnou všechno kolem rozbíjet a utíkají z pasťáku do města. Za chvíli přijíždí k pasťáku bezpečnost (policie), ale pasťák už je prázdný. Film končí záběrem na bezvládné tělo učitele na místě, kde byl zbit.
Celá délka, tedy 91 minut, je nabita akcí. Film působí během děje proměnlivě, byť se některé chvíle zdají, že už ve filmu byly. Snímek ukazuje, jak by takový pasťák za komunismu mohl fungovat, a je vidět, že ho lze přirovnat organizmu, který je propleten řadou složitých i jednoduchých vztahů. Film Pasťák byl dlouhou dobu zakázán. Přestože byl natočen v roce 1968, měl premiéru až v roce 1990 po pádu komunistického režimu. Děj se odehrává v 60. letech 20. století a je velice psychologický. Snaží se zobrazit "problematickou mládež", ale film je přehnaný a nereálný. Učitel byl postaven do naprosto nemožné situace a celkově film spíše líčí teorii, než aby čerpal z faktů. Postavy jsou silně typizované s psychologickým záměrem, ale na některé postavy se názor diváka během děje změní. Nicméně film je velice odvážný a bylo velmi podivné, že se povedlo i přes velké komplikace takový film vůbec natočit. Je zde geniálně zobrazena struktura pasťáku, i když v podstatě nadreálně. Toto dílo je velice zajímavé a celou dobu si zachovává napětí. Projevuje se mnoho dějových linií a hlavní hrdina (učitel) prochází dlouhým a radikálním psychologickým vývojem. Ve filmu je mnoho zlomových situací, které se objevují v jeho průběhu a ten, kdo předem neví o tom, že se jedná o novelu, bude pravděpodobně koncem velmi překvapen, jelikož celou dobu to vypadá, že se problém nakonec vyřeší. Prvním zlomovým momentem je, když se učitel dozvídá u ředitele kanceláře, v čem bude jeho nová práce spočívat. Scéna působí naprosto hororově. Autor chtěl dílem patřičně šokovat, což se mu na 120% povedlo, a přesto že divák u tohoto snímku počítá téměř se vším, nejednou bude překvapen. Druhý významný moment pro hlavního hrdinu nastává tím, že se dozvěděl od četníků o lhaní přírůstka, kterému do té doby plně věřil. Poté film nabírá nádech nedůvěřivosti a možná i částečného spiknutí. Posledním a rozhodujícím důležitým moment je scéna, kdy si učitel troufne na Holuba a následně je učitel umlácen skupinou chovanců. Ve filmu je také vidět, jak s postupujícím časem ztrácí učitel chuť žít a dostává se kvůli pasťáku do zvláštní nálady. Beznaděj je viditelná v tom, že i přes veškerou snahu nebyla naděje uniknout tomu, jak film dopadne, což působí depresivně, až mi připadá, že na každém rohu číhá zrada. Většina postav jsou kuřáci a učitel je občas návštěvníkem hospod, kde se opijí. Snímku také dle mého názoru rozhodně pomohlo k doplnění atmosféry jeho černobílé zpracování. Někdy vypadá až parodicky scéna z Pasťáku, ve které je ukázka hodiny matematiky. Na tabuli je napsán velmi jednoduchý matematický příklad a vyvolaný žák ho není schopný vyřešit správně, byť se pokoušel o výpočet několikrát, každý jeho pokus skončil špatným výsledkem. Během výpočtu pak učitel má v podstatě narážky a zesměšňuje žáka. Situace působí tak, že chovanci jsou velice hloupí a nemají ani základní vzdělanost, která je tak potřebná. Téměř se zdá, že to nejsou ani plnohodnotní lidé a i tato situace buduje u diváka pocit obav z toho, že by takového chovance mohl normálně potkat. Učitel následně řekne zkoušenému žáku, ať se posadí a ptá se, kdo by byl schopný, ten příklad vypočítat, ale nikdo se nehlásí. Chovanci působí jako totální nevzdělanci, když nedokážou takový jednoduchý výpočet spočítat. Pro diváka je také velmi hrůzná scéna, když chovanci dostanou na vánoce vycházku a mohou se volně procházet po městě. To v kombinaci s ostatními scénami filmu vytváří u diváka náhlé obavy, že i on může kdykoli potkat takového jedince a přitom to vůbec nemusí zaznamenat.

V roce 1962 byl členem skupiny The Jury, ve které s ním hrál i kytarista Albert Lee. Po jejím rozpadu pokračovali Donaldson a Lee spolu v další skupině The Nightsound. Následně se s Leem rozešel a přešel ke skupině Zoot Money's Big Roll Band, se kterou hrál až do roku 1967, kdy se přetransformovala do Dantalian's Chariot, kde působil do jejího rozpadu v roce 1968. V létě 1968 se opět spojil s Leem a založili spolu skupinu Country Fever, která se však o necelý rok později rozešla. V letech 1970−1971 hrál s Fotheringay. V roce 1974 odehrál několik koncertů jako doprovodný hudebník dua Ashton & Lord. V následujícím roce hrál na dvou albech Johna Calea a rovněž jej doprovázel při koncertech.Působil jako studiový hráč u vydavatelství Island Records a spolupracoval tak s rozdílnými hudebníky, jako jsou Mike d'Abo, Mike Heron nebo Sandy Denny.

Patara (turecky Patara Plajı) je jednou z největších tureckých pláží. Nachází se v Lýkii poblíž města Patara na pobřeží Turecké riviéry.
Osmnáctikilometrová pláž je nejdelší ve svém regionu a dosahuje šířky 200 až 300 m. Má jemný písek a mělké moře. Je to jedno z míst, kde mořské želvy opouštějí svá vajíčka. Z tohoto důvodu je pláž chráněným místem. Její východní bod tvoří skalní ochoz s rozhledem přes skalnaté zátoky. Místo je oblíbenou kulisou pro filmaře.
V tomto článku byl použit překlad textu z článku Patara Beach na anglické Wikipedii.
Patna (hindsky पटना), dříve Patáliputra, je hlavní město indického státu Bihár. Patří mezi nejstarší nepřetržitě osídlená města na světě. Leží na jižním břehu Gangy v místech, kde se Ganga svou rozlohou podobá spíše moři než řece. Patna je jediné bihárské město, které vypadá jako ostatní moderní města v Indii s kvalitními cestami a dobrou občanskou vybaveností. Město má přes jeden milion obyvatel a je centrem vzdělání i obchodu.
Původ samotného pojmu Patna není přesně znám. Může být etymologicky odvozen od slova Patan, hinduistického boha Patan Déví. Podle jiné teorie je název odvozen od přístavního města Pattan.
Ve starověku byla dnešní Patna známá jako Patáliputra, proto je též možné, že Patna je zkrácenina z tohoto názvu. O Patáliputře se zmiňují ve svých zápiscích Megasthenés (kolem 350-290 př. n. l.) či čínský poutník Fa-sien (kolem 337-422). V průběhu staletí bylo město známo pod dalšími názvy jako Patáligram, Kusumpur či Pušpapura. Dnešní jméno Patna město dostalo v době vlády Šér Chán Súra (1486 – 1545).
Počátky města sahají do doby kolem roku 490, kdy jej měl nechat vystavět magadhský král Adžátašatru. Za jeho vlády bylo totiž hlavní město Rádžgir, a Adžátašatru zamýšlel vystavět nové město v místech s lepší strategickou pozicí pro boj s Liččhavijským Vaišálím. Pro nové město vybral území na břehu Gangy a postupně začal s jeho opevňováním. Od té doby mělo být město neustále osídleno, což z něj činí jedno z nejdéle nepřetržitě osídlených měst na světě vůbec. V době svých posledních let měl Patáliputru navštívit Gautama Buddha, který městu předpověděl velkou budoucnost, avšak zároveň prorokoval jeho úpadek následkem záplav, sporů a požárů.
V době rozmachu Maurijské říše, která tehdy zabírala takřka celý Indický subkontinent se město stalo jejím hlavním městem. Za krále Ašóky pak bylo původně dřevěné město přestavěno do kamenné podoby. První písemná zmínka o Patáliputře se dochovala v zápiscích Megasthéna, řeckého historika a vyslance na dvoře Čandagupty Maurjy. V jeho zápiscích, nazývaných Indika, se Megasthenés zmiňuje o Patáliputře jako o městě Palibothra, které leželo na soutoku Gangy a Arennovoasy a bylo 9 mil dlouhé a 1,75 kilometrů široké. Mnohem později Patáliputru začali navštěvovat čínští poutníci, kteří sem přejížděli hlavně za vzděláním. Mezi nimi byl i buddhistický mnich Fa-sien, který město navštívil mezi lety 399-414 a zůstal zde mnoho měsíců, aby se věnoval překladům buddhistických textů. Jeho zápisky se zachovaly dodnes a poskytují cenný materiál o tehdejší Patáliputře.
V následujících staletích Patáliputra sloužila jako sídelní město několika dynastiím vládnoucím na území Indického subkontinentu. Nejdříve to byli Guptovci, později Pálové. Avšak město již nikdy nedosáhlo takové slávy jako za dob Maurijské říše. Když ve 12. století Bihár dobyl turecký generál Bakhtijar Khilji, zničil mnoho tehdejších vzdělávacích center a Patáiputra tak ztratila své postavení coby politické a kulturní centrum Indie.
Roku 1666 se v Patně narodil Guru Gobind Singh, desátý sikhský guru. Jeho místo narození je označováno jako Harmandir saheb a je jedním z nejposvátnějších míst sikhů a cílem poutníků. V době Mughalská říše byla Patáliputra ne příliš významným městem. Krátké oživení Patny nastalo v polovině 16. století za vlády Šer Chán Súra, z jehož doby je ve městě dochováno několik mešit i dalších staveb.
S úpadkem říše Mughalů Patna připadla bengálským navábům, kteří sice požadovali na obyvatelích velké daně, avšak nechali Patnu opět vyrůst v centrum obchodu. V průběhu 17. století se Patna pod britskou nadvládou stala centrem mezinárodního obchodu. Britové zde zakládali továrny a obchodovali zejména s kalikem a hedvábím. Poté, co roku 1765 Patna připadla Britské Východoindické společnosti, se město nadále rozvíjelo coby obchodní centrum.
V roce 1912 se Patna stala hlavním městem Urísy a Biháru a Britové pokračovali ve stavění významných budov. Když se Urísa v roce 1935 stala samostatným indickým státem, Patna nadále zůstala hlavním městem Biháru, což platí i po osamostatnění Indie roku 1947. V současné době je město nadále centrem obchodu i vyššího vzdělání.

Patra či Patras (novořecky Πάτρα, Pátra; starořecky Πάτραι, Pátrai; latinsky Patras; počeštěně Patry) je třetí největší město v Řecku, významný přístav v Patraském zálivu, středisko kraje Západní Řecko a regionální jednotky Achaia na severním Peloponésu. Leží 215 km západně od Athén, na úpatí masivu Panachaiko. K roku 2011 žilo v obci Patra 213 984 obyvatel, což činí více než dvě třetiny z regionální jednotky Achaia a téměř třetinu z celého kraje Západní Řecko.
Obec Patra od roku 2011 zahrnuje 5 obecních jednotek. Více než čtyři pětiny obyvatel žije v obecní jednotce Patra. V závorkách je uveden počet obyvatel obecních jednotek a komunit.
Obecní jednotka Messatida (13852) - komunity: Kallithea (837), Krini (1347), Krystallovrysi (11), Ovrya (6308), Petroto (639), Saravali (4202), Thea (508).
Obecní jednotka Paralia (9987) - komunity: Mintilogli (2363), Paralia (6336), Roitika (1288).
Obecní jednotka Patra (171484) - komunity: Elekistra (1538), Moira (65), Souli (847), Patra (169034).
Obecní jednotka Rio (14034) - komunity: Agios Vasileios (2662), Aktaio (1494), Ano Kastritsi (832), Arachovitika (902), Argyra (288), Drepano (541), Kato Kastritsi (1046), Pititsa (26), Platani (481), Psathopyrgos (796), Rio (4664), Sella (302).
Obecní jednotka Vrachnaiika (4627) - komunity: Kaminia (716), Monodendri (721), Theriano (133), Tsoukalaiika (393), Vrachnaiika (2664).
Komunita Patra se skládá z vlastního města Patra (168034) a vesnic Mpalas (264), Skioessa (626) a Charadron (110).
Město je rozděleno na dolní (Kato Poli) a horní (Ano Poli) část. Obě části jsou spojeny schodištěm. Ve městě se do moře vlévá řeka Glafkos na níž je vodní elektrárna s přehradou. V seismicky neklidné oblasti zde bývají občasná zemětřesení. Poslední větší otřesy o síle 6,2 stupňů Richterovy stupnice nastaly 15. června 1995 a ve městě poničily několik budov.
Město bylo založeno již ve starověku a patřilo mezi 12 měst Achajského spolku, který byl ve 3. století př. n. l. v opozici zejména vůči Makedonii. Spolek zanikl po porážce Římany roku 146 př. n. l. a Patry se staly jedním z největších měst provincie Achaea a konkuroval jejímu středisku Korintu.
Podle legendy zde byl kolem roku 60 n. l. ukřižován apoštol Ondřej. Město se následně stalo arcibiskupstvím a epicentrem christianizace. Část ostatků svatého Ondřeje je dnes opět v Pátrách; je mu zde zasvěcena veliká pravoslavná bazilika, dominantní stavba ve městě, zbudovaná v letech 1908–1974.
Od roku 1207 spadalo město pod křižácké Achájské knížectví, posléze se dostalo do rukou Benátčanů a roku 1458 je dobyl sultán Mehmed II. a přičlenil k Osmanské říši.
Město bylo jedno z prvních řeckých měst, ve kterých vypukla Řecká revoluce v roce 1821. Od Turků bylo osvobozeno francouzskou armádou 7. října 1828. Začalo se rychle rozvíjet především díky přístavu, přes který byly exportovány zemědělské produkty Peloponésu. Počátkem 20. století se zde jako první v Řecku používaly tramvaje. První světová válka zbrzdila rozvoj města a to se muselo potýkat s nekontrolovatelným přílivem uprchlíků z Malé Asie. Za druhé světové války bylo cílem italských náletů.
V roce 2006 byly Patry Evropským městem kultury. V tomto roce mělo být otevřeno nové archeologické museum (co do rozsahu sbírek druhé největší v Řecku), jehož zprovoznění se nakonec opozdilo o tři roky. Každoročně zde probíhá jeden z nejmohutnějších karnevalů v Evropě.
Na východním okraji města byl v roce 2004 zbudován silniční most Rio-Antirio o délce 2880 m, který spojuje Peloponés se západořeckou pevninou. Je zde také stanice úzkorozchodné železnice, která je postupně přebudovávána na normální rozchod.
Pro hospodářství je důležitý zdejší přístav. Letiště Araxos, vzdálené 40 km, je využíváno spíše pro charterové lety.

Patrick Raymond Leonard (* 1955 Chicago, Illinois) je americký skladatel, klávesista a hudební producent francouzsko-kanadského původu. Do hudebního světa vstoupil na konci 70. let založením chicagské pomp rockové kapely Trillion, v níž také zpíval Dennis Frederiksen. 
Známým se stal dlouhodobou spoluprací se zpěvačkou-skladatelkou Madonnou, když se podílel na jejích albech True Blue (1986), Who's That Girl (1987), Like a Prayer (1989), I'm Breathless (1990) a Ray of Light (1998). Složil také hudbu k Madonnině dokumentu z roku 2008 I Am Because We Are a působil v roli hudebního ředitele světových koncertních  turné The Virgin Tour (1985) a Who's That Girl World Tour (1987).
Kooperoval na projektech řady dalších umělců a kapel, jakými byli Pink Floyd, Roger Waters, Boz Scaggs, Deborah Blando, Peter Cetera, Bryan Ferry, Michael W. Smith, Julian Lennon, Elton John, Anna Vissi, Jody Watley, Rod Stewart, Leonard Cohen, Bryan Adams, Jewel a Blue October. 
Tvořil polovinu krátce trvající rock-popové skupiny Toy Matinee po boku Kevina Gilberta a navazujícího projektu Third Matinee s basistou Richardem Pagem. V roce 1997 vydal ve vlastním labelu Unitone new ageové album Rivers.Má tři děti, dceru Jesse a syny Seana a Jordana. V letech 2002–2012 udržoval bezdětné manželství s  anglicko-americkou herečkou a zpěvačkou-skladatelkou Olivií d'Abo (nar. 1969).
Madonna – skladatel, producent, klávesista, hudební ředitel turné (1985–1990, 1994, 1998, 2008)
Leonard Cohen – hudebník a podíl na složení alba Old Ideas (2012) a producent alb Popular Problems (2014) a You Want It Darker (2016)
V tomto článku byl použit překlad textu z článku Patrick Leonard na anglické Wikipedii.

Patron (latinsky patronus) byl v antickém Římě pán ve vztahu ke svým klientům nebo propuštěncům. Označuje také vztah bývalých římských úředníků a vojevůdců k dobytým a spravovaným provinciím. Patron vystupuje v jejich zájmu v politice nebo jinak hájí jejich zájmy.
V obecné řeči se patronem rozumí též osoba či skupina osob, která určitým způsobem chrání či podporuje jiného člověka nebo skupinu osob - drží nad nimi patronát.
V uměleckém prostředí je patron neboli mecenáš člověkem, který financuje či spolufinancuje životní i umělecké náklady určitého umělce, například spisovatele, sochaře či malíře. Dříve tak byli označováni také zaměstnavatelé herců u kočovných divadelních společností.
V prostředí katolické církve zakladatel kostela, kaple nebo jiného církevního úřadu se stával patronem a vůči založené věci požíval patronátní právo.
Patronem se v katolictví rozumí také světec, jemuž se přisuzuje přímluva nebo ochrana buď na určitém území, nad určitými osobami nebo v některé lidské činnosti. V ikonografii tuto přisuzovanou pomoc často představuje určitý symbolický předmět. Své patrony mají např. země, diecéze či jednotlivá města, řemesla anebo povolání.
Důvod přisouzení takového titulu je často velmi nejasný a vznikl zřejmě na základě lidové úcty k těmto postavám nebo odkazuje na jeho život a na jeho (případné) umučení.
Svatým či blahoslaveným jsou také zasvěcené kaple, kostely, baziliky a kláštery různých křesťanských denominaci. Toto pojmenování – patrocinium – se obecně chápe i jako způsob prosby o ochranu označeného místa.
Hlavní patron české země je sv. Václav, který má sochu na Václavském náměstí v Praze. Dalšími národními patrony jsou z těch známějších například: sv. Anežka Česká, sv. Cyril a Metoděj., sv. Vojtěch, sv. Ludmila, sv. Jan Nepomucký, sv. Zdislava, připravuje se beatifikace P. Josefa Toufara. Jednou z spolupatronů Francie je Jana z Arku.
 Encyklopedické heslo Patronátní právo v Ottově slovníku naučném ve Wikizdrojích

Patti Smith (* 30. prosince 1946, Chicago, USA) je americká zpěvačka, hudebnice, spisovatelka, textařka a básnířka. Patří k protagonistům amerického punku a nové vlny.
Patti Smith se nejprve věnovala poezii, příležitostné novinářské práci a psaní dramat. Její básnické prvotiny jsou ovlivněny francouzskou poezií přelomu 19. a 20. století, především tzv. prokletými básníky a jejich pokračovateli (Arthur Rimbaud). V New Yorku se seznámila s fotografem Robertem Mapplethorpem, se kterým se přátelila až do jeho smrti v roce 1989. Mapplethorpe je rovněž autorem fotografií na obalech jejích alb Horses a Wave. Hudbou se začala zabývat až od roku 1971, kdy přechodně spolupracovala se skupinou Blue Öyster Cult, zpívat však začala až těsně před vznikem své skupiny Patti Smith Group (1974), ve složení Lenny Kaye (kytara), Richard Sohl (klávesy), český emigrant Ivan Král (kytara, baskytara) a Jay Dee Daugherty (bicí nástroje). Spolu s ní tento soubor nahrál v rozmezí let 1975–1979 nejslavnější tituly své produkce, kterými jsou Horses, Radio Ethiopia, Easter a Wave. První z nich bylo ještě do jisté míry reminiscencí na produkci newyorské „Factory“ kolem Andyho Warhola v 60. letech, především na tvorbu skupiny The Velvet Underground (album ostatně produkoval její člen John Cale). Další tři alba nesou již jednoznačně originální rukopis, který v sobě skrývá jak naléhavost punkového přístupu, tak specifickou jemnost a poetičnost. V tom lze spatřovat jedinečnost hlavní objevitelský přínos této zpěvačky, básnířky, hudebnice aktivistky v boji za lidská práva v jedné osobě. Dá se říci, že Patti Smith byla jedním z prvních trubadúrů punku a new wave, ovšem ve zcela jedinečném provedení.
Po rozpadu skupiny se Patti Smith na dlouhou dobu přestává hudbě věnovat a představuje se až v roce 1988 albem Dream of Life, jež má sice v sobě již popové prvky, ale na působivosti a nápaditosti mu to nijak neubírá. Od vydání tohoto alba se zpěvačka objevuje s velkými prodlevami s několika dalšími deskami. V mezidobí vyšla též kompilační alba, mapující jak produkci nejslavnějšího období umělkyně, tak jakýsi celoživotní průřez tvorbou. V současné době se Patti Smith opět věnuje především poezii.
V roce 1976, po vydání alba Horses, absolvovala společné turné s producentem nahrávky Johnem Calem. Dvojice spolu pracovala i při dalších příležitostech v následujících letech; Cale například hrál v jedné písně ze zpěvaččina alba Gone Again (1996). Zpěvačka rovněž jemu a ostatním členům skupiny The Velvet Underground předala ocenění v Rock and Roll Hall of Fame. Spolu s ním také nahrála píseň „Perfect Moon“, která vyšla na albu Nostalgia, sólové nahrávce Ivana Krále, který v sedmdesátých letech působil v její skupině. Dvojice spolu opět vystupovala v říjnu 2014 v prostorách Cartierovy nadace pro současné umění v Paříži.
Seznam děl v Souborném katalogu ČR, jejichž autorem nebo tématem je Patti Smith

Paul Cook (* 20. července 1956 Londýn) je britský bubeník. V letech 1975−1978 působil ve skupině Sex Pistols, se kterou příležitostně vystupuje znovu od roku 1996. V roce 1979 spolu s dalším členem kapely Stevem Jonesem založil skupinu The Professionals, která se však po třech letech existence také rozpadla. Později působil v kapelách Chiefs of Relief, Man Raze a Subway Sect. Od roku 2016 je členem skupiny Sharks.

Paul Andrews (* 17. května, 1958, Chingford, Essex), známý jako Paul Di'Anno je bývalý zpěvák heavy metalové skupiny Iron Maiden, ve které účinkoval mezi lety 1978 až 1981.
Z Iron Maiden byl roku 1981 vyhozen kvůli alkoholu a drogám; poté vydal mnoho alb ať už sólově nebo jako člen skupin jako Gogmagog, Di'Anno, Battlezone, Praying Mantis a Killers.
V polovině 90. let se objevily zvěsti, že se mohl po odchodu Bruce Dickinsona do Iron Maiden vrátit, ale šlo o klamné zvěsti.
Paul Leppin (27. listopadu 1878, Praha – 10. dubna 1945, tamtéž) byl pražský německý dekadentní (novoromantický) básník, spisovatel, dramatik a redaktor, civilním povoláním byl poštovní úředník.
Paul Leppin se narodil v rodině vyučeného hodináře Josefa Leppina (1850–1916), který se však živil jako zapisovatel, a vychovatelky Pauline, rozené Scharsach (1840–1913). Oba rodiče přišli do Prahy z moravského Frýdlantu. V letech 1888 až 1897 absolvoval gymnázium ve Štěpánské ulici (něm. Stefansgymnasium). V té době se také spřátelil s Camillem Hoffmannem. Vzhledem k nelehké finanční situaci rodiny nemohl pokračovat ve studiích na univerzitě, a tak roku 1897 nastoupil jako úředník Poštovního a telegrafního úřadu.Na přelomu století začal publikovat první texty a recenze a záhy se stal nedílnou součástí pražského německého literárního života. Byl členem Spolku německých výtvarných umělců v Čechách a pravidelně se stýkal s dalšími německy hovořícími umělci, mezi nimiž nechyběli Oskar Wiener, Victor Hadwiger, Richard Teschner či Gustav Meyrink, toho času ještě používající původního příjmení Meyer. Znal se též s Jiřím Karáskem ze Lvovic.V roce 1907 se oženil s Henriette Bogner (1885–1946), která pocházela z bohaté liberecké rodiny. V květnu 1908 se páru narodil syn Paul. Po roce 1918 zůstal Leppin v Praze, v roce 1920 se stal účetním radou. Ke svým padesátinám obdržel oficiální uznání i od kanceláře prezidenta republiky. Roku 1937 jeho jediný syn Paul zemřel.Přestože Leppin nikdy nepatřil k německým nacionalistům, byl během okupace vnímán jako nepřítel. Zemřel krátce před koncem války na následky svého bohémského života. Jeho knihovna byla zničena během Pražského povstání. Jeho manželka byla vysídlena do Německa, kde krátce nato zemřela.
Roku 1899 publikoval první básně (Spuk a Refrain) ve výboru Goethe-Festschrift vydaném Čítárnou a přednáškovou síní německých studentů (Lese- und Redehalle der deutschen Studenten in Prag) a báseň Gedenken ve Frühlingsschrift der Deutschen in Königl. Weinberge, který sám redigoval. V témže roce zveřejnil i své první recenze.Od roku 1900 vydával Leppin sérii letáků Frühling (Jaro), ve kterých měli první možnost publikovat mladí pražští němečtí spisovatelé (kromě Leppina samotného např. Peter Baum, Camill Hoffmann, Rainer Maria Rilke, Oskar Wiener, Ottokar Winicky, ale též Rakušan Stefan Zweig a další). Už od roku 1899 byl Leppin členem spolku Verein deutscher bildender Künstler in Böhmen (Spolek německých výtvarných umělců v Čechách), kde mimo uvedené spisovatele a básníky působili např. malíř a grafik Richard Teschner, herec Alexander Moissi, básník Victor Hadwiger, bankéř Gustav Meyer (pozdější spisovatel Gustav Meyrink) nebo grafik Hugo Steiner-Prag. V roce 1902 vyšla šestnáctistránková publikace Die Kralle, ein Höllen-Adagio, která byla manifestem tohoto spolku a kterou Paul Leppin připravil ve spolupráci s Oskarem Wienerem.
V dubnu 1906 vychází časopis Wir - Deutsche Blätter der Künste, který Leppin rovněž redigoval. Vyšla pouze dvě čísla (druhé v květnu 1906).V roce 1901 otiskl Leppin svou první povídku Die Türe des Lebens, v roce 1903 první básnickou sbírku Glocken, die im Dunkel rufen a v roce 1905 první román Daniel Jesus. Jeho dramatické dílo nemělo větší ohlas.
Max Brod ve svých pamětech Život plný bojů (Streitbares Leben) mj. uvádí, že Leppin, který na rozdíl od Broda patřil k výše zmíněnému okruhu novoromantiků, ve svém románu Severinova cesta do temnot zvěčnil svého spisovatelského kolegu a dobrého přítele Gustava Meyrinka. Konkrétně vtiskl Leppin Meyrinkovy rysy do postavy pana Nikolause. Tutéž tezi vyslovuje také německá germanistka Angela Reinthal ve své studii o vztahu Gustava Meyrinka ke generaci autorů kolem Leppinova letáku Frühling.
13 Kapitel Liebe aus der Hölle. Monika, Der Enkel des Golem, Briefe an Marianne, Rede der Kindesmörderin vor dem Weltgericht, Erinnerungen an Meyrink und weitere Erstveröffentlichungen und Nachdrucke. Werkausgabe 1: Auswahl 1900-1944. Sestavili a uvedli Markus R. Bauer, Julia Hadwiger, Dierk O. Hoffmann a Rolf A. Schmidt. Zürich: SSI, 2007 (= Unterschlagene Literatur, Bd. 2), 384 stran, ISBN 978-3-9521172-1-7
Glocken, die im Dunkel rufen (Zvony, které volají ve tmě), první sbírka básní, Mnichov, 1903
Prager Rhapsodie, díl 1: Helldunkle Strophen (Pražská rapsódie. Básně šerosvitu), Praha, 1938, básně, předmluva Stefan Zweig
Prager Rhapsodie, díl 2: Das Antlitz der Mutter(Pražská rapsódie. Tvář matky), Praha, 1938
Blaugast. Roman aus dem alten Prag (Blaugast. Román ze staré Prahy), Praha, 1939
Die Wunderpuppe. Eine Kleinseitner Geschichte aus alten Zeiten, in: Deutsche Arbeit. Jg. 4, Nr. 1, Oktober 1904, S. 52-551907
Der Traum von den silbernen Dachrinnen, in: Deutsche Arbeit. Jg. 6, Nr. 6, März 1907, S. 343-3471909
Briefsteller für Liebende, in: Bohemia, Jg. 82, Nr. 101, 11 April 1909, Oster-Beilage, S. 38-391910
Daniel Jesus [román na pokračování], in: Der Sturm. Jg. 1, Nr. 10, 5. Mai 1910, S. 74-75
Daniel Jesus [román na pokračování], in: Der Sturm. Jg. 1, Nr. 11, 12. Mai 1910, S. 82-83
Daniel Jesus [román na pokračování], in: Der Sturm. Jg. 1, Nr. 12, 19. Mai 1910, S. 90-92
Daniel Jesus [román na pokračování], in: Der Sturm. Jg. 1, Nr. 13, 26. Mai 1910, S. 98-99
Daniel Jesus [román na pokračování], in: Der Sturm. Jg. 1, Nr. 14, 2. Juni 1910, S. 107
Daniel Jesus [román na pokračování], in: Der Sturm. Jg. 1, Nr. 15, 9. Juni 1910, S. 117-118
Daniel Jesus [román na pokračování], in: Der Sturm. Jg. 1, Nr. 16, 16. Juni 1910, S. 125
Daniel Jesus [román na pokračování], in: Der Sturm. Jg. 1, Nr. 17, 23. Juni 1910, S. 133-134
Daniel Jesus [román na pokračování], in: Der Sturm. Jg. 1, Nr. 18, 30. Juni 1910, S. 143
Daniel Jesus [román na pokračování], in: Der Sturm. Jg. 1, Nr. 19, 7. Juli 1910, S. 149-150
Daniel Jesus [román na pokračování], in: Der Sturm. Jg. 1, Nr. 20, 14. Juli 1910, S. 156-1571913
Opferung [báseň], in: Der Mistral. Eine lyrische Anthologie. Sestavil Alfred Richard Meyer. Berlin-Wilmersdorf: Paul Knorr, 1913 (Die Bücherei Maiandros. IV.-V. Buch), S. 351914
Das Gespenst der Judenstadt [povídka], in: Der Sturm. Jg. 5, Nr. 2, April 1914, S. 13-14, dále přetištěno in: Die Schöne Rarität. Jg. 1, H. 7/8, Januar / Februar 1918, S. 124-132, a in: Deutsche Dichter aus Prag. Ein Sammelbuch. Sestavil Oskar Wiener. Wien; Leipzig: Verlag von Ed. Strache, 1919, S. 197-2021917
Eine jüdische Kolonie [esej], in: Das jüdische Prag. Eine Sammelschrift. Prag: Verlag der Selbstwehr, 1917, S. 5-6
Angst [povídka], in: Die Schöne Rarität. Jg. 1, H. 3, September 1917, S. 53-571919
Lied an meine Jugend [báseň], in: Deutsche Dichter aus Prag. Ein Sammelbuch. Sestavil Oskar Wiener. Wien; Leipzig: Verlag von Ed. Strache, 1919, S. 202-203
Trinklied [báseň], in: Deutsche Dichter aus Prag. Ein Sammelbuch. Sestavil Oskar Wiener. Wien; Leipzig: Verlag von Ed. Strache, 1919, S. 203-204
Liebeslied [báseň], in: Deutsche Dichter aus Prag. Ein Sammelbuch. Sestavil Oskar Wiener. Wien; Leipzig: Verlag von Ed. Strache, 1919, S. 204-205
Beichte des Demütigen [báseň], in: Deutsche Dichter aus Prag. Ein Sammelbuch. Sestavil Oskar Wiener. Wien; Leipzig: Verlag von Ed. Strache, 1919, S. 205
Golgatha [báseň], in: Deutsche Dichter aus Prag. Ein Sammelbuch. Sestavil Oskar Wiener. Wien; Leipzig: Verlag von Ed. Strache, 1919, S. 206
premiéra: 23. listopadu 1924, Neues Deutsches Theater, Praha, tiskem drama vyšlo roku 1928
premiéra: 18. června 1930, Neues Deutsches Theater, Kleine Bühne, Praha, tiskem 1973
Otokar Březina: Der Leib [Tělo]. In: Die Gesellschaft, roč. 15, 1899, sv. 2, s. 332
Daniel Jesus, překlad: Jaroslav Achab Haidler, ilustrace: Řehoř Samsa, doslov: Tomáš Mazal, Praha, Dämmerung-Verlag, 1986 – bibliofilie[zdroj?]
Severinova cesta do temnot, překlad: Jaroslav Achab Haidler, ilustrace: F. J. B. Štorm. Praha, Dämmerung-Verlag, 1989 – bibliofilie[zdroj?]
Severinova cesta do temnot, překlad Alena Bláhová, studii o Paulu Leppinovi napsal Tomáš Mazal, Praha, Concordia, 1992, ISBN 80-900124-6-9
Pražská bohéma, in: Prostor, roč. 6, č. 22 (1992-12-15), s. 35-36, příprava T. Mazal, překlad J. Kroutvor, ISSN 0862-7045
Dvě povídky z Židovského města, in: Světová literatura, roč. 38, č. 2 (1993), s. 133-137, překlad Gabriela Veselá, ISSN 0039-7075
Modlitba za vlast, in: Iniciály, roč. 4, č. 34 (1993), s. 2-3, výběr a překlad Jan Mareš, ISSN 0862-6324
B[ROD], M[ax]. Paul Leppins neue Dichtungen. Prager Tagblatt. 1933-11-14, roč. 58, čís. 266, s. 8. 
ENDLER, Alfred. Ein neues Buch von Paul Leppin. Prager Presse. 1921-04-23, večerní vydání. Recenze povídkového souboru Das Paradies der Andern. Dostupné online. (německy)  Text recenze vyšel v E*forum též česky.
F[UCHS], R[udolf]. Paul Leppin zum 50. Geburtstag. Prager Tagblatt. 1928-11-27, roč. 53, čís. 282, s. 2. (německy) 
H[ADWIGER], J[ulia]. Napsal Paul Leppin. Překlad Petra Knápková, Milan Tvrdík. echa*echos [online]. 2015-12-07. Příspěvek dále obsahuje Leppinův esej Pražská bohéma (Prager Bohème) v českém překladu. Dostupné online. 
HOFFMANN, Dierk; REINTHAL, Angela. Wo ist unser buntes Theben? Else Lasker-Schüler und Paul Leppin. Else Lasker-Schüler Jahrbuch zur Klassischen Moderne. 2003, s. 102-122. 
 Leppin Paul. In: kolektiv autorů. Ottův slovník naučný nové doby. Praha: Jan Otto, 1930-1934.
LOUŽIL, Jaromír. Paul Leppin (1878-1945): Literární pozůstalost - soupis. Praha: Literární archiv Národního muzea, 1963. 
MAZAL, Tomáš. Leppinova cesta do temnot : doslov ke knize Severinova cesta do temnot. Praha: Concordia, 1989, 1992. ISBN 80-900124-6-9. 
TOMANOVÁ-WEISOVÁ, Helena. Král pražské bohémy. Setkání s Paulem Leppinem. Tvar. 1992-12-03, roč. 3, čís. 49, s. 5. Dostupné online. ISSN 0862-657X. 
TROST, Pavel. Leppin, Paul. In: BOK, Václav. Slovník spisovatelů německého jazyka a spisovatelů lužickosrbských. Praha: Odeon, 1987. S. 457-458. (česky)
Seznam děl v Souborném katalogu ČR, jejichž autorem nebo tématem je Paul Leppin

Paul Charles Morphy (22. června 1837, New Orleans, Louisiana – 10. července 1884 tamtéž) byl americký šachista, neoficiální mistr světa své doby. Některými bývá považován za největšího šachistu všech dob.
Paul Charles Morphy se narodil v New Orleansu ve státě Louisiana jako syn úspěšného advokáta. Od osmi let hrál s nejlepšími hráči ve městě, sehrál s nimi stovky partií a ve třinácti letech byl nejlepším místním hráčem a jedním z nejlepších hráčů v USA. Například v rozmezí let 1849–1850 sehrál přes padesát partií s Eugènem Rousseauem a vyhrál většinu z nich. Když roku 1850 zavítal do New Yorku maďarský šachista Johann Jacob Löwenthal, považovaný za jednoho z nejsilnějších evropských hráčů, Morphy jej i přes své mládí překvapivě porazil 2:0 (=1).
Svou závratnou, ale krátkou šachovou kariéru zahájil Morphy v roce 1857, kdy zvítězil v New Yorku na turnaji při prvním americkém šachovém kongresu. Na turnaj bylo pozváno šestnáct nejlepších amerických hráčů, hrálo se vyřazovacím způsobem (na postup bylo nutno vyhrát tři partie, na vítězství ve finále pět partií), Morphy lehce porazil všechny své soupeře a vybojoval si tak titul mistra USA v šachu. V prvním kole turnaje porazil Morphy Jamese Thompsona1 3:0, ve druhém kole Alexandra Beauforta Meeka2 rovněž 3:0, v semifinále Theodora Lichtenheina 3:0 (=1) a ve finále Louise Paulsena 5:1 (=2).
Po svém vítězství v New Yorku toužil Morphy sehrát zápas s Howardem Stauntonem, kterého i přes slávu Adolfa Anderssena považoval za nejsilnějšího šachistu světa. Když Staunton odmítl pozvání do USA s tím, že jako neprofesionální hráč nemůže na dlouhou dobu opustit své zaměstnání, odjel Morphy v červnu roku 1858 do Anglie dohodnout střetnutí se Stauntonem osobně. V Anglii šel Morphy od vítězství k vítězství:
Zápas se Stauntonem se Morphymu však vyjednat nepodařilo. Staunton se zápasu vyhýbal a s Morphym sehrál jen dvě konzultační partie, kdy na jedné straně šachovnice zasedli Morphy s Barnesem a na druhé Staunton s Owenem, přičemž Morphy a Barnes obě partie vyhráli.
Protože zápas se Stauntonem byl v nedohlednu (Staunton se namísto zápasu s Morphym zúčastnil koncem srpna roku 1858 vyřazovacího turnaje při druhém šachovém kongresu Britské šachové asociace v Birminghamu, přičemž Morphy účast na tomto turnaji odmítl, aby Stauton nemohl tvrdit, že tento turnaj nahradil jejich společný zápas), rozhodl se Morphy koncem srpna odjet do Paříže. Před odjezdem ještě sehrál v Birminghamu simultánku naslepo s výsledkem 6:1 (=1).
V Paříži v Café de la Régence se Morphy nejprve střetl s předním německým šachistou Danielem Harrwitzem s výsledkem 5:2 (=1). Harrwitz sice vyhrál první dvě partie, pak však z dalších šesti pět prohrál a zápas vzdal. Protože během zápasu Harrwitz neustále požadoval oddechový čas a odkládal partie, sehrál Morphy v Café de la Régence další simultánku naslepo, tentokrát ještě s lepším výsledkem 6:0 (=2).
Morphy – Pierre Charles Fournier de Saint-Amant 1:0.Velmi známá je operní partie, kterou Morphy vyhrál v roce 1858 v Paříži v budově divadla Opéra Garnier  proti dvěma  konzultujícím aristokratům, německému emigrantovi, sesazenému vévodovi z Brunšviku a Lüneburgu Karlu II. a hraběti Isouardu de Vauvenargues.
Protože Staunton definitivně odmítl k zápasu nastoupit, potřeboval Morphy k potvrzení světového prvenství porazit ještě Adolfa Anderssena, který však již šest let šachy na vrcholové úrovni nehrál. Přesto Adolf Anderssen během vánočních prázdnin roku 1858 do Paříže přijel. S Morphym sehrál během devíti dnů (od 20. do 28. prosince) jedenáct partií s celkovým výsledkem 2:7 (=2) ve svůj neprospěch..
Počátkem roku 1859 porazil ještě Morphy v Paříži Angličana Augusta Mongrediena 7:0 (=1) a pak se v květnu triumfálně navrátil zpět do vlasti. Zde ho okázale uvítali přední představitelé americké vědy a kultury v čele s básníkem Henrym Wadsworthem Longfellowem, protože pro veřejnost byl Morphy prvním Američanem, který ve svém oboru dokázal předstihnout Evropany. Při slavnostním ceremoniálu byl Morphy nazván mistrem světa v šachu, což bylo poprvé v historii, kdy byl tento titul použit.
Po vypuknutí občanské války v USA se Morphy rozhodl nezúčastnit se bojů na straně Jihu. Odcestoval na Kubu a později opět do Francie, kde se však již začala projevovat jeho duševní choroba. Od roku 1860 se přestal zúčastňovat významných šachových turnajů (především nepřijel na turnaj v Londýně v roce 1862, který definitivně navrátil Adolfa Anderssena zpět na první příčku v žebříčku světových šachistů) a po návratu do Ameriky na šachy postupně zcela zanevřel. Přispělo k tomu bezesporu i to, že americká společnost nepřijala Morphyho jako advokáta, protože šachy byly tehdy ještě považovány za zábavu nedůstojnou „seriózního“ člověka. Poslední šachové partie sehrál Morphy v roce 1869 v New Orleansu s Charlesem Amadeem Maurianem (1838–1912), svým nejčastějším soupeřem, s výsledkem 6:2.
Před smrtí trpěl Morphy utkvělými představami, záchvaty melancholie, později i paranoiou. Zemřel ve čtyřiceti sedmi letech na mozkovou mrtvici.
Za svůj život sehrál Morphy 227 soutěžních partií a zvítězil v 83 procentech z nich. Morphyho úspěch byl založen na kombinaci skvělého útočného umění a zdravé strategie; intuitivně chápal, jak se má útok správně připravit. Jeho závratná šachová kariéra trvala v podstatě něco málo přes dva roky. Jeho pojetí šachu bylo však na svou dobu převratné a obohatilo šachovou teorii ve všech fázích šachové partie. Morphy měl vynikající techniku hry a překonával své soupeře v koncovkách. Zároveň ale pochopil, že nejdůležitější podmínkou úspěchu v šachové partii je mobilizace sil v zahájení. Nebál se dobře vypočítaných obětí, věděl o významu centra šachovnice a otevřených drah pro figury. Dokázal skvěle útočit, přitom však základním principem jeho stylu nebyl útok na krále, ale poziční, zpravidla nátlaková, ale velmi promyšlená hra.
1 James Thompson, narozen 1808 v Anglii, v sedmi letech odjel s rodiči do USA, datum úmrtí nebylo zjištěno, roku 1839 založil šachový klub v New Yorku (New York Chess Club).
2 Alexandr Beaufort Meek (1814–1865), povoláním soudce, prezident amerického šachového kongresu.
(anglicky) https://web.archive.org/web/20070127004139/http://batgirl.atspace.com/index.html
Paul Emil von Lettow-Vorbeck (20. března 1870 – 9. března 1964) byl generálmajorem v armádě německého císařství za první světové války, během níž velel jednotkám v kolonii Německá východní Afrika. Ačkoliv se mu nedostávalo podpory z domoviny, vytrval v boji po celou dobu konfliktu a gerilovým vedením války na sebe poutal mnohonásobně větší síly Britského impéria, Belgie a Portugalska. Když s koncem první světové války ukončil svůj boj a vrátil se do Německa, byl přivítán jako jediný německý generál „Velké války“, který nikdy nepoznal porážku.
Narodil se ve vojenské rodině v Saarlouis jako syn Karla Wilhelma von Lettow-Vorbecka a jeho ženy Marie. Následoval příkladu svého otce, vstoupil do německé armády a vystudoval na dělostřeleckého důstojníka. V roce 1900 se podílel na potlačování povstání boxerů v Číně. V letech 1904 – 1908 se účastnil potlačování povstání Hottentotů a Hererů v Německé jihozápadní Africe. Byl zde raněn a poslán na léčení do Jižní Afriky, kde se seznámil a spřátelil s jihoafrickým politikem a vojákem Janem Smutsem, proti kterému později bojoval. Poté nějakou dobu velel německým koloniálním jednotkám v Kamerunu. Šest měsíců před propuknutím první světové války byl povýšen na plukovníka a jmenován velitelem císařských jednotek v Německé východní Africe. Jeho síly na počátku války čítaly 14 000 mužů (3000 Němců a 11 000 černošských askaríjů).
Bezprostředně po vypuknutí války ignoroval von Lettow-Vorbeck rozkazy a nabádání k opatrnosti a zahájil útoky na okolní nepřátelské koloniální državy. Poté, co přerušil železniční síť v Keni a začal dotírat i na ostatní oblasti, rozhodli se Britové zakročit. Domnívali se, že při takové aktivitě nebude jeho základna v přístavu Tangu dostatečně bráněná, a rozhodli se na ni zaútočit. Výsledkem byla bitva o Tangu (3. – 5. listopadu 1914), v níž německé jednotky připravily osminásobně silnějšímu expedičnímu sboru generála Arthura Aitkena zdrcující porážku. Britové byli přinuceni uprchnout a na místě zanechali několik set pušek, šestnáct kulometů, 600 000 nábojů a další zásoby. V lednu 1915 porazil von Lettow-Vorbeck britského nepřítele v bitvě u Jassínu, čímž odrazil pro změnu pokus o pozemní invazi.
Německem již v roce 1914 odepsaná kolonie i málo početné jednotky tak přežily roky 1914 i 1915 bez větší úhony a poutaly na sebe stále větší síly protivníka. V červenci 1915 dostal Lettow-Vorbeck jedinou významnou posilu z domoviny - nedobrovolně se k jeho jednotkám připojila posádka křižníku Königsberg, který britské loďstvo obklíčilo v deltě řeky Rufiji. Přinesla s sebou něco zásob, munice a několik děl. V říjnu 1917 za ním ještě byla vyslána se zásobami vzducholoď LZ 104, která se ale nedopatřením nebo britskou dezinformací obrátila krátce před cílem zpět do Evropy.
Bitva u Jassínu byla předposlední velkou bitvou na africkém válčišti, kterou Lettow-Vorbeck úmyslně vyprovokoval a vedl. Po ní dospěl k názoru, že takový druh vedení války je příliš nákladný a že si jej s omezenými prostředky nemůže dovolit. Přešel tedy na strategii vyhýbání se větším bitvám a nepřetržitě vysílal menší přepadové jednotky do britských kolonií Rhodesie a Keni. Britové navzdory narůstající síle svých vojsk v oblasti zareagovali jejich stažením k nejohroženějším cílům.
Teprve v březnu 1916 zahájilo 45 000 mužů pod velením Jana Smutse útok proti Německé východní Africe. Von Lettow-Vorbeck měl v této době k dispozici asi 13 800 bojeschopných mužů a byl si vědom toho, že nepřítele nemůže zastavit. Stále se však pokoušel vydržet co nejdéle, způsobit nepříteli co největší ztráty a znemožnit přesunutí vojsk Dohody do Evropy. Postup nepřítele se pomocí gerilové války pokoušel zpomalit i v následujících měsících, kdy se do ofenzívy zapojily také belgické jednotky z Belgického Konga.
Narůstající tlak spojeneckých vojsk vyvrcholil v říjnu 1917, kdy Lettow-Vorbeck vybojoval poslední velkou bitvu své kampaně u Mahiwy, po které byl povýšen do hodnosti generálmajora. Ačkoliv silnějšímu britskému nepříteli způsobily jeho jednotky ztráty přibližně 2700 mužů, 500 zabitých či zraněných na německé straně bylo pro neustále se zmenšující vojsko velkou ranou. Von Lettow-Vorbeck se proto rozhodl z Německé východní Afriky stáhnout na jih. Na podzim roku 1918 měl už jen 3000 bojeschopných mužů proti asi 270 000 spojencům, přesto ještě zahájil poslední sérii útoků proti Rhodesii a Mosambiku. Neboť nevěděl, že už 11. listopadu bylo v Compiègne podepsáno příměří, ještě 13. listopadu obsadil nebráněné město Kasama v Zambii a táhl na Katangu. Tam byl britskou stranou informován o skončení války a 23. listopadu 1918 jeho dosud neporažená armáda složila zbraně.
Po válce von Lettow-Vorbeck organizoval návrat německých vojáků a válečných zajatců z Afriky zpět do vlasti. Sám se vrátil domů až v roce 1919 a byl přivítán jako národní hrdina a neporazitelný vojevůdce. Německý císař ho svým posledním úředním ediktem povýšil na generálmajora.
V čase Výmarské republiky zasedal jeden čas v Reichstagu (1929 – 1930). Byl tvrdým odpůrcem Hitlera a požadoval, aby proti němu a jeho straně bylo použito vojsko. Posléze se stáhl z veřejného života. Prakticky po celé poválečné období pracoval na různých vzpomínkových knihách vztahujících se k Africe a na své autobiografii. Během druhé světové války přišel o většinu majetku a upadl do bídy. Když se to Jan Smuts dověděl, společně s několika svými spolubojovníky se složil na malou penzi, kterou pak nechal svému velkému protivníkovi vyplácet.
 Rytířský kříž královského řádu württemberské koruny se lvem (první světová válka)
Velitelský kříž vévodského sasko-arnoštského domácího řádu II. třídy (první světová válka)
 Obrázky, zvuky či videa k tématu Paul von Lettow-Vorbeck ve Wikimedia Commons 

V roce 1967 se v Londýně seznámil se svou budoucí ženou Helenou Pospíšilovou, a přestěhoval se za ní do Československa, kde se naučil česky. V roce 1972 se vzali.V letech 1970–1972 vystupoval jako zpěvák s undergroundovou skupinou Plastic People of the Universe. Skupina tehdy byla pronásledována a z toho důvodu byl v roce 1977 Wilson z Československa vyhoštěn, ačkoliv tehdy již pět let nebyl členem skupiny. Před odjezdem vystoupil s Plastic People na rozlučkovém koncertě.
Po vyhoštění se vrátil do Kanady, kde založil společnost na vydávání alb Boží Mlýn, ve které byla vydávána alba skupiny Plastic People, v době, kdy je vládnoucí komunistický režim v Československu nedovolil vydat. Pracoval také jako překladatel, do angličtiny přeložil například knihy Václava Havla, Josefa Škvoreckého nebo Bohumila Hrabala.
AUBRECHT, Radek a kol. autorů: 130 let a osobností smíchovského gymnázia (1883-2013), Gymnázium Na Zatlance, Praha 2014, ISBN 978-80-260-6169-4, 117 s.

Paula Modersohn-Beckerová rozená Beckerová (8. února 1876 v Drážďanech – 20. listopadu 1907 ve Worpswede) byla německá malířka, představitelka raného expresionismu. Za svůj života vytvořila kolem tisíce kreseb, 750 obrazů a 13 leptů. Zemřela velmi mladá nedlouho po porodu na embolii.
První fáze její tvorby je poznamenána snahou vymezit se vůči dominujícímu akademismu, kde se inspiruje především barbizonskou školou. Později studovala ve Francii, kde se setkala s Gauguinem, van Goghem a fauvismem. Inspirativní ve vývoji směrem k expresionismu pro ni bylo setkání s básníkem Rainerem Maria Rilkem. Proslavila se sérií vlastních aktů, které do té doby nebyly u autorky ženy příliš časté.
 Obrázky, zvuky či videa k tématu Paula Modersohn-Beckerová ve Wikimedia Commons V tomto článku byl použit překlad textu z článku Paula Modersohn-Becker na německé Wikipedii.
Paulina Susana Rubio Dosamantes (* 17. června 1971 Ciudad de México Mexico) je mexická zpěvačka a herečka. Je známá pod přezdívkou Paulina Rubio a byla několikrát nominována na cenu Grammy a Billboard Latin Music Awards.
Paulina Rubio se narodila v Mexico City v Mexiku, ale vyrůstala v Miami a Madridu. Její otec Enrique Rubio je advokát a matka Susana Dosamantes herečka v Mexiku.
Proslavila se účinkováním v kapele Timbiriche. Dařit se ji začalo hlavně na počátku 80. let, kdy začala pronikat do světa hudby a její desky byly oblíbené hlavně ve Latinská Amerika. Podle Universal Music Group prodala celosvětově přes 20 milionů desek. Paulina Rubio byla ovlivněna pop muzikanty jako Madonna a Miguel Bosé.
V roce 1992 vydala Paulina své první sólové album “La chica Dorada„. Album obsahovalo takové hity jako “Mio„, “Sabor a miel„ nebo “Amor de mujer„.
Nejnovější album Gran City Pop, bylo vydáno v roce 2009 . Gran City Pop vyšlo v červen 2009. Zajistilo Paulině jednu nominaci na Grammy.

Paulinus z Yorku (zemřel 10. října 644) byl římský křesťanský misionář a první yorský biskup. Paulinus byl členem mise vyslané papežem Řehořem Velikým roku 601, jež měla za cíl obrátit pohanské Anglosasy od jejich náboženství ke křesťanství; Paulinus do Anglie dorazil roku 604 s druhou misionářskou vlnou, o jejíž činnosti během následujících dvou desetiletích se ví jen málo.
Po několika letech strávených v Kentu byl Paulinus vysvěcen na biskupa, pravděpodobně roku 627. Doprovázel Æthelburgu z Kentu, sestru kentského krále Eadbalda, na cestě do Northumbrie, kde měla být provdána za krále Edwina, jehož později Paulinus pokřtil. Paulinus christianizoval mnohé z Edwinových poddaných a vybudoval několik kostelů; jedna z žen, jež byla Paulinem pokřtěna, byla Hilda z Whitby, která byla později svatořečena. Po Edwinově smrti Paulinus a Æthelburg opustili Northumbrii, nechajíce tam člena Paulinova kněžského sboru Jakuba Jáhna. Paulinus se vrátil do Kentu, kde se stal rochesterským biskupem. Po své smrti roku 644 byl prohlášen za svatého.
Paulinus byl mnich pocházející z Říma a byl pravděpodobně rodilým Italem. Roku 601 byl vyslán papežem Řehořem Velikým s druhou skupinou gregoriánské mise, kde se také nacházeli osobnosti jako Mellitus, Justus, Rufinianus a další, do království Kentu, kde misionáři měli za úkol christianizovat Anglosasy. Do Anglie misionáři dorazili roku 604, nicméně o Paulinových aktivitách v Kentu se dnes neví téměř nic.Paulinus zůstal v Kentu až do roku 625, kdy byl 21. července Justem, arcibiskupem z Canterbury, vysvěcen na biskupa. Paulinus byl součástí doprovodu křesťanské princezny Æthelburgy (sestry kentského krále Eadbald) do Northumbrie, kde se měla provdat za pohanského krále Edwina. Ten své nastávající nevěstě přislíbil, že si bude moci ponechat svou křesťanskou víru. Svatý Beda, jenž působil na počátku 8. století, napsal, že Paulinus si přál Northumbriany obrátit na křesťanství, stejně jako zůstat v náboženských službách nové královny.Je obtížné s pomocí Bedovy chronologie určit datum svatby Æthelburgy a krále Edwina, protože papežova korespondence Edwinovi, ve které papež krále vybízí k přijetí křesťanství, naznačuje, že kentský král Eadbald křesťanství přijal teprve před nedlouhou dobou, což je s Bedovou chronologií v rozporu. Podle historika D. P. Kirbyho proto museli Paulinus a Æthelburga do Northumbrie dorazit před rokem 624 a Paulinus by tak ještě nebyl biskupem, ale pouze knězem, čímž by se kvůli vysvěcení musel vrátit zpět; ke Kirbyho závěrům se přiklání i profesor Henry Mayr-Harting. Naproti tomu anglický historik Peter Hunter Blair tvrdí, že Æthelburga a Edwin byli oddáni ještě před rokem 625, nicméně Æthelburga dorazila do Northumbrie až v roce 625. Pokud by byly přijaty Kirbyho argumenty, pak by se datum Paulinova biskupského vysvěcení muselo posunout o rok, na 21. července 626.Svatý Beda Paulina popisuje jako „muže vysoké postavy, trochu shrbeného s černými vlasy a hubeným obličejem, úzkým orlím nosem, jenž budil úctu a zároveň naháněl strach“. Beda tento popis pravděpodobně převzal od Jakuba Jáhna, jednoho z Paulinových společníků, který byl v Bedově době stále naživu.
Podle svatého Bedy Paulinus Edwinovi řekl, že narození jeho a Æthelburginy dcery bylo vyslyšení jeho modliteb. Narození princezny a zmařený pokus o atentát na krále skupinou Západních Sasů z Wessexu bylo zobrazováno na mincích. Edwin přislíbil přestoupit na křesťanství a dovolil, aby jeho dcera Eanflæd byla pokřtěna, pokud Northumbrie dobude vítězství nad Wessexem. Svůj slib král nesplnil úplně, protože po svém následném triumfu nad Západními Sasy křesťanství nepřijal a přestoupil na něj až poté, co mu Paulinus vyložil detaily snu, který Edwin měl ještě před nástupem na trůn během exilu na dvoře východoanglického krále Rædwalda. V Edwinově snu, podle výkladu svatého Bedy, cizinec Edwinovi pověděl, že v budoucnu bude mocný, jestliže někdo položí ruku na jeho hlavu. Protože Paulinus tento sen králi vyložil, položil vzápětí svou ruku na Edwinovu hlavu, což byl důkaz, který Edwin potřeboval. Pozdější hagiografie Řehoře Velikého z konce 7. století uvádí, že Paulinus byl přesně tím cizincem, jež se zjevil ve snu. Pokud by to byla pravda, dalo by se uvažovat i o možnosti, že Paulinus strávil nějaký čas na Rædwaldově dvoře, ačkoliv Beda se o žádné takové návštěvě nezmiňuje.
Je nepravděpodobné, že se jednalo o nadpřirozený jev a samotný Paulinův výklad snu měl za následek Edwinův křest. Zdá se, že northumbrijští velmoži byli christianizaci nakloněni a sám král přijal dopisy od papeže Bonifáce IV., v nichž Edwina vyzýval k přijetí křesťanství. Edwin a mnozí jeho stoupenci byli nakonec pokřtěni v Yorku roku 627. Podle jedné z legend během pobytu Edwina a Æthelburgy v jejich paláci v Yeaveringu Paulinus strávil celých 36 dní křtěním nových proselytů. Paulinus byl v Lindsey také aktivním misionářem. Po této misijní činnosti král Paulina učinil prvním yorským biskupem.Plán papeže Řehoře Velikého počítal s tím, že se York stane druhým anglickým metropolitním městem a tak zde Paulinus založil kostel. Ačkoliv kostel byl postaven z kamene, nebyly nalezeny žádné jeho pozůstatky. Paulinus také postavil množství kostelů v dalších královských sídlech, např. jeho kostel v Lincolnu v Lincolnshire byl ztotožněn s nejranější stavební fází kostela svatého Pavla.Mezi dalšími pokřtěnými byla Hilda, pozdější představená Whitbyjského opatství, stejně jako její nástupkyně, Edwinova dcera Eanflæd. Jako jediný italský biskup v Anglii Paulinus vysvětil na biskupa jiného člena gregoriánské mise, Honoria, jenž se po smrti Justa, někdy v letech 628–631, stal arcibiskupem z Canterbury.
Roku 633 byl Edwin Northumbrijský v bitvě u Hatfield Chase Velšany poražen a zabit, podle tradice se tak stalo 12. října. Ohledně datace bitvy však existuje určitá nejasnost; totiž papež Honorius I. v červnu 634 napsal Paulinovi a arcibiskupovi Honoriovi dopis, v němž uváděl, že oběma poslal papežský symbol pallium. Papežův dopis vůbec nenaznačuje, že by zprávy o Edwinově smrti dorazily do Říma ani devět měsíců po tradičním datu bitvy u Hatfield Chase. Podle D. P. Kirbyho tento nedostatek informací ukazuje na to, že bitva se odehrála spíše až v roce 634.Po Edwinově porážce a smrti se jeho království rozpadlo nejméně na dvě části. Edwinovi nástupci také začali prosazovat zpět tradiční pohanství a křesťanství tak v Northumbrii upadalo. Ačkoliv Paulinův jáhen Jakub na severu zůstal, aby znovuzískal ztracené pozice římské mise, vdova po Edwinovi se rozhodla pro návrat do Kentu, kam jí následovali její a Edwinovi potomci a vnoučata, stejně jako Paulinus. Dva z northumbrijských princů se uchýlili hledat azyl do Evropy, na dvůr franského krále Dagoberta. Æthelburga, Eanflæd a Paulinus zůstali v Kentu, kde Paulinovi bylo nabídnuto biskupství v Rocherstru, které spravoval až do své smrti. Protože papežské pallium nestihlo dorazit dříve, než Paulinus opustil York, Paulinus jej nikdy neužíval.
Paulinus zemřel 10. října 644 v Rochestru, kde byl také v sakristii zdejšího kostela pohřben. Jeho nástupcem na biskupském stolci se stal Ithamar, první rodilý Angličan vysvěcený gregoriánským misionářem.Po své smrti byl Paulinus prohlášen za svatého, jeho svátek připadal na 10. října, den výročí jeho smrti. Když byl v 80. letech 11. století v Rochesteru vybudován nový kostel, Paulinovy relikvie byly do něho přeneseny v novém relikviáři. Paulinovy ostatky spočívají také v Canterbury a dalších nejméně pěti kostelech, které mu byly zasvěceny. Ačkoliv Rochester držel některé z Paulinových relikvií, jeho kult nabyl na významu až po dobytí Anglie Normany roku 1066. Paulinus z Yorku je považován za svatého jak římskokatolickou, tak anglikánskou církví.Paulinovo misionářské úsilí je obtížné hodnotit; svatý Beda naznačuje, že Paulinova mise do Northumbrie byla úspěšná, nicméně pro to není jednoznačný důkaz a tak je pravděpodobnější, že Paulinovy snahy byly spíše bezvýsledné. Jeden z konvertitů, jehož Paulinus pokřtil, deirský král Osrik a jeden z Edwinových nástupců, po Edwinově smrti křesťanství opustil a vrátil se k pohanství. Naproti tomu Hilda z Whitby si křesťanskou víru ponechala a nakonec se stala abatyší vlivného Whitbyjského opatství. Christianizaci Northumbrie dokončili převážně iroskotští misionáři obrácením Edwinova konečného nástupce Oswalda.
V tomto článku byl použit překlad textu z článku Paulinus of York na anglické Wikipedii.
BLAIR, Peter Hunter. The World of Bede. Cambridge: Cambridge University Press, 1990. ISBN 0-521-39819-3. (anglicky) 
FARMER, David Hugh. Oxford Dictionary of Saints. 5.. vyd. Oxford: Oxford University Press, 2004. ISBN 978-0-19-860949-0. (anglicky) 
FRYDE, E. B.; GREENWAY, D. E.; PORTER, S. Handbook of British Chronology. 3.. vyd. Cambridge: Cambridge University Press, 1996. ISBN 0-521-56350-X. (anglicky) 
KIRBY, D. P. The Earliest English Kings. 2.. vyd. New York: Routledge, 2000. ISBN 0-415-24211-8. (anglicky) 
HOLDSWORTH, Philip. Paulinus. In: LAPIDGE, Michael. The Blackwell Encyclopedia of Anglo-Saxon England. Oxford: Blackwell Publishing, 2001. ISBN 0631224920. (anglicky)
MAYR-HARTING, Henry. The Coming of Christianity to Anglo-Saxon England. 3.. vyd. University Park: Pennsylvania State University Press, 1991. ISBN 0271007699. (anglicky) 
SCHOENIG, Steven A. Bonds of Wool. America: The National Catholic Weekly.  New York: America Press, 16. leden 2006, roč. 194, čís. 2, s. 19. Dostupné online. (anglicky) 
SHARPE, R. The Naming of Bishop Ithamar. The English Historical Review. Září 2002, roč. 117, čís. 473, s. 889. DOI:10.1093/ehr/117.473.889. (anglicky) 
STENTON, Frank Merry. Anglo-Saxon England. 3.. vyd. Oxford: Oxford University Press, 1971. ISBN 978-0-19-280139-5. (anglicky) 
WALSH, Michael J. A New Dictionary of Saints: East and West. Londýn: Burns & Oats, 2007. ISBN 0-8601-2438-X. (anglicky) 
YORKE, Barbara. Kings and Kingdoms of Early Anglo-Saxon England. New York: Routledge, 1997. ISBN 0-415-16639-X. (anglicky) 
YORKE, Barbara. The Conversion of Britain: Religion, Politics and Society in Britain c. 600–800. Londýn: Pearson Education, 2006. ISBN 0-582-77292-3. (anglicky)
Pauperizace (z lat. pauper, chudý) znamená v sociologii proces trvalého relativního nebo absolutního chudnutí společnosti nebo nějaké její části. Stav masové chudoby se někdy označuje jako pauperismus.
Masový příliv venkovského obyvatelstva do měst v průběhu industrializace způsobil, že značná část musela žít ve velmi chudých až bídných podmínkách. Bídu dělnických předměstí a čtvrtí barvitě vylíčila řada velkých spisovatelů (Charles Dickens, Émile Zola, Jakub Arbes aj.). Někteří teoretici společnosti, zejména Karel Marx a marxisté, se proto domnívali, že rozdíly mezi chudými a bohatými v industriálních společnostech dále porostou, až vyvrcholí sociální revolucí.
Při vší nouzi dělníků v počátcích industrializace se však jednalo o pauperizaci relativní, neboť mladí lidé odcházeli do měst proto, že se doma nemohli uživit.
Ve skutečnosti došlo od počátku 20. století spíše k růstu středních tříd, také díky změnám v technologii i sociálním opatřením evropských vlád. Dnes se o pauperizaci většinou nemluví a pro problémy chudých lidí a imigrantů se užívá pojem sociální marginalizace nebo vyloučení, který přesněji vystihuje jejich situaci. Velmi chudí lidé zde totiž tvoří nepříliš vlivné menšiny, které se většina společnosti snaží spíše vytlačit na okraj.
Jakákoli chudoba ať už absolutní nebo relativní má klíč v nerovnosti. V případě relativní chudoby jde o chudobu v průmyslově rozvinutých zemích, a ta je poměřována ke kvalitě života v dané zemi. Dá se tedy říct, že se nejedná o neuspokojení základních lidských potřeb, ale o neuspokojení v oblasti profese, vlastnictví atd. Naproti tomu absolutní chudoba označuje neuspokojení základních lidských potřeb z důvodu nedostatků financí. Absolutní chudoba není ovlivněna měnící se úrovní života v dané společnosti, jako je tomu u relativní chudoby. Sociologie rozlišuje tuto sociální nerovnost na 2 způsoby. 1.nevyhnutelný důsledek společenského způsobu života. 2.důsledek konkrétního uspořádání společnosti. Sociální nerovnost je viditelná v mnoha aspektech společenského života. Mezi základní druhy nerovnosti se řadí: třídní nerovnost a statusová nerovnost. S těmito nerovnostmi pak souvisí nerovnost v majetku, privilegiích, prestiži atd. Existují také nerovnosti v pohlaví nebo podle etnického původu či další. Podle Bergera až industrializace změnila tradiční hierarchické uspořádaní. Tím skončila stavovská nerovnost v křesťanské Evropě a odvození moci podle fixovaných privilegiích. Nyní už pozice jedince není dána při narození, ale podle úspěšnosti působení v pracovním procesu. Jako jeden z prvních, kdo spojil rovnost a nerovnost s vlastněním majetku byl Jean Jacques Rousseau. Podle něj je nerovnost plodem civilizačního vývoje a nejde tedy o produkt přirozeného stavu společnosti. V konzervativním prostředí zase převládá názor, že základ nerovnosti spočívá ve vrozených kvalitách a jakákoli snaha o dosažení rovnosti je vnímána jako přímé nebo nepřímé ohrožení svobody. V tomto prostředí je za přirozený řád udávána stavovská nerovnost, neboť moc ať už je v rukou kohokoliv, bude vždy symbolem represivní moci. Dílem podporujícím tuto myšlenku je Farma zvířat od George Orwella a heslo: "všechna zvířata jsou si rovna, ale některá jsou si rovnější".
V liberalismu je nerovnost vnímána jako přirozená a z pohledu fungování společnosti nezbytná. "Cílem ekonomického systému je produkovat bohatství a sociálního systému je tuto produkci podporovat." Z pohledu socialismu je nerovnost výsledkem nerovného přístupu ke zdrojům, a to díky privilegiím a majetku. S existencí jakékoliv nerovnosti ve společnosti, vždy existovala i snaha tuto nerovnost potlačit a toho se ujímala řada sociálních hnutí.
Z pohledu funkcionalistů se nerovnost jeví jako nepostradatelná pro obsazení různých pozic, tzn. je spojena s dělbou práce.
Podle Karla Marxe stojí za vlivem na strukturu každé společnosti charakter jejího ekonomického uspořádaní a vlastnických vztahů. Důvod nerovnosti v distribuci majetku, prestiže a moci byl podle Marxe určen formou vlastnictví. Společnost chápe jako extrémně rozdělenou na 2 tábory: buržoazie-proletariát, otrokáři-otroci atp. Každá společnost je odlišná pro své ekonomické uspořádání. V kapitalistické společnosti existují 2 nejdůležitější třídy- buržoazie-třída vlastníků statků a proletariát-třída dělníků. Dle Marxovy teorie nadhodnoty roste nerovnost mezi oběma těmito třídami a to nutně vede k pauperizaci čili chudnutí dělnické třídy. Nakonec to vše má důsledek v třídním boji.
Stejně jako Marx i Weber si je vědom důležitosti vlastnictví pro uspořádaní společnosti. Na rozdíl od Marxe ovšem vnímá statusovou distribuci (sdílení jedinců společného statusu- životní styl...) jako rovnocennou k distribuci vlastnické. Jednotlivé třídy jsou rozděleny podle vztahů k produkci, oproti tomu statusové skupiny jsou rozděleny podle svých potřeb, určených životním stylem. Je tedy možné, že se spolu mohou setkat bohatí i chudší v jedné statusové skupině. Statusovou nerovností je míněna nerovnost v povolání, vzdělání, platu atd. Dále Weber rozlišuje na dva tábory statusovou nerovnost a nerovnost sociální a politickou.
Přes všechna úskalí, která se sebou industrializace přinášela, došlo dle statických údajů k výrazné změně k lepšímu v životě chudého obyvatelstva. I nejnižší mzdy se zvýšily a došlo k úbytku lidí žijících na hranici existenčního minima. Proti těmto závěrům vystupovali hlavně marxisté, kteří naopak hlásali, že dochází ke stále většímu vykořisťování a zbídačování dělníků.
Engelsův pohled vycházel z Marxových myšlenek zbídačování široké vrstvy obyvatel úzkou skupinou kapitalistů. Dělníci jsou vnímáni jako nebohé oběti kapitalistické industrializace. Společnost je tedy rozdělena na 2 skupiny, a to dělníků a kapitalistů, mezi nimiž se propast neustále zvětšuje. Dále díky industrializace podle Engelse klesá kvalita života dělnictva a dochází jednak k poklesu mezd a urbanizaci. Města jsou podle něj "surová lhostejnost, bezcitná izolace každého jednotlivce na vlastní soukromé zájmy...je to stav otevřeně vypovězené sociální války." Jedná se o "prostorovou segregaci chudoby," tj. vytlačování chudých do určitých míst, kde se jejich kvalita života závratně snižuje. Engels neopomíjí ani alkohol, který ovšem vnímá spíše jako symptom, než příčinu chudoby.
Charles Booth přesunul význam chudoby z osobních příčin chudých k chybě sociálního systému, tedy řešení měl napříště na svědomí stát. Také vytvořil koncept hranice chudoby, jenž stanovoval min.příjem, potřebný pro uživení každé domácnosti. Booth dále rozdělil společnost na 8 vrstev podle zaměstnání živitele rodiny a také podle výše příjmů každé rodiny. První a nejnižší třídu Booth označil jako "barbary", šlo o bezdomovce a žebráky tvořící asi 1% populace Londýna. Další třída byla označena jako velmi chudá, jednalo se o příležitostné dělníky, kteří nebyli schopní samostatné existence, jejich zastoupení posoudil na 8%. Třetí a čtvrtou třídu představovalo asi 22% chudé populace. Zbývající třídy už Booth označil, jako třídy žijící nad hranicí chudoby. Mezi hlavními původci chudoby řadil Booth špatně placenou práci a nezaměstnanost, ale jako nejdůležitější předpoklad pro to spatřoval v osobní neschopnosti.
Seebohm Rowntree se nechal inspirovat Boothovou prací a dále rozpracoval samotný koncept chudoby. Chudobu primárně měřil podle chování domácnosti vůči standardnímu životnímu stylu, nikoliv podle výše příjmů. Chudoba byla rozdělena na chudobu primární a sekundární. V případě primární chudoby šlo o rodinu, jenž nedisponovala nezbytnými prostředky k uspokojení základních lidských potřeb. Naopak sekundární chudoba představovala rodiny, jež disponovaly potřebným příjmem, ale neuměly s ním hospodařit. Základní důvody způsobující chudobu primární byly nízké příjmy, dále mnoho potomků a také nemoc či smrt živitele. Sekundární chudoba měla své příčiny v rozmařilosti, nezpůsobilostí adekvátně hospodařit s penězi nebo v neočekávaných nákladech. Rowntree ale dodává, že nejde vždy o útratu za alkohol nebo tabák, co způsobuje zařazení rodin do této kategorie, ale jde i o nutné výdaje např. za léčbu.

Pavel Antonín (* 5. června 1962) je český lékař a politik, primář gynekologicko-porodnického oddělení nemocnice v Havlíčkově Brodě, zastupitel kraje Vysočina, v letech 2010 až 2017 poslanec zvolený za tento kraj a člen ČSSD.
Lékařskou fakultu UJEP v Brně dokončil v roce 1987, kdy zároveň nastoupil na gynekologicko-porodnické oddělení v nemocnici ve Znojmě, kde působil do roku 2001. Do roku 2004 sloužil v nemocnici v Pelhřimově. Od roku 2004 vykonává funkci primáře gynekologicko-porodnického oddělení havlíčkobrodské nemocnice.
Do ČSSD vstoupil v roce 2005. Od roku 2008 zasedá v zastupitelstvu kraje Vysočina. Ve volbách 2010 byl zvolen poslancem, přestože kandidoval až na 19. místě. Do poslaneckých lavic jej vyneslo tzv. „kroužkování.“ Je členem Výboru pro zdravotnictví.
Ve sněmovních volbách v roce 2013 úspěšně kandidoval z 11. místa – ke zvolení mu tak opět pomohlo kroužkování, které ho na Vysočině vyneslo na druhou pozici.
V komunálních volbách v roce 2014 obhájil za ČSSD post zastupitele města Havlíčkova Brodu. Ve volbách do Poslanecké sněmovny PČR v roce 2017 obhajoval svůj poslanecký mandát za ČSSD v Kraji Vysočina, ale neuspěl.

Pavel Bém (* 18. července 1963 Praha) je český psychiatr, politik a horolezec, který v roce 2011 dokončil projekt Koruna planety. V letech 2002–2010 byl primátorem hlavního města Prahy a v období 2004 až 2008 také místopředsedou Občanské demokratické strany. Od roku 2010 do roku 2013 byl poslancem. V dubnu 2015 se stal jediným jednatelem společnosti Levandres.
Vystudoval Gymnázium Na Zatlance a následně všeobecné lékařství na Fakultě všeobecného lékařství Univerzity Karlovy, jež dokončil roku 1987. Posléze se zaměřil na psychiatrii, ze které složil roku 1990 specializační atestaci. Následně absolvoval dvouletý kurz na baltimorské Univerzitě Johnse Hopkinse zaměřený na protidrogovou politiku a v tomto odvětví pokračoval i v po návratu do Česka. Roku 1994 složil druhou atestační zkoušku v oboru „prevence a léčení návykových nemocí“. Pracoval v psychiatrické léčebně, na protialkoholním oddělení, později vedl Středisko drogových závislostí při Všeobecné fakultní nemocnici v Praze a Kontaktní centrum pro drogově závislé v Praze.
K roku 2010 studoval postgraduální program Preventivní medicína na 3. lékařské fakultě UK, který nedokončil.
Ve své lékařské praxi pokračoval i během působení v politice od r. 1995, kde se na Úřadu vlády ČR a Ministerstvu vnitra ČR věnoval protidrogové politice.
Do politiky vstoupil v roce 1998. V létě se sblížil s Václavem Klausem a vstoupil do Občanské demokratické strany. Po vnitrostranické krizi na podzim roku 1998 se stává Klausovým spojencem. V prosinci 1998 byl na čtyři roky zvolen starostou městské části Praha 6. Po komunálních volbách na podzim 2002 uzavřela ODS koaliční smlouvu s ČSSD a Bém byl zvolen primátorem Prahy. V komunálních volbách v říjnu 2006 vyhrála ODS v Praze ziskem 55 % hlasů. Bém přibral kromě členů ODS do Rady hlavního města Prahy i zástupce Strany zelených a SNK Evropských demokratů a byl znovu zvolen primátorem.
V roce 2004 byl zvolen místopředsedou ODS, od roku 2006 zastával post prvního místopředsedy strany. Byl členem regionální rady ODS Praha.Částí veřejnosti je však kritizován za některé kontroverzní kroky. Výrazně například zasáhl do soutěže o novou podobu Národní knihovny. Přes počáteční nadšení se po kritickém hodnocení knihovny Václavem Klausem přidal na opačnou stranu a razantně se postavil proti vítěznému návrhu architekta Jana Kaplického.
Média také upozornila na sporný prodej luxusního hotelu Praha firmě Falkon Capital, který začal za Bémova starostování v Praze 6. Zakladatelem a údajným spoluvlastníkem firmy je Gruzínec Paata Mamaladze, který byl podle tajných služeb spojen s lidmi kolem gruzínské mafie. Falkon Capital hotel od Prahy 6 získal, přestože v soutěži skončil na druhém místě a nabídl o 200 milionů korun méně, než se očekávalo.Před krajskými a senátními volbami v roce 2008 kritizoval vlastní stranu. Po neúspěchu ODS v krajských a senátních volbách 27. října 2008 oznámil, že se rozhodl kandidovat na funkci předsedy strany na prosincovém kongresu a nahradit stávajícího předsedu Mirka Topolánka. Oblastní sněm v Praze 1 nevyslovil podporu jeho kandidatury a podle stranického kolegy Petra Bendla neměl v souboji o křeslo předsedy ODS příliš velké šance na úspěch, protože měl podporu pouze v Praze. V době krize ODS sympatizoval s prezidentem Václavem Klausem, který stranu kritizoval, koncem listopadu 2008 ovšem Klaus svoji kritiku zostřil a jejich názory se začaly rozcházet. Na 19. kongresu v prosinci 2008 souboj s Mirkem Topolánkem prohrál a neobhájil ani funkci prvního místopředsedy, čímž opustil nejužší vedení ODS.
Podporoval kandidaturu Prahy na uspořádání olympijských her v roce 2016, na kterou magistrát vydal zhruba 70 milionů korun.V roce 2007 získal spolu s manželkou 3,5 milionu korun od spolumajitele mostecké těžební společnosti Czech Coal Petra Pudila za to, že se vzdal bytu s regulovaným nájmem.Bránil se svolání mimořádného regionálního sněmu, o jehož konání v dubnu 2010 rozhodla v březnu téhož roku rada pražské ODS. Kvůli historicky nízkým volebním preferencím v ODS začaly sílit názory na odvolání Béma a jeho spřízněnců z vedení pražské ODS. Jedním z důvodů odvolání měla být kauza Opencard. Předseda ODS Mirek Topolánek naznačil, že si Bém chce zajistit kandidaturou imunitu.Pavel Bém je laureát mimořádné Ceny Přístav kterou mu v roce 2010 udělila Česká rada dětí a mládeže. Je členem dozorčí rady Nadačního fondu Václava Klause.
V listopadu 2008 se vyslovil proti přijetí Lisabonské smlouvy, kterou za Českou republiku podepsal jeho stranický kolega Mirek Topolánek a navrhl nahradit ji jednodušším dokumentem.
V dubnu 2009 byl vyhlášen vítězem 17. ročníku ankety Ropák roku, která upozorňuje na antiekologický čin roku. Na anticenu byl nominovám za prosazování výstavby mrakodrapů na Pankráci, kterou kritizoval Výbor světového kulturního dědictví UNESCO, za prosazování dálničního okruhu Prahy přes obytné části Suchdola, ačkoli existpvala levnější a šetrnější trasa, a prosazování nové ranveje na letišti v Ruzyni, která by nadměrným hlukem zasáhla hustě obydlené části Prahy.
V březnu 2012 zveřejnila MF DNES záznamy odposlechů z roku 2007 pořízených údajně BIS. Z nich se potvrdily dlouhotrvající spekulace, že Roman Janoušek, označovaný za jednoho z pražských kmotrů, zásadně ovlivňoval Bémova politická rozhodnutí. Janoušek zřejmě spolurozhodoval o prodeji majetku hlavního města Prahy, o územním plánu, o řízení magistrátních společností nebo o personální politice. Podle investigativního novináře Jaroslava Spurného začala spolupráce Romana Janouška a Pavla Béma už v době, kdy byl Bém starostou Prahy 6 a probíhala privatizace bytového fondu obvodu. Telefonní rozhovory obou probíhala v kódech a náznacích.Bém na nátlak Bohuslava Svobody a Petra Nečase 26. března požádal o pozastavení členství v ODS. Na webových stránkách Místního sdružení ODS v Praze Bubenči – Dejvicích je Pavel Bém uváděn stále jako předseda tohoto místního sdružení.Miroslava Němcová a Zbyněk Stanjura vyzvali Pavla Béma ke složení poslaneckého mandátu, ale Pavel Bém přestal být členem poslaneckého klubu ODS až 25. 4. 2012.Dne 18. ledna 2013 bylo Bémovi členství v ODS obnoveno.
Po odchodu z politiky se Pavel Bém začal věnovat podnikání v realitách. V roce 2015 se stal jednatelem realitní společnost Levanders s nejasnou strukturou vlastníků. Společnost krátce po svém vzniku disponovala milionovým majetkem, podle ČT24 je možné její napojení na slovenskou finanční skupinu J&T, která spolupracovala s Bémem během jeho působení na pražském magistrátě.
V pátek 18. května 2007 vystoupil jako desátý Čech v historii na vrchol nejvyšší hory světa Mount Everestu. Většinu výstupu zvládl bez kyslíku, od Jižního sedla (8 000 m n. m.) už však kyslík využil, a to z časových důvodů.V únoru 2011 dokončil horolezecký program Seven Summits (Sedm vrcholů), který předpokládá zdolání nejvyšších vrcholů všech 7 kontinentů.Dne 1. srpna 2012 se mu podařilo bez použití kyslíku vystoupit na vrchol druhé nejvyšší hory světa – obávané K2. Stal se tak teprve třetím Čechem, který to dokázal.Dne 8. května 2015 v 15:00 vystoupil na vrchol osmé nejvyšší hory světa Manaslu (8.163 m). Společně s Francouzským horolezcem Danielem de Gabaiem dokázali na vrchol osmitisícovky vystoupit během čtyř dnů alpským stylem, bez použití výškových nosičů a bez umělého kyslíku a navíc ji ze severního sedla Manaslu slyžovat až do základního tábora.20. července 2018 vystoupil bez použití výškových nosičů a bez umělého kyslíku Kinshoferovou cestou spolu s Pavlem Kořínkem, Radkem Grohem, Tomášem Kučerou, Lukášem Dubským a Pavlem Burdou na vrchol další osmitisícovky Nanga Parbat (8 125 m n. m.).
Lucie Tvarůžková, Luboš Kreč: Pavel Bém: Část ODS proti mně chystá kampaň, Hospodářské noviny, 4. 11. 2008
Hyde park České televize, rozhovor s novinářem Jaroslavem Spurným o kauze Janoušek-Bém z března 2012, 23. 3. 2012, dostupné online
Pavel Dědeček (27. prosince 1885 Praha-Smíchov – 23. listopadu 1954 Praha) byl český dirigent, sbormistr, skladatel a hudební pedagog. Jako dirigent působil coby šéf opery v Plzeňském divadle v letech 1945 až 1948, jako sbormistr pak působil v Brně a v Praze. Jednalo se o významného hudebního pedagoga, který vyučoval dirigování na Pražské konzervatoři a na Hudební fakultě Akademie múzických umění v Praze.
http://www.hudebnirozhledy.cz/www/index.php?page=clanek&cislo_id=62&id_clanku=419 Hudební rozhledy, článek "Šedesát let AMU a její hudební fakulty"
Pavel Hrdlička (* 1973 Brandýs nad Labem) je český filmový střihač a současně též hudebník. Hraje na klávesy a trubku v hudební skupině Mig 21 a patřil i k jejím zakládajícím členům. Střihačsky se podílel na filmu Protektor a za tuto práci byl oceněn Českým lvem za rok 2009 uděleným v kategorii Nejlepší střih. Totožné ocenění získal i v roce 2014, kdy mu ho zajistil střih filmu Hořící keř. Připravoval ale také videoklip k písni „Slepic pírka“ od skupiny Mig 21.

Pavel Konopeus, OSA, původním jménem Paulus Cnopius či Paul Cnoops, v latinizované podobě Paulus Conopaeus nebo také Paulus Conopäus (2. října 1595, Geel, Belgie – 12. října 1635, Česká Lípa), byl římskokatolický kněz, vlámský augustiniánský řeholník, prefekt a profesor latinské školy, zakladatel tiskárny v České Lípě.
Pocházel z belgického Gheelu (nyní Geel) ve Flandrech poblíž Antverp. Stal se augustiniánským řeholníkem. Původní jméno Paulus Cnopius (či Cnoops) si později latinizoval na jméno Conopaeus. V roce 1627 byl promován bakalářem svaté theologie a přiřazen k profesorskému konventu českolipského kláštera. V roce 1633 se stal převorem českolipského kláštera. Na přání Albrechta z Valdštejna, jehož byl zpovědníkem (kaplanem), otevřel v České Lípě latinské gymnázium s humanitním zaměřením. Jako učenec sepsal pro potřeby studentů přehlednou etymologii latinské gramatiky a sestavil i školní studijní řád. Mimo to zřídil v lipském klášteře vlastní tiskárnu, kterou odkoupil od pražského tiskaře Paula Sessia.
V  roce 1630 vydal svou latinskou učebnici latiny u Paula Sessia ještě v Praze, ale zanedlouho se domluvil na prodeji tiskárny a v roce 1631 již vytiskl svoji učebnici latiny, zaměřenou na větnou skladbu a gramatiku, v České Lípě. Bohužel činnost první českolipské tiskárny byla krátká, v listopadu 1631 vpadla do České Lípy švédská vojska krále Gustava Adolfa a provoz byl přerušen. Conopaeus, tehdy gymnaziální prefekt a děkan, byl pronásledován, chycen a oloupen saskými i švédskými vojáky, kteří pustošili celé Čechy. Aby se vyhnul jejich pronásledování, musel se koncem roku 1631 tajně skrývat v lesích u Bořetína. Do kláštera se s bratry vrátil v červenci 1632. Roku 1633 se stal převorem kláštera. Dne 9. dubna 1634 byl napaden znovu a zraněn. Byla mu useknuta polovina levé ruky a klášter byl vojáky poničen. 
Krátce po svých 40. narozeninách, 12. října 1635, přímo na kazatelně před zraky věřících zkolaboval a posléze zemřel. Jeho nástupcem ve vedení školy, převorem se stal P. Fulgentius Kawka. O rok dříve v listopadu 1634 předal úřad městského faráře a děkana Dr. teol. Georgu Peischelovi z Prahy.
KREYBICH, P. Catalogus Patrum, ac Fratrum. Ordinis Eremitici S[ancti] P[atris] Augustini. A primaeva Introductione, seu ab Anno. 1040. in Bohemia existentium Biographicus, Tripartitus. Juxta Chronologiam actualis Existentiae; elicitae Professionis; et assumptae Vestis Augustinianae. ex Libris Historicis, et Manuscriptis domesticis, excerptus. et Conscriptus Anno Domini: 1799-1942.
HÖLZEL, F. Paulus Conopaeus, erster Professor und Präfekt des Gymnasiums. Programm des k.k. Ober-Gymnasiums zu Böhmisch Leipa 1869. Böhmisch Leipa : 1869.
MACEK Jaroslav, 950 let litoměřické kapituly, Karmelitánské nakladatelství, Kostelní Vydří 2007, ISBN 978-80-7195-121-6, s. 171-173.
KOLÍNSKÝ, Miloslav; PANÁČEK, Jaroslav; RÝDL, Josef. Almanach Gymnázia Česká Lípa. Česká Lípa: Gymnázium, 1995. Kapitola Latinské a německé gymnázium, s. 7. 

Pavel Kuchynka (* 20. července 1947 Vrchlabí) je český lékař-oftalmolog, specializující se na přední oční segment, vysokoškolský pedagog a v letech 1991–2017 přednosta Oční kliniky 3. LF UK a Fakultní nemocnice Královské Vinohrady v Praze.
V roce 1971 absolvoval Lékařskou fakultu v Hradci Králové Univerzity Karlovy. Po roční vojenské službě nastoupil na královehradeckou radiologickou kliniku. V roce 1974 změnil obor a rovněž jako jeho otec zahájil dráhu oftalmologa. Nastoupil na Oční kliniku LFH UK a FNKV, na které se stal v roce 1991 přednostou. Roku 1992 zřídil v Československu první oční tkáňovou banku, Mezinárodní oční banku Praha, na níž působil jako ředitel. Ordinoval také v soukromém zařízení Oční centrum Praha.V roce 1981 složil atestaci II. stupně. Roku 1984 obhájil kandidátskou práci na téma histopatologie předního očního segmentu (CSc.) a poté se v roce 1991 habilitoval na 3. LF UK. Roku 1994 byl na Univerzitě Karlově jmenován profesorem v oboru očního lékařství. Přednáší na 3. lékařské fakultě Univerzity Karlovy v Praze.
K roku 2007 byl jediným zvoleným českým očním lékařem ve výborech oftalmologických organizacích – American Academy of Ophthalmology a European Society of Cataract and Refractive Surgery.Stal se také členem České oftalmologické společnosti, České společnosti refrakční a kataraktové chirurgie (předseda), České lékařské akademie, Council of European Society of Ophthalmology, International Society of Refractive Surgery, Council of European Association of Tissue Banks, European Community University Professors of Ophthalmology, American Society of Cataract and Refractive Surgery a dalších organizacích.
Fakoemilsifikace - metoda volby v chirurgii katarakty, Čs. oftalmologie, 1992 (další autoři Křepelková J., Novák P., Sedláček K.)

Hrabě Pavel Michna z Vacínova (1589 místo narození neznámé – 26. srpna 1632 u Norimberka) byl představitel českého šlechtického rodu Michnů z Vacínova.
Byl synem řezníka a měšťana z Budyně nad Ohří, Martina Michny, který se teprve za svého života domohl vyššího společenského postavení a povýšení do šlechtického stavu. Vzdělání získal nejprve na jezuitském gymnáziu v Praze, dále v Ingolstadtu a doktorem práv se stal v Orléansu. Po ukončení studíí se v roce 1606 vrátil do Čech. 
Pracoval jako sekretář v české kanceláři. Po porážce českého stavovského povstání v roce 1620 vycítil příležitost a spojil se císařským místodržícím Karlem z Lichtenštejna a pozdějším vrchním velitelem císařských armád Albrechtem z Valdštejna. Stal se generálním dodavatelem císařské armády za třicetileté války. Podílel se na rozsáhlých majetkových transakcích zabaveného majetku vůdců stavovského povstání a  byl i podílníkem v tzv. mincovním konsorciu, které razilo znehodnocené mince. Znehodnocení měny vedlo až ke státnímu bankrotu. Michnova účast v mincovním konsorciu ovšem není bezpečně doložena.
Svým obratným jednáním získal rozsáhlé jmění. Po roce 1623 vlastnili Michnové z Vacínova kromě jiného Hlubočepy, Butovice, Smíchov, Košíře, Dolní Břežany, Týnec nad Sázavou, Konopiště, Neveklov, slezský Fulštejn aj. 
Zemřel na úplavici den 26. srpna 1632, ve stanu vojenského tábora Albrechta z Valdštejna nedaleko Norimberka.
Před svou smrtí v roce 1632 začal na malostranském Újezdě (po vzoru Albrechta z Valdštejna) budovat barokní Michnovský palác (dnes znám jako Tyršův dům).
BOUČEK, Jan. Pavel Michna z Vacínova. Praha, 2011.  Diplomová práce. Univerzita Karlova, Filozofická fakulat. Vedoucí práce Jaroslav Čechura.  Dostupné online. 

Pavel Novotný (* 18. března 1981) je český moderátor, starosta městské části Praha-Řeporyje a bývalý novinář.  
Práci v médiích začínal jako elév v MF Dnes, dále mezi lety 2009 a 2013 pracoval ve vydavatelství Stratosféra jako šéfredaktor časopisu Spy a jako šéfredaktor bulvárního webu super.cz a superspy.cz, později jako šéfredaktor webu  eXtra.cz od jeho založení v roce 2013 do roku 2015. Na přelomu let 2017 a 2018 byl dramaturgem pořadů Jaromíra Soukupa na TV Barrandov. Účinkoval v reality show Bar na televizi Prima a moderoval pořád Prásk! na TV Nova.
Od roku 2002 členem ODS, předseda místního sdružení strany. V letech 2010 a 2014 byl zvolen za ODS do zastupitelstva městské části Praha-Řeporyje, v roce 2018 mandát podruhé obhájil s nejvíce hlasy. Po volbách se stal starostou za koalici ODS, Zelení, ANO a Pirátů.
Je synem baviče Petra Novotného. Má židovské předky. K roku 2018 se účastnil dvou soudních sporů týkajících se pomluv v roli žalovaného a svědka. Je ženatý, má dvě dcery.

Pavel Šámal (* 24. září 1953 Náchod) je český právník zabývající se trestním právem, od roku 1993 soudce Nejvyššího soudu České republiky a od roku 2015 jeho předseda.
Absolvoval Právnickou fakultu Univerzity Karlovy v Praze v roce 1977, zde také roku 1980 získal titul doktora práv (JUDr.) a v roce 1999 titul Ph.D. Dříve působil jako soudce u Okresního soudu v Mostě (od roku 1979) a u Krajského soudu v Ústí nad Labem (od roku 1982). Býval členem KSČ. Po roce 1991 přešel na tehdejší republikový Nejvyšší soud, který se později transformoval na Vrchní soud v Praze, a od roku 1993 je soudcem Nejvyššího soudu, kde je členem trestního kolegia a předsedou jeho velkého senátu.Od roku 1993 je členem komise Ministerstva spravedlnosti České republiky pro přípravu rekodifikace trestního zákona a trestního řádu, vyučuje trestní právo na Právnické fakultě Univerzity Karlovy a dříve také na Právnické fakultě Západočeské univerzity v Plzni. V roce 2001 se habilitoval na Právnické fakultě Masarykovy univerzity v Brně v oboru trestní právo a v roce 2006 byl jmenován profesorem Právnické fakulty Univerzity Karlovy v Praze pro obor trestní právo, kriminologie a kriminalistika. Externě vyučuje trestní právo i na Policejní akademii v Praze nebo na Justiční akademii v Kroměříži. Je členem vědeckých rad pražské i brněnské právnické fakulty, býval též členem Legislativní rady vlády. V roce 2008 se stal v oboru trestního práva Právníkem roku. Je hlavním autorem nového trestního zákoníku z roku 2009. Působí také v redakčních radách odborných časopisů jako jsou Právní rozhledy, Soudní rozhledy, Bulletin advokacie nebo Trestněprávní revue.Jeho manželka JUDr. Milada Šámalová je také soudkyní Nejvyššího soudu.
A. Sotolář, F. Púry, P. Šámal: Alternativní řešení trestních věcí v praxi, Praha 2000
J. Musil, V. Kratochvíl, P. Šámal: Kurs trestního práva – trestní právo procesní, Praha 1999 (1. vydání), 2003 (2. vydání), 2007 (3. vydání)
P. Šámal: Opravné prostředky v trestním řízení – stížnost pro porušení zákona, obnova řízení, Praha 1999
P. Šámal a kol.: Podnikání a ekonomická kriminalita v České republice, Praha 2001
P. Šámal a kol.: Přípravné řízení trestní, Praha 1997 (1. vydání), 2003 (2. vydání)
P. Šámal a kol.: Trestní řád – komentář, Praha 1995 (1. vydání), 1997 (2. vydání), 1999 (doplňky k 2. vydání), 2001 (3. vydání), 2002 (4. vydání), 2005 (5. vydání), 2008 (6. vydání)
P. Šámal, F. Púry, S. Rizman: Trestní zákon – komentář, Praha 1994 (1. vydání), 1995 (2. vydání), 1998 (3. vydání), 2001 (4. vydání), 2003 (5. vydání), 2004 (6. vydání)
F. Púry, P. Šámal, J. Urbánek: Vzory podání a rozhodnutí v trestních věcech, Praha 2005
P. Šámal a kol.: Zákon o soudnictví ve věcech mládeže – komentář, Praha 2004 (1. vydání), 2007 (2. vydání)

Pavel Trávníček (* 26. října 1950 Konice) je český herec, moderátor, dabér a divadelní režisér. V České republice i v zahraničí je znám rolí prince ve filmové pohádce Tři oříšky pro Popelku (1973).
Po studiích na brněnské JAMU začal hrát v Divadle bratří Mrštíků v Brně, později působil v Divadle E. F. Buriana a od roku 1982 v Městských divadlech pražských. V letech 1990–1993 byl uměleckým šéfem Hudebního divadla v Karlíně. Od roku 1993 působí na volné noze, a to zejména v rámci vlastní umělecké agentury Marcus a v Divadle Skelet (od roku 2006 přejmenováno na Theatre Illusion Biograf), které založil v roce 1998. Se Sabinou Laurinovou moderoval televizní pěveckou soutěž amatérů Do-re-mi.
První manželkou Pavla Trávníčka byla herečka Simona Stašová, druhou baletka Eva Štefková, třetí provozní divadla Skelet Lucie Vrbová. V roce 2015 se oženil s Monikou Fialkovou. S Evou Štefkovou má syna Adama, s herečkou a režisérkou Helenou Dytrtovou, se kterou nebyli svoji, syna Pavla a s Monikou Fialkovou syna Maxmiliána.
Zajímavé je, že původně byl kvůli svému moravskému mluvenému projevu namluven ve svých prvních filmech jinými herci (jako princ v pohádce Tři oříšky pro Popelku byl při postsynchronech namluven Petrem Svojtkou), zatímco později se vypracoval na dabingového herce – mj. Alaina Delona a Alana Aldy (především v seriálu M*A*S*H).
Za účast na obnovené premiéře filmu Tři oříšky pro Popelku v Norsku v prosinci 2015 požadoval Pavel Trávníček honorář za den 10 000 dolarů.
Kdo je kdo : 91/92 : Česká republika, federální orgány ČSFR. Díl 2, N–Ž. Praha: Kdo je kdo, 1991. 637–1298 s. ISBN 80-901103-0-4. S. 1011. 
 Kdo je kdo = Who is who : osobnosti české současnosti : 5000 životopisů / (Michael Třeštík editor). 5. vyd. Praha: Agentura Kdo je kdo, 2005. 775 s. ISBN 80-902586-9-7. S. 683. 
TOMEŠ, Josef, a kol. Český biografický slovník XX. století : III. díl : Q–Ž. Praha ; Litomyšl: Paseka ; Petr Meissner, 1999. 587 s. ISBN 80-7185-247-3. S. 371.
Seznam děl v Souborném katalogu ČR, jejichž autorem nebo tématem je Pavel Trávníček

Svatý Pavel VI. (26. září 1897 Concesio – 6. srpna 1978 Vatikán), původním jménem Giovanni Battista Enrico Antonio Maria Montini (Jan Křtitel Jindřich Antonín Maria), byl papež v letech 1963–1978. Předsedal druhé části Druhého vatikánského koncilu a dohlížel na provádění jím přijatých rozhodnutí. Mezi jeho zásadní díla patří encyklika Humanae vitae a apoštolská exhortace Evangelii nuntiandi. Během patnácti let v úřadu povýšil Pavel VI. na šesti konzistořích 143 arcibiskupů na kardinály. Pavel VI. zemřel v papežské rezidenci Castel Gandolfo na srdeční zástavu.
Pavel VI. ztělesňuje otevřenou církev, která je blízká chudým a bojujícím proti bezpráví, kterou prosazuje inkumbentní papež.
Giovanni Montini se narodil v italském městě Concesio v provincii Brescia v urozené rodině. Do kněžského semináře vstoupil v roce 1916. Po čtyřech letech dokončil studium a byl vysvěcen na kněze. Poté studoval na Gregoriánské univerzitě a Univerzitě v Římě. Jeho organizační schopnosti mu zajistily místo v papežské kurii. V roce 1937 se stal pomocníkem kardinála Pacelliho, sekretáře papeže Pia XI. Když byl Pacelli zvolen do papežského úřadu jako Pius XII., Montini získal pozici pod novým sekretářem papeže. Sekretář však v roce 1944 zemřel a Montini pracoval přímo pro papeže Pia XII.
V roce 1953 se stal milánským arcibiskupem, tedy tradičním „předstupněm“ ke kardinálskému postu. K překvapení mnohých Montini nikdy nedostal kardinálský post před papežovým úmrtím v roce 1958. Novým papežem se stal Angelo kardinál Roncalli (zvolil si jméno Jan XXIII.) a po pouhých dvou měsících v úřadu povýšil Montiniho na kardinála.
Jako papeže si Pavla VI. svět bude nejspíše pamatovat díky encyklice Humanae vitae, kterou vydal 25. července 1968. V tomto díle znovupotvrzuje pohled katolické církve na plánování a kontrolu porodnosti a potvrzuje nepřijatelnost antikoncepce. Veřejnost podrobila encykliku ostré kritice a došlo i k odklonu některých věřících, kteří se s tímto přístupem nedokázali ztotožnit.[zdroj?]Papež byl reakcí veřejnosti na encykliku zdrcen. Jeho biografie na internetových stránkách Vatikánu vzpomíná, že to byla událost, která provázela papeže celým jeho pontifikátem, nicméně od svého postoje neustoupil. Encyklika dodnes zůstává také klíčovým dokumentem názoru katolické církve na cenu, důstojnost a ochranu lidského života – odsuzuje totiž i umělý potrat (interrupci).
Pavel VI. byl prvním papežem ve 20. století, který se setkal s vrcholnými představiteli východních ortodoxních křesťanů. V roce 1964 v Jeruzalémě hovořil s patriarchou pravoslavné církve Athenagorasem I. Byl to krok k prolomení komunikační bariéry mezi katolickou církví a pravoslavím, ze kterého vzešla deklarace, čtená na druhém vatikánském koncilu v Římě a na speciální ceremonii v Istanbulu.
Pavel VI. byl také teprve druhým papežem, který se setkal s představitelem anglikánské církve arcibiskupem z Canterbury Michaelem Ramseyem. Papež Pavel VI. jako první během pontifikátu navštívil šest kontinentů.
Kritizoval komunistické režimy ve východní Evropě a odsoudil invazi vojsk Varšavské smlouvy do Československa v roce 1968. Biskupa Štěpána Trochtu a arcibiskupa Františka Tomáška tajně jmenoval kardinály. Když Československo odmítlo pohřbít kardinála Josefa Berana na svém území, rozhodl Pavel VI. o uložení jeho ostatků v kryptách baziliky svatého Petra.
Proces svatořečení byl zahájen 18. března 1993 v diecézi Řím. Dne 20. prosince 2012 jej papež Benedikt XVI. prohlásil za Ctihodného a dne 9. května 2014 papež František podepsal dekret o zázraku na jeho přímluvu. Blahořečení proběhlo 19. října 2014 na svatopetrském náměstí v Římě. Svátek byl stanoven na 26. září. Kanonizační mše (prohlášení za svatého) proběhla 14. října 2018.
Pavel VI. při udělení Urbi et orbi v roce 1969 v Československém filmovém týdeníku
Pavouci (Araneae) jsou členovci se čtyřmi páry nohou a chelicerami (klepítky), do kterých ústí vývod jedových žláz. Jsou největším řádem pavoukovců s vysokou druhovou rozmanitostí. Pavouci se vyskytují na každém kontinentu kromě Antarktidy a téměř v každém prostředí kromě vzduchu a moře. K březnu 2019 bylo zaznamenáno 48 127 druhů a 109 čeledí pavouků; nicméně ve vědecké komunitě panují nejasnosti v tom, jak tyto čeledi klasifikovat, což dokazuje počet více než 20 různých klasifikací, které byly navrženy od roku 1900. V České republice bylo zaznamenáno 879 druhů, z toho 27 je považováno za v ČR již vyhynulé a dalších 483 se dle třetího vydání Červeného seznamu pavouků ČR nachází v různém stupni ohrožení.Anatomicky se pavouci od ostatních členovců liší tím, že většinou mají tělo rozděleno na dvě tagmata (funkční celky), hlavohruď a zadeček, která jsou spojena malou válcovitou stopkou (pedicelem). Na rozdíl od hmyzu nemají tykadla. Až na nejprimitivnější skupinu, sklípkoše (Mesothelae), mají pavouci ze všech členovců nejvíce centralizovanou nervovou soustavu, protože všechny jejich gangliony (nervové uzliny) se nacházejí v jednom místě v hlavohrudi. Na rozdíl od většiny členovců nemají ve svých končetinách téměř žádné extenzory (natahovače) a namísto toho je natahují hydraulickým tlakem.
Zadečkové končetiny pavouků se vyvinuly ve snovací bradavky produkující pavučinová vlákna až z šesti druhů snovacích žláz, jež se nacházejí v zadečku. Pavučiny se mohou lišit velikostí, tvarem a množstvím použitého lepkavého vlákna. Zdá se, že kruhové pavučiny jsou jedny ze starších druhů pavučin. Pavouci vytvářející pavučinové vaky jsou rozšířenější a rozmanitější než křižákovití (kteří vytvářejí právě kruhové pavučiny). Pavoukům podobní pavoukovci s orgány produkujícími pavučinová vlákna se objevili v devonu někdy před 386 miliony lety, ale těmto živočichům chyběly snovací bradavky. Praví pavouci byli nalezeni v horninách z karbonu, přičemž pocházejí z období před 318 až 299 miliony lety a jsou velmi podobní nejprimitivnějšímu žijícímu podřádu, sklípkošům. Nejvýznamnější skupiny moderních pavouků, sklípkani (Mygalomorphae) a dvouplicní (Araneomorphae), se objevily v triasu před 200 miliony lety.
V roce 2008 byla popsána potravní specializace druhu Bagheera kiplingi, ale všechny ostatní druhy jsou predátoři. Živí se převážně hmyzem a ostatními pavouky, i když několik velkých druhů loví i drobné savce, ptáky a plazy. K lovení kořisti pavouci využívají různé strategie: chytají ji do lepkavých pavučin; vrhají na ni lepkavá vlákna; napodobují ji, aby je neodhalila; nebo ji uženou. Většina z nich kořist odhaluje pomocí vibrací, ale aktivní lovci mají dobrý zrak. Lovci z rodu Portia vykazují znaky inteligentního chování při výběru taktiky lovu a ve schopnosti vytvářet nové. Střeva pavouků jsou příliš úzká na to, aby mohla přijímat pevnou potravu, a proto ji rozmělňují trávicími enzymy a drtí ji makadly (pedipalpy), protože nemají pravé čelisti.
Samečci na sebe upozorňují různými namlouvacími rituály, aby je samičky nesežraly. Samečci většiny druhů přežívají několik páření a umírají z jiných příčin, než že by je sežrala samice. Samičky z pavučinových vláken vytvářejí kokony na vajíčka, z nichž každý může obsahovat až stovky vajíček. Samičky mnoha druhů se starají o svá mláďata, například tak, že je nosí s sebou či se s nimi dělí o potravu. Malá část druhů je sociální a vytváří společné pavučiny, které mohou sloužit několika málo až 50 000 jedinců. Sociální chování sahá od opatrné tolerance až ke společnému lovení a sdílení potravy. Ačkoliv se většina pavouků dožívá maximálně dvou let, sklípkani se v zajetí mohou dožít až 25 let.
I když jed některých druhů je pro člověka nebezpečný, vědci zkoumají potenciální využití pavoučího jedu v lékařství a v zemědělství (jako pesticid neznečišťující prostředí). Pavoučí vlákno představuje lepší kombinaci lehkosti, síly a pružnosti než umělé materiály, a vědci zkoušeli vložit geny produkující tato vlákna do DNA různých savců a rostlin, aby zjistili, zda tyto organismy mohou vlákna vytvářet. Kvůli svému rozmanitému chování se pavouci stali v umění a mytologii symbolem trpělivosti, krutosti a kreativity.
Pavouci jsou klepítkatci a tudíž členovci. Jako všichni členovci mají článkovité tělo s párovými končetinami, pokryté kutikulou z chitinu a bílkovin; a hlavu složenou z několika částí, které splývají v průběhu embryonálního vývoje. Jakožto klepítkatci mají tělo složené ze dvou tagmat neboli souborů článků, které mají podobnou funkci: přední část se nazývá hlavohruď neboli cephalothorax a skládá se z článků, které u hmyzu vytvářejí dvě různá tagmata, hlavu a hruď; zadní část se nazývá zadeček neboli abdomen. U pavouků jsou hlavohruď a zadeček spojeny malou válcovitou stopkou, pedicelem. Průběh splývání částí, z kterých vzniká hlava klepítkatců, je mezi členovci jedinečný: část, která obvykle vytváří nejpřednější část hlavy, u nich zaniká v brzkém stádiu vývoje, takže ve výsledku nemají tykadla, která jsou pro většinu členovců typická. Jedinými končetinami nacházejícími se před ústy je pár chelicer (klepítek); klepítkatci nemají žádné „čelisti“. První končetiny za ústy se nazývají makadla a u různých skupin klepítkatců slouží různým účelům.Spolu se štíry a dalšími skupinami patří pavouci mezi pavoukovce. Chelicery štírů mají tři části a slouží k přijímání potravy. Chelicery pavouků mají dvě části a jsou zakončeny drápky, které jsou většinou jedovaté a když je pavouci zrovna nepoužívají, nosí je ohnuté. Horní části mívají husté ochlupení tvořící „síto“, které nepropouští pevné kusy potravy, protože pavouci mohou přijímat pouze tekutou potravu. Makadla štírů většinou tvoří velká klepeta, kterými štíři loví potravu, zatímco pavouci mají relativně malá makadla, jejichž konce ovšem také slouží ke krmení; navíc samci mají konce zvětšené a využívají je k přenosu spermatu.Stopka, kterou jsou spojeny hlavohruď a zadeček, umožňuje zadečku nezávislý pohyb při vytváření pavučinových vláken. Horní strana hlavohrudi je pokryta konvexním karapaxem a spodní strana je kryta dvěma plochými destičkami. Zadeček je měkký a má vejcovitý tvar. Pouze u sklípkošů je jeho horní strana členitá, jinak je tvořen jedním celkem.
Stejně jako ostatní členovci mají coelom (pravou tělní dutinu), který se u nich vyskytuje pouze v malých oblastech v okolí rozmnožovací a vylučovací soustavy. Jeho místo zabírá převážně dutina probíhající téměř celým tělem (tzv. mixocoel), kterou proudí krvomíza - hemolymfa . Srdce je tvořeno trubicí v horní části těla a několika polopropustnými chlopněmi, které umožňují vstup hemolymfy z mixocoelu do srdce. U pavouků ale zaujímá pouze horní část zadečku a hemolymfa je vylučována do mixocoelu jednou tepnou, která ústí do zadní části zadečku, a dalšími rozvětvujícími se tepnami, které procházejí stopkou a ústí do několika částí hlavohrudi. Proto mají pavouci otevřenou oběhovou soustavu. Hemolymfa mnoha pavouků s plicními vaky obsahuje respirační pigment (dýchací barvivo) hemocyanin, který umožňuje efektivnější přenos kyslíku.U pavouků se vyvinuly různé druhy dýchacích soustav založené na plicních vacích, vzdušnicích (trachejích) či na kombinaci těchto dvou orgánů. Sklípkani a sklípkoši mají dva páry plicních vaků naplněných hemolymfou s otvory na spodní straně zadečku, kterými se k nim dostává vzduch a dochází k přenosu kyslíku. To platí i pro některé vývojově starší druhy z řádu dvouplicní, například z čeledi Hypochilidae, ale u ostatních zástupců tohoto řádu je zachován pouze přední pár plicních vaků a zadní pár je částečně či úplně přetvořen ve vzdušnice, skrze které je kyslík přenášen do hemolymfy či přímo do tkání a orgánů. Dýchací soustava založená na vzdušnicích se vyvinula pravděpodobně u předků menšího vzrůstu za účelem odolávání desikaci (vysoušení). Vzdušnice byly původně propojeny s okolím skrze pár otvorů zvaných spiracula, ale u většiny pavouků tento pár splynul v jedno spiraculum umístěné uprostřed a posunul se dozadu ke snovacím bradavkám. Pavouci se vzdušnicemi mají většinou vyšší metabolický výdej a lépe v těle udržují vodu.
Na rozdíl od ostatních klepítkatců jsou poslední články pavoučích chelicer přetvořeny v drápky, jež velká většina pavouků používá ke vstřikování jedu do své kořisti. Jed je vytvářen jedovými žlázami v kořenech chelicer. Pavouci z čeledi pakřižákovití (Uloboridae) a zástupci rodu Holarchaea o jedové žlázy přišli a svou kořist usmrcují pevným zabalením a agresivními trávicími enzymy. Stejně jako většina pavoukovců mají pavouci úzká střeva, která jsou schopna přijímat pouze potravu v tekutém stavu. K filtrování pevné stravy slouží dvě sady filtrů. Pavouci používají dva různé druhy externího trávení. Někteří z nich napouštějí svou kořist trávicími enzymy a poté vysávají její rozpuštěné tkáně, až z ní zůstane pouze prázdná slupka. Jiné druhy drtí svou kořist na kaši pomocí chelicer a makadel, zatímco ji napouštějí enzymy; u těchto druhů chelicery a makadla vytvářejí dutinu, která drží zpracovávanou potravu.Žaludek v hlavohrudi slouží jako čerpadlo, které posouvá potravu hlouběji do trávicí soustavy. Pavouci mají několik slepých střev, ve kterých se z potravy vstřebávají živiny; většina z nich se nachází v zadečku, v němž největší prostor zaujímá právě trávicí soustava, ale několik se jich nachází i v hlavohrudi.Většina pavouků přetváří dusíkaté odpadní látky v kyselinu močovou, kterou pak vylučují v suchém stavu. Malpighické trubice tyto odpadní látky extrahují z hemolymfy v mixocoelu a vypouští je do kloaky, odkud jsou vyloučeny řitním otvorem. Vytváření kyseliny močové a její vylučování přes Malpighické trubice slouží k udržování vody v těle a tento proces se vyvinul nezávisle u několika linií členovců, kteří jsou schopni žít daleko od vody; například trubice hmyzu a pavoukovců se vyvinuly z naprosto odlišných částí embrya. Někteří primitivní pavouci, jako například druhy podřádů sklípkoši a sklípkani, si ale zachovali nefridie („malé ledviny“), které spotřebují velké množství vody k vylučování dusíkatých odpadních látek ve formě amoniaku.
V základní podobě se centrální nervová soustava členovců skládá z páru nervových trubic podbíhajících pod střevem a párových ganglií, která slouží jako místní řídící centra ve všech článcích; a mozku, který vznikl splynutím ganglií hlavových článků nacházejících se před a za ústy, takže tento shluk obklopuje jícen. Kromě primitivních sklípkošů mají pavouci nerovovou soustavu více centralizovanou: všechna ganglia za jícnem splynula do sebe, takže v hlavohrudi se nachází velké množství nervových tkání a v zadečku nejsou žádná ganglia; u sklípkošů zůstávají ganglia zadečku a zadní části hlavohrudi oddělena.
Většina pavouků má vepředu nahoře na hlavohrudi čtyři páry očí, jejichž rozmístění se liší čeleď od čeledi. Čelní pár je tvořen z takového druhu jednoduchých očí (očí s pouze jednou čočkou), které jsou u většiny členovců schopny rozeznávat pouze směr, z něhož na ně dopadává světlo. U pavouků jsou tyto oči ale schopny vytvářet obrazy. U ostatních očí se předpokládá, že se vyvinuly ze složených očí klepítkatců, ale už se neskládají z jednotlivých oddělených oček, která jsou pro složené oči typická. Na rozdíl od hlavních očí tyto vedlejší oči u mnoha pavouků vnímají světlo odražené od tapeta lucida a slíďákovité lze ve tmě rozeznat podle toho, že jim oči „svítí“. Na druhou stranu například vedlejší oči skákavkovitých tapeta nemají. Zraková ostrost některých skákavkovitých přesahuje až desetinásobně zrakovou ostrost šídel, která mají mezi hmyzem zdaleka nejlepší zrak; lidé mají pouze asi pětkrát ostřejší zrak než skákavkovití. Dosahují toho pomocí čoček poskládaných na způsob teleobjektivu, čtyřvrstvé sítnice a schopnosti otáčet oči a sjednotit obrazy z různých fází snímání okolí. Nevýhodou procesu sjednocování obrazů je jeho pomalost. Někteří pavouci mají menší počet očí, nejčastěji šest (např. čeleď šestiočkovití, ale i jen čtyři nebo dvě. Jeskynní druhy mívají oči zakrnělé.
Stejně jako u ostatních členovců by pavoučí kutikula normálně bránila průniku informací z okolního světa. Pavouci a jiní členovci ji ale mají prostoupenou důmyslnou sadou senzorů. Různá dotyková čidla, například štětiny, reagují na síly různých velikostí od silného dotyku po slabé závany větru. Chemická čidla poskytují ekvivalent chuti a čichu, často skrze štětiny. Pavouci mají také v kloubech končetin speciální orgány, které reagují na vibrace. U pavouků, kteří vytvářejí pavučiny, jsou tyto mechanické a chemické senzory důležitější než oči, které jsou naopak nejdůležitějším smyslovým orgánem pro aktivně lovící pavouky.Pavouci, stejně jako většina členovců, nemají čidla pro vnímání stability a zrychlení, a to, kde je nahoře a kde dole, rozpoznávají očima. Proprioreceptory členovců, které vnímají napětí svalů a ohyb kloubů, jsou důkladně prozkoumány. Na druhou stranu se toho příliš neví o tom, jaké další vnitřní smyslové orgány pavouci a členovci obecně mají.
Každá z osmi nohou sestává ze sedmi částí. Část nejblíže k tělu se nazývá kyčel (coxa); další částí je příkyčlí (trochanter), které funguje jako pant pro další část, stehno (femur); následuje koleno (patella), které slouží jako pant pro holeň (tibia); další je nárt (metatarsus), který spojuje holeň s chodidlem (tarsus); chodidlo je v závislosti na čeledi zakončeno dvěma nebo třemi drápky. Všichni členovci ohýbají své končetiny pomocí svalů připevněných na vnitřní stranu vnější kostry; k jejich natahování využívají pavouci a několik dalších skupin hydraulický tlak, což je způsob zděděný po předcích členovců. Jediné extenzory (natahovače) v tělech pavouků jsou umístěny ve třech kyčelních kloubech (nacházejících se mezi kyčlí a příkyčlí). Následkem toho pavouk s probodnutou hlavohrudí nemůže natahovat nohy a nohy mrtvých pavouků se kroutí. Pavouci jsou schopni za účelem natažení nohou vyvinout tlak až osmkrát vyšší než v klidovém stavu a skákavkovití dokáží vyskočit do výše až padesátinásobku délky svého těla tím, že zvýší krevní tlak ve třetím či čtvrtém páru nohou. Ačkoliv větší pavouci také používají k natahování nohou hydrauliku, na rozdíl od skákavkovitých ke skokům využívají flexory (ohybače).Většina aktivně lovících pavouků má mezi drápky na konci nohou husté chomáče chloupků. Tyto chomáče neboli skopuly obsahují chloupky, jejichž konce jsou rozvětveny až na tisíce konečků a umožňují pavoukům lézt po vertikálně položeném skle a vzhůru nohama po stropě. Tato přilnavost je zřejmě umožněna díky kontaktu s velmi tenkými vrstvami vody na površích. Pavouci při chůzi či při běhu nechávají na povrchu nejméně čtyři nohy, stejně jako ostatní pavoukovci.
Zadeček nemá žádné končetiny kromě těch, z kterých se vyvinuly krátké pohyblivé snovací bradavky produkující pavučinová vlákna. Bývá jich jeden až čtyři páry, přičemž nejčastěji jsou to tři páry. Každá snovací bradavka má několik vývodů (spigotů), z nichž každý je propojen s jednou žlázou. Existuje alespoň šest druhů snovacích žláz, z nichž každá vytváří jiný druh vláken. Sklípkani mají snovací žlázy také v nohou.Pavučinové vlákno je složeno převážně z bílkoviny podobné té, která se nachází v hmyzích hedvábných vláknech. Původně se jedná o kapalinu, která tvrdne ne kvůli kontaktu se vzduchem, ale protože proces vylučování mění vnitřní strukturu bílkoviny. Má podobnou pevnost v tahu jako nylon a přírodní materiály jako chitin, kolagen a celulóza, ale je mnohem elastičtější, což znamená, že ho lze více natahovat, aniž by se přetrhlo či ztratilo tvar.Někteří pavouci mají sítko (cribellum), což je speciální orgán s až 40 000 spigoty, z nichž každý vytváří jedno malé vlákno. Vlákna jsou rozčesávána hřebínkem (calamistrum) a výsledné vlákno je velmi účinné při zachycování ochlupených hmyzích končetin. Původní pavouci měli cribella, která produkovala první vlákna schopná chytat hmyz, a až poté se vyvinuly žlázy produkující lepkavé kapičky. Většina novodobých skupin pavouků již cribellum ztratila.I druhy, které nevytvářejí pavučiny, využívají pavučinová vlákna několika různými způsoby: jako obal pro samčí pohlavní buňky a pro oplodněná vajíčka; jako „záchranný provaz“; pro budování hnízd; a mláďata některých druhů jako „padák“.
Pavouci se rozmnožují pohlavně a oplodnění probíhá vnitřně, ale nepřímo, což znamená, že samec nevnáší sperma do samičího těla svým pohlavním ústrojím. Na rozdíl od mnoha suchozemských členovců samci pavouků nevytvářejí spermatofory, ale vytvářejí malé pavučiny, do kterých ejakulují, a poté sperma přenesou do objektů podobných injekční stříkačce na konci makadel. Když samec ve svém okolí zaznamená přítomnost samice, zjistí, zda se jedná o samici stejného druhu a zda je připravena na páření; například u druhů, které vytvářejí pavučiny či „záchranné provazy“, rozpoznává samec druh a pohlaví pomocí „čichu“.
Malí samci často využívají složité namlouvací rituály k tomu, aby je velké samice nesežraly před oplodněním, ale u některých druhů jsou samci tak malí, že by se samicím stejně nevyplatilo je jíst. U pavouků vytvářejících pavučiny je hlavní součástí rituálu důmyslný systém vibrací, zatímco u aktivně lovících pavouků hrají velkou roli doteky samičího těla, které dokážou samici „zhypnotizovat“. Pro skákavkovité, kteří mají dobrý zrak, jsou důležité různé posunky a tance. Při úspěšných námluvách samec vnese spermie ze svých makadel do samičího pohlavního otvoru skrze pohlavní destičku (epigyne) na spodní straně jejího zadečku. Samičí rozmnožovací soustava může sestávat pouze z jednoduchých trubic či může obsahovat i schránky, ve kterých samice skladuje spermie do doby vhodnější pro oplodnění.Samcům z rodu Tidarren před dospěním upadává jedno makadlo. U těchto pavouků představují makadla 20 % hmotnosti samčího těla, a když se jednoho z nich zbaví, zvýší se jim pohyblivost. U jemenského druhu Tidarren argo zbývající makadlo utrhává samice. To poté asi čtyři hodiny zůstane zachycené v její pohlavní destičce a zřejmě dále funguje. Mezitím samice samce sežere. Ve více než 60 % případech samice australské snovačky Hasseltovy zabije a sežere samce ve chvíli, kdy do jejího pohlavního otvoru vloží své druhé makadlo; samci jí v tom dokonce pomáhají tím, že se snaží nabodnout na její drápky. Většina samců tohoto druhu totiž nikdy nedostane možnost se pářit a ti, kterým se to podaří, se snaží navýšit počet mláďat tím, že zajistí, aby byla samice dobře krmena. Ale samci většiny druhů přežijí několik páření a umírají z jiných příčin než usmrcením samicí. Někteří dokonce nějakou dobu žijí v pavučinách svých partnerek.Samice kladou až 3000 vajíček do jednoho či více kokonů z pavučinových vláken, které si udržují víceméně konstantní vlhkost vzduchu. Samice některých druhů poté zemřou, ale samice jiných druhů kokony chrání tak, že je uchytí ke své pavučině, schovají v hnízdě, nosí v chelicerách nebo přichytí ke snovacím bradavkám.Mláďata tráví celé své larvální stadium uvnitř vajíčka a když se vylíhnou, jsou podobná dospělým jedincům, jen jsou menší. Někteří pavouci o svá mláďata pečují, například samice slíďákovitých nosí kokon s vajíčky připevněný na zadečku a samice některých druhů reagují na „škemrání“ svých mláďat tak, že jim dávají svou kořist či dokonce vyvrhují potravu.Stejně jako ostatní členovci se při růstu musí svlékat, protože jejich kutikula se nedokáže roztáhnout. Samci některých druhů se páří s čerstvě vysvlečenými samicemi, které jsou příliš slabé na to, aby pro ně byly nebezpečné. Většina pavouků žije pouze jeden až dva roky, ale někteří sklípkani mohou v zajetí přežít více než 20 let.
Pavouci dorůstají různorodých velikostí. Délka těla těch nejmenších, mezi které patří například Patu digua z Kolumbie, nepřesahuje 0,37 milimetrů. Tělo největších sklípkanů dorůstá až do délky 90 milimetrů a rozpětí nohou mají až 250 milimetrů.
Nejznámější metodou lovu kořisti je její chycení do lepkavé pavučiny. Různá umístění pavučiny umožňují různým druhům pavouků v jedné oblasti chytat odlišné druhy hmyzu, například horizontálně umístěné sítě zachycují hmyz, který vzlétá z rostlin pod nimi, zatímco vertikálně umístěné sítě zachycují hmyz v horizontálním letu. Pavouci, kteří budují pavučiny, mají špatný zrak, ale jsou velmi citliví na vibrace.Samičky vodního pavouka vodoucha stříbřitého (Argyroneta aquatica) stavějí pod vodou „zvon“ z pavučin, který plní vzduchem a využívají ho k trávení potravy, svlékání, páření a kladení vajíček. Pavouci tohoto druhu tráví ve zvonech téměř celý svůj život a vylézají jenom za účelem chycení kořisti, která se zvonu nebo k němu přilehlých vláken dotkla. Několik druhů využívá hladiny jezer a rybníků podobně jako pavučiny tak, že na nich rozpoznává vibrace, které způsobuje hmyz spadlý do vody a snažící se dostat ven.Pavouci, kteří loví vrháním vláken, vytvářejí pouze malé pavučiny, kterými následně hýbají. Zástupci rodu pakřižák (Hyptiotes) a čeledi křižáčkovití (Theridiosomatidae) své pavučiny natahují, a když se jich kořist dotkne, tak je uvolní. Jedinci z čeledi vrhačovití (Deinopidae) vytvářejí ještě menší pavučiny, které drží mezi prvními dvěma páry nohou. Když zahlédnou potenciální kořist, pavučinu roztáhnou, vyrazí s ní vpřed a kořist chytí. Plocha pavučiny se tímto roztažením může zvětšit až desetkrát. Několik druhů vrhačovitých využívá dvě různé techniky lovu: útočí buď nahoru na létající hmyz (který detekuje pomocí vibrací) nebo dolu na hmyz pohybující se po zemi (který zpozoruje). Převážnou část potravy většiny vrhačovitých tvoří pozemní hmyz, ale byla pozorována i populace druhu Deinopis subrufa, která se živila hlavně létajícími tiplicemi (Tipulidae).Dospělé samice bolasových pavouků vytvářejí „pavučiny“ sestávající z jediného vlákna, které střeží. Loví pomocí „lasa“, což je pavučinové vlákno zakončené velkou lepkavou koulí. Vylučují látky připomínající můří feromony a poté na můry vrhají svá lasa. Ačkoli asi v polovině případů minou, za noc jsou schopny ulovit hmyz zhruba o stejné hmotnosti jako pavouci stejné velikosti, kteří vytvářejí pavučiny. Když se jim zhruba do půl hodiny nepodaří ulovit žádnou potravu, sežerou laso, chvíli si odpočinou a poté vytvoří nové. Mláďata a dospělí samci jsou mnohem menší a lasa nevytvářejí. Místo toho vylučují feromony, kterými lákají koutulovité (Psychodidae), a tyto molům podobné mušky chytají předními páry nohou.
Sklípkošovití (Liphistiidae), sklípákovití (Ctenizidae), a mnoho sklípkanů přepadává kořist ze svého doupěte, které je často kryto poklopem a/nebo obklopeno systémem pavučinových vláken, které pavouky upozorňují na přítomnost potenciální kořisti. Několik druhů, které se živí včelami, dokáže nastavit odrazovost ultrafialového záření od svého těla tak, aby výsledek byl podobný rostlinám, mezi kterými se ukrývají. (Včely vidí ultrafialové záření.) Slíďákovití, skákavkovití, běžníkovití a lovčíci (Dolomedes) svou kořist honí a spoléhají se převážně na svůj zrak.
Někteří pavouci z rodu Portia loví ostatní pavouky způsobem, ve kterém lze spatřit náznaky inteligentního chování. Laboratorní výzkumy ukázaly, že instinktivní způsob lovu je pro tyto pavouky jen počátečním bodem a svou lovící taktiku pilují metodou pokus a omyl.
Pavouci napodobující mravence se od ostatních pavouků liší v několika věcech: mají užší zadeček a umělý „pas“ v hlavohrudi, aby napodobili tři oddělená tagmata mravenčích těl; prvním párem nohou napodobují tykadla, protože je nemají a protože mravenci mají jen tři páry nohou; okolo jednoho páru očí mají velké barevné skvrny, aby zakryli fakt, že (většinou) mají osm jednoduchých očí a mravenci mají dvě složené oči; a pokrývají své tělo chloupky odrážejícími světlo, aby tak napodobili lesklé tělo mravenců. U některých druhů samec a samička napodobují odlišné druhy mravencovitých, protože samičky jsou většinou mnohem větší než samci. Imitátoři také uzpůsobují své chování tak, aby připomínalo chování jejich mravenčích protějšků: například napodobují jejich způsob pohybu a vyhýbají se skákání. Napodobování mravenců slouží u mnoha pavouků a dalších členovců jako ochrana před predátory, kteří k lovu využívají zrak, jako jsou například ptáci, ještěrky a pavouci. Někteří z nich se ale živí mravenci či živočichy, které mravenci opečovávají, což jsou například mšice. Pavouk rodu Amyciaea v klidu nevypadá jako mravenec rodu Oecophylla, ale loví tak, že napodobuje chování umírajícího pavouka a láká tak mravenčí dělnice.
Pavouci jsou většinou draví živočichové, ale Bagheera kiplingi z čeledi skákavkovití přijímá více než 90 % své potravy ve formě rostlinného materiálu, který produkují akácie v rámci vzájemně prospěšného vztahu s mravenci.Mláďata některých druhů z čeledí šplhavkovití (Anyphaenidae), hlavounovití (Corinnidae), zápředníkovití (Clubionidae), běžníkovití (Thomisidae) a skákavkovití (Salticidae) se živí rostlinným nektarem. I v laboratorních pokusech dávají tito pavouci přednost sladkým roztokům před vodou, z čehož lze usuzovat, že vyhledávají živiny. Nektar kromě cukru obsahuje aminokyseliny, lipidy, vitamíny a minerály a z různých studií vyplývá, že některé druhy pavouků žijí déle, když ho mají k dispozici. Živení se nektarem odstraňuje riziko spojené s lovením potravy a potřebu vytváření jedu a trávicích enzymů.Některé druhy se živí mrtvými členovci (mrchožroutství), pavoučími vlákny nebo svou svléknutou kutikulou. Někdy žerou i pyl zachycený v pavučinách a z pozorování vyplývá, že mláďata mají větší šanci přežití, pokud mají možnost ho žrát. V zajetí se pavouci některých druhů živí také banány, marmeládou, mlékem, žloutky či klobásami.
Pavouci mají rozličné predátory, pro mnohé z nich představují důležitý či dokonce jediný zdroj potravy. Mnohé druhy ptáků intenzivně loví pavouky, kteří mohou tvořit i tři čtvrtiny celkového objemu jejich kořisti. Rejsci, žáby, ještěrky, někteří hadi a jiní menší obratlovci rovněž zařazují pavouky do svého jídelníčku. Důležitými predátory respektive parazitoidy pavouků jsou zástupci hmyzího řádu blanokřídlých. Jde například o některé lumky z čeledi Ichneumonidae, kutilky (například rod Sceliphron) a především hrabalky (Pompilidae). Využívají pavouky jako zásobárnu živin pro své larvy. Nepřáteli pavouků mohou být i jiní pavouci. Ostníci se například specializují na lov síťových pavouků, skákavky rodu Portia loví širokou škálu jiných pavouků. Pavouky dále napadají a paraziticky využívají některé houby (Gibellula), hlístice, kulatěnky, pakudlanky jižní a další.
Existují silné důkazy podporující myšlenku, že zbarvení pavouků slouží jako maskování, které je chrání před hlavními predátory v podobě ptáků a parazitoidních vos (kutilek, hrabalek), kteří mají dobré barevné vidění. Mnoho druhů pavouků je zbarveno tak, aby zapadlo do okolí, a někteří mají rušivé zbarvení, které predátorům znemožňuje rozeznat jejich obrysy. U několika málo druhů, mezi které patří například Theridion grallator, se vyskytuje mnoho různých typů zbarvení, což má za účel zmást predátory, kteří tak mohou mít problémy tyto druhy rozeznat. Většina pavouků není dostatečně nebezpečná či nepoživatelná na to, aby se u nich vyskytovalo varovné zbarvení. Několik druhů se silným jedem či velkými chelicerami má ale skvrny varovných barev, které ukazují, když se cítí ohroženi.Mnoho zástupců čeledi Theraphosidae má na zadečku dráždivé chloupky, které svýma nohama hází na predátory. Tyto chloupky mají na konci háčky, které dokážou silně dráždit, i když podle všeho neobsahují žádný jed. Několik pavouků se chrání před vosami tak, že do pavučiny zaplétají zvláště odolná vlákna, s jejichž protrhnutím mají vosy problémy, takže pavouk má čas na útěk. Pavouci druhu Carparachne aureoflava žijící v Namibské poušti unikají parazitoidním vosám tak, že se převrátí na bok a skutálí se z písečných dun.
Několik druhů, které vytvářejí pavučiny, žije spolu ve velkých koloniích a vykazuje sociální chování, i když ne tak důsledné jako u sociálního hmyzu. Například Anelosimus eximius z čeledi snovačkovití (Theridiidae) vytváří kolonie čítající až 50 000 jedinců. V rodu Anelosimus se vyskytuje několik sociálních druhů: všechny druhy žijící v Americe jsou sociální a druhy na Madagaskaru jsou alespoň částečně sociální. U různých druhů patřících do stejné čeledi se sociální chování může vyvinout nezávisle na sobě. Například druh Theridion nigroannulatum patří do rodu, ve kterém se žádný jiný sociální druh nevyskytuje, a přitom vytváří kolonie až o několika tisících jedincích, kteří spolupracují při lovu potravy, kterou mezi sebou sdílejí. Mezi další sociální pavouky patří například několik druhů rodu Philoponella (čeleď pakřižákovití), pokoutník společenský (Agelena consociata, čeleď pokoutníkovití) a Mallos gregalis (čeleď cedivečkovití). Draví sociální pavouci musí chránit svou potravu před kleptoparazity a větší kolonie jsou v plnění tohoto úkolu úspěšnější. Býložravý pavouk Bagheera kiplingi žije v malých koloniích, které chrání vajíčka a mláďata. Dokonce i snovačky (Latrodectus), které jsou známé kanibalismem, v zajetí vytvářejí malé kolonie, ve kterých jedinci sdílí pavučiny a společně žerou.
Neexistuje žádný pevný vztah mezi klasifikací pavouků a typem pavučin, které vytvářejí: druhy ve stejném rodu mohou vytvářet velmi podobné či výrazně odlišné pavučiny. Totéž platí o chemickém složení pavoučích vláken. Vzájemně podobné techniky vytváření pavučin nejčastěji vznikají konvergencí. Většina pavouků snová nekruhové pavučiny, přičemž se předpokládá, že kruhové pavučiny jsou evolučně starší.
Zhruba polovina potenciální kořisti, která se zachytí do kruhové pavučiny, unikne. Pavučina má tři funkce: zachycení kořisti; pohlcení její hybnosti, aniž by se roztrhla; a zadržení kořisti. Neexistuje ideální struktura pavučiny. Větší mezery mezi vlákny například zvětšují plochu pavučiny a tím pádem zvyšují šanci na zachycení kořisti, na druhou stranu ale snižují šanci na její zadržení; menší mezery, větší lepkavé kapky a silnější vlákna zase kořist lépe zadrží, ale ta si tím spíše pavučiny všimne a vyhne se jí. Neexistují žádné pevné rozdíly mezi kruhovými pavučinami používanými přes den a těmi používanými přes noc.Místo, kde pavouci číhají, se většinou nachází přímo nad středem pavučiny, protože pavouci se dolů pohybují rychleji než nahoru. Pokud existuje nějaký směr, kterým pavouk může uniknout do bezpečí před svými predátory, většinou je vyčkávací místo pavouka vychýleno tímto směrem.Celkem běžné jsou horizontální sítě, i když jsou méně efektivní při zachycování a zadržování kořisti a více náchylné k poškození deštěm a padajícími objekty. Na druhou stranu ale mají některé výhody: nejsou tolik poškozovány větrem; kořist letící vzhůru je nevidí tak dobře kvůli slunci v pozadí; a lze je rozkmitat tak, aby chytily hmyz v pomalém horizontálním letu.Pavouci často na pavučiny přidělávají silné pásky vláken, takzvaná stabilimenta. Podle výzkumníků se v takto ozdobených pavučinách za hodinu zachytí více kořisti. Jak ukázala laboratorní studie, když pavouci cítí přítomnost predátorů, vytváření stabiliment omezují.Existuje několik neobvyklých variant kruhových pavučin, z nichž se mnohé vyvinuly konvergentně. Patří mezi ně například pavučiny připevněné k vodní hladině, možná kvůli chytání hmyzu plovoucího ve vodě; pavučiny s větvičkami uprostřed, za kterými se pavouk může schovat před predátory; či pavučiny podobné žebříku, které se zdají vhodné na chytání můr. Význam mnoha variací však zůstává nejasný.V roce 1973 vzala kosmická loď Skylab 3 pavouky vytvářející kruhové sítě do kosmického prostoru za účelem otestování snovacích dovedností ve stavu beztíže. Zpočátku pavouci snovali nekvalitní pavučiny, ale brzy se novému prostředí přizpůsobili.
Pavouci z čeledi snovačkovití snovají nepravidelné, propletené trojrozměrné pavučiny, kterým se také říká pavučinové vaky. Zdá se, že existuje evoluční trend směřující k redukci použitých lepkavých vláken, což u některých druhů vyústilo až v jejich úplnou absenci. Snování pavučinových vaků je méně stereotypní než snování kruhových pavučin a může trvat až několik dnů.
Plachetnatkovití (Linyphiidae) vytvářejí horizontální hrbolaté „plachetky“, nad kterými jsou smotaná zastavovací vlákna. Když do těchto vláken narazí hmyz, spadne do plachetky, kde se zachytí v lepkavých vláknech. Pavouk na něj potom zaútočí zespoda.
I když je fosilní záznam pavouků považován za slabý, bylo z fosilií popsáno téměř 1000 druhů. Protože těla pavouků jsou křehká, většina z fosilizovaných pavouků byla zachována v jantaru. Nejstarší známá fosilie členovce v jantaru pochází z rané křídy z doby před 130 miliony lety. Fosilie neslouží pouze ke zkoumání anatomie pavouků, ale v jantaru byli zachyceni také pavouci při páření, lovení zvěře, snování vláken a možná i při péči o mláďata. Zachovaly se i zkameněliny kokonů s vajíčky a pavučin se zachycenou kořistí; nejstarší známý fosilní záznam pavučiny je starý 100 milionů let.Nejstarší známý pavoukovec je Palaeotarbus jerami z období siluru z doby asi před 420 miliony lety. Měl trojúhelníkovou hlavohruď, členitý zadeček, osm nohou a makadla. Attercopus fimbriunguis z devonu z doby asi před 386 miliony lety má nejstarší známé spigoty vytvářející pavučinová vlákna a byl tudíž označen za pavouka. Tyto spigoty se ale možná nacházely na spodní straně zadečku namísto na snovacích bradavkách, jejichž pohyblivost je důležitá při stavění pavučin. Proto Attercopus a jemu podobný permský pavoukovec Permarachne možná nebyli pravými pavouky, protože pavučinová vlákna využívali spíše na stavbu hnízd a kokonů než na vytváření pavučin. Největším známým fosilním pavoukem je Mongolarachne jurassica z doby asi před 165 miliony lety, který byl objeven ve Vnitřním Mongolsku. Délka jeho těla dosahuje téměř 25 mm a délka nohou asi 56,5 mm.Několik pavouků z karbonu je z primitivního podřádu sklípkoši (Mesothelae), z něhož do dnešní doby přežila pouze čeleď sklípkošovití (Liphistiidae). Ačkoliv v období permu před 299 až 251 miliony lety probíhala rychlá diverzifikace létajícího hmyzu, zachovalo se z tohoto období velmi málo fosilií pavouků.Dvě hlavní skupiny moderních pavouků, sklípkani (Mygalomorphae) a dvouplicní (Araneomorphae), se poprvé objevily v triasu před více než 200 miliony lety. Někteří z pavouků z tohoto období se zdají být z čeledi sklípkancovití (Hexathelidae) a jejich snovací bradavky byly zřejmě uzpůsobené k vytváření pavučin ve tvaru trychtýřů. Dvouplicní zahrnují velkou většinu současných pavouků, mezi než patří pavouci snovající kruhové sítě. Z jury a křídy se zachovalo velké množství fosilizovaných pavouků včetně zástupců mnoha současných čeledí.
Pavouci jsou rozděleni do dvou podřádů, sklípkoši a Opisthothelae, přičemž Opisthothelae zahrnuje dva infrařády: sklípkani a dvouplicní. Je známo přes 40 000 žijících druhů pavouků, které arachnologové rozřazují do zhruba 110 čeledí a zhruba 3700 rodů.
Jediní žijící zástupci z podřádu sklípkoši jsou z čeledi sklípkošovití a vyskytují se pouze v jihovýchodní Asii, Čínské lidové republice a Japonsku. Většina sklípkošů si vytváří doupata s poklopem lemovaná pavoučími vlákny, i když někteří zástupci rodu Liphistius stavějí zakryté pavučinové trubice s druhým poklopem, kterým můžou uniknout v případě nouze. Zástupci rodu Liphistius natahují vlákna mimo tunely, aby lépe dokázali zaznamenat blížící se kořist, zatímco zástupci rodu Heptathela se spoléhají pouze na vnitřní senzory vibrací a vlákna nenatahují. Pavouci z rodu Heptathela nemají žádné jedové žlázy, i když v drápcích mají jejich vývody.
Sklípkani, kteří se poprvé objevili v triasu, jsou většinou mohutní a chlupatí a mají velké silné chelicery a drápky. Většina z nich tráví většinu života v doupatech, ale někteří snovají pavučiny. Na rozdíl od dvouplicních ale nedokáží produkovat takový druh pavoučího vlákna, který se okamžitě lepí na další vlákna či na jiné povrchy, a toto jim vytváření pavučiny ztěžuje.
Dvouplicní zahrnují asi 90 % pavoučích druhů a patří mezi ně například křižákovití, slíďákovití a skákavkovití, jakožto i jediný známý býložravý pavouk, Bagheera kiplingi. Vyznačují se drápky orientovanými proti sobě, na rozdíl od sklípkanů, jejichž drápky jsou téměř rovnoběžné.
Většina pavouků napadá lidi jen při sebeobraně a jen málo kousnutí způsobuje horší následky než bodnutí komára či včely. Většina těch se silnějším jedem, jako jsou například snovačky (mezi které patří i známá snovačka jedovatá) a pavouci z rodu Loxosceles, je plachá a kousá pouze tehdy, když se cítí ohrožená. Sklípkanec jedovatý má agresivní obrannou taktiku a jeho jed způsobil úmrtí minimálně 13 lidí. Z 20. století existuje asi 100 věrohodných nahlášených případů úmrtí na pavoučí kousnutí.
Vaření sklípkani představují pro Kambodžany a pro indiány kmene Piaroa z jižní Venezuely pochoutku.Pavoučí jedy by mohly být šetrnější variantou k běžným pesticidům, protože jsou smrtelné pro hmyz, ale většina z nich je neškodná pro obratlovce. Vhodným zdrojem by mohli být australští sklípkanci jedovatí, protože většina hmyzích druhů na jejich jed nemá vybudovanou imunitu a sklípkancům jedovatým se daří v zajetí a jed z nich lze lehce dostat. Jednotlivé škůdce by možná bylo možné zaměřit pomocí genetického inženýrství tak, že by se geny zodpovědné za tvorbu pavoučích toxinů implantovaly do virů, které napadají například populace černopásky bavlníkové.Pavoučí jed má potenciální využití v lékařství například při léčbě srdeční arytmie, Alzheimerovy choroby, mozkové mrtvice a erektilní dysfunkce.Protože pavoučí hedvábí je zároveň lehké a pevné, probíhají pokusy o jeho umělou syntézu. Geny pro tvorbu proteinů pavoučích vláken jsou také pomocí metod genetického inženýrství přenášeny do genomu dalších potenciálních producentů, například některých rostlin, bakterií, kvasinek či koz.
Arachnofobie je specifická fobie – abnormální strach z pavouků nebo čehokoliv připomínajícího pavouky, jako jsou například pavučiny a pavoučí tvary. Je jednou z nejběžnějších specifických fobií a některé statistiky uvádějí, že se projevuje u 50 % žen a 10 % mužů. Může se jednat o přehnanou formu instinktivní reakce, která pomohla prvním lidem k přežití, či o kulturní jev běžný hlavně v evropských společnostech.
Pavouci byli předmětem zájmu příběhů a mytologií různých kultur. Kvůli své technice lovu spočívající ve vytváření sítí a čekání na kořist symbolizují trpělivost, na druhou stranu kvůli jedovatým (a někdy smrtelným) kousnutím symbolizují krutost. Snování pavučin také zapříčinilo spojení pavouků s mýty o stvoření, protože pavouci jako by si vytvářeli vlastní světy.Močikové ze starodávného Peru vzývali přírodu a často ve svém umění zobrazovali pavouky.
FOELIX, Rainer. Biology of Spiders. 2. vyd. New York: Oxford University Press, 1996. 330 s. 
KŮRKA, Antonín, a kol. Pavouci České republiky. 1. vyd. Praha: Academia, 2015. 621 s. (Atlasy). ISBN 978-80-200-2384-1. 
MACEK, Rudolf. Pavouci - webové stránky se soupisem a fotografiemi pavouků České republiky [online]. 2006. Dostupné online. 
MARTINOVÁ, Zdena. Pavouk superpredátor: největší lovec ze všech. ABC mladých techniků a přírodovědců [online]. 2017, č. 9. 5. června 2017 [cit. 5. 10. 2017]. ISSN 0322-9580. Dostupné z: https://www.abicko.cz/clanek/precti-si-priroda/21581/pavouk-superpredator-nejvetsi-lovec-ze-vsech.html
RUPPERT, E. E.; FOX, R. S.; BARNES, R. D. Invertebrate Zoology. Fort Worth: Brooks / Cole, 2004. (7). ISBN 0-03-025982-7. (anglicky)
Aktuální představa o fylogenetickém stromu pavouků (dle Garrison NL, Rodriguez J, Agnarsson I, Coddington JA, Griswold CE, Hamilton CA, Hedin M, Kocot KM, Ledford JM, Bond JE. (2016) Spider phylogenomics: untangling the Spider Tree of Life. PeerJ 4:e1719 [1])
Pavoukovci (Arachnida) jsou skupina bezobratlých živočichů z podkmene klepítkatců. Vědecké jméno vychází z řeckého άράχνη (arachné, pavouk) a váže se k mytologické postavě Arachné. Zahrnuje asi 73 000 zejména suchozemských druhů. Věda, která se zabývá pavoukovci, se nazývá arachnologie.
Pavoukovci jsou nejpočetněji zastoupenou skupinou podkmene klepítkatců. Na rozdíl od sesterských tříd hrotnatců (Merostomata) a nohatek (Pycnogonida nebo též Pantopoda), kteří žijí v moři, většina pavoukovců obývá pevnou zemi. Teprve druhotně pronikli do vodního prostředí. Až na malé výjimky mají pavoukovci šest párů končetin (klepítka, makadla a čtyři páry kráčivých nohou). Utváření zejména prvních dvou párů končetin, ale i celého těla, je zpravidla jednotné pro každý z řádů této třídy členovců.
Sekáči Opiliones nemají snovací bradavky, kořist loví. Dlouhé nohy se v nebezpečí snadno odlomí a určitou dobu se samy pohybují, sekají (např. sekáč rohatý).
Roztoči Acari mnohdy cizopasí. Mají nepřímý vývin, larvy mají 3 páry nohou a dospělci 4 páry. Hlavohruď a zadeček srostly v jeden celek (např. klíště obecné).
Štíři (Scorpiones – 1420 druhů) mají nenápadné tříčlánkové chelicery a naproti tomu velice dlouhá a masivní makadla, která jsou zakončena nápadnými klepítky. Tělo je tvořeno nečlánkovanou hlavohrudí a dvěma odlišně utvářenými částmi článkovaného zadečku. První část je široká, zadní velice úzká, takže její tergity a sternity splývají v silně sklerotizované prstence. Toto zúžení očividně zvyšuje pohyblivost koncového telsonu, pod jehož zahroceným koncem vyúsťuje jedová žláza. Zadní část zadečku je často nesprávně nazývána ocasem.
Bičnatci (Uropygi – 100 druhů) mají ploché tělo. Hlavohruď typu „prosomatu“ není členěna, zadeček článkován, zakončen dlouhým článkovaným filamentem. Chelicery jsou dvoučlánkové. Mohutná makadla jsou zakončena klepítkovitě a pracují ve vodorovné rovině.
Krátkochvosti (Schizomida – 180 druhů) jsou zřídka kdy delší než 5 mm. Chelicery mají dvoučlánkové. Lovu sloužící makadla pracují ve svislé rovině. Hlavohruď má propeltidium, zadeček je článkován.
Krabovci, též zvaní bičovci (Amblypygi – 120 druhů) mají ploché tělo s výraznou stopkou mezi prosomatem a článkovým zadečkem. Chelicery jsou subchelátní, mohutná makadla pracují ve vodorovné rovině, jen výjimečně jsou zakončena drobnými klepítky.
Pavouci (Araneae – 38 000 druhů) mají tělo rozděleno výraznou stopkou na prosoma a většinou nečlánkovaný zadeček zakončený,snovacími bradavkami. Chelicery jsou subchelátního typu, makadla upomínají na zkrácenou nohu. U dospělých samců jsou zakončena kopulačním ústrojím.
Štírenky (Palpigradi – 70 druhů) nedosahují délky ani 2 milimetrů. Článkovaný zadeček s dlouhým filámentem na konci. Tříčlánkové chelicery jsou chelátního typu, makadla slouží chůzi, první pár nohou má hmatovou funkci.
Štírci (Pseudoscorpiones – 3500 druhů) jsou nevelkých rozměrů, shora zploštěného těla bez stopky. Jejich zadeček je článkován. Chelicery jsou dvoučlenné, chelátní, makadla rovněž opatřena klepítky.
Solifugy (Solifugae – 1100 druhů) jsou rychlí běžci válcovitého těla, běhající jen po třech zadních párech noh. Mohutné chelátní chelicery jsou dvoučlánkové, makadla mají vzhled nohy.
Roztočovci (Ricinulei – 50 druhů) představují reliktní skupinu, žijící převážně v deštných pralesích. Hlavohruď typu prosoma má vpředu kápovitou kožní destičku, která shora zakrývá drobné chelátní chelicery. Makadla mají vzhled zakrslé nohy.
Sekáči (Opiliones – 7000 druhů) jsou charakterističtí drobným jednotným tělem a většinou značně dlouhýma nohama. Chelicery jsou tříčlánkové, chelátního typu, makadla dvojího typu. U našich druhů vždy připomínají svým vzhledem nohy, u tropických spíše loupeživá makadla bičovců.
Roztoči (Acari – 50 000 druhů) mají vzhledem k miniaturní velikosti zpravidla velmi zjednodušenou stavbu těla. To bývá většinou zavalité a nečlánkované. Na rozdíl od všech ostatních řádů se vyznačují charakteristickým oddílem na přídi těla s názvem gnathosoma. Gnathosoma je tvořena článkem nesoucím chelicery a makadla. Chelicery (2-3 členné, chelátní nebo subchelátní, velice vzácně pouze jednočlánkové) i makadla mohou být dosti rozmanitého vzhledu. Na rozdíl od ostatních řádů je mezi roztoči i mnoho býložravců. Stále více sílí názory, že nejde o skupinu s jediným společným předkem.
Představy o vzájemné příbuznosti jednotlivých skupin pavoukovců se, tak jako u ostatních členovců, výrazně měnily v závislosti na rostoucích datech získaných sekvencováním genomů. Fylogenetická studie z r. 2019 v podstatě potvrdila překvapivé závěry studie z r. 2014, zejména nepřirozenost klasického vymezení pavoukovců. Závěry lze shrnout do několika bodů:
Sesterskou skupinou klepítkatců jsou kusadlovci (Mandibulata), které tvoří stonožkovci a Pancrustacea (korýši a hmyz).
Bazální větví fylogenetického stromu recentních klepítkatců jsou nohatky (Pycnogonida), ostatní skupiny tvoří přirozený klad Euchelicerata.
Ostrorepi (Xiphosura) nejsou sesterskou skupinou pavoukovců, ale odvětvují se uvnitř nich, jako sesterská skupina roztočovců (Ricinulei). Znamená to, že pavoukovci (Arachnida) v klasickém vymezení jsou parafyletičtí a přirozeným kladem na stejné pozici jsou Euchelicerata.
Podtřída roztoči v klasickém vymezení (Acari) pravděpodobně také není přirozenou skupinou, uvnitř ní se asi odvětvují štírci a štírenky, a to v sousedství nadřádu Parasitiformes; nadřád Acariformes asi tvoří bazální větev takto rozšířené skupiny nebo přímo jako bazální klad euchelicerat. Opilioacariformes asi nejsou na úrovni předchozích dvou nadřádů, ale mohou být vnitřní větví Parasitiformes (kteří by tak byli v klasickém vymezení parafyletičtí).
Sesterské linie pavouci (Araneae) a Pedipalpi tvoří přirozenou skupinu Tetrapulmonata a ta spolu se sesterskými štíry (Scorpiones) velký klad Arachnopulmonata.
Sekáči (Opiliones) jsou přirozeným kladem nepatřícím do pavouků, ale odvětvují se dokonce ještě bazálněji než ostrorepi a roztočovci.
Dosud není plně vyjasněné postavení krátkochvostů (Schizomida), štírků (Pseudoscorpiones/Pseudoscorpionida), štírenek (Palpigradi) a solifug (Solifugae); prvními dvěma skupinami se poslední studie z r. 2019 nezabývala. S nižší podporou vycházejí štírci a štírenky jako vnitřní větve roztočů odvětvující se blízko Parasitiformes, štírci však v jiných studiích vycházejí jako sesterští k solifugám. Solifugy mohou být sesterskou skupinou kladu ostrorepi + roztočovci, v jiných studiích vycházejí jako sesterské k Acariformes. Krátkochvosti jsou patrně součástí bičnatců (Uropygi) jakožto sesterská skupina vlastních bičnatců (Thelyphonida); bičnatci a jim sesterští krabovci (Amblypygi) pak tvoří přirozený klad Pedipalpi.Aktuální (r. 2019) představy o příbuznosti recentních pavoukovců ukazuje následující fylogenetický strom (P? značí potenciálně nepřirozené skupiny, ? nedostatečně potvrzenou pozici):

Paže (lat.: brachium) je největší a nejdelší úsek horní končetiny mezi ramenem a loktem. Tvoří ji jediná dlouhá pažní kost (humerus), která proximálně (směrem k tělu) komunikuje kloubní hlavicí s lopatkou v ramenním kloubu (articulatio humeri) a distálně ve složeném loketním kloubu (a. cubiti) s kostí vřetenní a loketní. Zde přechází v předloktí (antebrachium).
sval hákový (musculus coracobrachialis)Zadní skupinu pažního svalstva tvoří extenzor:
deltový sval (musculus deltoideus), začíná na klíční kosti a lopatce (akromionu a spině) a upíná se na pažní kost.
musculus brachioradialis, na zevním (laterálním) suprakondylu pažní kosti a upíná se na kosti vřetenní.
nervus musculucutaneus inervující pažní flexory. Senzitivní složka končí jako přední kožní nerv předloktí (nervus cutaneus antebrachii lateralis) s inervací zevní plochy předloktí.
nervus radialis (vřetenní nerv) inervuje motoricky trojhlavý sval pažní a senzitivně kůži na zadní straně paže.
nervus axilaris, motorická část inervuje malý oblý sval a deltový sval, senzitvní pak kůži ramene.
arteria brachialis (pažní tepna), která je pokračující axilární tepnou a dále se dělí na vřetenní (arteria radialis) a loketní tepnu (arteria ulnaris).
arteria profunda brachii (hluboká pažní tepna) je větví pažní tepny, která začíná pod dolním okrajem musculus teres major.
arteria collateralis ulnaris superior et inferior, tenké větve pažní tepny jdou kolem ramenního kloubu.
foramen quadrilaterum, (součást axilla|axilly) obsahem je pažní nerv (n. axilaris) a žíla (vena circumflexa humeri posterior), jeho ohraničení:
dlouhá hlava trojhlavého svalu pažního (caput longum musculi tricipitis brachii)
 Encyklopedické heslo Brachium (anat.) v Ottově slovníku naučném ve Wikizdrojích
Topografická anatomie horní končetiny (včetně paže), Báča, V. - Kachlík, D., AÚ 3. LF UK, Praha

Merrill Beth Nisker (* 11. listopadu 1968 v Torontu v provincii Ontario, Kanada), alias Peaches je kanadská elektronická hudebnice, její písně se proslavily také svými explicitními, sexuálně podbarvenými texty.
Než se Merrill Nisker stala Peaches, byla 10 let učitelkou hudby a dramatu na soukromých školách a v Ymce.
Při zpěvu se doprovází na vlastní nástroje, programuje si své vlastní elektronické bicí a produkuje vlastní alba.
První album Fancypants Hoodlum vydala v roce 1995 ještě pod vlastním jménem Merril Nisker. Než se proslavila, bydlela v Torontu společně s hudební kolegyní Leslie Feist a postupně si vyvinula styl a osobnost, která ji přinesla slávu jako Peaches. Přezdívku si dala podle slavné písně Niny Simone „Four woman“Pro své čtvrté album z roku 2006 Impeach My Bush získala Peaches hostující hudebníky známých jmen: Joan Jett, Greg Kurstin, Josh Homme, Samantha Maloney, Beth Ditto, Feist, Dave Catching, Brian O'Connor a Radio Sloan.
Od roku 2006 vystupuje Peaches společně se skupinou Herms (zkratka pro hermafrodit). Členy skupiny jsou: JD Samson, Samantha Maloney a Radio Sloan. Hráli na malých i velkých jevištích hudbu s texty zaměřenými na sex, které měly za účel šokovat posluchače. Termín „Herms" připomíná duo sedmdesátých let s názvem Peaches & Herb[zdroj?]. Peaches se skupinou Herms uváděla Nine Inch Nails a Bauhaus během druhé půle jejich letního turné v USA v roce 2006.
V říjnu 2008 Peaches účinkovala na koncertech v Aucklandu na Novém Zélandu spolu s německou skupinou Sweet Machine[zdroj?].
Vyprodaná byla i její show na turné na začátku roku 2009 v San Francisku, kde hrála několik písní z připravovaného alba I Feel Cream, například úvodní "Showstopper" a "Lose You".
Album I Feel Cream vyšlo 4. května 2009 v Evropě a 5. května v Severní Americe. První single byl strana A: "Talk to Me" a strana B: "More".
Spolupráce s Iggy Popem - coververze písně "Rock Show" na albu z roku 2003 Skull Ring
Spolupráce se skupinou Garbage - "Fuck the Pain Away", "Push It", "I Don't Give a.."
Turné spolu s Marilyn Mansonem v roce 2003, společně zpívali píseň  "Rock N Roll Nigger"
Její písně zazněly v mnoha filmech jako Mean Girls, Waiting, Jackass Number Two, My Little Eye[zdroj?], a Ztraceno v překladu. Uplatnila se také v televizních seriálech The L Word a Ošklivka Betty, a propagovala svým zpěvem Dirt.
„Fuck the Pain Away“ ve filmu Ztraceno v překladu. Píseň se neobjevila na soundracku.
The L World - píseň "I U She" v 2. sérii v epizodě "L'Chaim", píseň "Boys Wanna Be Her" na konci 4.série
Coververze písně skupiny Berlin[zdroj?] "Sex (I'm A)" jako extra bonus na albu Teaches of Peaches
Peaches a skupina Electric Six vzájemně vytvořili coververze svých písní: Peaches "Gay Bar", Electric Six "Rock Show".
Parodie na píseň Alanis Morissette od Black Eyed Peas My Humps nazvanou "My Humps, My Dumps"
Coververze písně Iggy Popa "Search and Destroy" z The War Child: Heroes benefit album.
V tomto článku byl použit překlad textu z článku Peaches (musician) na anglické Wikipedii.

Pearl a Hermes (havajsky Holoikauaua) je neobydlený korálový atol, část Severozápadních Havajských ostrovů, skupiny malých ostrovů a atolů, které jsou nejvzdálenější severozápadní částí havajského řetězce. Leží asi 2 090 km severozápadně od Honolulu a asi 140 km východo-jihovýchodně od Midwaye. Atol Pearl a Hermes tvoří variabilní počet plochých písčitých ostrůvku, typicky od pěti do sedmi. Historické prameny jich uvádějí ještě více, tyto ostrovy ale byly zničeny erozí nebo stoupající hladinou moře. Od roku 2012 atol tvoří pět ostrůvků: Jihovýchodní ostrov (největší), Severní ostrov, Malý severní ostrov, Travnatý ostrov a ostrov Seal-Kittery. Celková rozloha souše je asi 0,32 km2, přidružené korálové útesy však tvoří víc jak 800 km2 plochy.
Havajský název atolu je Holoikauaua a byl vytvořen komisí Hawaiian Lexicon Committee v 90. letech 20. století. Atol byl objeven roku 1822, když zde uvízly dvě velrybářské lodi Pearl a Hermes, které mu také vynesly jméno. Obě lodě byly na cestě z Honolulu do Japonska. První na mělčině uvízla loď Hermes a stalo se tak buď pozdě večer 24. dubna nebo časně ráno 25. dubna. Druhá loď se jí poté vydala na pomoc a uvízla také, posádka o asi 57 námořnících tedy musela na neznámém ostrově nějakou dobu zůstat. Většina námořníků byla zachráněna 1. července stejného roku lodí Earl of Morby, několik se jich rozhodlo dopravit se do civilizace na vlastnoručně vytvořené lodi. Celý incident se obešel bez ztrát na životech. V oblasti od té doby ztroskotalo více lodí, například v prosinci 1952 loď SS Quartette, která v současnosti tvoří základ umělého útesu.
Jako první si atol nárokoval havajský král Kamehameha III., o pět let později jej ale obsadili Američané. První savci byli na atol dovezeni roku 1894 a šlo o králíky vysazené na Jihovýchodní ostrov jako zdroj masa. Ti zde zničili zdejší vegetaci a roku 1923 je až na jednoho vyhubila Tanagerská expedice. Roku 1927 byla v mořích okolo atolu objevena Williamem Greigem Andersonem z rybářské společnosti Lanikai populace perlotvorek mořských (Pinctada margaritifera), které byly bohaté na perly. Anderson založil obchodní společnost a během tří let získali na 20 000 perel, což se ale významně podepsalo na stavu perlotvorek. Roku 1929 byl sběr perel zakázán.
Na atolu se vyskytuje na třináct původních druhů rostlin a sedm jich sem bylo zavlečeno. Tyto druhy představují problém pro původní rostlinstvo, protože jej vytlačují, jako například bér přeslenitý (Setaria verticillata) na Jihovýchodním ostrově původní travinu Eragrostis variabilis. V mořích okolo ostrova rostou větevníci (Scleractinia) či houbovci (Porifera) a žijí zde například ploskozubcovití, skaláry a různé druhy žraloků. V oblasti se rozmnožují delfíni dlouholebí (Stenella longirostris). Ostrov poskytuje hnízdiště řadě ptáků, žije a rozmnožuje se zde na 160 000 jedinců náležících ke 22 druhům, přičemž k nejvýznamnějším patří buřňáček Tristramův (Oceanodroma tristrami) a albatros černonohý (Phoebastria nigripes); až 20 % celkové populace albatrosa hnízdí na Pearl a Hermes.
V tomto článku byl použit překlad textu z článku Pearl_and_Hermes_Atoll na anglické Wikipedii.

Pearl Jam je hudební skupina, která vznikla v roce 1990 v Seattlu. Jsou považováni za jednu z nejpopulárnějších rockových kapel devadesátých let. Jejich jméno je úzce spojeno s hnutím grunge. Spolu s kapelami Nirvana, Soundgarden a Alice in Chains patří mezi jeho hlavní představitele. Jejich zvuk však nebyl vždy typický pro tento styl a kapela se snaží experimentovat. Ačkoliv se jejich desky již dlouho neprodávají tak masově jako v 90. letech, v současné době má kapela početnou základnu příznivců.
Kapelu založili členové skupiny Mother Love Bone (Jeff Ament, Stone Gossard), protože se zpěvák této skupiny v roce 1990 předávkoval heroinem. Společně s kytaristou Mikem McCreadym a bývalým bubeníkem Red Hot Chili Peppers, Jackem Ironsem nahráli pár demo skladeb, ale stále jim ještě chyběl zpěvák. Tím se stal surfař ze San Diega Eddie Vedder. Velmi brzy pak vznikly základy prvních písní Pearl Jam (Alive, Once). Debutová deska Ten vyšla už v roce 1991 a měla obrovský úspěch. Následovala alba Vs., Vitalogy a další.
Skupina byla ovšem zpočátku kritizována — zejména frontmanem skupiny Nirvana, Kurtem Cobainem — za to, že si z obrovského rozmachu alternativního rocku dělá výdělečný podnik (ačkoliv Cobain a Vedder byli blízcí přátelé). Ale naproti tomu se Pearl Jam odmítli účastnit akcí, do kterých byli tlačeni nahrávací firmou. Nenatáčeli například moc videoklipů a bojkotovali firmu Ticketmaster, která využíval svého monopolního postavení na americkém trhu a diktovala kapele cenu vstupenek. V roce 2006 o nich časopis Rolling Stone napsal, že: „v poslední dekádě strávili její členové většinu času tím, aby si kazili dobrou pověst.”
Doposud se ve Spojených státech prodalo 30 milionů jejich alb a 60 milionů alb celosvětově. Stali se tak jednou z nejvlivnějších rockových skupin devadesátých let.
V dubnu 2017 jsou slavnostně uvedeni do Rokenrolové síně slávy (Rock and Roll Hall of Fame) jako "až do dnešních dnů jedna z nejvýbušnějších, nejodhodlanějších a v pravém smyslu slova moderních rockových skupin na světě".
Album Ten začíná skupina nahrávat už v březnu 1991 v Seattlu. Vyšlo 27. srpna 1991. I když se zpočátku prodávalo poměrně pomalu, do dnešních dnů se ho prodalo 15 milionu kusů. Na albu je 11 skladeb (z toho jedna je koncertní verze skladby Alive) a je doslova nabité hity. Skladby Alive, Even Flow, Jeremy a Oceans vyšly i jako singly. Dalším kandidátem byla píseň Black, ale skupina se rozhodla neudělat z ní singl, protože tato skladba byla podle nich: „příliš osobní na to, aby se to zničilo videem nebo vydáním singlu”. Texty se většinou točí kolem pocitů úzkosti, samoty a deprese. Text písně Alive je o skutečné události. Eddie Vedder se totiž jako teenager dozvěděl, že jeho skutečný otec není ten, koho za něj do té doby pokládal.
Další album skupiny dostalo název Vs. a vyšlo 19. října 1993. Jen za první týden se ho prodalo 950 tisíc kusů. Nejznámější skladby z této desky jsou: Go, Dissident, Daughter, Rearviewmirror, Animal a Elderly Woman Behind The Counter In A Small Town. Po masovém úspěchu grunge, který odstartoval úspěch alba Nevermind od Nirvany v roce 1991 se hudební firmy snažili vytěžit z těchto kapel co nejvíc. Z této doby je známý spor skupiny s firmou Ticketmaster, která prodávala předražené lístky na jejich koncerty. Kapela na protest zrušila letní turné v roce 1994.
Třetí album se jmenuje Vitalogy. Vyšlo 6. prosince 1994 (na LP už o dva týdny dříve). Po dokončení této desky skupinu opustil bubeník Dave Abbruzzese a nahradil ho Jack Irons. Mezi Abbruzzesem a ostatními členy skupiny byly názorové neshody, Abbruzzese například nesouhlasil s bojkotem Ticketmaster. Druhá skladba z alba Vitaology, Spin The Black Circle,vyhrála v roce 1996 cenu Grammy. Vitalogy také obsahuje skladby Not For You, Corduroy, Immortality a Better Man. O písni Immortality a Better Man panoval všeobecný názor, že její text je o smrti Kurta Cobaina, což ovšem Eddie Vedder popřel. Pearl Jam pokračovali v bojkotu firmy Ticketmaster i při turné Vitalogy v roce 1995. Nehráli na scénách, kam tato firma zajišťovala lístky a delší dobu nehráli ve Spojených státech vůbec.
Následující desky už nebyly takovým horkým zbožím jako předcházející tři. Album No Code vyšlo 27. srpna 1996. Původní zvuk kapely se posunul jinam. Kapela se s tímto albem sice vyšplhala na vrchol americké Billboard 200, ale vydržela na něm jen dva týdny a rychle spadla dolů. Bylo to také zároveň poslední album, které vystoupalo na vrchol americké albové hitparády. Deska je víc experimentální, jsou z ní cítit i jiné vlivy, není tak úderná jako předchozí a je na ní i mluvené slovo. No Code obsahuje singly Hail, Hail, Who You Are a Off He Goes. Protože bojkot Ticketmasters stále trval, kapela téměř nehrála ve Spojených státech a na konci roku 1996 se vydala na evropské turné.
Pátá deska Yield vyšla 3. února 1998. Vrátili se na ní ke zvuku, který měla alba jejich začátků. Přesto se ale na první místo americké albové hitparády nedostali. Nejznámější skladby z tohoto alba jsou Given to Fly, Wishlist a Do the Evolution. Krátce po vydání alba z kapely odešel bubeník Jack Irons. Nahradil ho Matt Cameron z v té době již neexistujících Soundgarden.
Šestá deska Binaural spatřila světlo světa 16. května 2000. Obsahuje singly Nothing As It Seems a Light Years. Celkem se prodalo jen asi 700 tisíc kopií tohoto alba. Vydání této desky mělo podpořit koncertní turné, které ale skončilo tragicky. 30. června 2000 se na festivalu v dánském Roskilde se kvůli zvukovým problémům začal tlačit dav asi 50 tisíc fanoušků co nejvíc dopředu. Po tři čtvrtě hodině kapela hraní přerušila a Eddie Vedder vyzval dav, aby postoupil víc dozadu. Už ale bylo pozdě. Po předchozím dešti byla zem rozblácená a několik lidí upadlo. 9 lidí bylo ušlapáno nebo se udusilo, dalších 30 skončilo v nemocnici. Zbylé dva koncerty evropského turné byly zrušeny a kapela zvažovala, že přestane existovat.
Po teroristických útocích 11. září 2001 se Eddie Vedder a Mike McCready spojili s Neilem Youngem, aby představili skladbu Long Road na benefičním koncertě 21. září 2001.
Následující album Riot Act vyšlo 12. listopadu 2002. Album bylo pro mnoho fanoušků zklamáním a prodalo se jen půl milionu kusů. Hudebně album experimentuje s folkovými prvky. Skladba Arc je poctou devíti lidem, kteří zemřeli na festivalu v Roskilde. Na tuto tragédii také odkazuje skladba Love Boat Captain, kde se zpívá „Lost 9 friends we'll never know... 2 years ago today” (Před dvěma lety jsme přišli o 9 přátel, které jsme nikdy nepoznali…).
V roce 2003 kapela opustila label Epic Records. První singl, který bez něj vydali, byla skladba Man on the Hour k filmu Big Fish, který natočil Tim Burton.
Ve stejném roce ještě vyšlo dvojalbum B-stran a rarit Lost Dogs a DVD z vystoupení z Madison Square Garden, které se jmenuje Live at the Garden. O rok později následuvalo koncertní album Live at Benaroya Hall. V roce 2004 vyšla kompilace Rearviewmirror, na které jsou všechny hity z let 1991–2003.
Zatím poslední studiová deska se jmenuje Pearl Jam a vyšla 2. května 2006. Skladba World Wide Suicide, která kritizuje válku v Iráku se vyšplhala až na vrchol hitparády Billboard Modern Rock Chart. Bylo to poprvé od roku 1996, kdy Pearl Jam dosáhli na tuto pozici. Následovalo turné po Severní Americe, Austrálii a Evropě, kde nehráli už šest let. Kapela byla headlinerem na dvou festivalech Reading a Leeds a to i přesto, že se po incidentu v dánském Roskilde rozhodli na žádných festivalech nehrát. Eddie Vedder začal oba koncerty prosbou k publiku, aby na sebe brali vzájemný ohled.

Leží přibližně sedm kilometrů na sever od Smolenska a v roce 2002 měla 3750 obyvatel. V roce 1998 mělo 4067 obyvatel a v roce 1859 19 obyvatel (a pravoslavný kostel).
Její jméno je odvozeno od staršího ruského slova печера, které znamená jeskyně.
Dne 10. dubna 2010 došlo nedaleko vesnice k havárii letounu Tu-154 s polskou delegací na palubě, při níž všichni cestující včetně polského prezidenta Lecha Kaczyńského zahynuli. Letoun se snažil přistát na nedaleké Smolenské letecké základně.
Pedro Fernandes de Queirós, také Pedro Fernández de Quirós (1563, Évora, Portugalsko – 1614, Ciudad de Panamá) byl portugalský mořeplavec. Ve španělských službách se podílel na průzkumech Tichého oceánu. V letech 1595 - 1596 se účastnil výpravy Álvara de Mendaña de Neiry. Později v letech 1605 - 1606 vedl vlastní expedici do Tichého oceánu, aby se pokusil najít Terru Australis. Expedice objevila a pojmenovala množství ostrovů, například dva z dnešních Pitcairnových ostrovů, avšak proklamovaného cíle objevit jižní kontinent dosaženo nebylo. Bouře nakonec flotilu rozdělila a tak se musel vrátit do Mexika, zatímco druhý velitel Luis Váez de Torres doplul na Filipíny. Ve Španělsku byla expedice pokládána za velký neúspěch a tak musel léta naléhat na krále Filipa III., aby ho pověřil velením další expedice. Po létech tak král sice učinil a on odcestoval do Střední Ameriky, kde však roku 1614 v Panamě zemřel. Jeho výprava posléze posloužila k teorii, že Španělé objevili australský kontinent ještě dříve, než Britové a Holanďané.
Narodil se roku 1563 v portugalské Évoře. Jako mladý muž vstoupil do služeb Španělska a stal se zkušeným námořníkem a mořeplavcem. V dubnu 1595 se připojil v postavení kormidelníka k expedici Alvara de Mendaña de Neiry, která měla za cíl kolonizovat Šalamounovy ostrovy. Po Mendañově smrti v říjnu 1595 převzal velení a zachránil poslední loď, která z expedice zůstala, se kterou se mu podařilo v únoru 1596 dostat na Filipíny, které patřily Španělům.
V roce 1598 se vrátil do Španělska a žádal krále Filipa III., aby podpořil další výpravu do Tichého oceánu; rovněž roku 1600 navštívil Řím, kde získal na svou stranu papeže Klementa VIII. Udělal velký dojem na španělského vyslance v Římě, vévodu ze Sasy, který jej popsal jako muže dobrého úsudku, zkušeného ve svém oboru, pilného, klidného a nezaujatého. Zatímco v Římě poprvé sepsal své Pojednání o mořeplavbě, které dopisem poslal španělskému králi, čímž ještě posílil svojí námořnickou prestiž. V březnu 1603 získal povolení vrátit se do Místokrálovství Peru a zorganizovat expedici, která by nalezla Terru Australis, tajemný veliký jižní kontinent, a zabrat jej pro Španělsko a církev. Jeho expedice se 160 muži na třech lodích, stopadesátitunové San Pedro y San Pablo, stodvacetitunového San Pedro a zásobovací lodi Los Tres Reyes, opustila 21. prosince 1605 Callao, přístav hlavního města peruánského místokrálovství Limy.
V květnu 1606 výprava dosáhla ostrovů, později pojmenovaných Nové Hebridy a v současnosti nezávislý stát Vanuatu. Vylodil se na velký ostrov, který pokládal za součást jižního kontinentu La Austrialia del Espiritu Santo, Rakouská země svatého ducha, na počest krále Filipa III., který jakožto Habsburk byl rakouského původu. Ostrov dodnes nese jméno Espiritu Santo. Pedro Fernandes de Queirós zamýšlel na ostrově vybudovat kolonii Nový Jeruzalém.Jeho náboženský zápal našel vyjádření i v založení rytířského řádu, Rytířů svatého Ducha. Posláním řádu bylo chránit novou kolonii. Nicméně během několika týdnů byla myšlenka založení kolonie opuštěna kvůli nepřátelským projevům domorodců i nespokojenosti posádky. Po šesti týdnech jeho lodě vypluly na moře objevit pobřeží. V noci 11. června špatné počasí oddělilo jeho velitelskou loď San Pedro y San Pablo od zbytku flotily a znemožnilo její návrat do bezpečného kotviště na Espiritu Santo. Poté doplul v listopadu 1606 až do mexického Acapulca. O dva týdny později jeho zástupce Luis Váez de Torres, poté co s ostatními loděmi marně hledali San Pedro y San Pablo, nabyl přesvědčení, že velitelská loď ztroskotala a opustili Espiritu Santo. Torres v květnu 1607 šťastně dosáhl filipínské Manily. Po cestě zmapoval jižní pobřeží Nové Guiney, proplul úžinou, která dnes nese jeho jméno Torresův průliv.
V roce 1607 se vrátil do Madridu, jako neúspěšný. Následujících sedm let strávil psaním různých prací o své cestě a prošením krále Filipa III. o peníze na další expedici. Nakonec byl přece vyslán do Peru s podpůrným dopisem, avšak král neměl žádný skutečný zájem na zorganizování nové výpravy. Zemřel na cestě do Limy v Panamě roku 1615. Byl ženatý s Donou Anou Chacon, jíž si vzal roku 1589 a s níž měl jednoho syna a dceru.
Existuje množství dodnes zachovalých soudobých dokumentů popisujících jeho a samostatnou Torresovu plavbu. Nejvýznamnější jsou:
Paměti Juana Luise Arias de Loyoly (kolem roku 1630), založené na diskusích mezi Loyolou a QuirósemVětšina dokumentů o objevech Luise Váeze de Torres nebyla publikována, nýbrž ze španělských archivů odstraněna, včetně Pradova obsáhlého komentáře k nim a doprovodných map. Někdy v letech 1762 – 1765 psané pojednání o Torresové cestě poprvé spatřil hydrograf britské Admirality Alexander Dalrymple. Ten tak mohl vypracovat podrobnou mapu pro britského přírodovědce Josepha Bankse, který informace dále předal Jamesi Cookovi.
V 19. století došli někteří katolíci v Austrálii, kde byla dominantní církví anglikánská církev, k názoru, že Austrálii ve skutečnosti jako první objevil právě katolík Pedro Fernandes de Queirós, zatímco protestanti Abel Tasman a James Cook až po něm. Sydneyjský arcibiskup v letech 1884–1911 Patrick Francis Moran zastával tento názor, který mnoho let prosazoval i na katolických školách v Austrálii. Tvrdil, že skutečná lokalita Queirósova Nového Jeruzaléma se nacházela poblíž dnešní Gladstone v Queenslandu.
Na základě katolické tradice napsal roku 1964 australský básník (1917 – 1976) epickou báseň Captain Quiros, kde vykreslil Quiróse jako mučedníka katolické křesťanské civilizace, ačkoliv neopakuje názor, že objevil Austrálii. Silný politický podtext básně způsobil, že byla přijata chladně v době svého vydání, v době, kdy se australská politika potýkala se vzájemnou nevraživostí katolíků a protestantů.
Quiros. Sydney: Duffy & Snellgrove, 2002. 262 s. ISBN 1876631244. (anglicky) ).
V tomto článku byl použit překlad textu z článku Pedro Fernandes de Queirós na anglické Wikipedii.
Pegasus Bridge – sklápěcí most v Normandii přes Caenský kanál, známý díky operaci Deadstick z roku 1944

Peircův triadický model znaku je vedle dyadického  de Saussurova modelu důležitou teorií  znaku v  sémiotice. Peircův model je založen na trojici esenciálních složek: representamenu,  objektu a interpretantu. Zatímco representamen a objekt odpovídají de Saussurovým pojmům označující a označované, interpretant je nově uvažovanou pragmatickou složkou, tj. výsledkem interpretace znaku samotného. Tyto jednotlivé složky jsou dělitelné na základě vlastních typologií, jejichž specifická kombinace dovoluje znak zařadit do jedné z deseti možných tříd. 
Charles S. Peirceznak definuje jako něco, co pro někoho něco dalšího zastupuje – ne však ve všech ohledech, ale pouze vzhledem k určité ideji. Peircův model znaku je tedy triadickým vztahem (v pojmech de Saussura) mezi označujícím, označovaným a nově i výsledkem interpretace. Roli označujícího zde hraje tzv. representamen : Representamen je konkrétní forma, kterou na sebe znak bere, tedy např. slovo, věta nebo barva na semaforu. To, co je representamenem ve znaku denotované, Peirce nazývá jako objekt. Interpretant je pak dle Peirce  nový znak vytvořený na základě interpretace původního znaku v něčí mysli. Vzájemné vztahy těchto tří složek, a tedy i model celého Peircova znaku, lze znázornit pomocí jednoduchého diagramu. Vztah objektu s representamenem může být zcela arbitrární, proto je značen přerušovanou linkou. Obr. 1: Peircův model triadického znaku 
Konkrétním příkladem znaku  může být známka napsaná učitelem na test, která denotuje žákovu míru znalosti látky. Ten však známku v tomto konkrétním případě interpretuje odlišným způsobem, a to jako znak pro vyhubování rodičem. Obr. 2: Příklad
Pojetí objektu i interpretantu se může při procesu vnímání znaku měnit – právě tuto skutečnost Peirce zachycuje rozlišením objektu na „bezprostřední“ a „dynamický“ a obdobně i rozlišením interpretantu na „bezprostřední“, „dynamický“ a „finální“. Bezprostřední objekt je tím objektem, jak je znakem reprezentován, tj. jde o určitou ideu vztahující se právě k tomuto objektu založenou na jeho reprezentaci. Bezprostředním objektem může být např. představa ošklivého počasí, která je vyvolána znakem Venku je ošklivo.. Tzv. dynamický objekt je ten objekt, ke kterému representamen referuje a který tak stojí zcela mimo znak samotný – jde např. o ono konkrétní ošklivé počasí venku. Bezprostřední interpertant je dále prvotní porozumění znaku, tj. např. vágní obraz ošklivého počasí v mysli interpreta. Dynamický interpretant je následný efekt přímo vyvolaný znakem, může jít např. o zklamání ze špatného počasí; tento efekt se může dále průběhem času měnit. Finální interpretant je tou poslední (finální) interpretací dosaženou interpretem.
Znak může, vzhledem k definici interpretantu (který je znakem sám o sobě), v mysli interpreta vytvořit zcela nový znak, neekvivalentní k tomu původnímu . Takový znak může být následně zdrojem další interpretace, a tedy i zdrojem dalšího nově interpretovatelného znaku, se kterým se může tento proces znovu opakovat „ad infinitum“.  Umberto Eco tento potenciál nekonečného vytváření dalších znaků neustálou interpretací nazývá nekonečnou sémiozou (unlimited semiosis). Ta může být znázorněna následujícím diagramem: Obr. 3: Nekonečná sémioza (interpretant se stává representamenem nového znaku) 
Např. znak strom u někoho může vyvolat interpretant jabloň, ten dále může vést k interpretantu jablka, ten dále ke štrůdl, dezert, kavárna atd. 
Peirce zavádí trichotomické dělení znaku, resp. typologii znaků, založené na určitých kritériích a charakteristikách jeho jednotlivých složek a některých vzájemných vztahů mezi nimi. Znaky je dle Peirce  možné dělit na základě charakteristik jejich (1) vztahu representamenu s objektem, (2) representamenu a (3) na základě zaměření interpretantu (viz dále). Charakteristiky těchto jednotlivých složek pak společně slouží k celkové klasifikaci znaku a jeho zařazení do jedné z deseti možných tříd.
Dělení na základě vztahu representamenu s objektem je první dělení, které Peirce nabídl, a to ve své stati „What is a Sign?“ z roku 1894. Znak je dělen na tzv. indexy, ikóny a symboly. Tyto tři typy se mohou různou měrou kombinovat. 
Index je takový znak, ve kterém je jeho representamen přímo ovlivněn, navázán nebo jinak kauzálně propojen s objektem, který tento znak denotuje. Příkladem může být korouhev ukazující směr větru – korouhev je zde representamen kauzálně spojený s objektem směr větru. Dalším příkladem může být kouř, který je representamenem indexálního znaku s objektem oheň. Vzhledem k takové přímé vazbě representamenu na objekt je existence objektu pro indexální znak nutná. 
Ikón je takový znak, jehož representamen je v nějakém smyslu objektu tohoto znaku podobný – ať už vlastnostmi nebo určitými rysy. Podobnost tak nemusí být založena pouze na vzhledu, jako např. u malovaných portrétů a obrázků vůbec Ikónem mohou být i  metafory a  analogie, protože se svým objektem sdílejí určitou podobnost Ikóny existenci denotovaného objektu nevyžadují
Symbol je takový znak, jehož vztah representamenu s objektem je arbitrární, založený na konvenci, určité zákonitosti, pravidlu nebo zvyku, ať už naučeném, či vrozeném. Příkladem může být znovu kouř. Pokud se dohodneme na tom, že kouř viditelný na obloze znamená nebezpečí, bude kouř representamenem symbolického znaku denotující nebezpečí. Dalším příkladem symbolů jsou dle Peirce „[v]šechna slova, věty, knihy a další konvenční znaky“ („All words, sentences, books, and other conventional signs.“). Pokud by v případě symbolu neexistoval nikdo, kdo by mohl tento znak interpretovat, ztratil by celkově svůj význam
Příkladem kombinace tří výše zmíněných dělení znaku může být dle Chandlera mapa. Mapa může být ikón, index i symbol zároveň – přejímá charakteristiku a rysy krajiny (tj. ikonicita), je založena na kauzální vazbě mezi zobrazovaným a reálnou krajinou (index) a zároveň využívá i dohodnutých značení (symbol).
Znak může zastupovat svůj objekt pouze v určitém ohledu, a právě na základě charakteru tohoto ohledu je možné znak klasifikovat jako qualisign, sinsign nebo legisign
Qualisign je takový znak, jehož representamen je pouhou „kvalitou“, určitým charakterem nebo rysem svého objektu. Qualisign je proto vždy ikónem Příkladem může být vjem červené barvy (feeling of red) nebo také specifická vůně zastupující čerstvě upečenou bábovku – representamen je tedy pouze vůně, „kvalita“ objektu. 
Sinsign – později označený jako „token“ – je takový znak, jehož representamen je aktuálně existující věc nebo událost  (actual existent thing or event), popřípadě individuální objekt nebo událost (individual object or event). Příkladem může být již zmíněná korouhev, která je representamenem pro aktuálně existující věc – směr větru. Dále může jít např. o konkrétní demonstraci, která může být representamenem pro společenský problém.
Legisign (také označován jako „type“) je takový znak, jehož representamen je nějaká zákonitost, konvence, pravidlo nebo obecný typ. Každý legisign se pak dle Peirce projevuje právě pomocí své konkrétní aplikace, tj. pomocí tokenu (sinsignu). Příkladem může být demonstrace denotující typ projevu společnosti.
Znak lze dále dělit podle toho, jaký efekt má na interpreta, respektive podle toho, na co je interpret nucen se při interpretaci znaku zaměřit, tedy zda je znak réma, dicent nebo delome.
Réma je takový znak, který se skrze svůj interpretant zaměřuje u interpreta pouze na určitou kvalitu, charakter nebo rys svého objektu a jako takový nemůže vypovídat nic o pravdivosti. Rématem jsou například všechny nenasycené predikáty, jako  „_ má rád _“, „_ aplikuje _ _“ nebo i čistě kvalitativní a charakterová označení jako zvíře, člověk, obratlovec, tj. označení tříd a vlastní jména.
Dicent je takový znak, který se skrze svůj interpretant zaměřuje u interpreta na existenční vlastnosti objektu a má tak schopnost něco o objektu vypovídat. Příkladem jsou nasycené predikáty a tedy i propozice obecně: např. Pavel má rád bábovku. Slunce je žluté. Doktor aplikuje lék pacientovi.
Delome (také označovaný jako „argument“) je takový znak, který se skrze svůj interpretant zaměřuje u interpreta na pravidlo, zákonitostnebo na propojení s dalšími znaky pomocí nějakého pravidla. Liszkauvádí jako příklad logické vyplývání, které je při interpretaci pravidlem vedoucím k nalezení zcela nové informace, která není obsažena v původních premisách.
Výše zmíněné trichotomie typů znaku jsou založeny na třech kategoriích Peircovy fenomenologie: prvosti, druhosti a třeťosti. Prvost je kategorií kvalit, druhost kategorií dyadických relací a třeťost kategorií zprostředkování (Peirce 1994, 1.328). Z definic jednotlivých typů znaku pak lze určit i jejich fenomenologickou kategorii, viz následující tabulka:
Index např. využívá dyadické vazby mezi representamenem a objektem, a proto je v kategorii druhosti. Delome naopak zprostředkovává nové poznání, a tak spadá do kategorie třeťosti. 
Znaky jsou dále na základě typů jejich jednotlivých složek a vzájemných kombinací těchto typů klasifikovatelné (pouze) do deseti různých tříd, a to z důvodu jistých kombinačních exkluzivit vyplývajících z jednotlivých definic typů (kdy je např. vyloučeno, aby byl qualisign, tedy nějaká kvalita, cokoliv jiného než ikón, který je svému objektu podobný, a zároveň je vyloučeno, aby byl čímkoliv jiným než rématem, který se při interpretaci zaměřuje právě na kvalitu). Peirce tuto desítku tříd znaků shrnuje včetně příkladů: 
a representamenu. Např. kourouhev je dicent–index–sinsign, protože: (1) něco vypovídá o svém objektu (dicent), (2) je se svým objektem kauzálně spjat (index) a (3) je to existující objekt (sinsign). 
Převzato z: Matlach, Vladimír. 2014. „Peircův triadický model znaku.“ Encyklopedie lingvistiky, ed. Kateřina Prokopová. Olomouc: Univerzita Palackého v Olomouci. http://oltk.upol.cz/encyklopedie/index.php5?title=Peircův_triadický_model_znaku
Peirce, Charles Sanders. 1894. „What is a Sign?“ Dostupné z:  http://www.iupui.edu/~peirce/ep/ep2/ep2book/ch02/ep2ch2.htm (datum přístupu: 6. června 2013).
Peirce, Charles Sanders. 1994. The Collected Papers of Charles Sanders Peirce. Electronic edition reproducing Vols. I-VI, ed. Charles Hartshorne a Paul Weiss. Cambridge: Harvard University Press, 1931–1935; Vols. VII-VIII,  ed. Arthur W. Burks. Cambridge, MA: Harvard University Press.
Eco, Umberto. 1979. A Theory of Semiotics. Bloomington: Indiana University Press, Midland Book Edition.
Johansen, Jørgen Dines a Svend Erik Larsen. 2002. Signs in Use: An Introduction to Semiotics. London: Routledge.
Liszka, James Jakób. 1996. A General Introduction to the Semeiotic of Charles Sanders Peirce. Bloomington a Indianapolis: Indiana University Press.