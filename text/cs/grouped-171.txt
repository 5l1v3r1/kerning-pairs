
Ptolemaiovci – dynastie makedonského původu, která vládla v Egyptě v letech 323 až 30 př. n. l.:

Ptolemaiovci (též Lágovci) byla dynastie makedonského původu, která vládla v Egyptě v letech 323 př. n. l.–30 př. n. l..
Ptolemaios byl jedním ze sedmi strážců a generálů Alexandra Velikého. Po Alexandrově smrti roku 323 př. n. l. byl jmenován satrapou v Egyptě. Roku 305 př. n. l. se prohlásil králem Ptolemaiem I., později zvaným „Sótér“ – Vykupitel. Egypťané Ptolemaia brzy přijali jako nástupce faraonů nezávislého Egypta. Ptolemaiovská dynastie vládla v Egyptě až do dobytí země Římany roku 30 př. n. l.
Všichni mužští vládci ptolemaiovského rodu se jmenovali Ptolemaios. Ptolemaiovské královny, které byly často zároveň sestrami faraonů, se nejčastěji jmenovaly Arsinoé, Bereniké, Tryfainé či Kleopatra. Nejznámějším členem dynastie byla její poslední královna Kleopatra VII., která byla známá svou rolí v zápasu mezi Iuliem Caesarem a Pompeiem Velikým a později mezi Gaiem Octavianem a Markem Antoniem. S její sebevraždou po dobytí země Římem vláda Ptolemaiovců v Egyptě skončila.
Kleopatra VII. Filopatór (51–30), původně spoluvladařka, od roku 47 př. n. l. vládla sama.

Peer-to-peer – aplikační síťový protokol pro přenos dat mezi dvěma počítači v síti
Precision Time Protocol – protokol definovaný normou IEEE1588 umožňující přesnou časovou synchronizaci v počítačových sítích
pomocné technické prapory – Vojenské tábory nucených prací (VTNP) v poválečném Československu

Do soutěže ženské dvouhry na tenisovém turnaji PTT Pattaya Open 2013 nastoupilo třicet dva hráček. Dvojnásobnou obhjákyní titulu byla slovenská tenistka Daniela Hantuchová, která utkání druhého kola proti ruské hráčce Nině Bratčikovové akrečovala.
Vítězkou se stala druhá nasazená Ruska Maria Kirilenková, která si ve finále poradila s německou turnajovou pětkou Sabine Lisickou poměrem 5–7, 6–1 a 7–6(7–1), když rozhodl až tiebreak třetího rozhodujícího setu.
V tomto článku byl použit překlad textu z článku 2013 PTT Pattaya Open – Singles na anglické Wikipedii.

Publicistika (lat. publicus = veřejný, obecní) je označení typu žurnalistické tvorby a výsledku takovéto tvorby, která je zaměřena na veřejnost a určena k publikování. Na rozdíl od zpravodajství obsahuje kromě informací také „autorův subjektivní názor“ na některé aktuální téma.Publicista je člověk, který aktivně provádí publicistiku, tj. vyjadřuje se k různým, často aktuálním, tématům, především hospodářským, politickým, sociálním, či kulturním v novinách, ale i v televizi, rozhlase, filmu či na Internetu.

Státní převrat neboli puč, někdy se též používá francouzského výrazu coup d'état, je (často násilné) svržení vlády a převzetí politické moci ve státě. Pučisté tvoří obvykle malou skupinu (například vysocí vojenští důstojníci). Převrat či puč je úspěšný, pokud se pučistům podaří převzít moc a dosáhnout konsolidace nového režimu.
Pučisté se zpravidla zmocní výkonné moci a podřídí si jak zákonodárnou, tak soudní moc.
Existují různé definice puče a hodnocení konkrétní politické události jako puče (nebo revoluce, povstání, atd.) většinou závisí na míře osobních sympatií pozorovatele vůči stávajícímu režimu, nebo vůči pučistům.
Původ slova puč je ve švýcarsko-německém slově putsch (česky prásk), odkud přešlo do jiných jazyků (jako i anglicky the putsch, francouzsky le putsch), jako označení lidových povstání ve Švýcarsku proti industrializaci počátkem 19. století – jako Curyšský puč 1839, Usterská bouře 1832 proti strojům. Užívá se též výraz coup d'état, původem z francouzštiny.
Úspěšným pučem byl například Napoleonův převrat v roce 1815, bolševická revoluce v říjnu 1917 v Rusku, Kaddáfího převrat v Libyi roku 1969 nebo roku 1999 Mušarafův převrat v Pákistánu.
Mezi neúspěšné převraty se pak řadí tzv. nacistický Pivní puč v Bavorsku, pokus o atentát na Hitlera, pokus o státní převrat ve Španělsku (1981) (Golpe de estado), převrat v roce 1991 v tehdejším Sovětském svazu, nebo pokus o převrat roku 2016 v Turecku.
BANKOWICZ, Marek. Státní převrat. Praha: Dokořán, 2010. 118 s. ISBN 978-80-7363-294-6. (čeština)

Půda tvoří nejsvrchnější vrstvu zemské kůry, je prostoupená vodou, vzduchem a organismy, vzniká v procesu pedogeneze pod vlivem vnějších faktorů a času a je produktem přeměn minerálních a organických látek a zaniká procesem eroze. Většina současné půdy není starší než z období pleistocénu. Je morfologicky organizovaná a poskytuje životní prostředí rostlinám, živočichům a člověku. Půda je předmětem studia pedologie.
Z pohledu geografie tvoří půda, potažmo celá pedosféra, tu část krajinné sféry, kde množství a intenzita vzájemných vztahů mezi dílčími krajinnými sférami je největší, kde se sféry stýkají a dokonce se částečně navzájem prolínají.Každá půda obsahuje podíl regolitu, vody, vzduchu a organické hmoty. Podíly složek zastupují jednotlivé geosféry: litosféru, hydrosféru, atmosféru a biosféru. Pokud jedna z těchto složek chybí, nejedná se o půdu. Jednotlivé půdní složky jsou vzájemně promíšeny a vytvářejí heterogenní polydisperzní systém.
Zastoupení složek a jejich vzájemné reakce v půdním prostoru předurčuje fyzikální a chemické vlastnosti půd.
Pevná složka půdy vzniká rozpadem a rozkladem hornin. Půda obsahuje primární a sekundární (jílové) minerály. Do pevné složky půdy se zpravidla zahrnuje organická neživá (humus) a živá složka.
Kapalná složka půdy vyplňuje póry pevné složky, přičemž se volně pohybuje půdním prostorem pod vlivem gravitace a může dosáhnout až k podzemní vodě, nebo je vázána na povrch půdních částic coby adsorpční voda, nebo je vázána na půdní částice adhezními silami coby kapilární voda, takže může být spojena s hladinou podzemní vody. Půdní voda je obohacována o látky z pevné i plynné složky půdy a vzniká půdní roztok.
Plynná složka půdy vyplňuje póry pevné složky, kapalnou půdní složkou je přesunována a uzavírána v půdním prostoru. Půdní vzduch díky dýchání půdních organizmů a podzemních částí rostlin obsahuje několikanásobně více oxidu uhličitého, obsahuje i větší podíl vodní páry než vzduch nad úrovní terénu a jeho relativní vlhkost je větší.
Pevná minerální složka půdy je charakterizována různou velikostí částic (zrn). Soubor zrn určité velikosti tvoří frakci – zrnitostní kategorii. Poměrné zastoupení frakcí charakterizuje půdu z hlediska půdní zrnitosti (textury) a předurčuje její zařazení v klasifikaci půdních druhů. Půdní zrnitost je základní fyzikální vlastnost půdy.
Český taxonomický klasifikační systém půd rozděluje půdy do následujících klasifikačních kategorií:
Podzol (z ruského slova „popel“) je kyselá málo úrodná půda chladných a vlhkých severských jehličnatých lesů.
Rendzina málo úrodná půda, výskyt na krasovém území, velký obsah vápenatých iontů
je pasivním půdotvorným činitelem, na daném místě se s časem nemění a bez působení dalších faktorů se z ní půda nemůže vyvinout
HORNÍK, Stanislav, a kol. Fyzická geografie II. 1. vyd. Praha: Státní pedagogické nakladatelství, 1986. 320 s. 
NĚMEČEK, Jan; SMOLÍKOVÁ, Libuše; KUTÍLEK, Miroslav. Pedologie a paleopedologie. Praha: Academia, 1990. 552 s. ISBN 80-200-0153-0. 
TOMÁŠEK, Milan. Půdy České republiky. Praha: Český geologický ústav, 2000. 68 s. ISBN 80-7075-403-6. 
ŠANTRŮČKOVÁ, Hana, a kolektiv. Ekologie půdy. 1. vyd. České Budějovice: Jihočeská univerzita, 2018. 260 s. (Episteme). ISBN 978-80-7394-695-1. 
VAVŘÍČEK, Dušan; KUČERA, Aleš. Základy lesnického půdoznalectví a výživy lesních dřevin. Kostelec nad Černými lesy: Lesnická práce, 2017. 364 s. ISBN 978-80-7458-103-8.

V architektuře je půdorys plán, který ukazuje pomyslný řez budovou ve výšce jeden metr nad podlahou. Z půdorysu je potom možno vyčíst konstrukční řešení podlaží, materiál a tloušťky stěn, rozmístění místností, otvory ve zdivu (okna, dveře, …), vztahy mezi jednotlivými konstrukčními prvky. V půdoryse se povětšinou označují údaje nezbytné pro provedení díla, jako jsou délkové kóty, výměry a popisky jednotlivých místností, nebo zpevněných ploch a v neposlední řadě informace o jednotlivých prvcích.
Půdorysů je pro provedení díla nezbytných několik – pro jednotlivá podlaží a konstrukční celky tak, aby bylo možno jednoduše a rychle přečíst požadovanou informaci.
Termín půdorys bývá obecně používán i pro jiné způsoby prezentace, které znázorňují umístění a základní vztahy jednotlivých objektů.
Půdorys neboli také dispozice je jedno z kritérií, podle kterých se typologicky kategorizují stavby v dějinách architektury. Příkladem může být rozdělení křesťanských sakrálních staveb (kostelů a kaplí) podle hlavní charakteristiky půdorysu na:
například baziliky, katedrály i běžné typy podélných kostelůU domu a dalších budov se pak rozlišuje dispozice podle počtu traktů, prostor vymezené nosnými prvky (zdmi), které je možné dále dělit příčkami na jednotlivé místnosti.

Puduččéri (tamilsky புதுச்சேரி) je město v Indii. Je hlavním městem stejnojmenného svazového teritoria, které je enklávou v indickém svazovém státě Tamilnádu. K roku 2011 žilo přímo na území města přibližně čtvrt miliónu obyvatel, ale celá jeho aglomerace měla přibližně 650 tisíc obyvatel.
Puduččéri leží na Koromandelském pobřeží Bengálského zálivu přibližně 135 kilometrů jižně od Madrásu.

Pulec je žabí larva, v širším pojetí také označení pro larvy všech obojživelníků. Vyznačuje se vnějšími keříčkovitými žábrami, které se postupně přesouvají dovnitř těla. Žije jen v čistých sladkých vodách. Obvykle jde o býložravce, který se živí vodními rostlinami a prvoky. Ve střevě má spirální řasu uzpůsobenou k trávení. V drsných a nepříznivých podmínkách se z něho však může stát masožravec, případně dochází ke kanibalismu. Stává se častou potravou jiných živočichů.
V prvních dnech svého života je pulec vyživován ze žloutkového váčku. Po prolomení úst se už může živit rostlinnou potravou. Zprvu je pulec beznohý, později mu narostou zadní a pak přední končetiny. Ocas se stále zmenšuje. Vnější žábry přerůstá kožní záhyb. Místo amoniaku začíná vylučovat močovinu. Zahajuje také tvorbu hemoglobinu. Po několika měsících se z pulce stává dospělá žába.
Pulci listovnice červenooké se obyčejně líhnou až po uplynutí jednoho týdne. Občas se však může stát, že vajíčka chce sežrat had. Pulci jsou citliví na otřesy a rozpoznají hadí žvýkání. Pokud tedy ucítí podle otřesů, že vajíčka žvýká had, opustí vajíčka předčasně, aby se zachránili.
Metamorfóza žab na Biolibu Obrázky, zvuky či videa k tématu pulec ve Wikimedia Commons
Pull & Bear je španělský prodejce oblečení a doplňků se sídlem v španělském městě Narónu v Galicii. Společnost byla založena v roce 1986 pod jménem New Wear S.A.. Začala prodávat přes internetový obchod v září 2011. Patří pod společnost Inditex, která je vlastníkem značek jako například Zara a Bershka.
Zaměřuje se na ležérní, uvolněné oblečení a doplňky pro mladé lidi v městkém stylu za dostupné ceny.
Pull & Bear se snaží sloučit kreativitu, kvalitní design a snaží se rychle reagovat na požadavky trhu.

Punk rock je rockový žánr, který se vyvinul v letech 1974 až 1976 ve Spojených státech, Spojeném království a Austrálii. Vycházejíce z garage rocku, rock 'n' rollu a jiných forem toho, co je dnes známo jako protopunk, se punkrockové kapely snažily vyvarovat přemíry, kterou viděly v mainstreamovém rocku 70. let. Vytvořily rychlou, tvrdou hudbu, charakteristickou krátkými písněmi, jednodušším využitím nástrojů, a často politickými texty zaměřenými proti uspořádání společnosti. Punk rock si osvojil filosofii DIY; mnoho kapel produkovalo své nahrávky samo a distribuovalo je neformálními cestami.
Koncem roku 1976 došly kapely jako Ramones v New Yorku nebo Sex Pistols a The Clash v Londýně uznání jako předvoj nového hudebního směru. Následujícího roku se punk rock rozšířil po celém světě a ve Spojeném království se stal předním kulturním fenoménem. Punk z velké části zapustil kořeny v místních scénách, které měly tendenci odmítat začlenění do hlavního proudu. Vznikla související punková subkultura, vyjadřující mladistvou rebelii a příznačná osobitým stylem oblékání a úpravy vzhledu a řadou různých protiautoritních ideologií. Podle Grega Graffina, zpěváka punkové kapely Bad Religion a vysokoškolského profesora, se punk vyvinul v Anglii, v New Yorku a v Kalifornii, přičemž v každém z těchto center vedly ke vzniku punku jiné motivy. Zatímco v Kalifornii byl vznik punkového hnutí reakcí na maloměštácký konzervatismus, konformismus a teleevangelismus nabízející alternativu proti skupinovému myšlení a politickému mainstreamu, Newyorský punk byl spíše rebelií avantgardních umělců proti převažujícím standardům a v Anglii šlo hlavně o hlas nespokojené dělnické třídy.
Do začátku 80. let začaly převládat rychlejší a agresivnější styly jako Oi! a hardcore. Interpreti inspirující se a ztotožňující se s punkem dále provedli široké spektrum dalších obměn, které vedly ke vzniku post-punku a alternativního rocku. V devadesátých letech se stal grunge (kombinující punk s metalem) a pop punk s důrazem na chytlavé melodie součástí hlavního proudu, neboť mu skupiny jako Nirvana, Pearl Jam, Rancid, Green Day a The Offspring přinesly značnou popularitu.
V České republice patří mezi nejznámější kapely Tři Sestry, Visací zámek, S.P.S., Plexis, N.V.Ú., E!E, Punk Floid, Totální nasazení, Houba nebo Šanov 1. Český punk rock je ovlivněn tím, že mnoho kapel bylo založeno v dobách komunismu. To sice kapelám vystavovalo neustálá omezení, ale také inspiraci k textům.
Zpěvák a textař kapely Visací Zámek Jan Haubert se prosadil i jako literát v oblasti prózy i poezie. Několik kapel též zhudebňovalo básně Františka Gellnera, basníka ovlivněného anarchismem.

Pupen (gemma) je základ budoucího rostlinného orgánu. (stonku, větve nebo listu)
nahéU bylin bývají pupeny nahé. Dřeviny vyvíjející se základy mladých větví (pupeny) chrání pupenovými šupinami listového původu. Vzácně nemusí dřevina vytvářet šupiny chránící pupeny vůbec - nahé pupeny (kalina). Někdy mohou šupiny krýt jen část pupenu - polonahé pupeny černého bezu, nebo mohou být tvořené jedinou šupinou (vrba). U jiných dřevin je šupin více a často se střechovitě překrývají (jírovec maďal, buk). Pupeny či mladé listy mohou být také chráněny lepkavými sekrety (jírovce maďal, olše lepkavá). Pupen může být chráněn i rozšířenou spodinou listového řapíku (např. platan javorolistý).
Reisenauer R. et al.: CO JE CO? (1) Příručka pro každý den. Pressfoto - vydavatelství ČTK, Praha, 1982

Purin je dusíkatá heterocyklická sloučenina tvořená kondenzovaným pyrimidinovým a imidazolovým kruhem. V čistém stavu je to krystalická, zásaditá látka. Její deriváty, puriny, jsou biologicky významné látky, součásti nukleových kyselin i jiných látek klíčových pro život. V nukleových kyselinách jsou hlavními purinovými bázemi adenin a guanin.
Adenin a guanin tvoří vodíkové můstky s pyrimidinovými bázemi thyminem a cytosinem a tvoří páry bází, které kódují genetickou informaci v DNA. Kromě adeninu a guaninu se v informačních mRNA savců nacházejí ještě další, minoritní purinové báze, jako je N6-methyladenin, N6,N6-dimethyladenin nebo N7-methylguanin. Další deriváty se nacházejí v transferových RNA (tRNA).
Volně v buňkách se nacházejí puriny, které jsou produkty metabolismu purinových bází. Je to zejména xanthin, hypoxanthin a kyselina močová, konečný produkt katabolismu purinů. Je vylučována močí. Některé rostliny tvoří methylované xanthiny, alkaloidy, které mají účinek na centrální nervovou soustavu. Nejvýznamnější je kofein, obsažený v kávě, theofylin, obsažený v čaji, a theobromin, z kakaa a čokolády.
Puriny adenin a guanin jsou zpravidla vázány do komplexnějších sloučenin, zejména nukleosidů a nukleotidů.
Většina purinů se v buňkách nevyskytuje volně, báze jsou navázané nejčastěji na pětiuhlíkatý cukr, ribózu nebo deoxyribózu jako tzv. nukleosidy. Sacharid tvoří kovalentní N-glykosidovou vazbu s N9 atomem purinového kruhu (tzn. s devátým atomem kruhu, kterým je dusík, viz obrázek číslování). Nukleosid obsahující adenin nebo guanin a ribosu se nazývají adenosin, guanosin, je-li v nukleosidu obsažena deoxyribóza, pak je vzniklým nukleosidem deoxyadenosin, resp. deoxyguanosin.
Dojde-li k fosforylaci (tedy navázání zbytku kyseliny fosforečné) hydroxylové skupiny sacharidu, který tvoří nukleosid, dojde ke vzniku nukleotidu. Nukleotidy jsou stavebními kameny nukleových kyselin a mají nezastupitelnou úlohu při fosfotransferázových reakcích, při kterých jsou štěpeny makroergní vazby. Umožňují tak průběh jinak endergonických reakcí, jako jsou různé biologické syntézy. Příkladem takových přenašečů energie je ATP, adenosintrifosfát nebo GTP, guanosintrifosfát. Cyklický adenosinmonofosfát a guanosinmonofosfát jsou druzí poslové, kteří zprostředkovávají signál z buněčných receptorů.
Organismus je schopen využívat puriny, které přijímá v potravě, stejně tak si je dokáže syntetizovat sám de novo. Hlavním místem syntézy u savců jsou játra. Substrátem k syntéze je cukr ribosa a aminokyseliny glycin, glutamin a aspartát. Jako koenzym reakcí slouží kyselina listová (folát). Proto je kyselina listová důležitá pro dělení buněk, protože umožňuje syntézu purinových basí k syntéze nukleových kyselin.
Přebytečné puriny jsou v několika krocích oxidovány na kyselinu močovou. Ta je vylučována močí. Je však ve vodě špatně rozpustná, při její vysoké koncentraci v moči, nebo při nízkém pH moči, může krystalizovat a tvořit tak močové kameny. Při dně, metabolické poruše katabolismu purinů, dochází k nadprodukci kyseliny močové a k hyperurikemii, stavu, kdy je v séru vysoká koncentrace močové kyseliny. Pak se mohou krystaly kyseliny ukládat v měkkých tkáních nebo kloubech, což způsobuje zánětlivou reakci. Je známo více metabolických poruch purinového katabolismu: Lesch-Nyhanův syndrom, který se projevuje močovými kameny a psychickými poruchami nebo deficit enzymu purinnukleosidfosfotylasy, který způsobuje těžkou imunodeficienci.
Uměle připravené analogy purinů, jejich nukleotidů a nukleosidů se uplatňují v lékařství jako součást chemoterapie pro léčbu nádorů. Když se látka analogická přirozeně se vyskytujícím purinům vestaví do buněčné struktury, například do nově vznikající DNA, je toxická. Analogy bází tak zasahují všechny dělící se buňky, tedy i buňky, které se množí nekontrolovaně. Často používaný analog purinových bází je 6-thioguanin nebo 6-merkaptopurin.
MURRAY, Robert K., et al. Harperova biochemie. Z angl. 23. vyd. přel. Lenka Fialová et. al. 4. vyd. v ČR. Praha: H & H, 2002. ix, 872 s. ISBN 80-7319-013-3.

Putování na západ (čínsky: 西遊記, ZZ: 西游记, pinyin: Xī Yóu Jì, český přepis: Si-jou-ťi), v českém překladu jako Opičí král (Vyprávění o putování na západ), je vedle Snu v červeném domě, Příběhů od jezerního břehu a Příběhů Tří říší jedním ze čtyř klasických románů čínské literatury.
Román byl vydán anonymně koncem 16. století, později bylo na základě textových analýz autorství připsáno Wu Čcheng-enovi (1500–1582, podle jiných pramenů 1505–1580). Děj románu byl inspirován skutečnou historickou událostí, putováním buddhistického mnicha Süan-canga (v románu se nazývá San-cang nebo Tripitaka) pro posvátné svitky súter z říše Tchangů až do Indie v letech 629–645. Předchůdci Wu Čcheng-enova románu byla tradovaná lidová vyprávění a starší písemné záznamy těchto příběhů. Román se stal v Číně nesmírně populární četbou a má velký význam i z literárně-historického hlediska. Prvním evropským jazykem, do nějž byl román Putování na západ přeložen, se stala angličtina. Výbor a překlad byly dílem Arthura Davida Waleyho a kniha vyšla pod názvem Monkey: A Fairy Tale (Opičák: Pohádka) roku 1942 v Londýně. V plném znění vyšel v Evropě román poprvé roku 1957, a to francouzsky v překladu Louise Avenola pod názvem Si Yeou Ki ou Le Voyage en Occident. Román také posloužil jako předloha pro mnoho divadelních i filmových adaptací v Číně i v dalších zemích a kulturách.
Značně mytologizované a fantastické Wu Čcheng-enovo podání je nejlepším čínským mytologickým románem, má silné pozadí v čínském lidovém náboženství a mytologii, v učení buddhismu a konfucianismu. Zřetelně se v něm odráží i autorův pohled na svět, jeho zklamání a snaha vyjádřit názor na příčiny morálního úpadku tehdejší společnosti, její ironický popis a přání její nápravy.Dílo se skládá ze 100 kapitol, které jsou navzájem pouze volně spojené. V prvních 12 kapitolách román sleduje osudy opičího krále Sun Wu-kchunga od jeho zrození přes všechny vzpoury proti nebeským hodnostářům až po jeho potrestání zakletím pod horu Pěti prvků. Další kapitoly popisují putování pro sútry. Mnich Tripitaka cestuje se společníky Čuníkem Ču Pa-ťiem, Písečným mnichem Ša-sengem, a především s napraveným opičákem Sun Wu-kchungem, nebojácným hrdinou, který odolává všem silám zla. Opičí král svým „přacím“ kyjem (železná tyč se zlatými kroužky, která podle přání mění velikost) vyhubí všechny zlé démony, což je alegorií autorova snu o lepším světě. Román končí příchodem poutníků k Nejvyššímu Buddhovi do Západního ráje, kde musí uplatit jeho úředníky, aby konečně dostali pravé posvátné svitky.
Román Putování na západ se stal oblíbenou předlohou pro nesčetná divadelní zpracování v různých čínských divadlech, především ve formě tzv. čínské opery. Jednotlivé soubory si vybírají různé epizody z románu a sestavují z nich svébytné inscenace. Sjednocujícím znakem jsou typizované kostýmy a masky jednotlivých postav. V rámci Pražského jara 2001 v pražském Národním divadle hostoval soubor čínské opery Kuo Kuang z hlavního města Tchaj-wanu Tchaj-peje s inscenací Opičí král.
Také mimo Čínu vzniklo mnoho divadelních zpracování této látky, často v podobě muzikálů. Některé inscenace z posledních let:
Monkey: Journey to the West – koprodukce Théâtre du Châtelet, Manchester International Festival a Berlin Staatsoper. Scénář a režie: Chen Shi-Zheng. Premiéra: 28. června 2007 v Manchesteru.
Román Putování na západ posloužil jako předloha nebo inspirace rovněž pro celou řadu filmů, případně seriálů. Některé příklady:
Da nao tian gong (Poprask v nebi) Čína 1965 – animovaný film režiséra Wan Lai-Minga.
Cyklus čtyř filmů Xi You Ji (Putování na západ) 1966, Tie Shan Gong Zhu (Princezna Železný vějíř) 1966, Pan si dong (Jeskyně hedvábné pavučiny) 1967 a Nu er guo  (Země mnoha vůní) 1968 – Shaw Brothers Studio, Hongkong, režie Ho Meng-hua.
Saiyûki (Opičák) – televizní seriál se dvěma sériemi po 26 dílech, Japonsko 1978–1980.
Xi You Ji (Putování na západ), 25-dílný televizní seriál, Čína 1986, získal nejvyšší čínská ocenění Zlatý orel 1988 za nejlepší seriál a hlavní mužskou roli (Zhang Jinlai, uměleckým jménem Liu Xiao Ling Tong za roli Suna). Pod názvem Opičí král byl promítán roku 1991 v českém překladu Zdenky Heřmanové brněnským studiem ČST, reprízován byl roku 1993. Druhou, 16-dílnou sérii natočila čínská televize roku 1999.
Saiyûki (Opičák) – televizní film, remake podle seriálu z let 1978–1980, Japonsko 1993.
Sai yau gei (Putování na západ, promítán také pod názvem A Chinese Odyssey), dvoudílný film volně na motivy románu, Hongkong 1994.
Sai yau gei (Putování na západ), 30-dílný televizní seriál, Hongkong 1996. Roku 1998 byl k seriálu natočen dodatek.
Saiyûki (Opičák), 11-dílný televizní seriál, Japonsko 2006. O rok později byl po obrovském úspěchu seriálu natočen ještě televizní film.
Wu Cheng'en Yu Xi You Ji (Wu Čcheng-en aneb Putování na západ), Čína 2010, televizní film o spisovateli a jeho nejslavnějším díle. Ve filmu hrají většinou herci ze seriálu z let 1986 a 1999, hlavní představitel Zhang Jinlai (Liu Xiao Ling Tong) zde hraje Wu Čcheng-ena i Opičáka Suna.
Xi you ji: Da nao tian gong (Putování na západ: Poprask v nebi), Čína, Hongkong, USA 2014, režie: Pou-Soi Cheang, v roli Opičího krále: Donnie Yen. Film existuje i ve 3D verzi, natáčel se přes tři roky a jde o zatím nejdražší asijský film s rozpočtem 100 mil. USD. Premiéra se uskutečnila 30. ledna 2014.
První české vydání vyšlo ve zkrácené verzi v překladu Zdenky Novotné (Heřmanové) roku 1961 ve Státním nakladatelství dětské knihy v Praze. Z ideologických důvodů nemohla kniha vyjít pod původním titulem, ale dostala název Opičí král (Vyprávění o putování na západ). Pro první vydání byl použit výbor čínského editora Žuo-ku (Ruo Gu) Čeština se po angličtině, francouzštině a ruštině stala teprve čtvrtým evropským jazykem, do nějž byl román přeložen. Zdeněk Sklenář pro první vydání vytvořil 25 barevných a 81 jednobarevných ilustrací. Výpravné, téměř bibliofilské vydání získalo ocenění na benátském La Biennale 1962, což podnítilo zájem o tento výbor i v zahraničí. Československé cizojazyčné nakladatelství Artia poté knihu se Sklenářovými ilustracemi vydalo v angličtině (The Monkey King: A New Translation of the Classic Chinese Legend, 1964) a v němčině (Der Affenkönig: Ein chinesisches Märchen, 1964), přičemž oba překlady vznikly podle českého vydání. V roce 1992 byl tento výbor zásluhou nakladatelství Aventinum vydán znovu v německém (Das klassische chinesische Märchen. Der Affenkönig) i anglickém překladu (The Legend of the Monkey King), a navíc v překladu francouzském (Le Roi des singes). Všechna tři vydání byla doprovázena novými ilustracemi Zdenky Krejčové. Česky vyšla kniha podruhé v brožované podobě roku 1994 (ilustrace tvořily čínské dřevoryty) a potřetí roku 1997 ve výpravném vydání s ilustracemi Zdenky Krejčové.
Ve vydání z roku 1997 byly "oproti prvnímu českému vydání vypuštěny některé pasáže retardující děj a nově byly přeloženy kapitoly 16–18", a obsahuje tak přibližně čtvrtinu originálu. Nakladatelství Apostrof vydalo toto vydání elektronicky a je v něm navíc zařazen doslov Setkávání s opičími králi.Roku 1984 inscenovalo Amatérské divadlo Esence z Prahy hru Opičák Sun. Scénář napsali Ivan Fried a Marie Kubrová podle prvního českého vydání v překladu Zdenky Heřmanové. Inscenace se hrála ve dvou verzích, pro dospělé a pro děti. Dětská verze byla pojednána jako tzv. „teatromat“, při němž diváci hlasováním volili další pokračování děje. Dohromady v obou verzích bylo odehráno celkem 35 představení.
Roku 1991 odvysílala Československá televize Brno první sérii čínského seriálu Opičí král (25 dílů z roku 1986) s českým dabingem podle překladu Zdenky Heřmanové. Seriál byl reprízován roku 1993.
Roku 1994 se v bývalém kostele sv. Vavřince na Malé Straně v Praze uskutečnila premiéra české adaptace původní hry litevského spisovatele Alvydase Bausyse Blíž než dál (Arčiau nei toli). Podle překladu Lorety Martyniuk napsal scénář Ivan Fried (spolupracoval i na překladu), režii měl Jiří Nekvasil. Hra propojuje osudy Wu Čcheng-ena a reflexe jeho románu. Reprízy se uskutečnily v žižkovské síni Atrium v Praze a v rámci festivalu Setkání kultur ve Společenském domě v Neratovicích (1995). Tiskem scénář vyšel ve Světové literatuře roku 1993.Roku 2006 uvedla Česko – čínská společnost v pražské Jindřišské věži pořad Zdenky Heřmanové Jak se stal Opičák králem.
Roku 2009 uspořádalo Národní umělecké muzeum Číny (NAMOC) v Pekingu výstavu obrazů Zdeňka Sklenáře včetně ilustrací k Opičímu králi. Současně vznikl dokumentární film Čína Zdeňka Sklenáře. Roku 2010 se v domě U kamenného zvonu v Praze uskutečnila jubilejní retrospektivní výstava Sklenářova díla. Ilustrace k Opičímu králi, doplněné animovanou interaktivní instalací (grafické studio pixl-e Ondřeje Doležala, Brno) se staly součástí české expozice na světové výstavě Expo 2010 v Šanghaji. Výstavu navštívil i seriálový představitel Sun Wu-kchunga Zhang Jinlai (Liu Xiao Ling Tong). U nás byla tato instalace předvedena v rámci výstavy Opičí král Zdeňka Sklenáře v Litomyšli. Na konci roku 2010 se uskutečnila v Kulturním domě v Holicích výstava Opičí král a Expo 2010, zachycující čínskou tradici této románové postavy v různých podobách a její ohlasy v české kultuře. Součástí výstavy byly i exponáty použité na Expo 2010. V roce 2011 se expozice vydala na cesty: byla vystavena v Muzeu Kroměřížska v Kroměříži, ve Společenském domě v Neratovicích, v Muzeu marionet v Českém Krumlově a ve Vlastivědném muzeu v Olomouci, kde byla spolupořadatelem Konfuciova akademie při UP v Olomouci..
V tomto článku byl použit překlad textu z článku Si jou ťi na slovenské Wikipedii.
WU, Čcheng-en. Opičí král (Vyprávění o putování na západ). Překlad Zdenka Novotná (Heřmanová). Praha: Státní nakladatelství dětské knihy, 1961. 
WU, Čcheng-en. The Monkey King: A New Translation of the Classic Chinese Legend. Překlad George Theiner. Londýn: Paul Hamlyn / Artia, 1964. (angličtina) 
WU, Čcheng-en. Der Affenkönig: Ein chinesisches Märchen. Překlad Eva Švorčíková. Praha: Artia, 1964. (němčina) 
WU, Čcheng-en. Das klassische chinesische Märchen. Der Affenkönig. Překlad Eva Švorčíková. Mnichov: Lentz (F. A. Herbig), 1992. ISBN 3-88010-223-6. (němčina) 
WU, Čcheng-en. The Legend of the Monkey King. Překlad George Theiner. Londýn: Treasure Press / Aventinum, 1992. ISBN 1-85051-662-6. (angličtina) 
WU, Čcheng-en. Le Roi des singes. Překlad Régis Delage. Paříž: Librairie Gründ, 1992. ISBN 2-7000-1233-X. (francouzština) 
WU, Čcheng-en. Opičí král (Vyprávění o putování na západ). Překlad Zdenka Heřmanová. Brno: Svatá Mahatma, 1994. ISBN 80-900199-8-6. 
WU, Čcheng-en. Opičí král (Vyprávění o putování na západ). Překlad Zdenka Heřmanová. Praha: Albatros, 1997. ISBN 80-00-00567-0. 
 Zdeněk Sklenář. Lidové noviny. Praha 26. březen 2010, roč. XXIII, čís. 72, s. I - VI. Komerční příloha. ISSN 0862-5921.
Opičí král - Webové stránky věnované čínskému seriálu z roku 1986 a souvislostem
Grafické studio pixl-e - Webové stránky s dokumenty o instalaci ilustrací Zdeňka Sklenáře
Putování na západ ve zkratce - Stručný popis díla, Velká Epocha, 02. července 2011

Putování za vodou je naučná stezka vedoucí městem Frýdlant ležícím na severu České republiky, ve Frýdlantském výběžku Libereckého kraje. Její trasa, na níž je celkem šest zastavení, spojuje čtyři zdejší vodojemy, městský park a místní rozhlednu. Každé ze zastavení je vybaveno informační tabulí. Trasa naučné stezky dosahuje délky 6,5 kilometrů a je určena pro pěší.

Název puzzle (vyslovuje se "pɐzl"; v češtině též zdomácněla počeštěná žertovná výslovnost "pucle") pochází z angličtiny, kde toto slovo označuje jakoukoli skládačku, hříčku, nebo také křížovku i v přeneseném smyslu slova. Skutečným ekvivalentem je ale jigsaw puzzle, popisující skládačku vzniklou rozřezáním pomalovaného prkénka lupénkovou pilou nebo laserem.
Skládání puzzle se dá označit jako tvůrčí činnost, která rozvíjí logické myšlení. Z jednotlivých dílků, které do sebe musejí přesně zapadat, se složí kýžený tvar či obrazec. Existuje také tzv. puzzle ball, kde jsou dílky zaoblené tak, že po složení z nich vznikne koule. (Puzzle ball také tvoří logo Wikipedie). Puzzle se může skládat třeba jen z několika velkých částeček (dětská), ale může jich být také několik tisíc. To už jde o puzzle pro pokročilé. Pokud skládáte početnější puzzle, je výhodné udělat si v rozložení částeček nějaký systém. Například na jednu hromádku dát všechny krajové částečky atd.
Největší puzzle na světě je pojmenováno „Disney Moments" a tvoří jej 40 320 dílků. Vyrábí jej firma Ravensburger.

Pyl je soubor drobných samčích pohlavních buněk semenných rostlin. Samotná samčí buňka kvetoucích rostlin se nazývá pylové zrno (granum pollinis). Barva pylu bývá velmi často žlutá nebo nažloutlá. Pyly se zabývá vědní disciplína palynologie.
Pyl tvořený pylovými zrny se vytváří v prašníku z parenchymatickými stěnami. Prašník, součást samčího orgánu tyčinky, je tvořen dvěma prašnými váčky (theca) obsahující každý po dvou prašných pouzdrech (loculamentum), ve kterých se pylová zrna z  pylotvorného pletiva (archesporium) vyvíjejí. Se zraním pylových zrn se v prašných pouzdrech diferencuje výstelka (tapetum), která pylová zrna vyživuje; dále v nich vzniká vláknitá vrstva (endothecium) napomáhající otevření prašného pouzdra po dozrání pylu.
Z prvotních sporogenních buněk vznikají mitotickým dělením diploidní mateřské buňky pylových zrn, z nichž redukčním dělením (meiózou) dále vznikají čtveřice (tetrády) haploidních pylových zrn.
Pylová zrna jsou v tetrádách uspořádána různě, např. lineárně, příčné, tetraedricky, izobilaterálně. Spolu jsou spojena vlákny která jsou postupně enzymaticky rozrušena a tetrády se rozpadají, pylová zrna se osamostatňují. U některých rostlin ale tetrády zůstávají zachovány vřesy, sítiny, rosnatky, u jiných se spojují do dvojic nebo do početnějších útvarů. U  čeledi vstavačovitých a klejichovitých zůstávají spolu slepena všechna pylová zrna prašného pouzdra v jednu hrudku, tzv. brylku (pollinarium), uchycující se lepivým štítkem na opylovači.
Zraním se každé pylové zrno rozdělí na větší buňku vegetativní s laločným jádrem a menší generativní, která je do cytoplazmy vegetativní buňky zanořená. Pylové zrno se stává dvoubuněčné, obě buňky jsou haploidní. Postupně dochází k rozdělení generativní buňky na dvě buňky spermatické (gamety), to se většinou děje až v klíčící pylové láčce. U některých rostlin, např. brukvovitých, hvězdnicovitých a lipnicovitých dochází k dělení již v prašném pouzdru a tehdy je pylové zrno trojbuněčné.
Pylová zrna jsou různě velká, od 5 μm u pomněnky po 250 μm u tykve. Velikost pylových zrn je často v korelaci se stupněm ploidie. V průběhu evoluce se pylová zrna, až na výjimky, postupně zmenšují. Tvary mívají nejčastěji kolovité nebo elipsovité, u vodních rostlin nitkovité.
Pylové zrno je pro období přenosu z prašníku na bliznu opatřeno dvěma vrstvami, které mají zajistit jeho nepoškození:
intina – vnitřní obal, poměrně tenký, pružný, málo odolný, složený z celulózy a pektinu,
exina – vnější obal, tvrdý, obsahující kromě celulózy a pektinu i kutin, sporopoleniny a pevné uhlovodíky odolné vůči působení kyselin a zásad. Exina se může u  krytosemenných rostlin, na rozdíl od nahosemenných, skládat z několika vrstev.Povrch pylového zrna je u  entomogamních rostlin pro jednotlivé druhy charakteristický svou drsností, je kromě tvaru a velikosti zrna důležitým rozeznávacím znakem pro palynologií při určování rostlin podle pylových zrn. Struktura povrchu má podstatný vliv na úspěšné uchycení zrna na blizně i na opylovači, tomu napomáhá i lepkavá tekutina někdy vylučována exinou. U anemogamních rostlin bývá povrch hladký a nelepkavý, mnohdy jsou tato pylová zrna opatřena přídavnými vzdušnými vaky pro snazší přenos vzduchem. U mnoha hydrogamních rostlin chybí exina, nehrozí vyschnutí pylu.
Proces styku pylového zrna s bliznou se nazývá opylení. Při opylení dochází ke komunikaci blizny a pylového zrna, je-li pyl bliznou přijat, je mu poskytnuta voda pro hydrataci. Hydratovaný pyl roste apikálním růstem a vytvoří pylovou láčku s třemi buňkami (buňka vegetativní a dvě spermatické). Láčka proniká vodícím pletivem čnělky do semeníku a přenáší tam převážnou část obsahu pylového zrna. V semeníku dochází k oplodnění oosféry v megagametofytu.
sporofytická inkompatibilita – rozpoznání pylu na blizně jako příliš příbuzného a neposkytnutí mu vody pro hydrataci,
gametofytická inkompatibilita – rozpoznání pylu ve čnělce jako příliš příbuzného a jeho zničení samičí rostlinou,
samčí cytoplazmatická sterilita – neschopnost pylu vyklíčit, je způsobena defektní funkcí mitochondriíSporofytická a gametofytická inkompatibilita jsou způsoby zábrany samoopylení.
Aby mohla pylová láčka proniknout přes exinu ven z pylového zrna, jsou v exině zeslabená místa, tzv. apertury. Láčka většinou klíčí jednou aperturou (klíčení monosyfonické), jen občas i více aperturami (klíčení polysyfonické) např. u lýkovce.
Klíčení pylu je velmi rychlé a energeticky náročné, proto si pyl připravuje ještě před opuštěním prašníku "polotovary" proteinů, aby je mohl při klíčení rychleji vyrábět. Jde o  mRNA, jejíž translace je blokována navázáním rRNA a proteinů. Vzniklé komplexy jsou značně veliké a nazývají se ribonukleové částečky RNP, blokují nejen translaci, ale také chrání mRNA před degradací proteasami.
Mikrosporofyl, obdoba tyčinky v květu krytosemenných, není rozlišen na nitku a prašník a nemá dva prašné váčky. Na mikrosporofylu jsou dvě nebo více navzájem nesrostlých mikrosporangií, obdoby prašných pouzder, ve kterých se vyvíjejí pylová zrna.
Pylové zrno při opylování nepřisedá na bliznu (ta není), ale na polinační kapku vajíčka. Přes klový otvor do vajíčka vroste z pylového zrna pylová láčka která není trojbuněčná, ale pětibuněčná (buňka vegetativní, 2 spermatické, proklová a nástěnná).
Význam pylu pro pohlavní rozmnožování rostlin je zásadní. Pyl je dále využitím vrozených instinktů včel zdrojem medu, propolisu, mateří kašičky a dalších, pro lidskou výživu, medicínu i kosmetiku potřebných produktů. Na druhé straně je pyl pro mnohé nepříjemným alergenem, kterým dokáže značně znepříjemnit život. O  množství pylu v  ovzduší svědčí příklad, že bříza vyprodukuje až 5,5 milionu pylových zrn v jedné jehnědě.
Znát typ pylových zrn je důležité nejen pro určování taxonů rostlin v archeologií nebo alergologií, ale i pro zkoumání pravděpodobného historického vývoje daného druhu. Na pylových zrnech se rozlišují tvary a pak umístění a počty apertur.
distální – směrem ven z tetrády.Oba póly spojuje pólová osa a kolmo na ní leží ekvatoriální rovina.
kolpus – oválná až úzce štěrbinatá, vývojově původnější, je-li kolpus v distální části zrna bývá nazýván sulkus,
porus – okrouhlá až mírně oválná, je-li porus v distální části zrna bývá nazýván ulkus.Umístění apertury:
zono – apertury v ekvatoriální rovině.Apertura může být jen jedna nebo i jich může být na pylovém zrnu více:
mono (uni) až …poly.Podle výše uvedených počtů, umístění a typů apertur jsou pojmenovány pyly.
Příklady: trizonoporátní, trizonokolpátní, pentazonoporátní, hexapantokolpátní, polypantoporátní. Typickým znakem vyšších dvouděložných rostlin je pyl trikolpátní.

Pyramida (z řeckého πυραμίς, pyramis) je jehlanovitá stavba. Základem pyramid bývá zpravidla čtyřúhelník nebo trojúhelník, obecně to však může být jakýkoliv polygon. To znamená, že pyramida má obvykle tři nebo čtyři strany. Tyto strany musí být trojúhelníkové. Konstrukčně nejjednodušší je udělat pyramidu na čtvercové (resp. přibližně čtvercové) základně, protože nevzniká problém spojit stěny do jednoho bodu. Tuto vlastnost má drtivá většina starověkých pyramid. V pyramidách se vybudovala bludiště proti zlodějům hrobek.
Jsou známy egyptské pyramidy, núbijské, které byly odvozeny od egyptských, ale byly menší, čínské, mezoamerické, andské, francouzské, Cestiova pyramida v Římě, a další.
Pyramidy v Egyptě jsou nejznámější a nejstarší z pyramidových staveb, patří k největším stavbám v historii. Cheopsova pyramida je řazena mezi sedm divů světa a byla nejvyšší stavbou světa až do dokončení Lincolnské katedrály v roce 1311, jejíž věž pyramidu převyšovala. Věž však roku 1549 shořela po zásahu bleskem a nebyla nikdy obnovena v původní výšce. Nejvyšší stavbou světa pak byly v následujících stoletích různé církevní stavby.Egyptské pyramidy jsou postaveny z velkých kamenných bloků, nebo z cihel. Stavba pyramid probíhala bez znalosti železa a složitějších technologií. První pyramida pochází z období III. dynastie, poslední pak z XIII., někdy bývá uváděno XIV. dynastie (tzn. že všechny byly postaveny v mezi lety 2700 a 1700 př. n. l.)[zdroj?]Přestože o účelu i vzniku egyptských pyramid koluje řada mýtů, které jsou označovány za nevědecké, a i vědecká obec je v této otázce rozdělena, panuje obecně přijímaná teorie, že pyramidy sloužily za hroby králů.[zdroj?] U některých pyramid je jedna či více dalších, menších pyramid, o nichž se předpokládá, že sloužily jako hroby manželek.[zdroj?] Některé z těchto staveb sloužily k náboženským účelům, egyptologové se domnívají že v nich přebývala králova Ba. Někteří králové si nechali postavit dvě pyramidy, což bývá vysvětlováno jako projev egyptského dualismu (příslušní faraoni byli králové Horního i Dolního Egypta). Zajímavostí je, že existují i pyramidy, které sice měly být hrobkou, ale král se nechal pohřbít jinam.[zdroj?]Egyptologové se domnívají, že pyramidy se vyvinuly z mastab a že jsou egyptským vynálezem, neovlivněným cizími vlivy.[zdroj?]
Núbijské pyramidy byly postaveny panovníky říše Kuš na třech místech současného Súdánu. Tyto pyramidy jsou ovlivněny egyptskými, ale proti nim jsou menší a strmější. V Núbii byly stavěny zhruba do roku 300, vzniklo asi 220 takových staveb. Tyto pyramidy nejsou hroby, ale pouze pomníkem mrtvého krále.
Pyramidy v Mezoamerice patří k nejvýznačnějším pozůstatkům starověkých mezoamerických civilizací, především Toltéků, Mayů a Aztéků. Jsou sestaveny z kamenných kvádrů mnohem menších než egyptské pyramidy, takže je poměrně snadno uneslo několik málo lidí. Kvádry byly spojovány pomocí cementové malty. Stavitelé neznali železné nástroje ani kolo.
První čínský císař Čchin Š'-chuang-ti si nechal vybudovat pyramidální hrobku severovýchodně od centra města Si-an, tehdejšího hlavního města říše. Tvarem připomíná egyptské pyramidy, je postavena především z navezené a upěchované zeminy. Pod pyramidou by se měl nacházet pohřební sál, ale dosud nedošlo k jeho archeologickému průzkumu. Několik desítek podobných pyramid (často s komolým zakončením), jakožto hrobek císařské dynastie Západní Chan a vysokých státních funkcionářů, pak bylo vybudováno severozápadně od města, kde tvoří symbolickou ochrannou linii oproti mongolským nájezdníkům.
V průběhu existence římské říše bylo také postaveno několik pyramid, z nichž nejznámější je dosud existující Cestiova pyramida v Římě. Jedná se o 27 metrů vysokou stavbu z konce 1. století př. n. l.
Další římská pyramida byla postavena ve Faliconu ve Francii. Přímo v Římě byla postavena pyramida pojmenovaná Meta Romuli, která byla zničena koncem 15. století.
Pyramida zůstává oblíbeným tvarem i pro novověkou a moderní architekturu. Některé příklady ukazuje následující galerie (chronologicky):
Historické pyramidy symbolizovaly například horu či kopec, které bývaly často považovány za posvátné hory. Již první stupňovité „pyramidy“ zikkuraty symbolizovaly horu. Egyptský bůh Ra, považovaný za otce faraonů, seděl na pyramidovitém kopci. Egyptské pyramidy sloužily podobnému účelu jako mohyla a původně byly stupňovité (Džoserova pyramida). Mezoamerické pyramidy byly symbolické hory (například pyramida jako altepetl, tj. vodní hora). Pyramidovité chrámy v Asii často představují horu Méru.
Wolfgang Kosack: Die altägyptischen Pyramidentexte. In neuer deutscher Uebersetzung; vollständig bearbeitet und herausgegeben von Wolfgang Kosack Christoph Brunner, Berlin 2012, ISBN 978-3-9524018-1-1.

Kyselina pyrohroznová je alfa-keto kyselina, důležitý substrát i produkt buněčného metabolismu. Je metabolitem v dráze glykolýzy (štěpení sacharidů), alkoholového i mléčného kvašení, transaminací přechází na aminokyselinu alanin, je konečným produktem katabolismu uhlíkového řetězce cysteinu, serinu, glycinu, threoninu a hydroxyprolinu. Enzymatickou reakcí je metabolizován na kyselinu oxaloctovou nebo na acetyl-CoA, substráty Krebsova cyklu, který tvoří „palivo“ buňky.
Konjugovaná zásada kyseliny pyrohroznové se nazývá pyruvát. Pyruvát se účastní procesu buněčného dýchání (vzniká glykolýzou a je odbouráván typicky pomocí pyruvátdehydrogenázy na acetyl-CoA) a je také potřebný při mléčném kvašení (při němž je odbouráván na jiné meziprodukty).[zdroj?]Redukčním produktem kyseliny pyrohroznové je methylglyoxal, cytotoxický produkt metabolizmu.
Ve svalech vzniká reakcí typicky glukózy a O2 za katalýzy enzymy, vzniká CO2. Jelikož je však nebezpečná pro svaly (navíc jí v nich vzniká velké množství) a může způsobit svalovou smrt (nevratné poškození plazmatických membrán, rozsáhlá podráždění, velká bolest), je okamžitě degradována enzymem na kyselinu L-mléčnou a vodu.
PZL Kania (polsky Luňák) je lehký dvoumotorový víceúčelový vrtulník s třílistým nosným a dvoulistým tlačným vyrovnávacím rotorem. Jedná se o nástupce sovětského vrtulníku Mil Mi-2. Model Kania byl vyvinut a vyráběn polskou společností PZL-Świdnik.
V roce 1964 byla podepsána dohoda mezi Polskem a Sovětským svazem o výrobě lehkého sovětského vrtulníku Mil Mi-2 v polském závodě PZL-Świdnik. I přesto, že se jednalo o vrtulník vyvinutý v Sovětském svazu, byl vyráběn výhradně v Polsku. Vývoj moderznizované verze Mi-2 započal v roce 1977. Společnost PZL-Świdnik se rozhodla vyvinout ve spolupráci s americkým výrobcem leteckých motorů, společností Allison, nový vrtulník, který bude vycházet z Mi-2, ale bude určen pro export na západní trhy. S tím souvisely úpravy Mi-2. Nejdůležitějšími změnami byly nové výkonnější turbohřídelové motory Rolls-Royce Allison 250-C20B, každý o výkonu 313 kW, úpravy trupu, nové kompozitní listy rotoru a západní avionika. První prototyp využívající modifikovaný drak Mi-2 vzlétnul 3. června 1979. Zkoušky provedené v první polovině 80. let vedly k ceritifikaci vrtulníku 29. února 1986. Vrtulník byl vyroben pouze v počtu několika kusů, stejně jako modernizované verze Mi-2. Od roku 2006 se již nevyrábí.
Prototyp vrtulníku s imatrikulací SP-SSC se v roce 1986 účastnil 5. mistrovství světa vrtulníků v Castle Ashby. Výroba započala rovněž v tomto roce. Vrtulník byl úspornější a nabízel vyšší výkon, a to i ve srovnání s některými západními vrtulníky. Měl být určen pro obměnu starších Mi-2 a rovněž prodáván na západním trhu. Kvůli problémům s certifikací se vrtulník nestal populární. Řada zemí také odmítala dovážet díly z východního bloku kvůli problémům s měnou. Do roku 2006 bylo postaveno pouze 14 kusů, včetně prototypů. Hlavním uživatelem je polská pohraniční stráž, která provozovala sedm strojů. Dva využívala i polská policie. V letech 1987-1990 létaly tři vrtulníky Kania v Sierra Leone. Čtyři se objevily i v Česku, kde byly nasazovány pro potřeby letecké záchranné služby, a jeden létal na Slovensku.
V Česku se objevily od roku 1993 celkem čtyři vrtulníky Kania. Polský vrtulník PZL Kania (imatrikulace SP-SSE) byl předváděn v Československu v roce 1992. Tento stroj si pronajala Letecká služba Federálního policejního sboru. Pod záštitou československého policejního letectva létal s imatrikulací B-3211. Od 13. dubna 1992 byl prověřován na stanici letecké záchranné služby v Praze (Kryštof 01). Od 1. září 1992 do 1. srpna 1993 byl pro potřeby letecké záchranné služby nasazen trvale. Poté byl vyměněn za nový vrtulník střední váhové kategorie Bell 412 a vrátil se zpět výrobci. Odtamtud jej odkoupila slovenská společnost Bel-Air. Vrtulník se později dostal do služby společnosti ATE, kde létal pod imatrikulací OM-TFA a později byl vyřazen z provozu.Kromě Letecké služby Federálního policejního sboru a Letecké služby Policie ČR (po roce 1993) létaly tři vrtulníky Kania ve službách soukromé společnosti Helicopter. Ta provozovala od roku 1995 do roku 2003 leteckou záchrannou službu na stanici Kryštof 13 v Hosíně u Českých Budějovic. V tomto období byly pro LZS nasazovány vrtulníky Kania (imatrikulace OK-WIM, OK-VIL, OK-MIK). Vrtulník s imatrikulací OK-WIM havaroval 30. září 1997 a do služby se již nevrátil. Stroj s imatrikulací OK-MIK byl v roce 2004 vrácen výrobci. Důvodem byla změna provozovatele letecké záchranné služby v Českých Budějovicích. Vrtulník tak již nebyl potřebný. V roce 2006 byl odprodán jinému soukromému dopravci také třetí vrtulník PZL Kania s imatrikulací OK-VIL.
Osobní rozšířená verze: Vrtulník v luxusní úpravě s možností přepravovat pět pasažérů.
Nákladní verze: Možnost přepravovat břemena jako letecký jeřáb nebo nést až 1200 kg vnitřního nákladu.
Verze pro leteckou záchrannou službu: Zařízení a prostor až pro čtyři nosítka (bez zdravotnické osádky) nebo méně nosítek se zdravotnickým personálem.
Zemědělská verze: Možnost nést až 1000 kg chemikálií pro chemický postřik nebo 1000 kg jiného nákladu.
Spitfire Taurus II nebo Super Kania: Americká jednomotorová verze vrtulníku Kania s motorem Allison 250-C28, vrtulník nebyl vyráběn.
Pohonná jednotka: 2× turbohřídelový motor Allison 250-C20B, každý o výkonu 313 kW
V tomto článku byl použit překlad textu z článku PZL Kania na anglické Wikipedii.
FOJTÍK, Jakub. Víceúčelový vrtulník Mi-2. 1. vyd. Cheb: Svět křídel, 2. 2008. 191 s. ISBN 978-80-86808-61-1. S. 35-37. (česky, anglicky)
PZL Kania historie vrtulníků PZL Kania v Československu a Česku na stránkách vrtulnik.cz
V angličtině je Q zkratkou pro question = otázka, což se používá v termínech jako FAQ (často kladené otázky) či Q&A (otázky a odpovědi).
V elektrotechnice je Q označení pro kvalitu rezonančního systému, např. filtru.
Q je jméno hlavní postavy čínské novely Skutečný příběh Ah Q spisovatele Lu Xuna.
Ve vojenství je Q označení protiponorkových lodí z 1. a 2. světové války – viz Q (loď).

Quartier du Faubourg-Montmartre (čtvrť Předměstí Montmartre) je 35. administrativní čtvrť v Paříži, která je součástí 9. městského obvodu. Má rozlohu 41,7 ha a její hranice tvoří ulice Rue Lamartine a Rue de Montholon na severu, Rue de Faubourg-Poissonnière na východě, bulváry Poissonnière, Montmartre a Italiens na jihu a Rue Fléchier a Rue Laffitte na západě.
Čtvrť nese jméno bývalého pařížského předměstí, které se kdysi rozkládalo na jižním úpatí kopce Montmartre.

Queen je britská rocková hudební skupina, založená roku 1970 v Londýně. V její původní sestavě byli Freddie Mercury (vokály, klavír), Brian May (kytara, vokály), John Deacon (basová kytara, klávesy) a Roger Taylor (bicí, vokály). Prvotní tvorbu skupiny ovlivnili hlavně Progresivní rock, Hard rock. Postupně se kapela pokoušela o konvenčnější a komerčnější tvorbu, včetně rozmanitějších a inovatičnějších žánrů (arena rock, pop rock, funk, či R&B apod.).
Před založením skupiny Queen, Brian May a Roger Taylor hráli společně s baskytaristou a zpěvákem Timem Staffellem ve skupině Smile. Freddie Mercury (tehdy ještě známý jeho rodným jménem Farrokh Bulsara) byl fanouškem této kapely. Po Staffellově odchodu v roce 1970 se k nim Freddie připojil, a rok nato si skupina změnila název na ''Queen''. Johna Deacona přijali do kapely před nahráváním jejich debutového alba v roce 1973.
Osmnáctkrát obsadily jejich nahrávky první příčku albových hitparád po celém světě (např. Bohemian Rhapsody). Během své historie obdrželi množství ocenění za živé pojetí skladeb, prodeje alb i hudební přínos. Jejich vystoupení na Live Aid roku 1985 bylo zvoleno nejlepším koncertem všech dob. V roce 2001 byli uvedeni do Rock and Roll Hall of Fame, o rok později na Hollywoodský chodník slávy.Kapela se nerozpadla ani po smrti Freddieho Mercuryho v roce 1991, ani po odchodu Johna Deacona v roce 1997. S novým zpěvákem Paulem Rodgersem (poprvé v r. 2005–2010) vystupují pod názvem Queen + Paul Rodgers. Rok 2006 byl ve znamení severoamerického turné, Queen navíc ohlásili návrat do studia – poprvé po třinácti letech. V roce 2008 vyšlo nové album The Cosmos Rocks, turné k novému počinu bylo zaznamenáno na DVD Live in Ukraine, které vyšlo v roce 2009. Téhož roku rovněž vyšlo výběrové album Absolute Greatest , obsahující největší hity Queenů.
Queen vynikali nad ostatními skupinami svými originálními skladbami, zajímavé bylo spojení hard rocku s operou v Bohemian Rhapsody, dále Freddieho hlasovým rozsahem (až 4 oktávy) a showmanstvím. Charakteristický zvuk skupiny udávala elektrická kytara Red Special Briana Maye, vyrobená ze starého krbu. Na počest skupiny Queen byl v roce 2018 natočen film Bohemian Rhapsody, který měl obrovský úspěch. Na natáčení se podíleli i 2 zbývající původní členové kapely: Brian May a Roger Taylor.
Kariéra skupiny Smile odstartovala na chodbách londýnské Imperial College, kde se student astrofyziky Brian May pokusil sestavit soubor. Bývalý adept zubního lékařství Roger Taylor a student Tim Staffell se k němu rychle přidali a začali si říkat Smile. V r. 1969 podepsali smlouvu s Mercury Records, vydali však pouze jeden singl, který byl naprostý propadák. Roku 1970 odchází ze sestavy Tim Staffell, aby zkusil své štěstí jinde, u Humpy Bong. Tim přemluvil svého bývalého spolužáka z umělecké školy, Farrokha Bulsaru, později známého jako Freddie Mercury, aby se přidal ke Smile (dříve zpíval s méně známými skupinami Wreckage a Sour Milk Sea). Rodák ze Zanzibaru měl velice přesnou představu o podobě kapely. „Musíte dělat mnohem originálnější písničky a mnohem jasněji definovat způsob vašeho hudebního vyjadřování. Kdybych byl vaším zpěvákem, věděl bych, jak na to!”, řekl tehdy a byl okamžitě přijat do souboru.
V roce 1970 zkoušeli, skládali (skládali všichni tři) a zdokonalovali repertoár, který předvedli jen párkrát na večírcích kamarádům. Skupina vyzkoušela šest basových kytaristů (např. Barryho Mitchella, Mikea Grose), ale nakonec měli jasno. Čtvrtým členem skupiny se stal v roce 1971 John Deacon, nejmladší člen kapely. Poté přijali název Queen. Freddie to vysvětlil takto: "Je to jenom jméno, ale je královské a zní nádherně. Je to silné slovo, naprosto univerzální a bezprostřední."
Velký průlom přišel roku 1972, kdy se začínají objevovat v nejrůznějších londýnských klubech a barech. 
V roce 1973 si jich všimli pracovníci Trident Audio Productions. Podepisují vydavatelskou, producentskou a manažerskou smlouvu, jejímž výsledkem je příslušnost k mamutí společnosti EMI. Jejich první singl, Keep Yourself Alive byl propadák. Album nahrávají, pokud je studio volné, což bylo většinou přes noc. Tisk je ztrhal a Radio One odmítlo hrát tuto píseň. Jejich první album Queen propadlo stejně jako singl.
V roce 1974 vychází album Queen II a s ním i první hit Queenu Seven Seas of Rhye. Tato skladba byla původně pomalá instrumentální skladba na albu Queen, ale Mercury jí přepracoval a stal se z ní první hitový singl a skupina poprvé zažila masový ohlas. V tomto roce Freddie vydává pod pseudonymem Larry Lurex singl I Can Hear the Music, píseň amerických The Beach Boys.
Během roku 1974 vydala skupina album, které konečně prokázalo jejich možnosti. Sheer Heart Attack, album v mnohém převyšující obě předcházející, obsahovalo i klasickou Killer Queen, která dokazuje dokonalou souhru všech členů. Singl obsazuje druhou příčku a skupina za píseň získává cenu Zlatý lev. Zaslouženě následovala Seven Seas or Rhye do první desítky, kde se ustálila na druhém místě a připravila tak skupinu o první vrchol hitparád. Spolu s další písní, Now I'm Here Briana Maye (jedenáctá příčka žebříčku) album dokazuje, že Queen je schopen tvořit propracovanou hudbu.
Rok 1975 znamená pro Queen historický milník. Vychází přelomové album A Night at the Opera a svět už ví, že rock má svého panovníka. Tažným koněm byl Freddieho magnum opus Bohemian Rhapsody, jedna z nejvynalézavějších a nejoslnivějších písní rockové historie. Píseň je ihned katapultována na první místo hitparád, kde se udrží neskutečných 9 týdnů. To z Queenu učinilo rockovou megastar. Freddie za Bohemian Rhapsody získává cenu Ivora Novella. K písni vzniká videoklip, který je považován za „zakladatele hudebního videa“. Další skladby alba, You're My Best Friend Johna Deacona a Love of my Life stávají hity, mnohé také zaujala osmiminutová vokální skladba Prophet's Song nebo rocková verze britské hymny God Save the Queen. A Night at The Opera nepřinesla jen hity, ale poprvé i dnes legendární logo skupiny, které se skládá z horoskopických znamení jejích členů (rak, panna, dva lvi) a ptáka Fénixe, který ochraňuje písmeno Q. Obrázek navrhl Freddie Mercury. A Night at the Opera je jméno filmové grotesky z dílny bratří Marxů z roku 1935. 
Queen si vždy zakládal na podobě obalů svých alb a singlů. S některými z nich byly problémy zvláště v USA a musela zasáhnout tamní cenzura, nelíbilo se např. obnažené ženské pozadí na obálce singlu Fat Bottomed Girls nebo dvě svíjející se lidská těla na Body Language.
Queen si získal svět svou obratností a vydal další album pod názvem vypůjčeným z jednoho filmu bratři Marxů, A Day at the Races. Téměř přesně rok po vydání veleúspěšného alba A night at the opera přináší album další smršť skvělých písní, včetně šokující Tie Your Mother Down, Good Old-Fashioned Loverboy a nejúspěšnější Somebody to Love (2. místo britské hitparády). V září téhož roku se uskutečnil úspěšný open air koncert v Hyde Parku, který zhlédlo 150 000 lidí.
Ze šestého alba, News of the World, vydaného v roce 1977, pocházejí dva neuvěřitelné a vžité stadionové hity: We Will Rock You a We Are the Champions. Skladby otevírající celé album, mají silnou sborovou linii a publikum se jimi rádo nechává doslova strhnout. Queen vyjíždějí na turné po Americe. 
Roger Taylor hledal větší uplatnění jako sólový zpěvák a jako první ze všech členů započal v roce 1977 svou sólovou kariéru, které se věnoval souběžně s Queen.
Album Jazz z roku 1978 sice neznamená ovládnutí teritoria Milese Davise, ale je zde dostatek materiálu opravňujícího takovýto titul. Byla to směs hitů, Fat Bottomed Girls, mezitím úprk k Don't Stop Me Now nebo technická Bicycle Race. V jiné skladbě Mustapha skupina ukázala, jak jde píseň složit zejména ze tří slov (Mustapha, Ibrahim, Allah).
V 70. letech se Freddie Mercury dělil na řadových deskách o mikrofon s Brianem Mayem a Rogerem Taylorem, kteří pravidelně přispívali na nové album jednou, někdy i dvěma písničkami, v nichž měli hlavní vokál (John Deacon nikdy sólo nezpíval). V 80. letech dostávali prostor jen na B-stranách singlů. 
V dubnu 1979 odjíždí skupina na velké turné do Japonska, kde jsou velmi populární. Skladby z evropských koncertů jsou nahrávány a vydány jako živé album Live Killers. Album obsazuje třetí příčku hitparád, ale jeho zvuk je nekvalitní a Roger Taylor prohlašuje, že tato deska do diskografie Queen oficiálně nepatří.
Po Jazzu přišla The Game (1980), znamenající návrat ke studiové práci po dvou letech. Album ukazovalo další možnosti kapely v písních Save Me, silné baladě, ve které je Freddieho vokál rozvinut naplno, a Crazy Little Thing Called Love. Elvisovská skladba, kde Freddie poprvé hraje na elektrickou kytaru. Ale skutečnou bombou je Another One Bites the Dust, Johnova skladba, která se rytmem funky a úžasnou basovou linkou dostává do oblasti, kterou do té doby okupovali černí disco zpěváci. Publikum na tomto albu také ocenilo píseň Play The Game.
Pak přišel další převrat ve vývoji skupiny, který jim zajistil zcela odlišný druh publika – návštěvníky kin. Roku 1980 přivítali novou dekádu zkomponováním hudby k celovečernímu filmu, přivádějícího na plátno nezničitelného komiksového hrdinu Flashe Gordona. V tu dobu nebyla spolupráce rocku s filmem obvyklá – film ještě neobjevil výhody speciálně upravené rockové hudby, ale Mercury, Deacon, May a Taylor byli prvními střihy filmu tak nadšeni, až začnou tuto novou výzvu zdolávat. Byl to naprostý úspěch, který dokazoval, že je možné vytvářet novou hudbu k filmu a mimochodem z ní udělat i hit. Flash, vtipné spojení původního zvuku se hřmícím sborem, doslova prolétl žebříčkem singlů a album dosahuje desáté příčky hitparád.
Po této dobrodružné práci vzniká další album, Greatest Hits. Byl to další skutečný mezník a zároveň nejlépe prodávaná kompilace úspěšných písní nějaké skupiny v historii. Přinášelo 10 hitů, které se dostaly do první desítky anglického žebříčku, s vedoucí Bohemian Rhapsody to byla přehlídka těch nejlepších písní Queen, předvádějící jejich neuvěřitelné ovládnutí vokální a instrumentální stránky projevu.
Uneseni úspěchem sbírky svých největších hitů, se rozhodli nahrát album, na kterém se mělo objevit jedno z nejúžasnějších spojení hudebních megastar – Queen a David Bowie. Jejich netypický duet Under Pressure vyletěl na vrchol britské hitparády.
Tuto fantastickou skladbu nalezneme na albu Hot Space z roku 1982, které naznačovalo ještě další tvář Queen – dobývání taneční scény. Skupina již sklízela úspěch s disko skladbou z pera Johna Deacona Another One Bites the Dust, ale nyní se rozhodli zaútočit celou řadou písní, které by ovládly taneční parket: Back Chat, Body Language a Las Palabras de Amor, ale jediný hitparádový úspěch ji vyneslo právě prvenství se Bowiem.
Neměnila se jen hudba Queen, ale i Freddie Mercury samotný. V 70. letech si zakládal většinou na dámských koncertních převlecích, které mu byly šité přímo na míru, na dlouhých vlasech a černém laku na nehty. Na přelomu 70. a 80. let vše vyměnil za kožené oblečky, krátký sestřih a hustý knír (s ním vystupoval až do roku 1986). Zřejmě se dnes jedná o nejcharakterističtější podobu Freddieho.
Po Hot Space v roce nastala dvouletá přestávka, během které se všichni členové věnovali sólové práci. V roce 1983 John Deacon natáčí singl s Man Friday and Jive Junior, Picking Up Sounds. Brian May vystupuje na koncertě Def Leppard v Los Angeles, produkuje album skupiny Heavy Pettin a vydává sólové minialbum Star Fleet Project. Freddie Mercury v Mnichově natáčí album Mr Bad Guy. Byla to užitečná pauza. Když se znovu sešli, vytvořili jedno ze svých vůbec nejlepších alb.
The Works z roku 1984 nejen přitáhly nové posluchače, také to bylo do té doby jejích nejúspěšnější album. Nabízelo velmi úspěšné písně, od sci-fi vize Radio Ga Ga až k rockovému stompu Hammer to Fall, který na každé notě nesl pečeť Briana Maye. Dál tu byly hity It's a Hard Life a hlavně I Want to Break Free. Zde Mercury podává skvělý výkon, exceluje nad nástroji ve skladbě o emancipaci a volnosti, která se později stala hymnou jejich fanoušků v represivních režimech po celém světě, zvláště v Jižní Americe a Jižní Africe. Přehršel hitovek doplňuje píseň Keep Passing the Open Windows. Do alba byla také zařazena skladba Is This the World We Created...?, kterou Mercury s Mayem předvedli na gigantickém koncertu Live Aid.
V říjnu provádí skupina zřejmě svou nejkontroverznější akci – vystupují před mnohatisícovými davy v jihoafrickém Sun City. Toto rozhodnutí se setkalo s mohutnou dávkou kritiky. Brian May vše vysvětluje: "Jsme rozhodně proti apartheidu a všemu podobnému, ale myslím, že jsme tak vystavěli velký kus mostu mezi národy."
V listopadu vychází vánoční singl Thank God It's Christmas, příčka dvacet jedna.
13. července 1985 – největší vystoupení všech dob! Koncert Live Aid představil sbírku toho nejlepšího, co svět nabízí – Queen, Paul McCartney, Elton John, David Bowie, Led Zeppelin, U2, The Who, Mick Jagger, Status Quo, Black Sabbath, Sting a mnoho dalších. Koncert pro pomoc hladem trpící Etiopii sledovalo na stadionu ve Wembley přes 72 000 diváků, na stadionu Johna F. Kennedyho ve Philadelphii 99 000 a televizní přenos sledovaly další 2 miliardy lidí v šedesáti zemích po celém světě.
I když každá skupina měla na vystoupení jen 20 minut, Queen vlétli na pódium s největšími hity: Bohemian Rhapsody, Hammer to Fall, Radio GaGa, Crazy Little Thing Called Love, We Will Rock You a We Are the Champions. S každým svým tónem si Mercury omotával dav víc a víc kolem prstu do ovládnutí celého davu – celý stadion zpívá s ním. Pouhých 20 minut stačilo Queen k tomu, aby se stali hvězdami večera. Druhý den snad všechny noviny po celém světě měly na titulní straně: "Queen is King". 
V roce 2005 bylo vystoupení Queen během Live Aid označeno v průzkumu televize Channel 4 za nejlepší živé koncertní vystoupení všech dob.
V lednu se v brazilském Rio de Janeiru konal na speciálně postaveném stadionu v Barra da Tajuca s kapacitou 250 000 diváků festival Rock in Rio. V průběhu deseti večerů zde vystoupily nejslavnější skupiny světa, spolu s místními kapelami. Mezi pozvanými byli AC/DC, Iron Maiden, Yes, Rod Stewart, Whitesnake a Ozzy Osbourne, ale největší hvězdou byli Queen, kteří vévodili úvodnímu i závěrečnému koncertu. Queen pro tento koncert změnili program z turné The Works. Vstupní intro Machines se plynule přelilo do Tear It Up a Tie Your Mother Down. Vybrali to nejlepší ze svého repertoáru: Seven Seas Or Rhye, Now I'm Here, Under Pressure, Another One Bites the Dust a samozřejmě Bohemian Rhapsody. Dále Love Of my Life a přídavek I Want To Break Free, při kterém Freddie přišel na pódium v černé paruce a s falešným poprsím, stejně jako v klipu. Na reakci davu však nebyl připraven. Pro mnoho lidí Jižní Ameriky byla píseň Johna Deacona výkřikem touhy po svobodě, takže pohled na zpěváka převlečeného za ženu pro ně představoval svatokrádež. Mercury později přiznal: "Myslel jsem, že mě ukamenují". Dav jim toto faux pas prominul, když při písni We Will Rock You Freddie poskakoval po pódiu s dvoustrannou vlajkou: z jedné strany byla Spojeného království a z druhé brazilská. Koncert ukončovali We Are the Champions a God Save the Queen.
V dubnu vychází Mercuryho druhý singl, I Was Born to Love You, a dostává se na 11. místo žebříčků. První Freddieho sólové album, Mr Bad Guy, napsané i produkované Mercurym, obsazuje šestou příčku.
V roce 1986 skupina obohatila sbírku alb další deskou A Kind of Magic. Většina písní v čele s dojímavou baladou Who Wants To Live Forever byla zkomponována pro pohádku pro dospělé Highlander s Christopherem Lambertem v hlavní roli. Album vyletělo na vrchol popularity a singly se prodávaly úspěšně po celém světě. One Vision, hold Queen iniciátorovi koncertů Live Aid Bobu Geldofovi, obsadil sedmou příčku hitparád, A Kind of Magic se během jedenáctitýdenního putování žebříčkem objevilo na příčce třetí.
Obě písně ukazovaly šíři záběru skupiny: One Vision byl klasický rock, druhá skladba líbivý a hravý popěvek. Další byly Friends Will Be Friends, Princes of the Universe nebo Don't Lose Your Head za asistence talentované Joan Armatradingové.
V květnu vychází titulní píseň z muzikálu Daeva Clarka Time v Mercuryho podání. Je to jedna ze dvou skladeb, kterou pro muzikál nahrál.
V tomto roce Queen na evropském Magic Tour viděl více než jeden milión diváků. Turné začalo ve Stockolmu 7. června a končilo 9. srpna v Knebworth Park – byl to jejich největší koncert v Británii a poslední koncert vůbec! Na turné se skupina zapsala do historie, když jako první hrála za železnou oponou – 27. července na Nepstadionu v Budapešti.
V prosinci tohoto roku je vydáno živé album Live Magic, obsahující výběr největších hitů skupiny nahraných během turné v roce 1986. Obsazuje 3. místo v žebříčku LP.
V roce 1987 si Queen chtějí odpočinout od nahrávání i koncertování. Mercuryho sólová kariéra, stejně jako Rogera Taylora, se rozjíždějí naplno. Freddie v únoru vydává singl The Great Pretender, ze kterého se stane jeho největší hit (4. příčka). 
Mercury natáčí se španělskou operní pěvkyní Montserrat Caballé album Barcelona, jehož titulní píseň Barcelona vybere olympijský výbor jako hudební téma barcelonských olympijských her v roce 1992.
Taylor zakládá skupinu The Cross, protože mu chybí koncertní činnost během doby odpočinku. Queen se chce s nimi vydávat na turné. V září vychází jejich první singl Cowboys And Indians.
Mercuryho sólová kariéra je na vrcholu. V říjnu vystupuje s Montserrat Caballé v Barceloně. Kvůli zhoršujícímu se zdravotnímu stavu musel však svůj duet zpěvák odzpívat z playbacku a to vyvolává mnohé dohady. Týž měsíc vydává operní duo album Barcelona, které obsazuje dvacáté páté místo. Vychází i singl z alba The Golden Boy.
Tento rok vychází první album Taylorova souboru The Cross, na závěr roku se k Taylorovi přidávají i Deacon a May a vystupují v Hammersmith Palais.
Po A Kind of Magic se skupina opět odmlčela až do roku 1989, kdy se objevil The Miracle. I když je kritiky zatracovaly, album vedlo hitparády. Vydáno bylo 29. května 1989. Kromě písně The Invisible Man byly všechny skladby klasické bez zvláštního novátorství. Dva singly, I Want It All a Breakthru se dostaly do první desítky, bodovaly i písně Scandal a The Miracle. Album se znovu stalo úspěšně prodávaným a dokazovalo tak nezměrnou loajálnost fanoušků Queen.
Téhož roku zalovilo BBC hluboko v archívech a vydolovalo osm písní, které skupina nahrála v roce 1973 pod názvem At the Beeb. Deska sice byla zajímavá, ale komerční úspěch nezaznamenala. May v té době nahrál kytarové sólo pro píseň When Death Calls pro skupinu Black Sabbath.
Na počátku roku 1990 prudce vzrostly dohady v tisku o Mercuryho zdravotním stavu, byť skupina vytrvale popírala zprávy, že by zpěvák měl mít AIDS. Na předávání cen BRIT Awards  v únoru se Freddie objevuje v pokročilejším stádiu nemoci AIDS strhaný, unavený, a velmi vybledlý a tak se dohady opět rozbíhají. Queen získává cenu za výjimečný přínos v oblasti hudby.
Poslední studiovým albem Queen před Freddieho smrtí bylo Innuendo, z února 1991, devět měsíců před Mercuryho úmrtím. Hudebně šlo o návrat k osvědčeným formám, přinášelo některé skvělé písně, které později ještě získaly na údernosti, když si svět uvědomil, jaké utrpení příprava Freddiemu přinášela. Titulní melodie Innuendo byla první písní, která se rovnou usadila na prvním místě žebříčků. Skládala se ze 3 částí, připomínající tak klasickou Bohemian Rhapsody. Druhý singl I'm Going Slightly Mad ukazoval další radikální odklon od klasického zvuku Queen, zejména díky fantasknímu a zábavnému textu, ve kterém Mercury tvrdí, že mu "chybí jedna karta do celého balíčku karet" nebo "myslím, že jsem banánovník". Nalezneme zde spoustu povedených skladeb jako Headlong nebo tvrdší The Hitman a I Can't Live with You, ve kterých je skupina v plné kráse. Drahokamy v koruně tohoto alba byly Bijou se skvělou kytarou a These Are the Days of Our Lives, svíravá skladba, ve které se Mercury ohlíží za svým životem a trápí se nemožností vrátit čas. Po vydání alba Innuendo, se právě díky písni These are the days of our lives rozvíjejí spekulace o Mercuryho AIDS.
Ve videoklipech k desce Innuendo je Freddie Mercury pohublý, do kostýmu jsou mu dávány vycpávky, protože šaty na něm visí, je silně nalíčen, přesto někomu jeho tvář připomíná masku smrti. Nakonec bylo také použito černobílého záznamu, aby veřejnost nepoznala, jak špatně je na tom zpěvákovo zdraví. Jeho slova "I Still Love You" v posledním natočeném videu These Are the Days of Our Lives byla nanejvýš symbolická.
Posledním singlem vydaným za jeho života se v říjnu stala megahitová skladba The Show Must Go On, která se v mnoha zemích dostala v hitparádě vysoko a například v Německu se v ní držela 26 týdnů. Zdravotní stav Freddiemu neumožňoval, aby k ní bylo natočeno video. Queen se nakonec rozhodnou videoklip pojmout jako sestřih jejich nejúspěšnějších okamžiků z 80. let a využít ho k propagaci chystaného videa Greatest Hits II.
V říjnu roku 1991 vychází druhá kompilace největších hitů Queen, Greatest Hits II. Album obsahuje řadu písní, které se dostaly v britské hitparádě do Top Ten nebo se umístily na vyšších pozicích. Z největších hitů A Kind of Magic, Radio Ga Ga, I Want to Break Free nebo The Show Must Go On. Album vychází pouhý měsíc před Mercuryho smrtí.
23. listopadu 1991 kolem 20:00 Freddie Mercury nechá poprvé veřejně oznámit, že trpí AIDS. Do té doby o jeho chorobě věděli pouze Freddieho nejbližší přátelé a členové Queen. 24. listopadu ve svém domě v Londýnském Kensingtonu umírá. Pracoval až do posledních okamžiků svého života. Jeho poslední písně si zbytek Queen šetří do poslední studiové desky Made in Heaven vydané až 4 roky po Mercuryho úmrtí. Mnohé písně z právě zmiňovaného alba museli zbývající členové Queen dokončit sami.V prosinci 1991 jsou Queen nominováni na nejlepší britskou skupinu roku. Vychází také Bohemian Rhapsody, jako hold zemřelému příteli, která vzlétla na první příčku hitparády. Výtěžek prodeje je darován na výzkum a boj proti AIDS.
V létě roku 1992 se na londýnském Wembley uskutečnil velký vzpomínkový koncert na počest Freddiemu – The Freddie Mercury Tribute Concert, kde vystoupil mimo jiné David Bowie, Axl Rose, Elton John, Robert Plant nebo George Michael. Vychází záznam koncertu Queen - Live at Wembley Stadium, který odehráli během turné The Magic Tour v roce 1986
Rok 1995 je ve znamení poslední studiové desky Made in Heaven s písněmi, z nichž některé Freddie nahrál před svou smrtí a doposud nebyly vydány. Album se stává komerčně velmi úspěšné. Skladby Heaven for Everyone a Too Much Love Will Kill You se stávají hity, velmi mrazivá je i poslední píseň, kterou Freddie nazpíval (i když jen polovinu, na druhou část mu nezbyly síly) Mother Love. V tomto roce je slavnostně odhalena Mercuryho socha ve švýcarském Montreaux (zde Queen natáčeli v roce 1978 album Jazz).
V roce 1997 vychází jediný a zatím poslední nový singl Queen bez Freddieho Mercuryho a za účasti všech zbylých členů skupiny, No-One but You (Only the Good Die Young) na albu Queen Rocks. Pro baskytaristu Johna Deacona skončila činnost Queen rokem 1991, objevuje se se svými přáteli na vzpomínkovém koncertě v roce 1992, dokončuje s nimi desku Made in Heaven, natáčí i singl No-One but You (Only the Good Die Young), ale o obnovení skupiny se zpěvákem Paulem Rodgersem již nemá zájem nemá, stahuje se z veřejného života a Queen opouští Vychází kompilace největších hitů Greatest Hits III, která navazuje na předchozí dva výběry. Najdeme zde i skladby, které Queen nahráli s jinými hvězdami. The Show Must Go On s Eltonem Johnem, Under Pressure s Davidem Bowiem, Barcelona – Freddie Mercury + Montserrat Caballé, Somebody to Love s Georgem Michaelem. Je to jediné album, které obsahuje jak skladby skupiny, tak i sólové projekty členů.
Pro milovníky živých alb vydávají Queen v roce 2004 dvoudiskové album Queen on Fire – Live at the Bowl. Písně pocházejí z roku 1982, kdy Queen vystupovali pod širým nebem v britském Milton Keynes Bowl. Koncert 5. června 1982 natáčel Channel Four a díky němu mohl koncert vyjít jako dvoudiskové DVD. 
Queen Rock Montreal. Queen vystoupili živě v Montrealu v lednu 1981. Skupina je v plné síle a playlist koncertu více než skvělý. Na albu najdeme největší hity Queen té doby. Fandové při Somebody to Love, Tie Your Mother Down či Bohemian Rhapsody div nezbourají montrealské Forum. Album vychází jako dvoudiskové CD, Dvoudiskové DVD a také jako speciální dvoudisková edice, v níž najdeme kromě koncertu také DVD s vystoupením Queen na legendárním koncertě Live Aid v roce 1985. 
Queen vydávají zatím poslední studiové album The Cosmos Rocks ve spolupráci se zpěvákem Paulem Rodgersem (Queen+Paul Rodgers). Toto album je jediné album Queen bez hlasu Freddieho Mercuryho. Největšími hity z tohoto alba se stávají písně Say It's Not True a C-lebrity, které jsou zároveň i sigly tohoto alba.
Queen oslavují 40. výročí od vzniku skupiny, je pořádána výstava o jejich díle s názvem Stormtrooper In Stilletos a do obchodů se dostává remasterovaná kolekce všech řadových alb. Novou smlouvu podepisují s firmou Universal Music.
Queen odehráli mini turné s americkým zpěvákem Adamem Lambertem. První zpráva o tom, že by Lambert měl vystoupit s Queen jako headline na festivalu Sonisphere v UK (v červenci 2012), se objevila v únoru 2012. Toto vystoupení mělo být signifikantní, protože Knebworth Park, místo, kde se měl festival konat, bylo posledním místem, kde vystupoval Freddie Mercury v srpnu 1986. V diskusi k této spolupráci Brian May podotknul, že očekává, že Lambert bude “skvělým interpretem” Mercuryho písní. Festival Sonisphere byl ale později zrušen, kvůli problémům s logistikou a vlivem dalších okolností. O několik dnů později Roger Taylor oznámil, že Queen a Lambert budou spolu vystupovat v Moskvě a pak oznámili, že přidají 2 další show v Londýně a jednu v Kyjevě, ve které bude jako hlavní hvězda vystupovat Elton John. Na konci dubna byl přidán pátý koncert ve Wroclawi, jako headline tamějšího rockového festivalu.Finální verze spolupráce Queen + Adama Lamberta začala dvouhodinovou velkolepou podívanou pod záštitou UEFA v Kyjevě 30. června v předvečer vyvrcholení fotbalového šampionátu EURO 2012. Stovky tisíc fanoušků na ukrajinském hlavním náměstí ocenilo toto vystoupení pro Lambertův umělecký talent, hlasovou výjimečnost a schopnost interpretace, která se sebejistotou vyvážila staré a nové. Koncert na Olympijském stadionu v Moskvě se konal 3. července, zatímco ten následný na městském stadionu v Polsku byl naplánován na 7. července. Kvůli významnému postavení Queen v Anglii a jejich spojení s nově příchozím Lambertem, měly Londýnské tři koncerty v HMV Hammersmidth Apollo spoustu recenzí. Téměř jednotně byly tyto koncerty známé pro Lambertovy vokálové vedení, jeho ‘sexy’ a ‘vzrušující’ vystupování, společně se vzájemnou spoluprací, kterou Brian May nazval “organickou”.
Skupina Queen vystoupí s Adamem Lambertem znovu v září 2013 na iHeartRadio Music Festival v MGM Grand Aréně v Las Vegas. Tohoto festivalu, “největšího živého koncertu v historii rádia”, se zúčastní spousta hvězd zvučných jmen, bude se konat 20. a 21. září a bude přenášený živě na rádio stanicích Clear Chanel a později také vysílaný ve dvou dílech jako speciální televizní program.12. srpna vystoupila kapela na závěrečném ceremoniálu Letních olympijských her 2012 v Londýně. Představení otevřel videozáznam hlasové improvizace Freddieho Mercuryho z koncertu Queen ve Wembley roku 1986, který byl na stadionu promítán na velkoplošných obrazovkách. Posléze Brian May předvedl kytarové sólo ze skladby Brighton Rock. Na závěr se ke dvojici Brian May, Roger Taylor připojila britská zpěvačka Jessie J. Společně zahráli píseň We Will Rock You.  
V současné době Queen vystupují se zpěvákem Adamem Lambertem jako Queen+Adam Lambert. Adam Lambert nahradil Paula Rodgerse, který s Queen ukončil spolupráci v roce 2009. První tour s Adamem Lambertem byla krátká Evropská tour 2012. Následovala Queen + Adam Lambert tour 2014–2015, ve které Queen zavítali do Severní a Jižní Ameriky, Asie, Evropy a Austrálie včetně Nového Zélandu. Příští rok skupina ohlásila další, v pořadí již druhou, světovou tour Queen + Adam Lambert tour 2017–2018. Roku 2018 dostává skupina Cenu Grammy.
Queen + Adam Lambert chystají pro rok 2019 další světovou tour "The Rhapsody Tour"
Adam Lambert – zpěv (2011–dosud)Bývalí členovéFreddie Mercury – zpěv, piáno, doprovodná kytara, tamburína (1970–1991)
Paul Rodgers - zpěv (2004–2009)Členové na začátku činnostiMike Grose – baskytara (1970)
1992: Live at Wembley '86 koncert z Wembley 1986, reedice 2003, opětovná reedice 2011
2015: Queen: A Night At The Odeon - Hammersmith 1975 vánoční koncert z Hammersmith Odeon, Londýn, 1975
1997: Queen Rocks výběr z rockových nahrávek Queen, obsahující jednu nahrávku novou bez Freddieho Mercuryho
1984: We Will Rock You koncert z Montrealu 1981, reedice na DVD pod názvem Queen Rock Montreal
1990: Live at Wembley '86 koncert z Wembley 1986, v r. 2003 reedice na DVD, v r. 2011 opětovná reedice s bonusy
1991: Box Of Flix Box obsahuje Greatest Flix I + II + 4 klipy navíc + koncert z Rainbow 1974
1996: Made In Heaven - The Films videoklipy k albu Made in Heaven, v r. 2003 reedice na DVD
2005: Return of the Champions záznam koncertu Queen s Paulem Rodgersem v Sheffieldu 2005
2007: Queen Rock Montreal koncert z Montrealu 1981, v podstatě DVD vydání záznamu We Will Rock You, limitovaná edice obsahuje i vystoupení z Live Aid 1985
2006: Super Live In Japan záznam koncertu (pouze DVD, vydáno v Japonsku, pak i jako součást CD The Cosmos Rocks)
V tomto článku byl použit překlad textu z článku Queen (band) na anglické Wikipedii.
DOHETHY, Harry. Legenda Queen, 40 let skupiny, předmluva Brian May a Roger Taylor, Computer Press a.s., 2011
WICH, František. Rock & Pop: Encyklopedie II (M-Z). Praha: Volvox Globator, 1999. S. 207.
DEAN, Ken. Queen: Nový obrazový dokument. Bratislava: Champagne Avantgarde, 1991.
Lokální šablona odkazuje na jinou kategorii Commons než přiřazená položka Wikidat:

Queens je jeden z pěti obvodů města New York a zároveň okres státu New Yorku. Rozlohou je největší. Na jejím území se nacházejí dvě letiště: LaGuardia v části Flushing a Mezinárodní letiště Johna F. Kennedyho (známé pod zkratkou JFK). Počet obyvatel činí přibližně 2,2 miliónu osob. Polovina obyvatel se narodila v jiné zemi než v USA. V Národním tenisovém centru Billie Jean Kingové je každý rok na počátku září pořádán tenisový grandslam US Open. Narodil se zde známý raper Curtis 50 Cent Jackson.
Název obvodu pochází z doby, kdy tehdejší Nieuw Amsterdam (Nový Amsterodam) byl odebrán Holandsku a přejmenován na New York; jeho okolí pak na památku vlády manželky anglického krále Karla II. Kateřiny z Braganzy dostalo jméno Queens (královny n. královnino).
Queens se nachází v západní části Long Islandu a zahrnuje i několik menších ostrovů, z nichž většina leží v Jamaica Bay. Čtvrť má celkovou rozlohu 462 km², 283 km² je souš a 38,7% činí voda.
Demokratická strana drží většinu veřejných úřadů. 63 procent registrovaných voličů v Queensu jsou demokraté. Místní stranické platformy se soustředí na dostupné bydlení, vzdělávání a ekonomický rozvoj. Mezi kontroverzní politické otázky v Queensu patří rozvoj, hluk a náklady na bydlení.
Queens nehlasoval pro republikánského kandidáta v prezidentských volbách od roku 1972, kdy zdejší voliči vybrali Richarda Nixona nad Georgem McGovernem.
Zdejší ekonomika je založena na cestovním ruchu, průmyslu a obchodu. Vzhledem k tomu, že newyorská metropolitní oblast má tři letiště, vzdušný prostor patří mezi nejrušnější a nejvíce regulované na světě. Mezinárodní letiště Johna F. Kennedyho podél Jamaica Bay se nachází nejrušnější letiště v zemi v oblasti mezinárodního cestování. Regionální Letiště La Guardia na East River většinou obsluhuje lety z východu Severní Ameriky.
Podle sčítání lidu z roku 2010 tvořili běloši 39,7% populace (nehispánští běloši 27,6%), jejich podíl v roce 1960 činil 91,5%, Afroameričané 19,1%, Asiaté 22,9%, populace jiné rasy 12,9% a smíšené (dvou nebo více ras) 4,5%. 27,5% populace čtvrti Queens bylo hispánského nebo latinoamerického původu (jakékoliv rasy).
46,6 % obyvatel se narodilo v jiné zemi než USA. Přibližně 44,2% populace starší 5 let mluví doma anglicky, 23,8% španělsky, 16,8% jiným Indoevropským jazykem. Dalších 13,5% mluví doma některým z asijských jazyků.
Podle sčítání lidu z roku 2000 zde žilo 2 229 379 lidí, bylo tam 782 664 domácností, a 537 690 rodin. Hustota obyvatelstva byla 7 879,6/km². Bylo tam 817 250 bytových jednotek s průměrnou hustotou 2 888,5/km².
Podle odhadu Úřadu pro sčítání lidu se počet obyvatel zvýšil v roce 2008 na 2 293 007.
Průměrný příjem pro domácnost ve čtvrti činí 374 39 dolarů a průměrný příjem pro rodinu činil 42 608 dolarů. Muži měli průměrný příjem 30 576 dolarů oproti 26 628 dolarům u žen. Příjem na hlavu činil 19 222 dolarů. V Queensu vydělává černošská populace průměrně více než populace bělošská.
Queens má zásadní význam v mezinárodní a mezistátní letecké dopravě. Nachází se zde dvě ze tří Newyorských hlavních letišť, letiště LaGuardia se nalézá v severním Queensu při řece East River a Mezinárodní letiště Johna F. Kennedyho se nalézá na jihu u pobřeží Jamaica Bay. Nadzemní povrchová dráha JFK poskytuje železniční spojení mezi letištěm JFK a místní železniční tratí.
Queens je připojen k Bronxu čtyřmi mosty: Bronx–Whitestone Bridge, Throgs Neck Bridge, Robert F. Kennedy Bridge a Hell Gate Bridge. K Manhattanu je připojen dvěma mosty a jedním tunelem: Robert F. Kennedy Bridge, Queensboro Bridge a Queens Midtown Tunnel. Vede zde také most na Roosevelt Island - Roosevelt Island Bridge.

Quicksilver je šesté studiové album skupiny Quicksilver Messenger Service. Album vyšlo v roce 1971 u Capitol Records. Z původní sestavy se na tomto albu podíleli jen Gary Duncan a Greg Elmore.

Rhythm and Blues (někdy též R&B, či Rhythm & Blues), je široký termín, aplikovaný na populární hudbu, vytvořenou Afroameričany. Původně se termín užíval na styl hudby ze 40. let 20. století, kombinující prvky jazzu, gospelu a blues.
Nejčastějšími nástroji původního R&B byly basová kytara, saxofon, bicí a klávesové nástroje.
V současné době se (moderní) R&B dostalo do komerční sféry, kde splynulo, podobně jako například Hip hop, s jinou populární hudbou a začaly do něj vnikat prvky pop rocku, podobně jako do mnoha jiných stylů.
Název tohoto hudebního stylu vymyslel v roce 1947 novinář Jerry Wexler z amerického týdeníku Billboard. Tento termín rovněž nahradil rasistický výraz "race music", což v překladu znamenalo "rasová hudba". Rober Palmer, spisovatel a producent, hudbu Rhythm and Blues definuje jako "chytlavý termín, který zahrnuje veškerou hudbu vytvořenou černými umělci". Rovněž prohlásil, že R&B je synonymum pro Jump blues, jenže Allmusic definuje Jump blues jako více [rytmicky] gospelově orientovaný žánr. Lawrence Cohn, autor knihy Nothing but the Blues napsal, že "rhythm and blues" je jenom pomocný termín, škatulka která pokrývá veškeré černošské žánry, kromě klasické a náboženské hudby.
Od 70. let minulého století pod R&B rozumíme také funk, soul a disco. V dnešní době tento termín označuje především moderní varianty hip hopu a soulu.
V 40. letech 20. století byl styl Rhythm and Blues předchůdcem rockabilly a rock and rollu. Mezi styly, které ho v té době ovlivňovaly zařazujeme jazz, gospel a africkou hudbu.
Rhythm and Blues vytvořilo regionální varianty tohoto žánru, příkladem může být New Orleans R&B. Mezi výrazné interprety New Orleanského R&B řadíme například Fatse Domina či Smiley Lewis, Professor Longhair, Lloyd Price. R&B dalo také "život" velice populárnímu podžánru 50. let s názvem "Doo-Wop". Jedná se o harmonický hudební crossover styl provozovaný větší vokální skupinou (původ tohoto stylu je například v Barbershop Quartets, A cappella či gospelu) s emotivní melodií baladického rock and rollu.
Americe vládla soulová a později i vyvíjející se funková hudba, což jsou dva žánry, které ovlivnilo pozdější sound moderního R'n'B.
Představitelé: James Brown, Wilson Pickett, The Temptations, Aretha Franklin, Sam & Dave, Joe Tex.
Představitelé: Marvin Gaye, Curtis Mayfield, Donny Hathaway či Kool and the Gang
Popularita modrního R&B vzrůstala v 80. letech s příchodem umělců jako Michael Jackson, Prince, Luther Vandross, Whitney Houston a New Edition. Na přelomu 80. a 90. let vznikl kombinací černošské R&B hudby (R&B, jazz, blues, Motown, hip hop) s popovými (dance-pop, synthpop, new wave atd) rytmy podžánr New jack swing
Představitelé: Bobby Womack, Freddie Jackson, Bobby Brown, Ray, Goodman & Brown, Lakeside, Maze, Babyface, či MC Hammer
V 90. letech bylo R&B stále víc ovlivňováno Hip-hopem, na druhé straně byly oblíbené r'n'b balady s neo-soulovým nádechem (Boyz II Men, Toni Braxton). Po roce 2000 se vliv R&B dostal až do hlavní proudové sféry. Jeho prvky slyšíme v písních popových umělců jako Alicia Keys.

Dálnice D35 (do 31. prosince 2015 rychlostní silnice R35) je dálnice plánovaná na trase Úlibice – Hradec Králové, kde se setkává s dálnicí D11 (a se kterou bude peážovat mezi MÚK Plotiště a MÚK Sedlice), a dále přes Vysoké Mýto, Litomyšl, kolem Svitav, přes Mohelnici a okolo Olomouce až k Lipníku nad Bečvou, kde se napojuje na dálnici D1. Po dokončení bude druhou nejdelší dálnicí v Česku a měla by se spolu s dálnicí D11 v úseku Sedlice – Lipník nad Bečvou stát alternativní trasou k přetížené dálnici D1.Na dálnici se bude nacházet nejdelší dálniční tunel v Česku, a to tunel Dětřichov s délkou 3 983 metrů, a dále dva menší: tunel Maletín v délce 1 100 metrů a tunel Homole v délce 570 metrů.
Od 1. ledna 2019 jsou vyjmuty z režimu časového zpoplatnění pro vozidla do 3,5 tuny následující úseky:
Výstavba 3. patra křižovatky Opatovice nad Labem byla ukončena v prosinci 2015, uvedení tohoto patra do provozu se plánuje s dokončením výstavby navazujícího úseku Opatovice nad Labem – Časy.
Původně byla plánována dálnice D35 z Hradce Králové do Lipníka nad Bečvou. V roce 1987 však bylo rozhodnuto o stavbě rychlostní silnice R35 namísto dálnice a o prodloužení její trasy až do Liberce. 1. ledna 2016 byl úsek rychlostní silnice R35 Úlibice – Lipník nad Bečvou opět přeřazen do kategorie dálnic, stala se z něj dálnice D35. Zbytek rychlostní silnice R35 je zařazen mezi silnice I. třídy jako silnice pro motorová vozidla.
V současné době je v provozu úsek dálnice D35 Mohelnice – Olomouc – Lipník nad Bečvou s přerušením u Křelova u Olomouce. V provozu je rovněž úsek bývalé rychlostní silnice R35 Liberec – Turnov, který však nebyl zařazen mezi dálnice a od 1. ledna 2016 je silnicí pro motorová vozidla I/35.
27. listopadu 2009 byl zprovozněn úsek dálnice D35 Sedlice (MÚK s dálnicí D11) – Opatovice nad Labem (MÚK se silnicí I/37) o délce přibližně 3,5 km. Třípatrová MÚK Opatovice patří k největším křižovatkám v Česku. Kolem Hradce Králové povede D35 peážně s dálnicí D11, která zde byla částečně zprovozněna roku 2008.
Dne 23. ledna 2008 byla zveřejněna studie firmy SUDOP, která doporučuje v dosud sporném úseku Zámrsk-Dětřichov u Moravské Třebové realizaci tzv. jižní varianty (v okolí současné silnice I/35). Tato varianta byla definitivně schválena zastupiteli Pardubického kraje. Proti této trase neprotestují ani ekologická sdružení a je již zanesena v územním plánu, což by mohlo urychlit její realizaci.
Předmětem sporů je navržená varianta úseku Turnov – Úlibice, protínající Český ráj, která je však od 1. ledna 2016 vyřazena z dálniční sítě a je zařazena mezi silnice pro motorová vozidla. Ministerstvo životního prostředí podpořilo jako jedinou přijatelnou tzv. jižní variantu,[zdroj?] která Český ráj obchází, dále existuje též severní varianta. Studie proveditelnosti zpracovaná společností Valbek doporučila severní variantu, která vede zhruba v trase současné silnice I/35 kolem Rovenska pod Troskami a jejíž náklady podle cen v roce 2008 jsou odhadovány na 20 miliard Kč. Výhodou jižní varianty (Jičín – Sobotka – Mnichovo Hradiště) jsou nižší náklady (15 miliard Kč), ale nevýhodou je, že by nezkrátila dopravu mezi Jičínem a Libercem. Superseverní varianta přes Lomnici nad Popelkou, kolem Semil a přes Železný Brod do Rychnova u Jablonce nad Nisou by byla výrazně dražší (37 miliard Kč). Zastupitelstvo Libereckého kraje 30. března 2010 schválilo usnesení, kterým doporučuje k realizaci severní variantu. Proti severní variantě vystupuje Správa CHKO Český ráj a koalice občanských sdružení S.O.S. Český ráj. Realizace severní varianty by podle nich znamenala vyškrtnutí Geoparku Český ráj ze seznamu UNESCO.
V listopadu 2009 byla otevřena dvoupatrová křižovatka u Opatovic nad Labem, nazývaná „obří kruhový objezd“. Křižovatka stála cca 1,344 miliardy korun a 85 procent nákladů mělo být hrazeno z fondů Evropské unie. V květnu 2011 ovšem EU stavbu kritizovala jako předraženou. Na konci roku 2015 byla křižovatka kompletně dostavěna, konkrétně se jednalo o třetí patro křižovatky. Třetí patro bude až do otevření úseku Opatovice – Časy nevyužito. Úsek se začal stavět 14. 3. 2019.
Na úseky Opatovice – Časy a Časy – Ostrov bylo vydáno stavební povolení a výstavba začala 14. 3. 2019.
Úsek Ostrov – Staré Město je rozdělen do 6 staveb: Ostrov – Vysoké Mýto, Vysoké Mýto – Džbánov, Džbánov – Litomyšl, Litomyšl – Janov, Janov – Opatovec a Opatovec – Staré Město (s 3 983 m dlouhým tunelem Dětřichov). Zahájení výstavby většiny z nich je podle informačních letáků ŘSD plánováno na rok 2021 - 2024.

Rabenštejn byl strážní slezský hrádek, ležící u Vrbna pod Pradědem. Dnes je z tohoto hrádku zřícenina. Nachází se 300 metrů od hradu Veisenštejnu. Jedná se o pozorovatelnu celní stanice či strážní hrádek, který byl jeho příslušenstvím. V písemných pramenech o Rabenštejnu není zmínky, jeho jméno je umělé.
KOUŘIL, Pavel; PRIX, Dalibor; WIHODA, Martin. Hrady českého Slezska. Brno: Archeologický ústav AV ČR, 2000. 645 s. ISBN 80-86023-22-2. 
PLAČEK, Miroslav. Hrady a zámky na Moravě a ve Slezsku. Praha: Libri, 1996. 439 s. ISBN 80-85983-08-7. 

Rabín (někdy také rabi, z hebr. רב rav, popř. רבי rabi) je vysokou náboženskou autoritou v judaismu. Obecně tento pojem znamená „učitel“, původní význam slova rav je „mistr“, „pán“.
Titul rabi začal být používán zprvu jako titul pro učence, jejichž názory zmiňuje mišna (tzv. tana'im) a kteří obdrželi ordinaci od svých učitelů, v nepřerušené řadě na Mojžíše. Pokud je citován tana, který nebyl ordinován, je uváděno jméno jeho otce. Hlava sanhedrinu pak byla titulována raban (aramejsky: „Náš učitel“). Po dokončení mišny a přesunu náboženského střediska z Izraele do Babylóna se používání titulu proměnilo – titul rav se užíval pro babylonské učence a titul rabi pro palestinské.
odborník na halachu, který je delegován k tomu, aby podle ní vydával rozhodnutí
duchovní vůdce židovské obce, v tomto smyslu slouží rabín jako duchovní rádce a učitel.Někdy se používají i označení, která z kořene rav vycházejí (např. reb, rebi, rebe). Nicméně není nutné, aby člověk, který je označen jako „reb“ či „rebe“ byl rabín - často se jedná o čestné označení, jímž se dotyčnému prokazuje úcta a znamená totéž co „učený, vzdělaný člověk“ (v záležitostech židovství a halachy).
I když rabínský úřad byl a je v rámci judaismu doménou mužů, v liberálních proudech judaismu začínají pozici rabínů zastávat i ženy. V moderních dějinách je za první rabínku považována Regina Jonasová, která žila v Berlíně a rabínské vysvěcení obdržela několik let před druhou světovou válkou. Po válce byla ve vysvěcování žen pauza až do 70. let, kdy byla v USA v roce 1972 vysvěcena Sally Priesandová. V poválečné Evropě se stala první rabínkou Jackie Tabbicková, která získala rabínský titul ve Velké Británii v roce 1975.
NEWMAN, Ja'akov; SIVAN, Gavri'el. Judaismus od A do Z. Praha: Sefer, 1992. 285 s. ISBN 80-900895-3-4.

Rachilde, vlastním jménem Marguerite Vallette-Eymery, (11. únor 1860, Château-l'Évêque, Périgueux - 4. duben 1953, Paříž) byla francouzská symbolistická a dekadentní spisovatelka, dramatička a kritička.
Narodila se jako jediné dítě v rodině plukovníka francouzské armády. Její otec Joseph Eymery byl údajně nelegitimním synem šlechtice. Její matka Gabrielle Feytaud byla jedinou dcerou úspěšného vydavatele. Otec těžce nesl, že se mu narodila dcera a ne syn a malou Marguerite vychovával jako chlapce. Vzdělávána byla doma, velký vliv na ni měla dědečkova knihovna. Svou první práci publikovala ve věku 16 let v místním tisku v Périgordu.
V osmnácti letech (roku 1878) odjela do Paříže s cílem stát se spisovatelkou. První knihu Madame de Sans-Dieu vydala téhož roku. Pohybovala se v prostředí pařížské bohémy. Zde zaujala mimo jiné i na svou dobu výstředním oblékáním – oblékala se jako muž. Přispívala do ženského časopisu L'École des femmes.
V roce 1889 se provdala za Alfreda Vallette, který začal o rok později vydávat literární magazín Mercure de France. Časopis se stal předním francouzským literárním magazínem především symbolistických a dekadentních autorů. Do tohoto magazínu též přispívala povídkami i kritickými články. Rovněž vedla salon („madris“ – „úterky“), kde se scházeli autoři a intelektuálové, především z okruhu Mercure de France. Byli to například spisovatelé a básníci Maurice Barrès, Pierre Louÿs, Émile Verhaeren, Paul Verlaine, Jean Moréas, Paul a Victor Margueritte, André Gide, Guillaume Apollinaire, Alfred Jarry, Léon Bloy, Remy de Gourmont, Joris Karl Huysmans, Stéphane Mallarmé, Jean Lorrain, Laurent Tailhade, Paul Léautaud nebo Oscar Wilde. Na přelomu století (Fin de siècle, Belle Époque) byla jednou z nejznámějších osob pařížského literárního světa a byla přezdívána "Mademoiselle Baudelaire" nebo "Královna dekadentů".
V pozdějších letech odmítla nové avantgardní směry, například surrealismus a dadaismus.
Alfred Jarry ou le surmâle des lettres (Alfred Jarry čili Nadsamec literatury), 1927 - esej
Věž lásky, překlad Alois Landa (= Arnošt Procházka), KDA, svazek 29-30, Praha, Kamilla Neumannová, 1907
Voditel vlčic..., Dobré dílo, svazek 33, Stará Říše na Moravě, Ludvík Stříž, 1916
Přítelka knih, portrét knihkupkyně Adrienny Monnier, sborník Nova et Vetera, Stará Říše na Moravě, 1920, č. 40.
 heslo Rachilde. In: kolektiv autorů. Ottův slovník naučný nové doby. Praha: Jan Otto, 1930-1934.
ŠRÁMEK, Jiří. heslo Rachilde. In: Jaroslav Fryčer a kol. Slovník francouzsky píšících spisovatelů. Praha: Libri, 2002. ISBN 80-7277-130-2.
(anglicky) Katharina M. Wilson, Katharina J. Wilson: An encyclopedia of continental women writers, Taylor & Francis, 1991, ISBN 0-8240-8547-7
(anglicky) Melanie Hawthorne: Rachilde and French Women's Authorship: From Decadence to Modernism, University of Nebraska Press, 2001, ISBN 0-8032-2402-8
(anglicky) Diana Holmes: Rachilde: Decadence, Gender and the Woman Writer, New York, Berg, 2001, ISBN 1-85973-555-X

Račice (německy Ratschitz) jsou obec v okrese Žďár nad Sázavou v Kraji Vysočina. Žije zde 43 obyvatel.
Název obce vznikl pravděpodobně připojením přípony –ice k základu slova rač – místnímu názvu pro strmý svah, roklinu.
První písemná zmínka o obci Račice se nachází ve druhém žďárském urbáři z roku 1462. Vesnice vznikla na území žďárského cisterciáckého kláštera pravděpodobně až jeho vlastní kolonizační činností patrně v 1. polovině 15. století a zůstala u něj až do jeho zrušení. Již před tím zde ale vznikl klášterní hospodářský dvůr – tzv. grangie. Ve třetím žďárském urbáři z roku 1483 se píše, že dvůr byl klášterem prodán Mikuláši z Račic.
V roce 1667 dostala obec pečeť, ve znaku má raka. Po zrušení žďárského kláštera v roce 1784 převzal jeho majetek náboženský fond. Račice se následně staly součástí radešínského panství, které v roce 1826 koupil František Schneider. Od roku 1850 do roku 1867 byly Račice osadou obce Horní Bobrová, od roku 1976 byly přičleněny k Dlouhému a od roku 1980 k Bobrové. V roce 1990 se obec opět osamostatnila.

Řad Bertholda I. (německy Orden Berthold des Ersten) byl bádenský řád. Založil ho 29. dubna 1877 bádenský velkovévoda Fridrich I. Bádenský jako nejvyšší třídu Řádu zähringenského lva. 9. září 1896 došlo k osamostatnění řádu. Řád zanikl s pádem monarchie roku 1918.
Odznakem je zlatý bíle smaltovaný maltézský kříž, zakončený kuličkami a převýšený korunou. Mezi rameny kříže jsou umístěny zlaté koruny. V červeném středu se nachází korunované iniciály zakladatele FWL (Friedrich Wilhelm Ludwig). Na zadní straně je zobrazena zlatá koruna. za válečné zásluhy byly přidány dva zkřížené meče.
Hvězda je zlatá a osmicípá, v červeném středu je rytíř, cválající na koni, okolo se vine heslo GERECHTIGKEIT IST MACHT (Spravedlnost je síla). Hvězda komandéra 1. třídy je stříbrná a čtyřcípá.
Řád byl původně jen nejvyšší třídou Řádu zähringenského lva, měl tedy jeden stupeň. Od roku 1896, kdy byl vydělen, se dělí na čtyři třídy.

Řád Bílého lva je nejvyšší státní vyznamenání České republiky. Původně byl udělován osobám, které se zvlášť vynikajícím způsobem zasloužily o Československo, a to od roku 1922. V letech 1922–1990 se tento řád oficiálně nazýval „Československý řád Bílého lva“. V současné podobě, jejímž výtvarným autorem je Michal Vitanovský, je udělován v České republice od roku 1994.
Je rozdělen na občanskou a vojenskou skupinu. Občanská varianta má zkřížené palmové ratolesti a vojenská zkřížené meče. Dále se dělí do pěti tříd. První dvě doplňuje osmicípá stříbrná paprsková hvězdice. Má tvar červené pěticípé hvězdy se stříbrným dvouocasým lvem uprostřed. Na zadní straně vyznamenání je státní znak České republiky a heslo „Pravda vítězí“. S řádovým řetězem se vyznamenání uděluje pouze hlavám států. Českým státním občanům se řád neuděluje, ale propůjčuje. Českému prezidentovi se po zvolení propůjčuje Řád Bílého lva I. třídy (spolu s řádem TGM) automaticky ze zákona, parlament může rozhodnout o propůjčení doživotním.
Zákonem z 10. dubna 1920 č. 243/1920 Sb. byla zmocněna vláda, aby vytvořila řád udělovaný cizím státním příslušníkům za zásluhy o československý stát. Tento zákon měnil původní zákon o zrušení šlechtictví a udělování řádů a titulů. Zřízen byl vládou ČSR se souhlasem prezidenta republiky. Podle zákona měl tento řád předávat pouze prezident, který za tímto účelem mohl pověřit také premiéra nebo vrchního velitele vojska. Část odpovědnosti za vytvoření insignií řádu nesla Kancelář prezidenta republiky a část Ministerstvo zahraničních věcí a školství.
3. prosince 1920 bylo usneseno oběma ministerstvy, že se nový řád bude jmenovat „řád Československého lva“, ovšem později byl československý lev změněn na bílého lva. Na návrh řádových odznaků byla vypsána 22. dubna 1921 veřejná soutěž. Soutěž zahrnovala všech pět tříd, způsob dekorace i motiv řádového odznaku. Tato soutěž neuspěla, proto byla vyhlášena druhá, ve které vybrala 12. září 1922 umělecká porota návrh rytce Rudolfa Karneta. Později, v březnu 1922, speciální referát přičleněný ke Kanceláři prezidenta republiky prosadil ještě vznik medailí souvisejících s řádem, ve dvou stupních – zlatou a stříbrnou.
Konečně 7. prosince 1922 byl ustanoven vlastní řád nařízením vlády č. 362/1922 Sb., když byly schváleny řádové stanovy, které vypracovala Kancelář prezidenta republiky. Řád byl rozšířen vládním nařízením 13. listopadu 1924 č. 261 Sb., které přidalo k ostatním řádovým dekoracím ještě řádový řetěz. Ten měl být udělován rovnou s ostatními dekoracemi řádu I. třídy nebo později zvlášť. Tento řetěz měl být udělován hlavám států, ale i běžným občanům, pokud jejich zásluhy byly mimořádně pozoruhodné. Zákon zároveň neumožňoval československým státním příslušníkům přijímat zahraniční řády, ale zároveň nestanovil žádné sankce za tento přestupek, takže porušování nebylo nijak neobvyklé. Zhotovením všech odznaků i řetězu byl pověřen sám Rudolf Karnet a firma Karnet-Kyselý.
Řádovým odznakem byla pěticípá hvězda, jejíž paprsky byly rozeklány do tří hrotů, jednotlivé paprsky byly granátově smaltované se zlatými kraji a mezi nimi se nacházely lipové lístky. Uprostřed hvězdice byl připevněn stříbrný lev malého státního znaku. Na zadní straně je ve středu granátově smaltovaný kruh s monogramem ČSR a kolem něho opsáno Pravda vítězí. Paprsky této strany byly rovněž granátově smaltované a nesly štíty s bývalými zemskými znaky Československa – českým, moravským, slezským, slovenským a podkarpatoruským. Hvězdice byla zavěšena na palmovém věnci, přes jehož střed jsou zkříženy buď dva meče u řádu za vojenské zásluhy nebo dvě palmové ratolesti u řádu za občanské zásluhy.
Stříbrná osmihranná hvězda měla ve středu granátově smaltovaný kruh, kde je stříbrně smaltovaný lev kolem něhož je nápis Pravda vítězí, přičemž na reverzu je celostříbrná s monogramem ČSR. Medaile mají na přední straně opět lva z malého státního znaku a řádové heslo, na straně zadní je ve středu monogram ČSR a na obrubě nápis Uděleno v uznání zásluh. Řetěz byl tvořen z dvaceti článků spojených vždy dvěma řetízky. Uprostřed je článek závěsný s monogramem ČSR a okolo něho se střídají menší články, které tvoří malý státní znak nebo iniciály ČSR.
V roce 1945 byla také zřízena vojenská obdoba řádu, Československý vojenský řád Bílého lva Za vítězství. Tento řád byl potvrzen v roce 1946 a změněn v roce 1948. Byla udělována hvězda I. a II. třídy, řádový kříž a zlatá a stříbrná medaile.
K obnovení řádu došlo po změně oficiálního názvu na ČSSR podle vládního nařízení č. 10/1961 Sb. U tohoto řádu nebyla obnovena IV. ani pátá třída, podobně jako stříbrná a zlatá medaile. Monogram ČSR se změnil na ČSSR a zmizely znaky zemí Československa z cípů hvězdy. Změnil se také znak na hrudi lva, dle nového malého státního znaku. Řádový řetěz byl stále rezervován hlavám státu. Udělování vyznamenání bylo ještě později ošetřeno zákonem č. 62/1962 Sb.
Poté, co vznikla ČSFR, bylo znovu obnoveno zákonem č. 404/1990 Sb. pět tříd, ale již ne medaile, což zůstalo dodnes. Lev je korunovaný, stříbrný a dvouocasý. Monogram na řetězu ČSSR nahradil ČSFR a na rubu hvězdy se objevil znak ČSFR a opis Veritas vincit (Pravda vítězí) dole oddělený modrým lipovým listem.
Po rozpadu ČSFR byl Řád Bílého lva obnoven zákonem o státních vyznamenáních ČR č. 157/1994 Sb., jako nejvyšší státní vyznamenání České republiky. Změny se dočkal rub řádového odznaku, kde se nově objevil velký znak ČR. Také latinský opis byl znovu nahrazen českým „Pravda vítězí“. Řádový řetěz je opět tvořen dvaceti články, ale středový závěsný článek na klenot tvoří bíle smaltovaný monogram ČR. Další články tvoří stříbrní lvi s opisem Pravda vítězí.
Odznakem je pěticípá hvězdice, která je na konci trojitě rozeklaná a zakončená zlatými kuličkami a je vyvedená v granátově červeném smaltu. Ve středu hvězdice je stříbrný český lev. Mezi jednotlivými rameny hvězdice jsou umístěny zlaté lipové listy. Na aversu je státní znak České republiky a modrý nápis „Pravda vítězí“.
Hvězda je osmicípá stříbrná, paprsková na středu s medailonem granátově červené barvy v jehož středu je český lev obklopený heslem „Pravda vítězí“.
LOBKOWICZ, František. Encyklopedie řádů a vyznamenání. Praha: Libri, 1995. 238 s. ISBN 80-901579-9-8. (česky)
Stanovy Řádu Bílého lva v příloze zákona č. 157/1994 Sb. o státních vyznamenáních České republiky

Řád britského impéria (anglicky: The Most Excellent Order of the British Empire) je britské vyznamenání. Založil ho 4. června 1917 král Jiří V. jako všeobecný záslužný řád pro civilní osoby, v roce 1918 pak byla přidána vojenská skupina určená důstojníkům za zásluhy v míru.
Odznakem je pozlacený šedě smaltovaný pisánský kříž. V kulatém středu jsou vyobrazeny hlavy Jiřího V. a královny Marie hledící doleva, obklopené červenofialovým prstencem s heslem For God and the empire – Pro Boha a říši. Kříž je zavěšen na koruně.
Hvězda velkokříže je osmicípá, stříbrná brilantující, s odlesky lehce ionizujícího skla a se středovým medailonem řádu uprostřed. Hvězda rytíře-komandéra je stříbrná brilantující ve tvaru kosočtverce se stejným středem.
Stuha byla původně fialová, u vojenské skupiny navíc s červeným středním proužkem. Od roku 1936 je však sytě růžová s šedými okraji a u vojenské skupiny s šedým proužkem uprostřed.
Řetěz je nošen při slavnostních příležitostech k tmavorůžovému plášti s vyšitou hvězdou na levé straně.
velkokříž (Knight Grand Cross GBE / Dame Grand Cross GBE) – velkostuha, hvězda, řetěz
člen (Member MBE) – na prsou, nesmaltovaný stříbrný křížK řádu patří také stříbrná záslužná medaile.
Pouze držitelé dvou nejvyšších tříd mají právo užívat titul Sir nebo Dame. Toto právo mají ovšem jen občané Spojeného království a zemí, kde je hlavou státu jeho panovník, v současnosti královna Alžběta II. Panovník však může Řád britského impéria udělit i občanům jiných států; tyto osoby pak obdrží tzv. čestný řád. V praxi to znamená, že daná osoba nemůže používat titul Sir nebo Dame, ale jako všichni členové řádu může za svým jménem užívat zkratku, která je uvedena v závorce u třídy, již obdržela. Například Bill Gates, kterému byl čestný řád udělen v roce 2005 a který je občanem Spojených států, své jméno píše „William Henry Gates III., KBE“, nikoliv pouze „Sir William Henry Gates III“.
gen. František Moravec (zpravodajský důstojník, příslušník protinacistického odboje)
LOBKOWICZ, František. Encyklopedie řádů a vyznamenání. Praha: Libri, 1999. 255 s. ISBN 80-85983-71-0.

Řád Kanady (anglicky: Order of Canada) je nejvyšší civilní vyznamenání Kanady a je udílen těm, co dostáli mottu: Desiderantes meliorem patriam (v překladu: „[ti,] co se zasloužili o lepší zemi“). Vytvořen v roce 1967 ke stému výročí Kanady jako britského dominia, Řád měl ocenit ty Kanaďany, kteří se zasloužili o rozvoj vlasti, a cizince, kteří přispěli k rozvoji světa. Nejvyšší představitelkou Řádu Kanady je královna Alžběta II., kterou formálně zastupuje Generální guvernér Kanady, jenž je rovněž kancléřem Řádu. Od jeho vzniku byl Řád Kanady udělen 5 268 lidem.
V Řádu Kanady existují tři stupně, které mohou být uděleny: Rytíř (nejvyšší), Důstojník a Člen. Každý z těchto stupňů má svoji zkratku, kterou může vyznamenaný používat za jménem. Povýšení do jiného stupně je možné, ale zpravidla se tak neděje dříve než po 5 letech od jmenování do prvního stupně. Úřadující politici a soudci jsou z řádu vyloučeni
Má podobu bílé sněženky s javorovým listem, který je u nejvyššího stupně červený, u druhého stupně zlatý a u třetího stříbrný.
prokázal největší zásluhy o Kanadu a humanitu na národní nebo mezinárodní scéně. Ročně je vyznamenáno maximálně 15 lidí a je zde i limit 165 žijících členů Řádu Kanady tohoto stupně. Generálnímu guvernéru Kanady je tento stupeň propůjčen automaticky při nástupu do funkce a generální guvernér má právo udělit tento stupeň i své manželce/lovi.
prokázal mimořádné zásluhy o Kanadu nebo Kanaďany. Tento stupeň je ročně udělen až 64 lidem. K 29. září 2005 byl tento stupeň udělen 1 006 žijícím lidem a není zde žádný početní limit žijících členů.
prokázal mimořádný přínos Kanadě nebo Kanaďanům na lokální, regionální úrovni. Tento stupeň může být udělen až 136 lidem ročně. Není zde žádný limit počtu žijících členů. K 29. září 2005 byl tento stupeň udělen 1 964 žijícím členům.

Řád mečových bratří (latinsky Fratres militiæ Christi Livoniae, německy Schwertbrüderorden, francouzsky Ordre des Chevaliers Porte-Glaive), známi též zkráceně jako rytíři meče, byl vojenský rytířský řád, který se podílel na šíření křesťanství ve východních oblastech Pobaltí. Mečoví bratři nastolili na dobytém území dnešního Lotyšska a Estonska svůj řádový livonský stát. Řád existoval v letech 1202–1561, ale mezi lety 1237–1525 byl sloučen s Řádem německých rytířů jako jeho autonomní součást; v tomto mezidobí tak hovoříme o „livonské větvi Řádu německých rytířů“, protože řád byl v tomto dlouhém období přezdíván jako „livonský“ a mečoví bratři byli známi spíše jako „livonští rytíři“.
Řád mečových bratří je znám i pod názvy „livonští bratři meče“ a „mečonoši“, jako součást německého řádu byli nazýváni „livonským řádem“ apod.
Heraldika: Znakem mečových bratří byly červené (v některých fázích i zkřížené) meče a rovnoramenné kříže na bílém poli. Později jako livonští rytíři sloučení s Řádem německých rytířů zřejmě nosili znak tohoto mocnějšího řádu, tj. černý latinský kříž na bílém poli.
Řád mečových bratří založil roku 1202 v Rize po vzoru templářů třetí livonský (později rižský) biskup Albert von Buxhoewden. Úkolem řádu bylo christianizovat dosud převážně pohanské obyvatelstvo východního Pobaltí v oblasti, kterou Němci nazývali podle jednoho ze zdejších kmenů Livonsko. Papež Inocenc III. řád roku 1204 potvrdil a přikázal mu poslušnost vůči rižskému biskupovi (od 1253 arcibiskup, metropolita pro Livonsko a Prusy). Řád však uznával tuto závislost pouze formálně, fakticky byl zcela samostatný. Albertovi se také podařilo přimět papeže Inocence III., aby livonské území zasvětil Panně Marii (Terra Mariana), a postavil ji tak pro účastníky křížových výprav naroveň Svaté zemi.
V čele řádu stál na doživotí volený velmistr. Mimo rytířů, kteří měli pocházet z urozeného rodu, zahrnoval řád také vojáky, mnichy a řemeslníky. Jeho hlavním sídlem se stal Wenden (latinsky Cesis).
Po založení řádu nastal v procesu dosud nepříliš úspěšné christianizace Livonska obrat. Mečoví rytíři vtrhli nejprve na území obývané Livy, kterým přišli na pomoc Rusové pod vedením polockého knížete, neboť zdejší oblasti na něm byly poplatně závislé a někteří místní vládcové přijali již dříve pravoslaví. Místní obyvatelstvo se expanzi úporně bránilo a donutilo křižáky vybudovat si pevnosti a stáhnout se do nich. Po podmanění Livonska bylo napadeno Estonsko, kde si dobyvatelé počínali zvláště krutě. Biskup Albert pozval řádu na pomoc dánského krále Valdemara II., který ovládl severní Estonsko a roku 1219 tu založil hrad Tallinn.
Mezi dobyvateli došlo vzápětí ke konfliktu, neboť Dánové si činili nároky na svrchovanost nad Rigou. O expanzi do Estonska se neúspěšně pokusilo také Švédsko. Roku 1222 vypuklo v Estonsku proti Dánům a mečovým rytířům velké povstání, kterému přišly na pomoc ruské oddíly z Novgorodu a Pskova. Přes počáteční úspěchy povstalců nabyli postupně převahy mečoví rytíři. Povstání skončilo v roce 1224 dobytím města Jurjeva (Tartu), založeného velikým knížetem Jaroslavem Moudrým, které bránili Estonci i Rusové. Tak získali křižáci možnost pronikat dále do ruského vnitrozemí. Roku 1227 byl dobyt ještě ostrov Saaremaa, odkud bylo povstání zahájeno.
Poté obrátili řádoví rytíři svoji pozornost jihozápadním směrem na území Zemgalů a litevských Žemaitů (Žmuď). Katastrofální porážka v roce 1236 u Saule (dnes litevské Šiauliai), kde našla smrt většina rytířů včetně velmistra, měla závažné důsledky pro panství řádu ve východním Pobaltí. Podmaněné obyvatelstvo se začalo vymaňovat z nadvlády a vracet se k pohanským kultům. Konflikty měl řád také se Svatou stolicí, která mu vyčítala brutální postup proti pohanům i již pokřtěným, dále pak snahy starat se více o vlastní jmění než o christianizaci nevěřících. Z těchto důvodů se zbylí mečoví rytíři rozhodli sloučit s Řádem německých rytířů, působícím v sousedních Prusích. Stalo se tak v roce 1237 viterbskou smlouvou, která zaručila rytířům v Livonsku autonomní postavení.

Řád německých rytířů, celým názvem Bratři německého řádu Panny Marie v Jeruzalémě či Řád bratří německého domu Panny Marie v Jeruzalémě (latinsky Ordo domus Sanctæ Mariæ Theutonicorum Hierosolymitanorum či Ordo fratrum domus hospitalis Sanctæ Mariæ Theutonicorum Hierosolymitanorum, německy Orden der Brüder vom Deutschen Haus der Heiligen Maria in Jerusalem) je jeden z nejstarších duchovních rytířských řádů římskokatolické církve.
Řád vznikl ve 12. století v Jeruzalémském království na území pozdější Palestiny. Byl jedním z největších a nejmocnějších křesťanských rytířských řádů středověku. Jeho moc a územní rozšíření je srovnatelná jen s Řádem maltézských rytířů nebo se zaniklým Řádem templářů. Řád německých rytířů se podílel na křížových taženích do Svaté země, ale svou význačnou roli sehrál teprve až v severovýchodní Evropě, obzvláště na území zaniklého Východního Pruska.
Velmistr řádu dnes sídlí ve Vídni, stejně jako generální rada a archiv. V Římě sídlí tzv. generální prokurátor, který zastupuje řád před Svatým stolcem. Řád má mužskou i ženskou větev a oficiálně působí v Rakousku, Itálii, Česku, Slovensku, Slovinsku, Německu a Belgii.
Úřední název současného řádu je v češtině Řád bratří a sester německého Domu panny Marie v Jeruzalémě, zkráceně Německý řád. V (němčině se řád oficiálně nazývá Haus der Ritter des Hospitals Sankt Marien der Deutschen zu Jerusalem. Používá se však celá řada zkrácených názvů: Deutscher Orden, Deutschherrenorden, Deutscher Ritterorden či Deutschritterorden. latinský krátký název zní Ordo Theutonicus. Za zmínku stojí také polská pojmenování Zakon krzyżacki či Zakon niemiecki.
Řád německých rytířů byl původně špitálním řádem. Jeho historie začala roku 1190. Během obléhání Akkonu za třetí křížové výpravy založili brémští a lübečtí kupci působící v rámci řádu johanitů, polní lazaret pro poutníky do Svaté země. Roku 1199 pověřil papež Inocenc III. bratry, kteří se o nemocnici starali, bojem proti pohanům. Lazaretní bratrstvo se postupně přeměnilo na samostatný rytířský řád, jenž začal sdružovat německé rytíře, kteří dosud působili v řadách frankofonních johanitů. Jeho prvním sídlem se stalo Akko (Acre).
Související články: Křížové výpravy, Křižácké státy, Fridrich Barbarossa, Třetí křížová výprava, Pátá křížová výprava, Šestá křížová výprava, Devátá křížová výprava.
Počátkem 13. století bylo křižácké panství v Palestině již velmi omezeno a poměr sil zde byl již značně vychýlen ve prospěch starších rytířských řádů, zejména konkurenčních templářů a johanitů, proto se řád snažil najít nové působiště v Evropě. Krátkou dobu působil v Benátkách a roku 1211 je uherský král Ondřej II. Uherský pozval do Sedmihradska. Úkolem rytířů tu bylo bránit východní hranice uherského království před vpády kočovníků a šířit v zakarpatských oblastech křesťanství a uherskou svrchovanost před pohanskými Kumány. Řád ve snaze zajistit si postavení v Evropě usiloval s pomocí papežské kurie o vynětí svěřeného mu území z moci krále. Ondřej II. ho proto roku 1225 vyhnal ze země.
Na přelomu let 1225/1226 pozval kníže Konrád I. Mazovský řádové rytíře do Polska a nabídl jim odměnou za ochranu prusko-mazovského pohraničí državu chełmiňské země, ale při zachování knížecí svrchovanosti nad tímto územím. Vzhledem k předchozím zkušenostem s německými rytíři v Sedmihradsku, to byl velmi neprozřetelný čin, avšak Konrád byl rozhodnut získat pomoc řádu při obraně území, které se mu nedařilo ochránit před nájezdy pobaltských kmenů, zejména Prusů, kteří dosud nepřijali křesťanství a při svých nájezdech nebrali ohledy ani na kostely a kláštery. Konrád se dříve snažil problém vyřešit tím, že podporoval formování nového rytířského řádu, ale jeho úspěšnost nebyla vysoká. Naproti tomu němečtí rytíři, početnější a zkušenější z válek ve Svaté zemi a Sedmihradsku, byli pro tento úkol vhodnější. Bezprostředně poté potvrdil Konrád řádu držbu pohraničních území včetně těch, která měla být dobyta na Prusích. Císař Fridrich II. v tzv. Zlaté bule z Rimini (1226) udělil německým rytířům právo si pro sebe uzurpovat východní země (mimo jiné udělil velmistrům řádu používat i zlatě zdobený kříž s erbem říšského orla uprostřed, který řád používá dodnes). Roku 1234 na základě zfalšovaného rukopisu (tzv. krušvický falsifikát) papež Řehoř IX. přiznal řádu svrchovanost na územích Konráda Mazovského.
Prusko té doby byla převážně zalesněná a bažinatá země, obývaná roztroušenými a politicky nejednotnými baltskými kmeny, ale nacházející se v přínosné blízkosti Baltského moře a jeho obchodních tras. Nikdo netušil, že se z nevýrazné vojenské organizace stane v průběhu několika let významná a vlivná vojenská a politická síla, která bude soupeřit i s okolními královstvími. Po sloučení německých rytířů s Řádem mečových rytířů, který působil ve východním Pobaltí, se Prusové ocitli v kleštích a byli do roku 1283 bezohledně podmaněni, třebaže kladli silný odpor (ještě roku 1283 se Prusové vzmohli na mohutné povstání, které bylo tvrdě potlačeno), též částečně podporovaný a iniciovaný sousedním Pomořanskem s úmyslem ochromit vzmáhající se řád.
Na území Pruska vznikl mocný, dobře organizovaný a hospodářsky prosperující Stát Řádu německých rytířů (německy Staat des Deutschen Ordens), někdy nepřesně označovaný jako „Pruský řádový stát“ (podle jména země, ve které vznikl) či zastarale „Řádová země Prusy“. Druhý řádový státní útvar (Terra Mariana) vybudovala livonská větev řádu ve východním Pobaltí na území dnešního Lotyšska a Estonska. Němečtí rytíři a jeho livonská větev počali budovat na dobytém území rozvinutou infrastrukturu s dominantní sítí vojenských sídel a hradů, které byly netradičně budovány z pálených cihel. Ve snaze donutit místní porobené obyvatelstvo přijmout křest a nový způsob života (což se dařilo jen stěží), přivedl řád na své území mnoho německých osadníků a Pobaltí bylo postupně germanizováno (tím rovněž byly položeny i základy pro zrod budoucího německého státu v Prusku), původní pobaltské obyvatelstvo bylo takto kompletně asimilováno a jeho kultura i jazyk zanikly. Jak naznačují štědré výnosy i podpora evropských panovníků, řád se těšil z podpory Západu a tedy i neustálého přísunu dobrovolníků. Do jeho řad nepřicházeli pouze Němci a rytíři-šlechtici, ale prakticky kdokoli, kdo pocházel z německých zemí nebo zvládal německý jazyk. V řádu bylo možné sloužit také jen dočasně (jako „host“ řádu), což bylo pro mnohé západní šlechtice vítanou příležitostí, kterak získat bojové zkušenosti a třeba i majetek v podobě válečné kořisti.
Po dobytí pruského a pomořanského území se agrese řádu obrátila proti pohanské Litvě a pravoslavným ruským knížectvím, jejichž obyvatelé byli považováni z katolického hlediska za heretiky či schizmatiky, později také proti katolickému Polsku, které udržovalo blízké spojenectví s Litvou. Roku 1240 zaútočili livonští řádoví rytíři v koordinaci se švédskými vojsky, která se vylodila v ústí Něvy, na severovýchodní Rus. Poté co se zmocnili pevnosti Izborsk, jim otevřelo svoje brány důležité obchodní středisko Pskov, neboť vládnoucí bojaři byli ochotni uznat svrchovanost řádu (Pskov byl součástí novgorodské země). Rytíři odsud podnikali další výpravy, na nichž se nebezpečně blížili k Novgorodu. Novgorodský kníže Alexandr Něvský, který porazil ještě roku 1240 Švédy na Něvě, vyrazil urychleně na sever, dobyl tu křižáckou pevnost Koporje a nechal ji rozbořit (1241). Poté vyhnal řádovou posádku z Pskova. Křižácké vojsko, které mělo vtrhnout na novgorodskou půdu severně Čudského jezera, zastavil Alexandr na jaře roku 1242 v tzv. „ledové“ bitvě, která se odehrála na zamrzlé jezerní ploše. Tato bitva ukončila s definitivní plaností pokusy livonských rytířů proniknout na východ a německou východní expanzi ve středověku vůbec.
Český král Přemysl Otakar II. se v letech 1254-1255 vydal poprvé na výpravu do Litvy. Spolu s ním se vydalo i mnoho členů české vysoké šlechty. Tato výprava byla úspěšná a krátce po ní byl založen hrad, pojmenovaný na Přemyslovu počest Königsberg (Královec).
Působiště německých rytířů se ve 13. století plně přesunulo do východního Pobaltí, kde řád postupně založil větší počet hradů a měst. Kolem roku 1274 byl vybudován hrad Marienburg (dnes Malbork v Polsku), v jehož podhradí vznikla osada, která brzy získala městská práva. Roku 1309 se Marienburk stal sídlem velmistra řádu. V témže roce řád obsadil Východní Pomoří, čímž se dostal do konfliktu s Polskem. Spor se v roce 1321 dostal až k papežskému soudu, který řád prohrál, ale území Polsku nevrátil. Úplatkem řád přesvědčil francouzského krále, aby vymohl na papeži zrušení rozsudku. S ohledem na to, že v té době papež byl v tzv. Avignonském zajetí, tak ustoupil a rozsudek zrušil. V roce 1330 řád zaútočil na Polsko. Pustošil Kujavy a Velkopolsko. V roce 1331 byla řádová vojska zastavena v bitvě u vesnice Płowce. Od těchto událostí se jedním z hlavních politických cílů Polska stalo zničení řádu v Prusku.
Velký zájem projevoval Řád německých rytířů o Žmuď (Žemaitsko), území litevských Žemaitů, které bylo vklíněno mezi území řádových států. V polovině 13. století ovládl část Žmudi první známější představitel litevského státu kníže Mindaugas. Když se však proti němu začala formovat koalice řádu německých rytířů, podmaněných žemaitských knížat a Jatvingů, souhlasil Mindaugas s přijetím křesťanství a odstoupením Žmudi řádu německých rytířů. Jakmile se však řád pokusil převzít Žmuď do své moci, utrpěl roku 1260 těžkou porážku u Durbeského jezera. Mindaugas svoje kontakty s německými rytíři přerušil, vrátil se k pohanským kultům, ale o ovládnutí Žmudi se již nepokoušel. Ta se později stala objektem soustředěné křižácké expanze. Z jedné strany na ni útočili řádoví rytíři z Prus, z druhé strany livonská větev řádu, která právě opanovala území Zemgalů.
Největšího rozmachu se řád dočkal za velmistra Winricha von Kniprode v letech 1351–1382, poté však začaly jeho pozice slábnout. Roku 1386 došlo v důsledku uzavření smlouvy v Krevě k vytvoření personální unie Polska a Litvy a k christianizaci Litevců. Jedním z důvodů bylo spojenectví proti řádu, kromě toho němečtí rytíři nyní ztratili ideologický důvod k agresi na litevské území. Situace zneužil bratranec polského krále a litevského velkoknížete Vladislava II. Jagella Vytautas a uzavřel roku 1398 na ostrově Salinu tajnou smlouvu s řádem. Jejím cílem bylo osamostatnění Litvy. Za to se musel vzdát Žmudi ve prospěch řádu. Paktování se s řádem proti příbuzným nebylo v litevské vládnoucí dynastii Jagellonců během bojů o moc ničím neobvyklým. Krátce nato zahájili křižáci dobývání Žmudi. V zemi však vypuklo roku 1401 proti dobyvatelům povstání, které podpořil a možná i inspiroval Vytautas. Na podzim se rozhořela válka mezi řádem a Litvou, v níž nebyla litevská strana navzdory polské pomoci úspěšná. Do konfliktu se vmísil římský papež Bonifác IX. a zprostředkoval roku 1404 uzavření míru, jímž byla Žmuď přiřčena řádu.
Roku 1409 vypuklo na Žmudi další rozsáhlé povstání proti řádu, které se Vytautas opět rozhodl podpořit. Řád doufal, že v konfliktu, který byl nevyhnutelný, zachová Polsko neutralitu, ale Jagiello vstoupil do tzv. velké války po boku Litvy. Boje probíhaly na polském a pruském území a vyvrcholily 15. července 1410 katastrofální porážkou řádu u Grunwaldu (Tannenbergu, litevsky Žalgiris). Bitvy se zúčastnily obrovské vojenské kontingenty nejen z účastnických zemí, ale také žoldnéři z Německa, Švýcarska, Slezska a Lužice, kteří pomáhali řádu, zatímco v polsko-litevském vojsku, vedeném Jagellem osobně, bojovali Tataři a pomocný oddíl z moldavského knížectví, vazalsky závislého na Polsku. Češi a Moravané se bitvy zúčastnili na obou stranách. Valná většina řádových rytířů včetně velmistra Ulricha von Jungingen našla v bitvě smrt. Poté vstoupili do války také livonští rytíři. Příznivou okolností pro řád německých rytířů byly značné rozpory, které existovaly mezi jeho protivníky. Počátkem roku 1411 byl uzavřen první toruňský mír. Řád se musel vzdát Žmudi, která se tak stala součástí litevského velkoknížectví, a Dobřínska, jež získalo Polsko. Kromě toho musel polské straně zaplatit vysoké kontribuce jako výkupné za zajaté členy řádu. Soudí se však, že to, co Polsko a Litva získaly na základě mírového ujednání, neodpovídalo vojenskému významu grunwaldského vítězství.
Další porážka čekala slábnoucí řád v třináctileté válce s pruskými městy a Polskem, která probíhala v letech 1454-1466. Poté byl uzavřen tzv. druhý toruňský mír, podle jehož ustanovení Polsku připadly tzv. Prusy královské (Východní Pomoří nebo pozdější Západní Prusko), s Marienburgem, který byl dosud sídelním městem velmistra řádu, Gdaňskem, Toruní a Elblagem. Hlavním městem zbývajícího řádového území, tzv. Prus křižáckých, a sídlem velmistra se poté stal Königsberg (česky Královec), město založené českým králem Přemyslem Otakarem II. Samotný řádový stát se stal formálně polským lénem. Na počátku 16. století došlo k další roztržce mezi řádem a Polskem. Nový velmistr řádu Fridrich von Wettin odmítl složit vazalskou přísahu polskému králi. Nová válka nevypukla jedině díky změnám na polském trůně a následné smrti velmistra. Poslední velmistr řádu Albrecht Braniborský přijal roku 1525 luteránskou reformaci a prohlásil se za světského vládce dosud řádového území. Albrecht jako vládce tzv. Prus knížecích složil v roce 1525 vazalskou přísahu polskému králi.
Po sekularizaci území pruského státu bylo sídlo řádu poté přeloženo do Mergentheimu v německém Württembersku. Mezi jeho velmistry patřilo až do první světové války mnoho příslušníků habsburské dynastie.
Koncem 18. a začátkem 19. století ztratil řád velkou část majetku a pozemků, Napoleon v roce 1809 přikázal dokonce řád rozpustit. Roku 1834 dostal řád nová pravidla. Dále existoval výlučně jako špitální řád se sídlem ve Vídni. Vídeňský dům a kostel řádu se nachází nedaleko svatoštěpánského dómu v Singerstrasse a jsou přístupné návštěvníkům. Přístupná je také řádová klenotnice.
Zničující dopad na řád měl nástup nacismu. Řád patřil mezi jeho skalní odpůrce a trpěl rozsáhlým pronásledováním. V Československu na konci třicátých let poskytli němečtí rytíři zdarma některé své pozemky a objekty ve slezském pohraničí (v okolí Hrabyně) k obranným účelům a také půjčili státu peníze na výstavbu československého pohraničního opevnění. Německé okupační orgány ihned po převzetí moci nad protektorátem (v pohraničí již dříve) nejdříve uvalily nucenou správu na majetek řádu a poté jej zkonfiskovaly. Po propuknutí druhé světové války byl řád krutě pronásledován, řada jeho členů (zejména mužské větve) byla nacisty vězněna, popravena nebo zavražděna a řádový majetek byl nacisty konfiskován všude, kde pro ně byl k dosažení.
V zemích, které se po druhé světové válce ocitly pod nadvládou komunismu, pak následovalo po nacistickém pronásledování i pronásledování ze strany komunistů. Ačkoliv nešlo o německou, ale nadnárodní, protinacisticky zaměřenou a nacisty pronásledovanou organizaci, československé – komunisty ovládané – ministerstvo zemědělství v roce 1946 vyhlásilo konfiskaci majetku řádu podle Benešových dekretů a provedlo ji, ačkoliv mu to zakazovalo hned několik nařízení vlády. V roce 1948 Nejvyšší správní soud v Praze konfiskace prohlásil za neodůvodněné a nezákonné a vydal rozhodnutí, podle kterého náleží konfiskovaný majetek stále řádu. Komunistický převrat ale znemožnil převzetí majetku řádem a komunistické úřady poté vyhnaly všechny rytíře německého původu ze země.
Po dokončení odsunu v roce 1949 působili v Československu jen dva rytíři-řeholníci. Řád byl v průběhu komunistického režimu krutě pronásledován, řeholníci a někteří familiáři řádu, jakož i sestry, byli nezákonně internováni, v některých případech pak odsouzeni ve vykonstruovaných procesech a vězněni. Sestra Marie Helena Knajblová na následky věznění zemřela. Činnost řádu byla zcela znemožněna.
Po sametové revoluci řád v Československu obnovil svoji činnost, jeho zdejší vedení, tedy provinciál i představená provincie, sídlí v Opavě. Obě větve řádu, jak mužská tak ženská, existují v České republice jako české provincie. Ženská větev má název Milosrdné sestry Panny Marie Jeruzalémské.
V českém prostředí řád užívá oficiální názvy „Německý řád“ (od roku 1929). Obecně je znám pod názvy Řád německých rytířů, Německý řád, Bratři německého řádu Panny Marie Jeruzalémské.
Ve své činnosti v Česku se Německý řád zaměřuje na provoz a podporu zdravotnických a sociálních zařízení a na charitativní oblast. Vypomáhá také v duchovní správě. Velká pozornost je věnována rozsáhlým majetkoprávním sporům s Českou republikou o majetek řádu zkonfiskovaný v roce 1946 Československem, z nichž největší vášně vzbuzuje spor o hrad Bouzov. V listopadu 2007 řád převzal Moravské reálné gymnázium, z něhož hodlá pod jménem Církevní gymnázium Německého řádu vybudovat prestižní vzdělávací instituci s vazbami na německé, rakouské a italské univerzity.
Jak německá tak i polská historiografie měla v minulosti značné potíže zhodnotit působení tohoto řádu z neutrálního stanoviska. Zatímco polská historiografie tíhla k výrokům, že vláda Řádu znamenala útisk a kolonizaci polských území, německá historiografie často mínila, že odstoupením řádových zemí Polsku došlo ke zradě a vydání německých území a obyvatel pod cizí nadvládu. Z dnešního hlediska lze však říci, že se nejednalo o národní či národnostní střetnutí mezi Němci a Slovany,[zdroj?] ale o konflikty mezi konkurujícími lokálními mocnostmi své doby, které chtěly expandovat a udržet si moc.
Znakem řádu je na stříbrném poli černý heroldský kříž. Obdobně jako i u jiných řádů byl tvar černého kříže často měněn. Černý heroldský kříž, přes nějž je položen zlatý liliový kříž se zlatým srdečním štítkem, na němž je černá orlice s červeným perizoniem a zbrojí, byl výhradně znakem velmistra řádu.
Později byl používán jako železný kříž, vojenské vyznamenání v Prusku. Nakonec ho převzala i německá armáda za první a druhé světové války a nacistické letecké síly Luftwaffe.
ADAM, Petr. Němečtí rytíři : malý úvod do historie Německého řádu : se zvláštním přihlédnutím k dějinám Českomoravské komorní bailivy. Svitavy: Trinitas, 1998. 159 s. ISBN 80-86036-08-1. 
ADAM, Petr. Řád německých rytířů a jeho působení v Čechách, na Moravě a ve Slezsku. Praha: Libri, 2005. 254 s. ISBN 80-7277-283-X. 
IRGANG, Winfried. Freudenthal als Herrschaft des Deutschen Ordens 1621-1725. Bonn ; Bad Godesberg: Verl. Wissenschaftl. Archiv, 1971. 276 s. (německy) 
JAN, Libor; SKŘIVÁNEK, František. Němečtí rytíři v českých zemích. Praha: Synergon ; Klub pro českou heraldiku a genealogii, 1998. 127 s. ISBN 80-902448-2-3. 
NICOLLE, David. Řád německých rytířů : 1190-1561. Brno: Computer Press, 2009. 62 s. ISBN 978-80-251-2581-6. 
TURNBULL, Stephen Richard. Hrady Řádu německých rytířů : cihlové hrady v Prusku 1230-1466. Praha: Grada, 2008. 64 s. ISBN 978-80-247-2369-3. 
ZIEGLER, Uwe. Kreuz und Schwert : die Geschichte des Deutschen Ordens. Köln: Böhlau, 2003. 282 s. ISBN 3-412-13402-3. (německy)

Řád Tomáše Garrigua Masaryka (v zákoně oficiálně pojmenován jako Řád Tomaše Garrigue Masaryka) je vyšším státním vyznamenáním České republiky a bývalého Československa. Prezident republiky je uděluje nebo propůjčuje osobám, které se vynikajícím způsobem zasloužily o rozvoj demokracie, humanity a lidských práv.
Řád vznikl v roce 1990 jako vyznamenání určené pouze pro československé občany; po rozpadu federace byl obnoven roku 1994. Autorem výtvarného řešení je Vladimír Oppl. Insignii řádu tvoří modrá pěticípá hvězdice s portrétem TGM. Na druhé straně je heslo „Věrni zůstaneme“. Insignie I. a II. třídy doplňuje osmicípá stříbrná paprsková hvězdice, taktéž s portrétem TGM uprostřed.
K udělování řádu může docházet v řádové dny, kterými jsou 1. leden a 28. říjen. Insignie vyznamenání je oprávněn nosit pouze vyznamenaný.
Pokud nositel řádu, kterým je občan České republiky, zemře, pak se insignie řádu vrací do Kanceláře prezidenta republiky. Při úmrtí vyznamenaných cizích státních příslušníků zůstávají insignie řádu a listiny pozůstalým. Pokud jich není, vracejí se Kanceláři prezidenta republiky.
Řád Tomáše Garrigua Masaryka má pět tříd, z nichž I. třída je nejvyšší. Prezidentu republiky přísluší řádová insignie I. třídy (spolu s řádem Bílého lva I. třídy), která mu po ukončení úřadu může být usnesením Poslanecké sněmovny a Senátu propůjčena doživotně.
 Obrázky, zvuky či videa k tématu Řád Tomáše Garrigua Masaryka ve Wikimedia Commons 

Obec Radějovice (něm. Radeiowitz) se nachází v okrese Praha-východ ve Středočeském kraji asi 12 km jihozápadně od Říčan. Žije zde 432 obyvatel. Součástí obce je i vesnice Olešky. Dne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.
V obci se narodil a zemřel Josef Hotový, český kapelník, skladatel taneční hudby a varhaník (1904–1975).
Dějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:
V obci Radějovice (198 obyvatel) byly v roce 1932 evidovány tyto živnosti a obchody: 3 hostince, 3 obuvníci, rolník, 2 obchody se smíšeným zbožím, trafika, truhlář.
Původně románský tribunový kostel byl postaven pravděpodobně již v 1. polovině 13. století. První písemná zmínka pochází z roku 1386. Kostel byl nejprve goticky a později barokně upraven.
Z architektonického pohledu se jedná se o jednolodní kostel s obdélníkovým presbytářem se sakristií a hranolovou věží v západním průčelí. Presbytář je sklenutý křížovou klenbou s hřebínky. Loď kostela má plochý strop, na severní, jižní a západní straně se nacházejí gotické nástěnné malby z 2. poloviny 14. století.
Pozemní komunikace – Obcí prochází silnice III. třídy. Ve vzdálenosti 1 km lze najet na silnici II/603 Praha - Jesenice - Kamenice - Poříčí nad Sázavou.Železnice – Železniční trať ani stanice na území obce nejsou.Veřejná doprava 2011
Autobusová doprava – V obci měla zastávku příměstská autobusová linka Praha,Budějovická - Kamenice,Kult.dům (v pracovních dnech 11 spojů, o víkendech 5 spojů) (dopravce Veolia Transport Praha, s. r. o.).
Územně identifikační registr ČR. Obec Radějovice v Územně identifikačním registru ČR [online]. Dostupné online. 

Radiální kompresor je rotační lopatkový kompresor, v němž stlačení plynného média (nejčastěji vzduchu) je způsobeno odstředivými rychlostmi na lopatkách kompresoru.
Vzduch vystupuje do oběžného kola rovnoběžně s osou rotace a vystupuje kolmo(radiálně) k ose rotace. Rychlost vystupujícího vzduchu je dána průměrem oběžného kola, tvarem lopatek a rychlostí otáčení rotoru. Tento typ kompresoru má poměrně nízký kompresní poměr na 1 stupni, ale dodává velké množství stlačeného vzduchu. Na výstupu kompresoru musí být doplněn difuzor, který sníží rychlost proudění vzduchu a zvýší tlak. Pro potřeby nárůstu tlaku na výstupu kompresoru je možné tento kompresor spojovat do série na jeden hřídel. Na základě toho jaký počet těchto kompresorů spojíme do série vzniká vícestupňový kompresor. Počet kompresorů v řadě za sebou udává počet stupňů. V praxi se využívají na stlačování vzduchu v motorech a používají jeden až dvoustupňové kompresory.
Radiant je v astronomii označení bodu na obloze, z něhož zdánlivě vyletují meteoroidy daného meteorického roje.
Vedlejší nákres schematicky znázorňuje stopy meteorů na noční obloze. Prodloužením jejich drah lze konstatovat, že se protínají v jednom bodě, který je na nákresu označen kroužkem. Protože pohyby Země i meteorického roje ve sluneční soustavě jsou malé, lze tento bod považovat za neměnný. Souhvězdí, v němž se tento bod nachází, pak slouží pro označení meteorického roje; například radiant perseid leží v souhvězdí Persea.
Meteorické roje jsou důsledkem sloupců prachu a drobných úlomků, které za sebou zanechávají komety. Tento prach a částice letí ve směru pohybu komety; meteorický roj vzniká, jestliže se atmosféra Země dostane se zbytky komet do styku. Vzhledem k tomu, že úlomky se pohybují všechny přibližně stejným směrem, meteoroidy dopadající do atmosféry zdánlivě vyletují z jednoho bodu na dráze komety.

Radio Swiss Classic (dříve Classic) je švýcarská rozhlasová stanice veřejnoprávní mediální společnosti SRG SSR. Stanice vysílá 24 hodin denně klasickou hudbu bez přerušení mluveným slovem nebo reklamou. Ve Švýcarsku je šířený prostřednictvím kabelových sítí, v některých regionech prostřednictvím Digital Audio Broadcastingu, v Evropě prostřednictvím satelitů Eutelsat a prostřednictvím Internetu i do celého světa.

Rádio Tirana bylo hlavní rozhlasovou stanicí v Albánii od svého založení v roce 1938 až do demokratizace země v roce 1991.
Vysílání první albánské radiostanice odstartoval slavnostně král Zog I. dne 28. listopadu 1938. Rádio vysílalo na krátkých vlnách a bylo první rozhlasovou stanicí, která vysílala v albánském jazyce. Vysílání tehdy trvalo pouze 3 hodiny denně. 
V dobách existence socialistické Albánie vysílalo Rádio Tirana v řadě světových jazyků, včetně češtiny, a to především komunistickou, byť antisovětskou propagandu. 
V současné době je rozhlasová stanice vlastněná státem, má tři vysílací kanály a spravována je společně se státní televizí jako jedna státní společnost s názvem RTVSH (Radio Televizioni Shqiptar)

Rádiové vlny (též rádiové záření) jsou částí spektra elektromagnetického záření s vlnovými délkami od 1 milimetru až po tisíce kilometrů. Vzniká mimo jiné v obvodu střídavého proudu, k němuž je připojena anténa. Rychlost šíření rádiových vln je v prostoru přibližně rovna rychlosti světla ve vakuu. V případě jiných prostředí závisí na indexu lomu.
Anglicky Very low frequency waves (VLF), o frekvencích 3 až 30 kHz. Námořní navigace, meteorologické služby.
Anglicky Low frequency waves (LF). mají frekvence 30 až 300 kHz. Použití pro rozhlasové dlouhé vlny, radiokomunikace, meteorologické služby.
Anglicky Medium Waves (MW) nebo Medium frequency waves (MF), někdy také nesprávně AM (z anglického Amplitude Modulation), která nepopisuje vlnovou délku, ale vztahuje se ke způsobu modulace signálu používaného při přenosu rozhlasového vysílání. SV mají frekvence 0,3 – 3 MHz a běžně se používají k přenosu rozhlasového vysílání (SV), radionavigaci a komunikaci na malé a střední vzdálenosti.
Anglicky High Frequency waves (HF) nebo také Short Wave (SW) jsou kmity o frekvencích 3 – 30 MHz. Radiokomunikace na střední a velké vzdálenosti, rozhlasové krátké vlny, amatérská pásma.
Anglicky Very High Frequency waves (VHF) nebo také nesprávně (viz SV) Frequency Modulation (FM) jsou kmity o frekvencích 30 – 300 MHz. Na těchto vlnách se vysílá frekvenčně modulované rozhlasové vysílání a některé televizní kanály (I., II. a III. tel. pásmo).
Anglicky Ultra High Frequency waves (UHF), o frekvencích 0,3 – 3 GHz. Vysílají se na nich další televizní kanály (IV. a V. pásmo) a digitální televize. Pracují zde i další radiokomunikační služby (mob.telefony, Wi-Fi), GPS, vojenská komunikace.
Anglicky super high frequency waves (SHF). Frekvence 3 až 30 GHz. Radiolokace, radioreléové spoje, telekomunikace, satelitní spojení,.
Anglicky extremely high frequency waves (EHF). Frekvence 30 až 300 GHz. Přistávací a říční radiolokátory, letecké výškoměry, radary.
Rádiové vlny slouží především ke komunikaci, a to v mnoha různých podobách. Následující tabulka zobrazuje rozdělení rádiových vln na jednotlivá pásma a jejich využití:
Rádiové záření přijímané z vesmíru pomocí radioteleskopů umožňuje zkoumání mnoha vzdálených objektů, jako například supernov a pulsarů.

V geometrii je poloměr (rádius) délka úsečky, jejíž jeden koncový bod leží na kružnici (nebo hranici kruhu) a druhý koncový bod ve středu kruhu nebo kružnice. Obdobně pak lze mluvit o poloměru koule, válce atd. Poloměr představuje polovinu průměru.
V přeneseném smyslu se pak o poloměru mluví např. v teorii grafů, kde se jím označuje vzdálenost od středu grafu k nejvzdálenějšímu uzlu.
Radka Coufalová (* 28. listopadu 1978, Ostrava) je česká divadelní herečka a muzikálová zpěvačka. Po maturitě na gymnáziu vystudovala na brněnské JAMU obor muzikál. Od 1. června 2001 má stálé angažmá v Městském divadle Brno. Diváci MdB jí přidělili cenu Křídla pro nejpopulárnější herečku za sezonu 2006/2007. V roce 2006 získala cenu Thálie za ztvárnění Vypravěčky v muzikálu Josef a jeho úžasný pestrobarevný plášť.
Seznam děl v Souborném katalogu ČR, jejichž autorem nebo tématem je Radka Coufalová

Radko Pavlovec (*1962 Nová Paka) působí v České republice jako Pověřenec země  Horní Rakousko pro otázky jaderných zařízení (německy uváděný jako Anti-Atom-Beauftragter des Landes Oberösterreich - protiatomový pověřenec).
Radko Pavlovec je synem  Radko Pavlovce, který byl řadu let politickým vězněm v Jáchymově. V roce 1978 rodina emigrovala do Rakouska. Tam vystudoval gymnázium a začal studovat technickou fyziku.
Od devadesátých let se angažuje v boji proti jaderným elektrárnám, spolupracoval s organizací Global 2000.
Od konce 90. let provozuje v Praze kancelář, která je sponzorována hornorakouskou vládou a bojuje proti provozu JE Temelín.

Radnice v Manchesteru je viktoriánská, novogotická budova v Manchesteru v Anglii postavená dle návrhu Alfreda Waterhouse. Je správním centrem města, sídlem městské rady a mnoha dalších místních úřadů. Základní kámen stavby byl položen v roce 1868 a její výstavba trvala devět let až do slavnostního otevření dne 13. září 1877. Nahradila tak již pro rostoucí potřeby města nevyhovující budovu na King Street. V roce 1938 přibylo nové křídlo podle návrhu architekta Emanuela Vincenta Harrise, které je s původním objektem spojeno přemostěním přes Lloyd Street.
Budova radnice je postavena ve stylu viktoriánské novogotiky a v hojné míře jsou na ní použity architektonické prvky anglické gotické architektury jako žebrová klenba či lomený oblouk. V jejím interiéru se nacházejí jak kancelářské prostory, tak velké sály určené pro slavnostní příležitosti. Jedním z nich je Great Hall, reprezentativní sál vyzdobený malbami Forda Madoxe Browna, které zobrazují historii města. Výraznou dominantu radnice tvoří 85 metrů vysoká věž s hodinami a zvonem nazývaným Great Abel. Radnice v Manchesteru je všeobecně považována za jeden z nejvýznamnějších počinů novogotické architektury na světě.
Úřad správy města původně sídlil v prostorách policejní stanice na ulici King Street. Poté byl přemístěn do samostatné budovy, protože se zvyšoval počet administrativních úkonů, které musel zajišťovat, a dosavadní kancelářské prostory přestaly vyhovovat. První radnice byla vybudována v letech 1822–1825 podle návrhu Francise Goodwina v klasicistním slohu s iónskými sloupy, tvořícími průčelí stavby. 
Na délku měla budova 41 metrů, na šířku 23 metrů. V přízemí se nacházely kanceláře komisí městské správy a jednotlivých úředníků, v prvním patře pak shromažďovací prostory. Náklady na stavbu včetně ceny pozemku činily 39 587 liber.Přítomnost textilních továren ve městě měla za důsledek další růst města a s tím i jeho bohatství, takže bylo zřejmé, že stará radnice již nebude dostačovat zvýšeným nárokům. Původní budova našla poté využití jako knihovna, později zde sídlila Lloyds Bank, a to až do roku 1912, kdy si v těchto místech postavila nový bankovní palác. Sloupové průčelí staré radnice zůstalo zachováno a lze jej spatřit v Heaton Parku na severním okraji Manchesteru.
Plánování výstavby nové radnice započalo v roce 1863. Vedení města požadovalo, aby objekt dosahoval „minimálně srovnatelné úrovně s kteroukoli stavbou podobného druhu v celé zemi a při vynaložení jakkoli vysokých, rozumně využitých nákladů“. Stavba měla být umístěna v klidné, prestižní části města, zároveň však v dosahu sídel významných bank a dalších městských institucí. V blízkosti se měl nacházet velký nezastavěný prostor, aby náležitě vyniklo velkolepé architektonické ztvárnění stavby. Po přezkoumání vhodných stavebních pozemků zvolil investor parcelu nezvyklého tvaru v těsném sousedství náměstí Albert Square. Tvar pozemku tvořil nepravidelný čtyřúhelník o těchto rozměrech: 98 metrů na rozhraní s Albert Square, 107 metrů s Lloyd Street, nejdelší pak byla 117 metrů dlouhá hranice s Princess Street a naopak nejkratší hranice s Cooper Street v délce pouhých 29 metrů.
Dalším krokem bylo vypsání architektonické soutěže, do které se přihlásilo 137 zájemců. Do druhého kola postoupilo osm finalistů. Waterhouseův návrh sice z estetického hlediska obsadil až čtvrté místo, ale zároveň ho komise uznala za nejlepší z hlediska architektury a dispozice. Na základě těchto výsledků se Alfred Waterhouse oficiálně stal dne 1. dubna 1868 architektem stavby.Dne 26. října 1868 položil primátor města základní kámen budovy radnice. Stavba trvala devět let a spotřebovalo se na ni 14 miliónů cihel. Odhady celkových nákladů se pohybují od 775 000 do 1 000 000 liber. Slavnostní otevření novostavby, které provedl tehdejší primátor Abel Heywood, proběhlo 13. září 1877. Pozvána byla i královna Viktorie, svou účast však odmítla. Všeobecně se soudí, že se tak stalo v důsledku radikální minulosti Abela Heywooda, ale oficiálně není důvod odmítnutí znám.
V roce 1927 vyhlásila městská rada architektonickou soutěž na přístavbu nového křídla radniční budovy. Vítězem se stal Emanuel Vincent Harris, který rovněž vyhrál soutěž na architektonický návrh Ústřední knihovny v Manchesteru. Práce začaly v roce 1934, stavba byla dokončena roku 1938. Architekt a kritik Charles Herbert Reilly zhodnotil budovu jako „nudnou“ a „fádní“, zatímco historik architektury Nikolaus Pevsner ji považuje za nejlepší Harrisovo dílo. Přístavbu radnice propojuje s původní budovou zasklená lávka v úrovni prvního podlaží.
Koncem roku 2014 vydala městská rada zprávu, která poukazuje na nedobrý technický stav budovy. Dokument zdůrazňuje nutnost výměny systému vytápění a elektrických rozvodů, renovaci oken, kamenných prvků a opravy částí střechy. Rekonstrukce byla zahájena v lednu 2018, ukončení prací se předpokládá v roce 2024. Náklady na tyto úpravy se odhadují na 330 milionu liber.
Rychlý růst měst v druhé polovině 19. století byl spojen s masivní výstavbou čím dál vyšších a masivnějších budov. To způsobovalo problémy s úbytkem přirozeného denního osvětlení v interiéru. Opatření pro dostatečné denní osvětlení ve všech částech budovy bylo zajišťováno různými architektonickými prostředky: používání konstrukcí s kovovými rámy, světlíky, dodatečnými okny a vikýři, glazovanými bílými cihlami ve spojení s mozaikovou mramorovou dlažbou v prostorách, kde je méně světla. Ve významnějších místnostech se používalo sklo buď úplně čiré nebo jen s jemným barevným nádechem, protože většinou zatažená obloha v Manchesteru nevytváří nejvhodnější podmínky pro sytější barvy zasklení, které propouštějí méně denního světla.Radnice v Manchesteru je typickou stavbou viktoriánské novogotiky s použitím prvků rané anglické gotické architektury z 13. století. Nejnápadnějšími rysy gotiky v budově jsou žebrová klenba a vysoká okna s lomeným obloukem. Zvolený architektonický styl odkazoval nejen na dlouhou tradici obchodu s textilem ve spolku hanzovních měst, která sahá až do pozdního středověku, ale dával na odiv i svou modernost. Novogotika byla v 19. století módním a upřednostňovaným slohem před neoklasicismem, který se prosadil v nedalekém Liverpoolu.I přes svůj středověký vzhled budova v době vzniku vyhovovala tehdejším technologickým standardům. Zavedeno bylo plynové osvětlení, potrubí rozvodu plynu zůstalo důmyslně skryto uvnitř zábradlí točitých schodišť. Vzduch, volně proudící do budovy skrz okrasné, pod okny umístěné kamenné průduchy, byl ohříván pomocí trub s horkou vodou. Část takto ohřátého vzduchu cirkulovala schodišťovými šachtami do vnitřních chodeb, které byly tímto způsobem nejen odvětrávány ale i vytápěny. Nosnou konstrukci tvoří kombinace betonu se svářkovou ocelí, čímž se dosáhlo ohnivzdornosti budovy.
V Manchesteru poloviny 19. století byly fasády budov georgiánského stylu povětšinou zčernalé vinou nečistot v ovzduší. Jednu ze součástí architektonických soutěží té doby tvořilo posuzování vzorků stavebních materiálů z hlediska jejich vhodnosti použití v daných klimatických podmínkách. Až do 70. let 19. století se měkký pískovec z nedalekého Collyhurstu všeobecně nepovažoval za vhodný stavební materiál pro veřejné budovy, přednost dostával tvrdší pískovec z Pennin. Waterhouse věděl, že bude velmi obtížné najít dostatečně odolný materiál vůči drsnému manchesterskému podnebí. Nakonec se rozhodl pro Spinkwell stone, tedy pískovec z oblasti Yorkshiru.Gotický architektonický styl budovy obohacují prvky pro něj netypické, jako dekorativní rytiny či barevná jednotnost. Fakt, že budova není „čistě gotická“ se u obyvatel Manchesteru nesetkal s velkým pochopením. Rozhodnutí utratit značný finanční obnos, když se téměř veškerý efekt v krátké době vytratí v důsledku sazí a kouře, bylo též veřejností kritizováno. Waterhouse se vyhnul užití polychromické výzdoby, typické pro vrcholnou viktoriánskou gotiku, nepovažoval ji vhodnou do ovzduší průmyslového Manchesteru. Věřil, že jednobarevné režné zdivo z pískovcových cihel bude lepším řešením. Exteriér stavby zdobí sochy osobností spojených s historií města, jako římský konzul Julius Agricola nebo svatý Jiří. V průběhu let se potvrdilo, že návrh stavby byl zvolen správně, třebaže již od 90. let 19. století  fasáda postupně černala, tak se zdivo nacházelo v natolik dobrém stavu, že jej bylo na začátku 60. let 20. století možno vyčistit a restaurovat do své původní podoby.
Dominantou radnice je 85 metrů vysoká věž s hodinami, jedná o šestou nejvyšší budovu v Manchesteru. Uvnitř se nachází zvonkohra s 23 zvony; 12 z nich tvoří systém rytmického zvonění s opakujícím se motivem (tzv. change ringing), který je typický pro anglosaské země.Zvon věžních hodin, nazývaný Great Abel podle Abela Heywooda, váží více než 8 tun. Hodiny byly původně natahovány s pomocí hydraulického pohonu. Věžní zvon poprvé vyzváněl na Nový rok 1879, avšak krátce poté praskl. V roce 1937 ho nahradil nově odlitý zvon, těžší a masivnější než ten původní.Tři ze čtyř ciferníků věžních hodin na sobě nesou první část dvanáctého verše žalmu 90 z biblické Knihy žalmů: Teach us to number our Days tedy v českém překladu Nauč nás počítat naše dny. Do věžního zvonu jsou vyryty iniciály AH značící Abela Heywooda a úryvek z básně "Ring Out, Wild Bells" od Alfreda Tennysona v originálním znění Ring out the false, ring in the true tedy volně přeloženo Zapomeň na všechnu faleš a uvítej pravdu.
Waterhouseův projekt byl ovlivněn snahou dostát požadavkům jak na kancelářské, tak na slavnostní prostory, které se v mnoha aspektech lišily. Též bylo nutno nejlepším možným způsobem využít prostor staveniště téměř trojúhelníkového tvaru. Navržená šestipatrová budova dokonale vyplnila celou plochu tohoto nezvykle tvarovaného pozemku. Obvod budovy tvoří křížová chodba, která spojuje jednotlivé kanceláře a pracovny úředníků. Velkolepě pojaté slavnostní prostory se nacházejí v centrální části. Od hlavního vchodu z Albert Square vedou na podestu u Great Hall dvě mohutná schodiště. Schodišťové stupně jsou záměrně navrženy s menší výškou, aby umožňovaly přístup ženám oblečeným do viktoriánských šatů. Schodiště jsou osvětlena vysokými okny s lomeným obloukem, umístěnými ve schodišťových stěnách. Tři točitá schodiště, která vedou do prvního podlaží od bočních vchodů z Princess Street, Lloyd Street a Cooper Street, jsou zhotovena z anglické, skotské a irské žuly.
V tomto přízemním sále se nacházejí sochy významných osobností spojených s Manchesterem, jako např. Richard Cobden a John Bright, zakladatelé Ligy proti obilným zákonům, vědci John Dalton a James Joule a mnozí další. Místnost má délku 16 a šířku 10 metrů, zastropena je křížovými klenbami ze zlatavého vápence z podzemních lomů v okolí města Bath.
Tento sál obdélníkového tvaru má rozměry 30 × 15 metrů. Osvětluje ho sedm párů vysokých oken po obou delších stěnách. Zastropení tvoří valená klenba, jejíž pohledová část je rozčleněna do jednotlivých kazet, na nichž jsou zobrazeny znaky měst a zemí, které byly významnými partnery Manchesteru v dobách, kdy význam města jako centra obchodu nabýval na intenzitě. Stěny sálu zdobí série maleb od Forda Madoxe Browna, které zobrazují významné události v historii Manchesteru.Varhany pocházejí z roku 1877, jejich tvůrcem se stal významný francouzský varhanář Aristide Cavaillé-Coll. Nástroj je 5 metrů vysoký, má více než 5000 píšťal, 5 manuálů (klaviatur) a 64 rejstříků.Předsálí Great Hall zastřešuje prosklená konstrukce, do jejíž okenních tabulí jsou vyryta jména jednotlivých starostů a primátorů města spolu se jmény předsedů městské rady. Podlahu předsálí tvoří mozaiková dlažba vyzdobená symboly Manchesteru, kterými jsou včela a květ bavlníku. Významný kritik viktoriánského období John Ruskin označil Great Hall jako „nejvelkolepější gotický sál v Evropě“.
Radnice se nachází v samém centru Manchesteru. Budova má tvar nepravidelného čtyřúhelníku, jehož tři strany tvoří uliční čáru Princess Street, Lloyd Street a Cooper Street. Hlavní vchod do objektu vede z Albert Square, poměrně rozlehlého náměstí obdélníkového tvaru. Přestože je radnice svou mohutností a velkolepou zdobností přirozenou dominantou tohoto prostoru, tak zde rozhodně není jediným zajímavým objektem. 
Na Albert Square se nalézá několik památníků, z nichž nejvýznamnější patří princi Albertovi, bratranci a manželovi královny Viktorie. Tvoří jej mramorová socha prince Alberta od Matthew Noblea, stojící uvnitř novogotického ciboria, které navrhl architekt Thomas Worthington. Ten je též autorem fontány situované u severního okraje náměstí, postavené v roce 1897 při příležitosti šedesátého výročí nástupu královny Viktorie na trůn.Architektonicky zřejmě nejvýraznějším objektem v těsném sousedství radnice je jen několik desítek metrů vzdálená budova Ústřední knihovny. Jedná se o novorománskou rotundu, postavenou v letech 1930-34 podle návrhu Emanuela Vincenta Harrise.Jen několik minut chůze od Albert Square se nachází kostel svaté Anny, ceněná pozdně barokní stavba z roku 1712, tedy z doby, kdy byl Manchester jen nevýznamným městečkem.
Radnice je zařazena na seznam památkově chráněných budov. Hodnocena je stupněm I, tedy jako stavba výjimečného významu a odborná veřejnost ji všeobecně považuje za jeden z nejvýznamnějších projevů novogotické architektury na světě.Dan Cruickshank, historik a komentátor televize BBC, ji popisuje jako: „... pravděpodobně nejvelkolepější novogotickou veřejnou stavbu na světě. Je stále jedinečnou skládankou, dokonale funkční, ale přesto oplývá originálními detaily, vyvedenými z těch nejlepších a nejdražších materiálů.“ Historik architektury James Stevens Curl budovu radnice nazývá „uměleckým dílem vrcholné viktoriánské gotiky, kombinující různorodé prvky a vytvářející tak osobitý styl, který by nemohl vzniknout v jiném období než ve viktoriánském.“Čtenáři listu Manchester Evening News ji v roce 2012 v anketě vybrali jako svou nejoblíbenější budovu a ve stejném roce se dostala mezi nejvýznamnější britské památky, které se objevily ve speciální sérii známek Královské pošty.
Zasedání městské rady již neprobíhají přímo v historické budově radnice, nýbrž v novějším křídle, přistavěném v roce 1938. V hlavní budově se pořádají svatby a obřady uzavírání registrovaného partnerství, prostory radnice si lze pronajmout pro konference, sjezdy a jiné příležitosti. Turistické prohlídky věže se z důvodu oprav nekonají, jejich obnovení se očekává po dokončení prací v roce 2024.Radnice se stala vyhledávanou lokací pro natáčení filmů a televizních pořadů,  a to zejména díky její podobnosti s Westminsterským palácem. V roce 2003 se zde natáčel šestidílný televizní seriál State of Play, a dále filmy jako Sherlock Holmes (2009), Železná lady (2011) a Victor Frankenstein (2015).Od roku 2014 v budově radnice opět funguje policejní stanice se stálou službou, ta předchozí byla uzavřena v roce 1937. Součástí této nové služebny již nejsou cely předběžného zadržení, ale policisté zde mohou vést výslechy. Stanice je hodnocena „jako skvěle umístěná ve středu města a vhodná pro poskytování služeb veřejnosti 24 hodin denně“.V noci z 23. na 24. června 2016 byly v prostorách radnice vyhlášeny oficiální výsledky Referenda o členství Spojeného království v Evropské unii.
V tomto článku byl použit překlad textu z článku Manchester Town Hall na anglické Wikipedii.
ČeskyLUNGA, Radek. Kostelní věže a zvonice. [s.l.]: Grada Publishing, 2010. 172 s. ISBN 8024712369. AnglickyBOWLER, Catherine; BRINBLECOMBE, Peter. Environmental Pressures on Building Design and Manchester's John Rylands Library. 3. vyd. Svazek 13. [s.l.]: The Design History Society, 2000. Dostupné online. 
HARTWELL, Clare. Manchester. [s.l.]: Penguin Books, 2001. ISBN 978-0-14-071131-8. 
PARKINSON-BAILEY, John J. Manchester: An Architectural History. [s.l.]: Manchester University Press, 2000. ISBN 0-7190-5606-3. 
WYKE, Terry; COCKS, Harry. Public sculpture of Greater Manchester. [s.l.]: Liverpool University Press, 2004. ISBN 978-0-85323-567-5. 
HOLDER, Julian. Making Manchester. [s.l.]: Lancashire & Cheshire Antiquarian Society, 2007. ISBN 978-0-900942-01-3. Kapitola Emanuel Vincent Harris and the survival of classicism in inter-war Manchester. (anglicky)

Radomyśl Wielki je polské město a sídlo stejnojmenné městsko-vesnické gminy v okrese Mielec v Podkarpatském vojvodství.
Město leží na v nejzápadnějším cípu vojvodství, při silnici č. 984, která spojuje města Tarnów a Mielec. Radomyśl Wielki nemá železniční stanici.
Historicky je město součástí Malopolska, patřilo do sandoměřského vojvodství. Před rokem 1945 náleželo do krakovského vojvodství, po skončení druhé světové války se stal součástí nově utvořeného vojvodství řešovského. Po administrativní reformě spadal Radomyśl Wielki administrativně do tarnowského vojvodství.
Král Štěpán Báthory 31. ledna 1581 povolil Mikołaji Firlejovi, starostovi města Biecz založit podle magdeburského práva město Radomyśl, v oblasti vesnic Dulcza a Ruda. Panství Radomyśl od 14. století patřilo šlechtickému rodu Ligęza. Po svatbě Elzbiety Ligęzové s Mikołajem Firlejem, přešel Radomyśl jako součást věna do majetku rodu Firlej. Od konce 16. století mělo město farní kostel, který v roce 1646 vyhořel. Nový kostel začali stavět Firlejové, ale do roku 1740 nebyl dokončen. Ve městě byl rovněž špitál a farní škola.
Město bylo v letech 1655–60, během švédské invaze, vypleněno a vypáleno, z této pohromy se už nikdy nevzpamatovalo. V 18. století se zde začali usazovat první Židé. Po prvním dělení Polska v roce 1772 město připadlo Habsburské monarchii a součástí rakouské Haliče zůstalo až do listopadu 1918. V polovině 19. století se zdejší rolníci účastnili Haličského povstání a během Lednového povstání zdejší obyvatelé podporovali polské rebely v boji proti Rusku a Ruskem ovládanému Kongresovému Polsku. V 19. století Radomyśl, ležící u rakousko-ruské hranice dále upadalo, počet obyvatel klesal, nebyl zde žádný průmysl, ani perspektiva pro obyvatele. Město několikrát vyhořelo a hospodářská situace začala pomalu zlepšovat až počátkem 20. století. V roce 1907 byl změněn název města na Radomyśl Wielki, pro odlišení od města Radomyśl nad Sanem.
V září 1914 obsadila město ruská carská vojska, která zde setrvala až do května 1915, kdy byla vytlačena rakouskou armádou. Za Druhé Polské republiky připadlo krakovského vojvodství. Město se sice stalo lokálním centrem obchodu a služeb, ale na vzniku Centrálního průmyslového regionu, budovaného podle plánu vlády Leona Kozłowského od poloviny 30. let, se nepodílelo. Nebyly zde postaveny žádné továrny, mnoho obyvatel se odstěhovalo za prací do měst Dębica a Mielec. V roce 1934 získal Radomyśl opět status města, který ztratil v roce 1919.
Během druhé světové války zavraždili Němci většinu židovských obyvatel města. Ve městě působila jednotka Zemské armády, která se v srpnu 1944 účastnila akce Bouře. Výsledkem válečných událostí bylo snížení počtu obyvatel města z původních asi 3000 v roce 1939 na 1156 v roce 1945. Dalším důsledkem je, kromě farního kostela, neexistence historických památek ve městě, protože během války bylo 90 % domů zničeno.
Původně zde byly dva židovské hřbitovy, zachoval se jen „nový“, založený v roce 1850 na předměstí při cestě do Dąbrówky Wisłocké, na místě zvaném „Kąty“. Hřbitov za války zpustošili Němci, náhrobní kameny (macewa) využili ke stavbě silnic, například cesty do Rudy i jako hraniční kameny. Zachovalo se asi 50 kamenů, nejstarší pochází z roku 1817. Hřbitov má rozlohu 1,3 ha, nachází se zde památník obětem holokaustu odhalený v roce 1987. Připomíná 1300 Židů z Radomyśle. Na hřbitově je rovněž hromadný hrob 500 Židů, zabitých zde Němci v červenci 1942.Na náměstí se nachází jediný dochovaný prototyp cvičného letounu PZL M-2, navrženého v závodě PZL Mielec.
K městsko-vesnické gmině (gmina miejsko-wiejska) patří následující obce se starostenstvími (sołectwo):
Bronisław Brągiel (1896-1976) – podplukovník Polské armádyVe městě se narodil otec Arthura Millera.
V tomto článku byly použity překlady textů z článků Radomyśl Wielki na anglické Wikipedii a Radomyśl Wielki na německé Wikipedii.

Radon (chemická značka Rn, latinsky Radonum) je nejtěžší přirozeně se vyskytující chemický prvek ve skupině vzácných plynů, je radioaktivní a nemá žádný stabilní izotop.
Bezbarvý plyn, bez chuti a zápachu, nereaktivní. Vzniká jako produkt radioaktivního rozpadu radia a uranu a díky své nestálosti postupně zaniká dalším radioaktivním rozpadem. Je známo přibližně dvacet nestabilních izotopů radonu. Chemické sloučeniny tvoří stejně jako krypton a xenon pouze vzácně s fluorem, chlorem a kyslíkem, všechny jsou velmi nestálé a jsou mimořádně silnými oxidačními činidly. Radon je velmi dobře rozpustný ve vodě (okolo 51 % svého objemu) a ještě lépe se rozpouští v nepolárních organických rozpouštědlech. Radon je možno při velmi nízkých teplotách zachytit na aktivním uhlí.Radon se stejně jako ostatní vzácné plyny snadno ionizuje, a v ionizovaném stavu září. Toho by se dalo využívat při výrobě osvětlovací techniky, ale radon je velmi radioaktivní, a proto to není možné. Radon ve výbojce vydává jasně bílé světlo.
Radon byl objeven roku 1900 Friedrichem Ernstem Dornem při zkoumání radioaktivního rozpadu radia a byl pojmenován jako radiová emanace. William Ramsay charakterizoval radiovou emanci jejím spektrem roku 1910, určil její hustotu a z ní i relativní atomovou hmotnost a navrhl pro ni název svítící – niton Nt. Později se jméno prvku ještě několikrát změnilo, až byl nakonec přijat návrh na jméno radon a toto označení se používá od roku 1923.
Koncentrace radonu v zemské atmosféře jsou nesmírně nízké, prakticky na hranici detekce těch nejcitlivějších analytických metod. Radon se nejčastěji nalézá ve vývěrech podzemních minerálních vod, kam se dostává jako produkt rozpadu jader radia, thoria a uranu. Může však v malých dávkách vyvěrat sám z podloží přímo v plynné podobě, čímž se radon absorbuje do podzemní vody a s tou se dostává na povrch.
Radon se získává tak, že se roztok radnaté soli nechá stát asi čtyři týdny v uzavřené láhvi. Za tuto dobu se ustanoví rovnováha s radiem a jeho emanancí (minerálu s obsahem radonu). Radon se poté dá oddestilovat nebo vyvařit.
V geologii slouží studium obsahu izotopů radonu v podzemních vodách k určení jejich původu a stáří.
Medicínské využití radonu je založeno na skutečnosti, že převážná většina jeho izotopů fungují jako alfa zářiče s poměrně krátkým poločasem přeměny (nejstabilnější izotop 222Rn má poločas rozpadu 3,82 dne, další izotopy už jen:220Rn 54,5 s a 219Rn 3,92 s). Používají se proto někdy pro krátkodobé lokální ozařování vybraných tkání.
Radonová voda (voda obsahující rozpuštěný radon) se používá rovněž v balneologii, například v jáchymovských lázních, kam je dopravována potrubím z bývalého uranového dolu Svornost, kde je jejím nejmohutnějším zdrojem podzemní pramen, pojmenovaný po akademiku Běhounkovi, objevený v roce 1962, který se měrnou aktivitou přibližně 9–10 kBq/l řadí mezi velmi silné radonové vody (tj. více než 4 kBq/l). Pramen Agricola (navrtaný v roce 2000) má měrnou aktivitu ještě přibližně dvakrát tak větší, ale jeho vydatnost je menší. Vydatnost všech Jáchymovských radioaktivních pramenů činí řádově 500m3/den. V Jáchymovských lázních se potom používají koupele, ve kterých aktivita radonové vody poklesla (v důsledku odvětrání a rozpadu během postupného přečerpávání) na 4,5 kBq/l. Obvyklá délka pobytu pacienta ve vaně s radonovou vodou je dvacet minut.
Zvýšený výskyt radonu v určité lokalitě s sebou přináší nárůst nebezpečí výskytu rakoviny plic. Přitom nebezpečné nejsou ani tak samotné izotopy radonu, ale produkty jeho přeměny, zejména krátkodobé. Ty jsou na rozdíl od radonu kovy a po svém vzniku tvoří shluky s aerosolovými částicemi nebo například s vodní párou. Takto vázané produkty přeměny radonu mohou být při vdechnutí zachyceny v dýchacím ústrojí a volně se přeměňovat. Jak radon, tak i produkty jeho přeměny polonium 218Po a 214Po emitují při své radioaktivní přeměně částice alfa. Ty mohou díky své vysoké ionizační schopnosti způsobit porušení DNA. Špatná oprava DNA pak může zapříčinit nekontrolovatelné množení buněk – rakovinu. Nízká radioaktivita však nemusí vést k více nádorům.
Pokud je základová část domu starší a špatně provedená (špatná izolace základů, popraskaná podlaha, prkenná podlaha bez izolace, špatně utěsněné prostupy inženýrských sítí), může docházet k nasávání radonu do vnitřního prostředí objektu (především přízemí). Děje se tak působením komínového efektu. Rozdíl teplot v objektu a pod ním způsobí podtlak v objektu a radon je tak spolu s dalšími plyny aktivně nasáván.
Dalším možným zdrojem radonu je stavební materiál. Některé škvárobetonové tvárnice pocházející z rynholecké škváry obsahují vysoké aktivity radia. V současné době je radioaktivita všech stavebních materiálů dodávaných na český trh pod kontrolou Státního úřadu pro jadernou bezpečnost (SÚJB).
Česko se díky geologické stavbě řadí k zemím s vysokou průměrnou koncentrací radonu v bytech (118 Bq/m3).  Světová zdravotnická organizace (WHO) doporučuje limit 100 Bq/m3. Koncentrace ve volném prostoru bývá kolem 10 Bq/m3.
Vysokou koncentraci radonu v domě lze dočasně snížit častějším větráním. V současné době jsou již známá účinná technická opatření proti pronikání radonu do budov, a to jak u stavěných, tak i existujících staveb.
Český stát usiluje již od 90. let o snížení ozáření obyvatel od radonu, současný radonový program
(Radonový program ČR na léta 2009 až 2019 - Akční plán) zahrnuje řadu aktivit koordinovaných Státním úřadem pro jadernou bezpečnost, např. bezplatné měření v bytech a školských zařízeních. Bezplatné informativní měření objemové aktivity radonu v domě či bytě pomocí stopových detektorů RAMARn zajišťuje v ČR Státní ústav radiační ochrany.
Cotton F.A., Wilkinson J.:Anorganická chemie, souborné zpracování pro pokročilé, ACADEMIA, Praha 1973
N. N. Greenwood – A. Earnshaw, Chemie prvků 1. díl, 1. vydání 1993 ISBN 80-85427-38-9
Radon – podceňovaný zabiják bez barvy a zápachu, Zdraví "v cajku", Český rozhlas Plzeň, 11. října 2016
Radovanovy radovánky je literární dílo Zdeňka Svěráka. Příběh nejprve v roce 1987 připravil pro televizní Večerníček (premiérově vysílaný v březnu 1989), který namluvil Luděk Sobota. Až poté je přepsal do literární podoby, vydal knižně (1994) a posléze v roce 1995 též načtené na magnetofonové kazetě (MC) a následně – roku 1998 – i kompaktním disku (CD).Příběh vypráví o chlapci Bohuslavovi, jehož rodiče mají zahradnictví. Protože se Bohuslav stále směje a raduje, začnou mu ostatní říkat Radovan. Ve společnosti svého psa Kvika a kamarádky Kateřiny prožívá různá dobrodružství. V nich se objevuje záporný hrdina příběhu, zlý výrostek Hugo. Každý příběh ale nakonec dobře dopadne a dobro zvítězí nad zlem.

Radúz a Mahulena je české pohádkové poetické drama Julia Zeyera,  které bylo napsáno na motivy slovenské lidové pohádky, její námět je však patrně starší a celosvětově rozšířený, vyskytuje se i u indického básníka Kálidásy v eposu Šakuntala (do češtiny toto dílo přebásnil František Hrubín pod názvem Ztracený prsten). Pohádky s podobným námětem lze nalézt i v díle bratří Grimmů. Hra vznikla roku 1896 a premiéru měla roku 1898 Národním divadle v Praze. V tom samém roce vyšla hra knižně..
Dílo bylo později také zhudebněno Josefem Sukem a dočkalo se i své známé filmové podoby z roku 1970 s Magdou Vášáryovou a Janem Třískou.
Radúz je hlavní mužská postava děje, magurský princ a mladý kralevic. Při lovu na bílého jelena nechtěně zabloudí do cizího království, panství krále tatranského. Jelena dostihne a zabije, načež znaven usne. Tak jej nalezne jeho sluha. Oba se pak ubírají nazpět do svého království. Během této cesty je ale dostižen a posléze i zajat zdejším králem Stojmírem a královnou Runou.
Radúz se zde seznámí s jejich dcerami, zejména pak s mladou, hezkou, něžnou a laskavou princeznou Mahulenou. Oba se do sebe zamilují. Královna Runa se však dozví o Mahulenině lásce k Radúzovi, s jejich láskou nesouhlasí a Radúze kvůli tomu nechá přikovat na Orlí skálu. Mahulena se vydá Radúze vysvobodit, což se jí povede. Při společném útěku jsou však oba královnou přistiženi, ta nad nimi pronese hroznou kletbu, která dojde naplnění až při Radúzově návratu zpět do svého domovského království. Radúz na Mahulenu zapomene úplně a zoufalá Mahulena je zlomená a nešťastná, touží po tom, aby zemřela. Při těchto svých úvahách se kouzlem promění v topol. U tohoto stromu pak nešťastný Radúz truchlí, své matce Nyole se postupně odcizuje, a proto se jeho matka, královna Nyola, rozhodne onen strom porazit. Tímto činem se jí podaří onu kletbu zlomit nadobro.
Hlavním tématem díla je láska dvou mladých lidí ze dvou sousedních znepřátelených královských rodin, kteří musí kvůli své velké lásce prožít mnoho protivenství a překonat mnoho překážek. Toto téma se vyskytuje i v mnoha jiných literárních či literárnědramatických i audiovizuálních dílech. Známe je například ze Shakespearova dramatu Romeo a Julie, v humorné a parodické formě například z české hudební filmové pohádky Šíleně smutná princezna a mnoha dalších.
1998 Julius Zeyer: Radúz a Mahulena, pohádka o čtyřech dějstvích. Rozhlasová úprava Jana Paterová a Pavel Šrut. Hudba Josef Suk. Dramaturgie Jana Paterová. Režie Markéta Jahodová. Účinkují: Filip Blažek, Lenka Krobotová, Boris Rösner, Johanna Tesařová, Petra Špalková, Martina Delišová, Jana Drbohlavová, Ladislav Mrkvička, Jiří Hromada, Svatopluk Skopal, Jaroslava Pokorná, Rudolf Kvíz, Marie Marešová, Karel Pospíšil, Michal Michálek, David Voráček, Jaroslav Šmíd, Petra Kulíková, Michaela Pánková, Ivana Hromková a Andrea Elsnerová. Natočeno v roce 1998
Slovenská pohádková hra v přepracování Julia Zeyera. Hudbu složil Josef Suk. Pro rozhlas upravil a režii má Oldřich Hoblík. Hraje Symfonický orchestr pražského rozhlasu, řídí Alois Klíma. Zpívá Pěvecký sbor Čs.rozhlasu za řízení Jiřího Pinkase. Hrají Václav Voska, Jan Otakar Martin, Rudolf Harna, Václav Piskáček, Vladimír Leraus, Marie Vášová, Marta Kučírková, Drahomíra Hůrková, Marie Glázrová, Antonie Hegerlíková, Karel Pavlík, Bedřich Bobek, Otomar Korbelář, Anna Somolová, Milica Kolofíková a Jaroslava Vacková.
ZEYER, Julius. Dramatická díla. Praha: Unie, 1906. Dostupné online. Hra Radůz a Mahulena, s. 153-253. Digitalizovaná podoba původního vydání. 
ZEYER, Julius. Radúz a Mahulena. Praha: Městská knihovna v Praze, 2011. Dostupné online. Elektronické vydání textu (e-kniha).

Rafael Osuna Herrera (15. září 1938, Ciudad de México – 4. června 1969, Monterrey) byl mexický tenista. V roce 1963 vyhrál US Open. Tento turnaj vyhrál rok předtím ve čtyřhře, dvakrát debla vyhrál i ve Wimbledonu (1960, 1963). Úspěchů ve čtyřhře dosahoval spolu se svým krajanem Antonio Palafoxem, s výjimkou Wimbledonu 1960, kde triumfoval po boku Američana Dennise Ralstona. Vyhrál i čtyřhru na olympijských hrách v Mexiku roku 1968, spolu s Vicente Zarazuou, avšak tam byl tenis jen jako ukázkový sport. Rok po olympiádě zahynul spolu se 78 dalšími lidmi při pádu letounu společnosti Mexicana nedaleko Monterrey. Roku 1979 byl uveden do tenisové Síně slávy, jakožto první a dosud jediný Mexičan.

Rafoxanid (anglicky Rafoxanide) je antiparazitikum ze skupiny salicylanilidů, který má účinnost proti jaterním motolicím. 
V Česku je dostupný v preparátech Rafendazol premix ad us. vet. a Rafendazol pulvis ad us. vet. od firmy Biopharm. Tyto přípravky obsahují kromě rafoxanidu ještě také účinnou látku mebendazol a jsou určeny k terapii spárkaté zvěře. Přípravek Rafendazol je vhodný zejména proti jaterním motolicím, plicním červům a červům trávicího ústrojí. Je účinný rovněž proti střečkům. Ve vyspělých státech se již od používání rafoxanidu upustilo, zejména z důvodů nízké účinnosti proti juvenilním stádiím motolic.

Na mezinárodní scéně se poprvé představila v roce 1949, kdy debutovala 16. místem na Mistrovství světa. Největších úspěchů dosáhla na počátku 50. let. V roce 1950 se stala vicemistryní Norska a o rok později na norském šampionátu byla třetí. Bronzovou medaili získala na Mistrovství světa 1951. V tomto roce také absolvovala své poslední závody.

Raimond IV. z Toulouse či též Raimond ze Saint-Gilles (okcitánsky Raimon de Tolosa, Raimon de Sant Geli, latinsky Raimundus Tolosanus, Raimundus Sancti Aegidii; 1041 nebo 1042?–28. února 1105) byl francouzský šlechtic a válečník, jeden z vůdců první křížové výpravy. Jako hrabě z Toulouse, vévoda z Narbonne a markýz z Provence byl jedním ze tří největších feudálních pánů v jižní Francii, v oblasti Okcitánie. Účastnil se také války s Maury na Pyrenejském poloostrově.
V letech 1096–1099 se účastnil první křížové výpravy. Před odjezdem rozprodal většinu svého majetku, neboť se ve Svaté zemi hodlal usadit. Účastnil se všech bitev křížové výpravy a často se dostával do sporu s ostatními veliteli. Chtěl se stát vrchním velitelem křižáckých vojsk, přel se o vládu v dobyté Antiochii i o korunu v Jeruzalémě, ale ani jednou nebyl úspěšný. V Palestině se nakonec rozhodl dobýt bohaté přístavní město Tripolis, které zaujímalo strategickou polohu mezi nové zřízeným křižáckým Jeruzalémským královstvím a jeho severními vazaly, a založil tak křižácký stát Hrabství Tripolis. Dobytí svého sídelního města se však už nedožil – zemřel během obléhání Tripolisu roku 1105.
Raimond byl synem hraběte Ponse z Toulouse a jeho třetí manželky Almodis z La Marche. Přídomek ze Saint-Gilles byl projevem jeho veřejné podpory kláštera v Saint-Gilles. Svou zbožnost dával najevo tím, že se před nástupem na trůn v Toulouse nechal titulovat jako Raimond ze Saint-Gilles a nikoliv jako Raimond, hrabě ze Saint-Gilles. Kolem roku 1066 se oženil s dcerou markýze z Provence, jejímž otcem byl buď Bernard I. nebo Geoffroy I. Jejich syn Bernard se však narodil ještě před svatbou a byl proto nelegitimní. Roku 1088 Raimond nastoupil na toulouský trůn po svém bratrovi Vilému IV. Když Raimond ovdověl, oženil se znovu s Matyldou z Hauteville, vdovou po hraběti Robertu z Eu a dcerou Rogera Sicilského. Toto manželství zůstalo bezdětné a roku 1094 Matylda zemřela. Ještě téhož roku se Raimond oženil s kastilskou princeznou Elvírou, nelegitimní dcerou krále Alfonse VI. Někdy před rokem 1096 se jako mnozí další jihofrancouzští šlechtici vydal bojovat po boku španělských rytířů do „svaté války“ proti Maurům. Díky sňatku s Elvírou měl dobré vztahy s kastilskou šlechtou. Roku 1094 zemřel provensálský markýz Vilém Bernard a jeho nástupcem se stal Raimond. Bula vydaná papežem Urbanem II. 22. července 1096 Raimonda tituluje jako Raimond, legitimní hrabě z Toulouse a Roussillonu a markýz provensálský – comes Nimirum Tholosanorum ac Ruthenensium et marchio Provintie Raimundus. Jako hrabě z Toulouse a markýz z Provence byl Raimond zároveň vazalem francouzského krále Filipa I. i římsko-německého císaře Jindřicha IV., což mu dovolilo v zápase o investituru mezi papežem a císařem zachovat neutralitu a udržovat velmi dobré vztahy s papežem.
Na listopad roku 1095 svolal papež Urban II. církevní sněm do francouzského města Clermont a již v září přicestoval do jižní Francie, kde pobýval v Le Puy-en-Velay u biskupa Adhémara. Zde se setkal s Raimondem, se kterým se jako s jediným z budoucích křižáckých vojevůdců osobně radil o vyhlášení křížové výpravy. 18. listopadu byl koncil v Clermontu zahájen a 27. listopadu papež na závěr jednání vystoupil pod širým nebem, aby vyhlásil první křížovou výpravu. Reakce přítomných byly velmi spontánní, vypuklo bouřlivé nadšení. K papeži okamžitě přistoupili vyslanci Raimonda z Toulouse, aby ohlásili účast svého pána, i biskup Adhémar, který papeže požádal o požehnání a povolení účastnit se výpravy.
V srpnu roku 1096 vytáhla na křížovou výpravu provensálská armáda o síle 1200 rytířů a 8500 pěších vojáků. Raimond zastavil či prodal většinu svého majetku, aby mohl vyzbrojit největší kontingent první křížové výpravy. Ve Svaté zemi hrabě hodlal zůstat natrvalo, na což dokonce přísahal. Spolu s Raimondem šel i biskup Adhémar, který byl jmenován papežským legátem, ve své funkci odpovědným jedině samotnému papeži. Ale protože se Puy nacházelo na Raimondově území, byl Adhémar ve světských záležitostech Raimondovým poddaným.
Provensálci postupovali oproti ostatním křižáckým oddílům neobvyklou trasou přes severní Itálii, přes pohoří Dalmácie a po východním pobřeží Jadranu. Ukázalo se, že to bylo špatné rozhodnutí. Cesty v Dalmácii byly neschůdné a polodivoké slovanské obyvatelstvo nepřátelské. Slované křižákům vyplenili zásobovací karavany a neustále je ze zálohy napadali. Kaplan Raimond z Aguilers, který sepsal kroniku první křížové výpravy z pohledu Provensálců a Raimonda z Toulouse, popsal jeden z incidentů mezi křižáky a Slovany:
Pochod přes slovanské území trval čtyřicet dnů a byl plný střetů s obyvatelstvem. Vojsko Provensálců postrádalo kázeň a i po přechodu přes byzantské hranice drancovalo, kudy prošlo. To vyústilo ve srážky s nomádským kmenem Pečeněhů, kteří sloužili v byzantském žoldu jako pořádkové oddíly. Ti také zranili a zajali biskupa Adhémara, ale když zjistili o koho jde, okamžitě ho propustili. Adhémar, považovaný za „muže velké svatosti“, jim ale odpustil a na léčení se zdržel v Soluni. Incident však zejména mezi prostými poutníky vzbudil velké pohoršení.Krátce před tím, než na byzantské území vstoupil Raimond, již do Konstantinopole dorazil italo-normanský válečník Bohemund z Tarentu, který si stejně jako Raimond činil nárok na vrchní velení křížové výpravy. Raimond, vybaven ze všech stran znamením kříže, ve spěchu předjel svá vojska a jel do Konstantinopole za císařem Alexiem, aby se s ním co nejdříve setkal. Císař po všech křižáckým vůdcích požadoval složení lenní přísahy, která by křižáky zavazovala navrátit dobytá území v Anatolii zpět Byzantské říši. To však Raimond odmítal udělat, pokud by přísaha znamenala poslušnost Bohemundovi z Tarentu. S odjezdem svého vůdce ztratilo vojsko i poslední zbytky kázně a pořádku a začalo plundrovat okolí Rodosta. Pečeněhové si na pomoc přivolali oddíly byzantské armády z celého okolí a mezi Provensálci a byzantskými žoldnéři se strhla regulérní bitva. Křižáci byli na hlavu poraženi a zbytek cesty do Konstantinopole tak už proběhl v naprostém klidu.
Bitva však nepošramotila další vztahy mezi císařem a Raimondem. Raimond vzešel z kruhů vznešené středomořské kultury a Byzantinci byl považován za civilizovanějšího a spolehlivějšího než ostatní západní vůdci. V Konstantinopoli se Raimond dozvěděl, že Bohemund vrchní velení nezískal, čímž byla cesta k vyjednávání otevřena. Raimond během jednání Alexiovi navrhl, že se plně podrobí jeho velení, zúčastní-li se byzantská armáda křížové výpravy. Alexios mu však sdělil, že „svaté války“ se v žádném případě účastnit nehodlá. Po týdenním vyjednávání Raimond z Toulouse složil císaři přísahu. Protože se však Raimond považoval za papežova zástupce, byla přísaha poněkud volnější povahy, než jakou složili ostatní křižáčtí předáci.
Koncem dubna již byli Provensálci na byzantských lodích přepraveni do křižáckého tábora v Anatolii.
Počátkem května 1097 první křižáci, vedení Godefroyem z Bouillonu a Bohemundem z Tarentu, vytáhli proti Nikaii, mocnému městu v rukách seldžuckých Turků. Protože Nikaiu nebylo možné vzít ztečí, museli se křižáci přiklonit k pravidelnému obléhání. V polovině měsíce se k obléhání připojil i Raimond z Toulouse, který spolu s oddíly vedenými biskupem Adhémarem rozbil tábor na jižní straně města u brány Jenisehir.
Sultán Kilič Arslan I., jehož byla Nikaia sídelním městem, v té době válčil na východě se svým sousedem, vzdělaným a lstivým válečníkem Danišmendem Moudrým. Po zkušenostech s křižáckými poutníky vedenými Petrem Poustevníkem, které rok před tím jeho armáda zmasakrovala, neměl o křižácích nejlepší mínění. Navíc mu jeho špehové z Konstantinopole donesli skeptický byzantský názor, že křižáci budou jistě poraženi, a tak na zprávy o postupu Evropanů nereagoval. Když však poslové z Nikaie stále přinášeli zprávy o obležení města, na radu svých emírů se sultán rozhodl přerušit konflikt s Danišmendem a vrátit se na západ.
Kolem 20. května Kilič Arslan dorazil k Nikaii. Emírové mu radili vyhnout se boji a ustoupit do vnitrozemí, ale sultánovi se zdálo, že nemá na výběr, a chtěl se pokusit své město osvobodit. 21. května za úsvitu Turci zaútočili. Aby mohli blokádu prorazit, museli se s oplechovanými rytíři utkat tváří v tvář, avšak tento styl boje jim vůbec nevyhovoval. Hlavní nápor směřoval na pozice Raimonda z Toulouse a vedle tábořící Vlámy hraběte Roberta Flanderského. Provensálci odrazili první vlnu a vydrželi, dokud nedorazily posily od dalších oddílů obléhatelů. Bitva trvala celý den a na obou stranách se začali hromadit padlí. Sultán za soumraku dal povel k ústupu, přičemž obleženým obráncům města dal vědět, že je nedokáže zachránit a ať jednají dle svého uvážení, čímž je vyvázal ze závazku věrnosti. Vítězství křižáky naplnilo hrdostí a Raimond z Toulouse nařídil useknout hlavu každému padlému Turkovi, kterého křižáci objevili, hlavami nabít řecké obléhací stroje a vystřelit je přes hradby do města.
Křižáci pokračovali v obléhání, ale nikaiské hradby byly lepší, než s jakými se rytíři dosud mohli na Západě setkat, navíc k obleženým neustále proudily zásoby po Askánském jezeře. Raimond se ujal hlavní iniciativy a zaměřil se na baštu Gonatas, zvanou Klečící věž. Byzantská princezna Anna Komnéna ve svém historickém díle Alexias Raimondův útok na hradby popisuje:
Provensálcům se podařilo strhnout část věže a vytvořit v hradbách díru. Brzy se však setmělo, Raimond musel útok odvolat a Turkům se přes noc podařilo hradby opravit. 3. června dorazili k Nikáji poslední křižáčtí velmoži z Francie a Normandie a krátce na to se byzantskému admirálovi, vévodovi Manuelu Butumitovi podařilo po souši z moře dostat na Askánské jezero lodě, čímž bylo město uzavřeno. Obránci si uvědomili neodvratný konec a v noci 18. června se město vzdalo Byzantincům. O týden později křižácká armáda vyrazila dále na východ.
Pro lepší zásobování se křižáci rozdělili do dvou skupin: Severofrancouzi a Normani vedení Bohemundem z Tarentu vyrazili napřed a den cesty od nich v závěsu táhli Jihofrancouzi a Lotrinčani vedení Raimondem z Toulouse, což se ukázalo jako dobrý způsob, jak oddělit oba vojevůdce prahnoucí po vrchním velení. 1. července byla první skupina v údolí Dorylaion napadena Kilič Arslanovou armádou. Křižáci byli obklíčeni tureckými jízdními lučištníky, ale vzdorovali šest hodin, dokud nedorazily posily z druhé skupiny křižáckých armád. Nově příchozí rytíři se sešikovali a zaútočili na turecké vojáky. Raimond z Toulouse spolu s Robertem Flanderským velel středu. Menšímu oddílu Provensálců, vedených legátem Adhémarem, se podařilo oklikou vpadnout ustupujícím do zad a rozbít tureckou linii, takže přeživší Turci ustoupili.
Další cesta byla pro křižáky obtížná. Půda nebyla obdělávána, Turci zasypali nebo otrávili studny a byzantští průvodci disponovali jen zastaralými mapami, což v západních bojovnících vyvolávalo nedůvěru k byzantským spojencům. Navíc ve vojsku byla špatná hygiena a propukaly nemoci. Raimond z Toulouse těžce onemocněl, musel být nesen na nosítkách a v očekávání brzké smrti mu bylo uděleno poslední pomazání. Zvěst o velkých porážkách seldžuckých armád u Nikaie a Dorylaia se roznesly Anatolií a když se křižáci blížili k městu Iconium, obyvatelstvo ho opustilo a uchýlilo se do hor. Křižáci tak mohli neporušené a dobře zásobené město obsadit a zotavit se. Raimond z Toulouse se proti všem očekáváním velmi rychle uzdravil a byl schopen pokračovat v cestě.Křižáci vytáhli dále na východ, u Herakley zahnali na útěk další Kilič Arslanovu armádu, posílenou o danišmendovské spojence, přešli pohoří Antitaurus, prošli arménským územím a 20. října 1097, čtyři měsíce pochodu od Nikáje, dorazili k Antiochii, mohutné pevnosti na břehu řeky Orontes a kdysi třetímu největšímu městu Římské říše.
Raimond z Toulouse navrhoval okamžitě přejít do frontálního útoku, ale jeho názor byl v menšině, neboť křižáci k mohutným hradbám města cítili značný respekt a velitelé nechtěli riskovat životy vojáků. Proto podobně jako u Nikaie přistoupili ke klasickému obléhání. Raimond rozbil tábor na severu města u Vévodské brány, vedle něho, na západní straně, tábořili Lotrinčané Godefroye z Bouillonu, na východě měli ležení vévoda Robert Normandský a Robert Flanderský a severně za Raimondovými zády měly svůj tábor byzantské oddíly pod velením generála Tatikia.Křižáci s útokem nespěchali, protože dorazili v období žní a široké okolí skýtalo velké možnosti k drancování. Podcenili však dlouhodobé obléhání a již v prosinci jim zásoby došly, okolí bylo vyjedené a rozvodněná řeka Orontes omezila možnosti zásobování po vodě. Bohemund z Tarentu proto křižáckým velmožům navrhl, že spolu s flanderským hrabětem a 20 000 křižáky vyrazí do okolí opatřit zásoby. Tábor zůstal na povel hraběti Raimondovi a biskupu Adhémarovi a křižáci byli připraveni na případný útok. Turci v Antiochii odjezd části křižáckého vojska rychle zjistili a podnikli noční výpad na křižácké ležení. Útok postihl zejména Raimondovy vojáky, ale Raimond reagoval velmi rychle a vyrazil s rytíři Turkům naproti. Rytířům se podařilo Turky obrátit na útěk a skoro se jim podařilo dostat se otevřenou branou až do města, ale jeden splašený kůň vyvolal mezi jezdci chaos a šance na průlom tak nevyšla.Výprava Bohemunda z Tarentu a Roberta Flanderského sice porazila armádu postupující z Damašku, ale přivezla jen velmi malou kořist, takže mezi křižáky vypukl hlad. Když se v únoru k Antiochii blížila armáda sultána Ridvána z Aleppa a emírů z Homsu a Diarbekiru, opustil křižáky byzantský generál Tatikios. Křižáčtí velitelé se proto ve stanu biskupa Adhémara sešli, aby dohodli další postup. Velmoži přijali návrh Bohemunda, aby naproti aleppské armádě vyrazili jen rytíři na koních, zatímco pěchota zůstane u města, aby bránila obléhaným podniknout útok. Ridvánovi Turci špatně zvolili místo tábora, takže nemohli uplatnit svou velkou převahu a byli křižáckou jízdou na hlavu poraženi.
Počátkem března 1098, krátce po porážce Ridvánovy armády, dorazily do malého přístavu svatého Simeona anglické lodě s italskými posilami a byzantskými techniky, které vyslal císař Alexios. Raimond z Toulouse a Bohemund z Tarentu vyrazili s malým doprovodem posily přivítat a uspíšit jejich přesun. Antiochijští Turci se o posilách pro křižáky dozvěděli a pokusili se jim zabránit dostat se do tábora. Až tisícičlenná turecká jednotka 5. března nastražila na křižáky léčku a podařilo se jí zabít dva rytíře a pět set neozbrojených poutníků. Raimond s Bohemundem prchali zpátky do tábora s tureckými jezdci v patách. V ležení před Antiochií však křižáci, zburcovaní přijíždějícím Raimondem a Bohemundem, reagovali rychle a přijíždějící Turky pozabíjeli.V květnu začal Bohemund z Tarentu vyjednávat s velitelem jižního úseku antiochijských hradeb, Arménem Fírúzem o zradě města. Potřeboval však přesvědčit ostatní křižáky o legitimitě svých nároků na dobytou Antiochii. Raimond však Bohemundovy nároky odmítl a upozornil na přísahu, kterou křižáci složili v Konstantinopoli, že Antiochie má být navrácena Byzantské říši. Počátkem června přišly do tábora zprávy, že k Antiochii pochoduje obrovská turecká armáda z Mosulu. To pohnulo válečnou radou, aby i přes Raimondovy protesty přijala Bohemundův návrh. Tak 3. června 1098 křižáci zradou dobyli Antiochii, ale vzápětí byli sami obklíčeni mosulskou armádou, vedenou atabegem Kerbogou. Kerboga podnikl proti městu první útok, vojáci Roberta z Normandie a Huga z Vermandois ho odrazili. Když poté výpad podnikli sami křižáci, stihla porážka i je. Navíc ve městě byly jen malé zásoby a morálka křižáků se velmi zhoršila.
Týden po dobytí Antiochie si provensálský poutník jménem Petr Bartoloměj vyžádal přijetí u biskupa Adhémara a hraběte Raimonda. Oba byli vážně nemocní, ale poutníka přijali. Petr tvrdil, že se mu již po mnoho měsíců ve snech zjevuje svatý Ondřej a ukazuje mu, kde se v Antiochii nachází kopí, jímž byl proboden Ježíš Kristus na kříži. Relikvie měla být ukryta ve starobylé katedrále svatého Petra, z níž muslimové během obléhaní udělali stáje pro své koně, a proto ji křižáci po dobytí museli znovu vysvětit. Biskup Adhémar Petrovi nevěřil, mimo jiné proto, že ve sbírkách v Konstantinopoli již byla relikvie, kterou za Svaté kopí pokládali Byzantinci. Raimond z Toulouse, stejně jako jeho kaplan a kronikář Raimond z Aguilers, však Petrovi uvěřil a slíbil pomoc s hledáním kopí. 15. června se začalo v katedrále kopat, přítomen byl i hrabě Raimond a Raimond z Aguilers. Hledání bylo zpočátku bezúspěšné, kopáči už chtěli práce nechat, ale když nakonec do jámy vlezl sám Petr Bartoloměj, byla relikvie náhle objevena.Mezi křižáky zavládla vlna nadšení, morálka se zlepšila a sám Raimond z Toulouse se prohlásil za opatrovníka vzácné relikvie. Raimond se zatím chopil diplomatické iniciativy a navrhl vyslat ke Kerbogovi Petra Poustevníka, vůdce křižáckých poutníků, s nabídkou výkupného, pokud budou muslimové ochotni se stáhnout. Petr Poustevník byl Raimondem vybrán i proto, že hrabě počítal s možností, že posel křižáků bude popraven, a pro Petrovu smrt by žádný z velmožů příliš netruchlil. Atabeg vyjednávání s křižáky odmítl, ale vyjednavače zabít nedal.28. června došlo k rozhodné bitvě. Raimond, jemuž nemoc zabránila táhnout do bitvy, svěřil své oddíly velení legáta Adhémara a sám zůstal velet nečetné posádce, která zůstala v Antiochii. Velení křižáckého vojska se ujal Raimondův sok Bohemund, jemuž se po urputné bitvě podařilo Kerbogovu armádu porazit.
Po triumfu křižácké armády nad Kerbogou se Raimondovi ve městě vzdala i antiochijská citadela, kterou stále drželi přeživší vojáci původní turecké posádky, a Raimond dal nad vrcholem pevnosti vyvěsit svou zástavu. Proti tomu se ostře ohradil Bohemund, který požadoval její sejmutí a na citadelu dal vyvěsit svojí vlastní zástavu.
Velmoži rozhodli po těžkém tažení dát vojsku několikaměsíční odpočinek a začali řešit, jak naložit s dobytým městem. Vládu nad Antiochií si nepokrytě přivlastňoval Bohemund z Tarentu, který začal vystupovat jako suverénní vládce města. Křižáčtí velmoži se však zdráhali Bohemundovi Antiochii definitivně přiřknout a dohodli se, že spor rozhodne císař Alexios, za nímž do Konstantinopole vyrazil Hugo z Vermandois. Proti Bohemundově nároku vystupoval především Raimond z Toulouse, který doufal, že pokud by byla Antiochie navrácena Byzanci, ustanoví ho Alexios zdejším guvernérem. V té době v Antiochii vypukla epidemie způsobená velkým počtem mrtvol, jednou z obětí byl i papežský legát Adhémar z Le Puy. Adhémar byl osobností respektovanou všemi velmoži i poutníky, jeho autoritu podtrhovala i funkce papežského legáta, a po jeho smrti nebyl nikdo, kdo by ho dokázal zastoupit. Jeho smrtí utrpěl především Raimond, který se díky osobnímu přátelství se zesnulým biskupem těšil velké vážnosti, která byla nyní narušena, z čehož Bohemund těžil.V říjnu 1098 dobyl Raimond muslimské město Albara. Navzdory tomu, že se město vzdalo, prodal Raimond obyvatelstvo do otroctví a dal město osídlit křesťanským obyvatelstvem. Zároveň zde založil nové latinské biskupství, první biskupství římského ritu na Blízkém východě. Na biskupský stolec byl dosazen Provensálec Petr z Narbonne, kterého vysvětil ortodoxní antiochijský patriarcha Jan VII. V té době totiž ještě schizma mezi pravoslavím a latinskou církví všude nechápali jako zásadní překážku spolupráce. Petr z Narbonne se ve svém novém biskupství dlouho nezdržel, neboť měl v úmyslu táhnout s křížovou výpravou dál na Jeruzalém.
Nevraživost mezi oběma vojevůdci, Raimondem a Bohemundem, se promítla do vztahů i mezi prostými vojáky, Normany a Provensálci. Navíc vojáci i poutníci ztráceli trpělivost a požadovali konečně vytáhnout na jih. Raimond prohlásil, že se vydá na další tažení k Jeruzalému, ale jen pokud ho bude Bohemund následovat. Vzápětí však Raimond nechal připravit k pochodu svou armádu, v jejímž čele bylo jako zástava vztyčeno Svaté kopí, a vytáhl na jih. Bohemund se podrobil a vyrazil společně s Robertem Fladerským za Raimondem. V prosinci křižáci oblehli muslimské město Maarrat an-Númán, jehož obyvatelům se předtím podařilo odrazit výpad Raimonda z Peletu, vazala Raimonda z Toulouse. 12. prosince se Raimondovi z Toulouse díky obléhací věži podařil průlom bez přispění normanských rytířů. Normani však na Raimondův úspěch rychle zareagovali a město vyplenili tak hbitě, že na Provesálce již žádná kořist nezbyla. Masakr místních obyvatel byl vůbec největší, k jakému během první křížové výpravy došlo. Hrstce přeživších civilistů dal milost pouze Bohemund z Tarentu. Poté došlo k další roztržce mezi Bohemundem a Raimondem o to, komu město připadne: Raimond je chtěl připojit k albarskému biskupství, které bylo prostřednictvím provensálkého biskupa pod jeho vlivem, zatímco Bohemund požadoval město pro své antiochijské panství. Později Bohemund přehodnotil svůj názor a byl ochoten Raimondovi ustoupit, ovšem za předpokladu, že se hrabě z Toulouse zřekne svých nároků na Antiochii.Poutníkům a prostým vojákům ale už z neustálých sporů mezi vojevůdci došla trpělivost a v zoufalství zničili opevnění Maarratu, čímž město ztratilo na svém vojenském významu. Protože většina z nespokojenců byli původem Provensálci, vyžádali si zástupci poutníků slyšení u Raimonda a nabídli mu, že pokud s nimi vyrazí na Jeruzalém, uznají ho svým vrchním velitelem. Raimond si byl vědom, že pokud nyní odejde, bude Antiochie pro něho definitivně ztracena. Ale nakonec žádosti davů vyhověl a 13. ledna, symbolicky bos a v poutnickém rouchu, v čele Provensálců vyrazil k Jeruzalému.
Lidí, kteří se pod Raimondovým velením rozhodli pro výpravu na Jeruzalém, bylo kolem 30 000, z toho jen asi polovina byli ozbrojenci, zbytek poutníci. Spolu s Raimondem nakonec vyrazil i Robert z Normandie a Bohemundův synovec Tankred. V Sýrii již nebyla žádná vojenská síla, která by křižáky dokázala zastavit. Syrská a libanonská pobřežní města byla roztroušena pod nadvládou různých arabských emírů, hlásících se sice k fátimovskému chalífovi, ale také často bojujících mezi sebou. Území jižně od Bejrútu bylo pod přímou egyptskou správou.Raimond byl místními křesťany po cestě vítán jako osvoboditel a místní arabští vládci si ho snažili předcházet, aby se vyhnuli osudu Antiochie či Maarrat an-Númánu. Turci však stále ovládali několik pobřežních měst, která musel Raimond dobývat. Přístavní město Tortosa se Provensálcům podařilo obsadit lstí, když v noci rozdělali kolem města velké množství ohňů, čímž vyvolali dojem, že jich je daleko více než ve skutečnosti a zastrašená posádka raději v noci po moři opustila město. Křižáci tak získali přístav velké strategické hodnoty. Do křižáckých rukou po Tortose padlo i město Marqiye. Výprava postupovala podél pobřeží, přičemž se Raimond snažil navázat dobré vztahy s místními emíry. Emír ze Šajzaru za příslib přátelství poskytl průvodce pro přechod přes řeku Orontes. 27. ledna Raimondova výprava minula pohoří Džebel Asarieh a narazila na pevnost Hisn al-Akrád. Pevnost se nevzdala bez boje a křižáci ji museli obléhat. Při útoku posádka vypustila na křižáky svá domácí zvířata, která křižáci začali okamžitě chytat, takže přestali dávat pozor, načež obležení podnikli náhlý výpad, při němž hrabě Raimond málem padl. Dobře zásobenou pevnost se přesto podařilo obsadit a křižáci zde pobyli několik týdnů. Raimond zatím navázal kontakt s emíry z Homsu a Tripolisu. Poté se křižáci stočili na západ a 14. února napadli přístav Arka, ležící nedaleko Tripolisu. Emírové z Tripolisu a Homsu se Raimonda po předchozí dohodě od útoku nepokusili odradit. Raimond v té době uvažoval o dobytí Arky i bohatého Tripolisu pro sebe a založení vlastního panství, ale narážel na odpor Roberta a Tankreda, kteří s podobným podnikem nechtěli mít nic společného. V té době dorazili k Arce ostatní křižáci, Godefroy z Bouillonu a Robert Flanderský, čímž se počet vojska zdvojnásobil.
Nově příchozí vojevůdci odmítli uznat Raimonda za vrchního velitele, jak Raimond sám sebe během posledních dvou měsících tituloval. Normanům se navíc nezamlouval ani Raimondův způsob obléhání Arky. Obléhání vázlo a ve vojsku znovu narůstala nespokojenost. Navíc se opět vynořily pochyby, zda je Svaté kopí nalezené v Antiochii pravé. Petr Bartoloměj mezitím přišel několikrát se svými viděními, kdy mu různí svatí měli pro ostatní křižáky sdělovat, že se mají řídit jen rozkazy Raimonda z Toulouse. Tankred otevřeně Petra označil za lháře a Petr Bartoloměj na to reagoval tím, že pravost relikvie dokáže „božím soudem“. Obřad ordálu ohněm proběhl 8. dubna na Velký pátek a svědkem mu byl celý křižácký tábor. Petr ohněm skutečně prošel, ale několik dnů poté následkem popálenin zemřel a jeho smrt v očích křižáků potvrdila, že Svaté kopí byl podvod.Smrt Petra Bartoloměje měla i jiný dopad; 13. května Godefroy z Bouillonu, Tankred i oba Robertové ukončili obléhání a vytáhli přímo na Jeruzalém. Raimond odmítl vzdát se obléhání, ale když zůstal u Arky osiřelý, ukončil obléhání také a ostatní křižáky dohnal, přišel však o svůj morální kredit coby vůdce poutníků, který měl, když opouštěl Maarrat an-Númán. Vedoucí úlohu po Raimondovi převzal lotrinský vévoda Godefroy z Bouillonu. Jedno palestinské město po druhém si vykupovalo milost křižáků a 7. června ráno spatřili Evropané svůj vytoužený cíl – Jeruzalém.
Jeruzalém byl v dobách křížových výprav těžce opevněným městem. Jeho hradby pocházely z dob římského císaře Hadriana a pozdější vládcové města je udržovali ve výborném stavu. Místní egyptský místodržící Iftíchar ad-Daula se na obléhání důkladně připravil, nechal otrávit všechny studny mimo město, terén před městskými hradbami srovnal se zemí a nechal z města vyhnat potenciálně nebezpečné křesťanské obyvatelstvo. Posádka se skládala ze 3000 súdánských a egyptských vojáků, ale také z arabských a židovských milic postavených z 20 000–30 000 loajálních obyvatel, kteří v Jeruzalémě směli zůstat. Křižákům zatím zbylo jen asi 1200 rytířů a 11 000 pěších, což bylo příliš málo i na úplné obklíčení města.
Křižáci ještě 7. června rozbili obléhací tábor. Raimond z Toulouse se utábořil na hoře Sion, poblíž Sionské brány, odkud to měl nejblíže k prameni Siloe, jedinému zdroji čisté vody v okolí města. Z pramenu Siloe však voda vyvěrala asi jednou za tři dny a byl na dostřel egyptských válečných strojů. Křižáci před Jeruzalémem trpěli žízni, a navíc stále hrozilo, že k Jeruzalému přitáhnou posily z Egypta. Křižáckou morálku drželo jen náboženské nadšení, což také způsobilo, že prostí vojáci uvěřili kázání jakéhosi poustevníka žijícího na Olivetské hoře a v pondělí 13. června podnikli bez velkých příprav výpad. Dostali se až k samotným městským hradbám, ale bez obléhacího vybavení byl jejich útok neúčinný a s velkými ztrátami museli ustoupit. Křižáci si uvědomili, že na dobytí města bude potřeba množství obléhacích strojů, a začali proto shánět stavební dřevo. Ještě toho večera, 13. června, Robert Normandský a Robert Flanderský dorazili ke vzdáleným lesům, odkud se pomocí velbloudů podařilo dostat až do tábora nějaký materiál. 17. června se v táboře objevili dva Italové, kteří přinesli zprávy o připlutí dvou janovských galér a čtyř anglických kog se zásobami a materiálem pod velením admirála Guglielma Embriaca a jeho bratra Prima di Castella do Jaffy. Raimond ihned vyslal 30 rytířů jako doprovod zásobovací karavaně na cestě z Jeruzaléma do Jaffy, ale poté ještě z opatrnosti vyslal v závěsu za nimi padesát dalších rytířů, vedených Raimondem z Peletu, jako pojistku. Karavana byla skutečně po cestě napadena Egypťany z Askalonu a skupina Raimonda z Peletu dorazila na místo střetu právě včas, aby karavanu zachránila. Křižáci pobili mnoho muslimských vojáků a získali velkou kořist, ale sami měli padlé i z řad vysoce postavených šlechticů.
S novým materiálem se křižáci mohli pustit do stavby dvou obrovských obléhacích věží, z nichž jedna byla určena pro Godefroye z Bouillonu a druhá pro Raimonda z Toulouse. Stavitelem Raimondovy věže byl Janovan Guglielmo Ricou, zvaný Opilec. Práce pokračovaly navzdory potížím s vodou a dalším hádkám mezi veliteli, zejména Raimondem z Toulouse a Tankredem z Hauteville, zatímco všichni velmoži byli ve sporu s duchovenstvem o budoucím postavení Jeruzaléma. 8. července křižáci vykonali slavný „bosý průvod“ kolem Jeruzaléma, který byl zakončen kázáními předních biskupů i kazatelů na Olivetské hoře. Kázání bylo tak působivé, že se zde veřejně usmířili i Raimond s Tankredem, dva zarytí rivalové.9. července byly obě věže přesunuty do bojových pozic. Raimondově věži však v cestě stál jeden dosud nezakopaný příkop, jehož zahrabání trvalo tři dny. 13. července večer začal útok a o den později byla Raimondova věž na dosah hradeb.V sektoru Provensálců však držela pozice elitní egyptská garda, které velel sám místodržící Iftíchar ad-Daula a která útoky Raimondových vojáků dokázala odrazit, čímž vznikla patová situace. Křižáci však museli spěchat, protože se dozvěděli, že se z jihu blíží mohutná egyptská armáda, která slíbila Jeruzalému pomoc. Jeruzalém tak, podobně jako Antiochie, musel padnout dříve, než nepřátelská armáda dorazí. 15. července útok pokračoval a Godefroyovým Lotrinčanům a Tankredovým Normanům se na severu podařilo prorazit a vpadnout do města. Odpoledne již byl výsledek bitvy jasný, ale Iftíchar ad-Daula stále ještě dokázal Provensálce držet na jihu. Pak ale místodržící, když viděl, že město je ztracené, vydal své gardě rozkaz stáhnout se do jeruzalémské citadely. Provensálci tak měli cestu volnou, Raimond, podle Anonymní kroniky, své vojáky povzbuzoval:
Křižáci začali ve městě drancovat a zabíjet, zabíjení bylo takových rozměrů, že muslimy nadlouho přesvědčilo o křesťanském barbarství a nemožnosti jakékoliv dohody s nimi. Zabíjení pokračovalo ještě celý další den a podle současníků se křižáci brodili v krvi. Kromě malého počtu civilistů, kterým se z města podařilo prchnout do Damašku, krvavou lázeň přežil místodržící Iftíchar ad-Daula a jeho osobní stráž, když se ukryli v Davidově věži, kde se nacházela mimo jiné městská pokladnice s žoldem pro vojáky. Iftíchar nabídl jeruzalémskou pokladnici za propuštění Raimondovi, který podle rytířských zásad přijal a nechal Egypťany pod silnou ochranou svých rytířů eskortovat do Askalonu, dalšího mocného palestinského města pod správou Egypta. Anonymní kronika Raimondovo gesto, které mu vyneslo velkou úctu mezi muslimy, a vraždění v Jeruzalémě popisuje takto:
Když křižáci se zabíjením přestali, byl už Jeruzalém městem duchů. Vojevůdci ve městě obsadili domy, kde se ubytovali o odpočinuli si. Navečer vykonali pouť ve stopách Ježíše na Via Dolorosa a všichni se setkali u Božího hrobu v srdci Jeruzaléma.
Když se velitelé znovu sešli k poradě v dobytém městě, usnesli se, že musí být co nejdříve zvolen nový patriarcha, který by předsedal následné volbě vládce města. Normani prosazovali Arnoula de Rohes, přičemž duchovní požadovali, aby patriarcha byl zároveň i světským vládcem města, ale Raimond jeho jmenování odmítal a zdržoval je. O pár dnů později se velmoži věnovali volbě nového vládce Jeruzaléma. V úvahu pro takovou funkci připadali pouze Raimond z Toulouse, Godefroy z Bouillonu, Robert Flanderský a Robert z Normandie. Robertové však dávali jasně najevo, že se hodlají vrátit zpět do Evropy, takže zbyli pouze Raimond a Godefroy.
Válečná rada nabídla korunu Raimondovi, jakožto staršímu z obou rivalů. Raimond po koruně toužil a v jeho prospěch hovořily zkušenosti, věk, bohatství, urozenost, i osobní přátelství se zemřelým legátem Adhémarem a papežem. Stihl si však znepřátelit většinu velmožů, Tankreda i oba Roberty, vytýkán mu byl přátelský postoj k Byzanci, nepříliš výrazné vojenské úspěchy jakož i to, že se zastával pravosti Svatého kopí a Petra Bartoloměje, což křižáci později prohlásili za podvod. Raimond věděl, že by si nikdy nedokázal zjednat náležitý respekt, a korunu proto se sebezapřením musel odmítnout s odůvodněním, že jediným králem Jeruzaléma může být jen Kristus. Doufal, že svým odmítnutím zabrání korunu přijmout i Godefroyovi, ale ten funkci se všemi pravomocemi přijal, nikoli však s plnou královskou hodností, ale jen s titulem Ochránce Svatého hrobu.Raimond zuřil a odmítl uznat Godefroyovu autoritu. Protože Raimond již od chvíle, kdy se mu vzdal Iftíchar ad-Daula, držel Davidovu věž, požadoval nyní Godefroy, aby mu byla citadela vydána. Raimond to odmítal učinit, čímž pohoršil i své stoupence, ale na nátlak velmožů ji předal albarskému biskupovi Petrovi z Narbonne. Biskup nechtěl spor ještě více rozdmýchávat a citadelu Godefroyovi vydal. Raimond nečekal, že by biskup Petr citadelu jen tak vydal a velmi ho to rozhořčilo. Podle kroniky Assises de Jérusalem:
Raimond s sebou odvedl i svou armádu a duchovní, čímž Provensálci ztratili vliv v Jeruzalémě a zvolení Arnoula de Rohes 1. srpna 1099 jeruzalémským patriarchou tak nestálo nic v cestě.
Egyptská armáda zatím na Jeruzalém nespěchala, vezír al-Afdal si byl jist svou převahou. Armáda se proto utábořila před Askalonem a čekala na fátimovské námořnictvo, které mělo egyptský postup podpořit. Godefroy volal z Jeruzaléma nazpět všechny křižácké velmože i s jejich armádami. Raimond, usazený v Jerichu, váhal, zda má uposlechnout, ale nakonec se 10. srpna s armádou připojil k ostatním, protože situace byla velmi vážná. Křižáci vytáhli proti vezírově armádě, s čímž Egypťané vůbec nepočítali. V sobotu 12. srpna křižáci vzali egyptský tábor útokem. Raimond velel pravému křídlu, které bylo nejblíže moři. Křižáci Egypťany rozprášili a flotilu i vezírem na palubě zahnali na útěk, přeživší egyptští vojáci však nalezli útočiště v Askalonu, který křižáci okamžitě oblehli.
Posádka Askalonu byla ochotná kapitulovat, ale jen Raimondovi, o kterém muslimové věděli, že nenechal zmasakrovat zajatce v Jeruzalémě. Raimond dal Egypťanům svou korouhev a ti ji vyvěsili nad hradbami. To vzbudilo hněv Godefroye a strhla se hádka. Godefroyova zpupnost pobouřila Roberta Flanderského i Roberta z Normandie, kteří okamžitě ukončili obléhání a odtáhli. Raimond obléhání též přerušil a obleženým vzkázal, že jim nemůže nic zaručit, ale povzbuzoval je v odporu a dodal, že samotní Godefroyovi Lotrinčané na město nestačí. Rozcházejí se pohledy na to, zda tento Raimondův krok interpretovat jako zradu nebo jako rytířský krok šlechtice, který nedokázal dostát svému slovu. Před Askalonem zůstal s Godefroyem jenom Tankred z Hauteville, ale ani s ním skutečně nedokázali Lotrinčané město dobýt a museli obléhání vzdát. Po odražení egyptské invaze se křižácká vojska rozpadla a první křížová výprava definitivně skončila.
Raimond od Askalonu táhl společně s oběma Roberty na sever, až dorazili k přístavnímu městu Latakia, které bránila byzantská posádka proti normanské armádě z Antiochie pod velením Bohemunda z Tarentu. Normany navíc z moře podporovalo pisánské námořnictvo vedené arcibiskupem Daimbertem z Pisy, novým papežským legátem. Raimond Bohemunda nesnášel a Robertové se obávali, že znepřátelí-li si Byzantince, nikdy se nedostanou zpět domů. Nechali si proto Daimberta předvolat a donutili ho flotilu stáhnout. Bohemund poté obléhání ukončil a stáhl se zpět do Antiochie. Byzantský guvernér se Raimondovi a Robertům cítil zavázán a za odměnu Robertu Flanderskému a Robertu z Normandie poskytl transport do Konstantinopole na byzantských lodích. Raimond se zatím v Latakii usadil jako vážený host byzantského guvernéra. Nad Latakií tak kromě byzantských zástav zavlál i prapor hraběte z Toulouse.Ovládnutím Latakie, ač byzantského města, položil Raimond základ svému vlastnímu panství na Východě. Později odcestoval do Konstantinopole, aby získal podporu byzantského císaře proti silnějšímu Bohemundovi. V Latakii zatím nechal posádku pod velením své ženy Elvíry, kdyby se Bohemund město pokusil znovu napadnout.
Počátkem roku 1100 upadl Bohemund z Tarentu do turecké léčky a byl uvězněn v anatolské Neocaesareji. V létě roku 1101 dorazily na Balkán posily z Evropy pro křižáky v Palestině. Mezi nově příchozími byl i Štěpán z Blois, hrabě Štěpán Burgundský a německý vojevůdce Konrád. Křižáci se v Konstantinopoli dostali do konfliktu s Alexiem, ale Raimond dokázal spor urovnat. Když se křižáci dozvěděli o Bohemundově zajetí, považovali za svou povinnost pokusit se antiochijského knížete osvobodit a nakonec se k výpravě připojil i Raimond z Toulouse. Výprava vytáhla v červnu 1101 a již 24. června dobyla tureckou Ankaru. Pak se výprava stočila na severovýchod, přičemž byla neustále napadána arménskými a tureckými oddíly. Lombarďané, kteří tvořili zadní voj, se rozprchli a zanechali bezbranné poutníky napospas nepřátelům. Raimond tak byl nucen nespolehlivé Italy nahradit svými provensálskými rytíři. K městu Amusia nedaleko Neocaesareje křižáci dorazili vyčerpaní a poblíž tábořily spojené armády Kilič Arslana, Ridvána z Aleppa a Danišmenda Moudrého.Němečtí křižáci muslimy brzy objevili a 5. srpna křižáci s Turky svedli bitvu. Bitva byla nerozhodná, ale když Lombarďané začali ustupovat, narušili bitevní řady a křižáci byli nuceni bojiště vyklidit; Raimond ustoupil až poslední. Po bitvě došlo k roztržce mezi křižáckými vůdci; Raimond a Štěpán z Blois navrhoval v noci ustoupit a výpravu tak odvolat, ale ostatní nepřesvědčil a byl sám obviněn z osobní nevraživosti vůči Bohemundovi. Raimond se tedy na ostatní přestal ohlížet, dal Provensálcům rozkaz sbalit tábor a v noci vyrazit zpět. Ostatní velitelé doufali, že Raimond svůj odchod nemyslí vážně, ale když ráno zjistili, že skutečně zmizel, začali oslabení Němci, Burgunďané, Francouzi a Lombarďané vyklízet tábor a pospíchali za Raimondem. Křižáci měli velké ztráty, Raimondovi a Štěpánovi z Blois se však podařilo v pořádku dostat až do byzantských teritorií na černomořském pobřeží, odkud se po moři vydali do Svaté země.
Když se roku 1102 Raimond po neúspěšné výpravě vylodil v Tarsu, aby se vydal po souši do Latakie, padl do zajetí Normanů z Antiochie. Antiochijský regent Tankred dal hraběte uvěznit v Antiochii pod záminkou zrady křesťanských zájmů, jež zapříčinila neúspěch v Anatolii. Na nátlak církve však Tankred musel ještě téhož roku Raimonda propustit, ale předtím se Raimond musel zavázat, že nebude podnikat nic proti Antiochijskému knížectví a že své Provensálce stáhne z Latakie a odejde na jih.Raimondovi zbylo pod velením jen několik stovek jihofrancouzských rytířů, přesto zaútočil na přístavní město Tortosa, které se mu s pomocí janovského loďstva podařilo dobýt. Dále podnikal útoky proti místním arabským emírům a roku 1103 oblehl nejvýznamnější pevnost v oblasti – Tripolis. Krátce poté Provensálce napadla armáda z Homsu, Damašku a Tripolisu, ale Raimondovi se podařilo útočníky odrazit a pozici křižáků udržet. Křižáci na Mount Pèlerin (latinizovaně Mons Peregrinus – Hora poutníků) proti městu postavili obléhací pevnůstku, kterou užívali jako základnu pro své obléhání. Z pevnůstky na Mount Pèlerin však nedokázali kontrolovat námořní cesty, které zůstaly pro Tripolis volné. Raimond při jednom útoku na hradby utrpěl vážné popáleniny, a na které 28. února 1105 ve své obléhací pevnůstce zemřel. Pohřben byl v Jeruzalémě.
V obléhání po Raimondově smrti pokračoval jeho příbuzný Vilém Jordan z Cerdagne, zatímco titulárně po Raimondovi měl nastoupit jeho nezletilý syn Alfons Jordan, který se narodil roku 1103 během obléhání Tripolisu. Roku 1108 do Palestiny s posilami připlul Raimondův dospělý nemanželský syn Bernard, který s pomocí z Jeruzaléma, Antiochie, Edessy i janovského námořnictva Tripolis následujícího roku dobyl. Tripolis se tak stal hlavním městem nového křižáckého státu Tripolské hrabství, které bylo formálně vazalem jeruzalémského krále a na jehož trůn usedl Bernard z Toulouse.
Raimond se netěšil přízni severofrancouzských ani normanských kronikářů. Ti Raimondovi vytýkali ješitnost, vládychtivost a hrabivost. Své kroniky proto psali ve prospěch svých pánů a většinou v neprospěch Raimonda z Toulouse, kterého líčili jako neschopného vojevůdce. To pak dokázalo ovlivnit dokonce i některé práce moderních historiků.Jedinou kronikou sepsanou v průběhu první křížové výpravy z pohledu Provensálců byla Historia Francorum qui ceperunt Iherusalem sepsaná Raimondovým kaplanem Raimondem z Aguilers.
BALDWIN, Marshall W., a kol. A History of the Crusades. Vol. 1, The first hundred years. Madison: University of Wisconsin Press, 1969. 707 s. Dostupné online. (anglicky) 
BARBER, Malcolm; BATE, Keith. Letters from the East : crusaders, pilgrims and settlers in the 12th-13th centuries. 1. vyd. Farnham: Ashgate Publishing, 2010. 188 s. ISBN 978-0-7546-6356-0. (anglicky) 
BRIDGE, Antony. Křížové výpravy. Praha: Academia, 1995. 228 s. ISBN 80-200-0512-9. 
DÉJEAN, Jean-Luc. Les comtes de Toulouse : 1050 - 1250. Paris: Fayard, 1988. 414 s. ISBN 2-213-02188-0. (francouzsky) 
DESCHAMPS, Paul. Raymond de Saint-Gilles et sa sepulture au chateau de Tripoli (Liban). In: LABANDE, Edmond-René, a kol. Études de civilisation médiévale (IXe-XIIe siècles) : mélanges offerts à Edmond-René Labande. Poitiers: Centre d'études supérieures de civilisation médievale, 1974. S. 209-216. (francouzsky)
HROCHOVÁ, Věra; HROCH, Miroslav. Křižáci ve svaté zemi. 2. vyd. Praha: Mladá fronta, 1996. 289 s. ISBN 80-204-0621-2. 
HROCHOVÁ, Věra. Křížové výpravy ve světle soudobých kronik. Praha: Státní pedagogické nakladatelství, 1982. 255 s. 
KOMNÉNA, Anna. Paměti byzantské princezny. Praha: Odeon, 1996. 565 s. ISBN 80-207-0527-9. 
KOVAŘÍK, Jiří. Meč a kříž : (1066-1214) : rytířské bitvy a osudy I. Praha: Mladá fronta, 2005. 278 s. ISBN 80-204-1289-1. 
NICOLLE, David. První křížová výprava 1096-99 : dobytí Svaté země. Praha: Grada, 2007. 96 s. ISBN 978-80-247-1896-5. 
RUNCIMAN, Steven. A history of the Crusades. vol. 1, The first Crusades and the foundation of the Kingdom of Jerusalem. Cambridge: Cambridge University Press, 1999. 376 s. ISBN 0-521-06161-X. (anglicky) 
SMAIL, Raymond Charles. Crusading Warfare (1097-1193). New York: Barnes & Noble Books, 1956. 272 s. ISBN 1-56619-769-4. (anglicky) 
TATE, Georges. Křižáci v Orientu. Praha: Slovart, 1996. 192 s. ISBN 80-85871-15-7. 
TYERMAN, Christopher. Svaté války : dějiny křížových výprav. Praha: Nakladatelství Lidové noviny, 2012. 926 s. ISBN 978-80-7422-091-3.
