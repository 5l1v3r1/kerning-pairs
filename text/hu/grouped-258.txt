
A Scott Pilgrim a világ ellen (Scott Pilgrim vs. The World) 2010-ben bemutatott amerikai-angol-japán-kanadai fantasy vígjáték Edgar Wright rendezésében és a címszereplőt megformázó Michael Cera főszereplésével.
A címszereplő Scott Pilgrim egy teljesen átlagos srác. Aki szeret zenélni, és ennek megfelelően egy rockbandában játszik. Másik jellemző vonása, hogy gyakran cserélgeti barátnőit, míg egyik nap meg nem találja az igazit. A gondot, mely a későbbiekben a cselekmény gerincét jelenti nem a szerelmi kapcsolat kialakítása jelenti. Ahhoz szerelmük beteljesedhessen Scottnak le kell győznie a lány hét expasiját akik különlegesebbnél különlegesebb képességekkel rendelkeznek. Végül számos erőfeszítésének köszönhetően sikerül legyőznie ellenfeleit, ő és Ramona szerelme végre beteljesedhet.

Sebastian Vettel (Heppenheim, Németország, 1987. július 3. –) német autóversenyző, négyszeres Formula–1 világbajnok. Pályafutását 2006-ban a BMW Saubernél kezdte, jelenleg a Ferrari Formula–1-es csapat tagja. 2008-ban az olasz nagydíjon a pole pozíció megszerzésével a legfiatalabb időmérő-győztes, és a nagydíj megnyerésével pedig a Formula–1 minden idők legfiatalabb futamgyőztese lett, egészen a 2016-os spanyol nagydíjig, amikor is Max Verstappen elvette a rekordját. 2015-re átigazolt a Ferrarihoz.
Vettel hétéves kora óta aktív a motorsportban. Első sikerét 1995-ben, nyolcévesen gokarttal szerezte, tizenöt éves koráig különböző bajnokságokat nyert meg, 2001-ben junior Európa-bajnok lett. 2003-ban váltott Formula-autókra, és a német BMW-kupa pontversenyében a második helyezést érte el. 2004-ben a Mücke Motorsport csapat pilótájaként úgy szerzett óriási fölénnyel bajnoki címet az együléses BMW-bajnokságban, hogy a húsz versenyből mind a hússzor dobogóra állhatott, és csak kétszer nem a legmagasabb fokára. 2005-ben a Formula–3 Euroszériában az ötödik helyen végzett, ahol ötször annyi pontot szerzett, mint csapattársa, de futamot nem tudott nyerni. Ez nagyban köszönhető volt Lewis Hamilton dominanciájának, aki akkoriban szintén ott versenyzett. Ennek ellenére Vettel lett az év újonca cím birtokosa. Ugyanebben a szériában 2006-ban a második helyen végzett.
A 2006-os török nagydíj pénteki szabadedzésén, a BMW Sauber tesztpilótájaként debütált a Formula–1-ben, miután elődje, Robert Kubica az isztambuli futamon állandó versenyzőként indulhatott. Az edzés legjobb idejét is ő tudhatta magáénak, méghozzá úgy, hogy ő volt a legfiatalabb pilóta, aki eddig Formula–1-es hétvégeken részt vett. Szintén ezen a tesztnapon, első köre megkezdése előtt, karrierje kilencedik másodpercében megbüntették, ugyanis a megengedettnél gyorsabban hajtott a boxutcából kifelé. A soron következő, olasz nagydíj tesztnapján szintén az első helyen végzett. A szezon hátralévő futamai előtt megrendezett szabadedzéseken is a BMW tesztpilótájaként róhatta a köröket.
A szezon első két futama előtti szabadedzéseket tesztpilótaként töltötte, majd nyár elején, Kubicának a kanadai nagydíjon történt súlyos balesete miatt – mivel őt nem engedték részt venni az egy héttel később rendezett amerikai nagydíjon – a BMW Sauber vezetősége a fiatal német pilóta mellett tette le voksát, hogy helyettesítse Kubicát. A versenyt a hetedik helyről kezdhette meg, és rögtön felállított egy F1-es rekordot első versenyén. Mivel 8.-ként ért célba 19 évesen és 349 naposan, ő lett a száguldó cirkusz legfiatalabb pontszerzője.
Sebastian Vettel 2007. július 31-én leszerződött a Toro Rosso csapathoz, s az eltanácsolt Scott Speed helyett indulhatott a magyar nagydíjon, és a 16. pozícióban végzett. A verseny után csapata bejelentette, hogy a következő szezont is a Toro Rossónál fogja tölteni. alongside Sébastien Bourdais.
A legemlékezetesebbet a japán nagydíjon mutatta, ahol szakadó esőben dobogós helyen hajtott, amikor az utolsó körökben egy versenybaleset miatt kiállni kényszerült. A következő, kínai nagydíjon élete addigi legjobb eredményét érte el, negyedik lett. A világbajnokságon – hat ponttal – a tizennegyedik helyen végzett.
Az idénynyitón rajtbaleset áldozata lett, Malajziában motorhiba miatt esett ki. A bahreini-és a spanyol nagydíjon, akárcsak az első futamon, nem jutott túl az első körön. Mindkét ütközésben vétlen volt. Az első négy futamon kiesett, a török nagydíjat sikerült befejeznie, de csak az utolsó, tizenhetedik helyen, körhátrányban. Az esős monacói nagydíjon nagyszerű versenyzéssel, az utolsó helyről indulva ötödikként végzett, megszerezve ezzel első 2008-as pontjait.
A sok biztonsági autós szakasz miatt kaotikus kanadai nagydíjon a boxból rajtolva a nyolcadik helyen ért célba, utolsó pontszerzőként. Franciaországban 12.-ként indult és ért is célba. A brit nagydíj időmérőjén a 8. helyet érte el. A versenyen esett, de nem tudott Monacóhoz hasonló teljesítményt produkálni, mert már az első körben kiesett a Coultharddal való ütközés miatt.
2008. július 17-én bejelentették a német nagydíjon, hogy Vettel 2009-ben a Red Bull Racinggel versenyez majd.
A versenyen a 9. helyről rajtolt, végig pontszerző helyen vagy ahhoz közel haladt, és végül a 8. lett.
A magyar nagydíjon a 11. helyről rajtolt, majd autója túlmelegedett, és feladni kényszerült a küzdelmet.
Az európai nagydíj időmérő edzésének második etapjában szenzációs kört futott, 1:37.842-es ideje a hétvége legjobb ideje volt. Az időmérő harmadik szakaszában már nem sikerült megismételnie ezt, de így is a hatodik helyre kvalifikálta magát, és itt is ért célba.
A belga nagydíjon a 10. helyről rajtolva egy nem túl sikeres rajttal visszaesett a 12. helyre, majd jó és eredményes taktikával egészen az 5. helyig jutott.
Az olasz nagydíj időmérő edzésén hatalmas eső fogadta a mezőnyt, ahol Vettel megszerezte élete első Formula–1-es pole-pozícióját. Ezzel ő lett a sportág történetének legfiatalabb pole pozíciót elérő versenyzője. A futamon a mezőny a biztonsági autó mögül rajtolt el, és a biztonsági autó a második kör végéig kinn is maradt. Amikor végre elindultak, Vettel megtartotta első helyét, és Kovalainennel szemben növelni is tudta előnyét. A versenyt végül – végig vezetve – több mint 10 másodperces előnnyel nyerte, ezzel a Formula–1 történetének legfiatalabb futamgyőztese lett, 21 évesen és 73 naposan. A világbajnoki pontversenyben győzelmével feljött a 12.-ről a 9. helyre.
Az első éjszakai futamon, Szingapúrban Vettel a 7. legjobb időt autózta, de az előtte végző Nick Heidfeldet megbüntették, így végül a 6. helyről várhatta a futamot.
A rajtnál rögtön egy helyet javított. A verseny során kétszer is pályára küldték a biztonsági autót, de Vettel és a csapat a káoszban is megőrizték hidegvérüket. A boxkiállások után a 7. helyig csúszott vissza, de először Trulli, majd Räikkönen is kiállni kényszerült előle, így végül az 5. helyen ért célba, értékes pontokat szerezve ezzel.
A japán nagydíj pénteki szabadedzésén kisebb hidraulikus problémákkal küszködött a csapat. A szombati időmérő edzésen a 9. rajthelyet sikerült megszereznie, mögüle csapattársa, Sébastien Bourdais indult. A versenyen a 7. helyen ért célba, Bourdais mögött, megelőzve a bokszutca-áthajtásos büntetést kapott Felipe Massát. Bourdais azonban a verseny után 25 másodperces időbüntetést kapott, mellyel Vettel 1 helyet előrelépett, így a világbajnokságban megtartotta 8. helyét.
A kínai nagydíj időmérő edzésén a 8. helyet szerezte meg, ám Nick Heidfeldet megbüntették, Coulthard feltartása miatt három pozíciós rajtbüntetést kapott, Mark Webbert pedig motorcsere miatt 10 rajthellyel hátrébb sorolták, így Vettel 2 helyet előrébb ugorva a hatodik helyről rajtolhatott.
A rajtnál egy helyet veszített, eközben Sebastien Bourdais összeütközött Trullival, aki emiatt feladni kényszerült a versenyt. Így szinte biztossá vált, hogy az összetett pontversenyben Vettel növelni tudja előnyét Trullival szemben.
Ám az első boxkiállás rosszul sikerült, így értékes pozíciókat veszített. A versenyt végül a 9. helyen fejezte be, így Trullihoz hasonlóan neki sem sikerült pontokat szereznie, így maradt a pontegyenlőség a két pilóta között.
A szezonzáró brazil nagydíj időmérő edzésén a 7. helyet szerezte meg. Közvetlen riválisa a vb pontversenyben, Jarno Trulli eközben a 2. helyre kvalifikálta magát.
Vasárnap, a rajt előtt pár perccel zuhogni kezdett az eső, így a verseny kezdetét 10 perccel elhalasztották. Vettel a vizes pályán jól rajtolt, megelőzte Alonsót és Kovalainent is, aki Hamiltont próbálta hátulról védeni. Az első boxkiállások után Vettel egészen a második helyig jött föl, és tartani is tudta a lépést az élen haladó Massával. Vettel viszont eggyel több kiállásos taktikán volt, így a verseny vége felé az 5. helyen, Hamilton mögött autózott, amikor az eső ismét eleredt. A versenyzők kijöttek a boxba esőgumikért, kivéve Timo Glockot. Így a kiállások után Vettel a 6. helyen haladt, és látványosan gyorsabb volt az előtte haladó Hamiltonnál. Két körrel a verseny leintése előtt meg is előzte, elvéve tőle a világbajnoki címet jelentő ötödik helyet. Hamilton képtelen volt visszaelőzni Vettelt. Eközben a száraz pályára alkalmas gumikkal versenyző Glock egyre nehezebben tudta irányítani autóját, így Vettelék az utolsó kör utolsó kanyarjában utolérték őt és meg is előzték. Vettel ezzel a negyedik helyet szerezte meg és nyolcadik lett az egyéni pontversenyben, míg Hamilton megszerezte a világbajnoki címet érő ötödik helyet.
Vettel 2009-re a Red Bull Racing-hez igazolt, ahol a pályafutását befejező David Coulthard helyét töltötte be, csapattársa pedig Mark Webber lett.
Az RB5 kódnevet viselő autó meglehetősen jól sikerült, de ennek ellenére Sebastiannak az első két versenyt nem sikerült befejeznie.
Az ausztrál nagydíjon az utolsó körökben összeütközött Robert Kubicával, majd a falnak csapta autóját, ettől kiszakadt a bal első kerék. Ekkor pályára küldték a biztonsági autót. Sebastian úgy gondolta, hogy így talán teljesíteni tudja a hátra lévő néhány kört, azonban mivel 3 keréken igen lassú volt, ezért inkább feladta a futamot. A Kubicával való ütközése miatt pedig a következő versenyre 10 helyes rajtbüntetéssel sújtották.
A rajtbüntetés miatt nem túl nagy reményekkel utazott a maláj nagydíjra. A futam közben leszakadt az ég, így Sebastian esélyei a pontszerzésre megnőttek. Az eső egyre jobban esett, autóján pedig intermediate gumik voltak. Az egyik kanyarban annyi víz gyűlt össze, amennyit a kopott gumik már nem bírtak kiszorítani, így autója felúszott, és megpördült, majd a lefulladást gátló automatika nem lépett működésbe, és autója lefulladt.
A kínai nagydíjon ismét eső fogadta a mezőnyt. Itt Vettel végig magabiztosan vezette a versenyt, és rajt cél győzelmet aratott. Ezzel megszerezte csapata első győzelmét, ami ráadásul egyből kettős győzelem lett, ugyanis csapattársa, Mark Webber a második helyen ért célba.
A Bahreini és spanyol nagydíjon is esélye volt a győzelemért harcolni, ám mindkét alkalommal beragadt Felipe Massa mögé, aki a rajtnál a KERS-nek köszönhetően meg tudta előzni őt. A spanyol nagydíj érdekessége volt, hogy néhány körrel a vége előtt Massával közölték, hogy amennyiben nem vesz vissza, nem lesz elég üzemanyaga a verseny végéig. Így kénytelen volt elengedni Sebastiant, aki ezek után az utolsó néhány körben körönként 2 másodperccel futott jobb köröket, mint bárki a mezőnyben.
A monacói nagydíjra nem utaztak nagy reményekkel, a csapatfőnök, Christian Horner szerint sem feküdt a pálya az RB5-ös konstrukciónak, és ezen az sem segít, hogy a gyárból megkapták a dupla diffúzort. Sebastian a lágyabb keverékű gumikkal rajtolt, amik azonban nem bírták sokáig, és ketten is megelőzték. A boxkiállása után néhány körrel elfékezte magát a Sainte Devote kanyarban, és falnak csapta a versenygépét.
Május 31-én Sebastian Olaszországban egy díjátadó ünnepség keretein belül átvehette a Lorenzo Bandini trófeát, amit még a 2008-as olasz nagydíj-on nyújtott teljesítményéért kapott.
A török nagydíjon pole-pozícióból vágott neki a futamnak. Bár az első kanyarban elsőként fordult, ezután hibázott és Button megelőzte.
A 3 kiállásos taktikát folytatva a 2. helyért harcolt még az utolsó 5 körben is, amikor a csapat lassításra intette, így a 3. helyen fejezte be a versenyt.
A brit nagydíjtól kezdve megváltoztak az erőviszonyok a Red Bull és Brawn GP között, Vettelé lett a pole Barrichello és Webber előtt. A rajt után vezetését megtartva gyorsan növelte előnyét, míg csapattársa a Brawnt megelőzve a második helyre jött fel, így a Red Bull második kettős győzelmét aratta. A pontversenyt vezető Button csak a 6. lett és az elkövetkező versenyeken is csak a pontszerző helyek végén ért célba.
A német nagydíjon Mark Webber a pole-ból indulva, áthajtásos büntetésének ellenére is győzött, míg Vettel a 4. helyről indulva második lett. Az első két helyen végző Red Bullok mögött Button és Barrichello csak az 5. és 6. helyen ért célba.A Hungaroringen a német a 2. helyről indult, de felfüggesztési hiba miatt kiesett, míg Webber harmadik lett.Valenciában az első boxkiállásoknál a tankolócső hibája miatt még egyszer ki kellett állnia üzemanyagért, így az 5. pozícióból a 15.-re esett vissza, majd a szombati szabadedzéshez hasonlóan ismét elfüstölt a Renault-motor autójában.
Belgiumban csak a 8. helyről indult, de a verseny végére a harmadik helyre ért fel, míg riválisai közül csak Barrichello szerzett pontot (7. hellyel).
Az olasz nagydíjon egyik Red Bull sem tudott jól szerepelni: Vettel a 9. helyről indult csapattársa előtt, majd a futamon az utolsó pontszerző 8. helyen ért célba, miután Hamilton hibázott az utolsó körben. A Brawn GP hosszú idő után ismét kettős győzelmet aratott Barrichello-Button sorrendben.
A szingapúri nagydíjon a második helyről indulva jó esélye volt a futamgyőzelemre, de a rajtnál Nico Rosberg megelőzte, majd a bokszutca-áthajtásos büntetést kapott, mivel egyik kiállásánál túllépte a maximális bokszutcai sebességet. Vettel így a dobogóra sem tudott felállni, 4. lett. Csapattársa, aki 4. versenye óta nem szerzett pontot, elveszítette esélyét a világbajnoki címre.
Japánban Vettel az élről indulva magabiztosan győzött, matematikai esélyét megtartva a világbajnoki címre: hátrányát 25 pontról 16-ra csökkentette a pontversenyt vezető Buttonnal szemben.A brazil nagydíj Sebastian számára nem kezdődött jól, ugyanis az esős időmérőn csak a 16. helyen végzett. A futamon a 15. helyről indulhatott, ugyanis az előle induló Liuzzi váltócsere miatt 5 rajthelyes büntetést kapott. A versenyen szenzációs vezetéssel, és jó boxstratégiával egészen a 4. helyig jutott. Világbajnok ugyan már nem lehet, de ezzel a negyedik hellyel előrelépett a VB pontverseny második helyére.
Az első abu-dzabi nagydíj időmérő edzésén Sebastian a második helyet szerezte meg, míg legfőbb riválisa, Rubens Barrichello csak a negyedik helyet. A versenyen a rajt jól sikerült, és bár az élről induló Hamiltont nem sikerült megelőznie, tartani tudta vele a lépést. Az első boxkiállás alkalmával sikerült is megelőznie, és innentől kezdve végig vezette a versenyt. Így a vb-pontversenyben megszerezte a második helyet.
Az évadnyitó bahreini nagydíjon megszerezte a pole-pozíciót. A versenyt a táv kétharmadáig vezette, azonban motorhiba miatt visszaesett a 4. helyre és végül így is zárt. A futamot Fernando Alonso nyerte.
Az ausztrál nagydíjon újra megszerezte a pole-pozíciót. A rajtot jól kapta el, majd a 26. körig vezetett amikor kicsúszott és kiesett. A futamot Jenson Button nyerte.
Ezután jött a maláj nagydíj a kvalifikáción az esős körülmények között a 3. helyet sikerült megszereznie míg csapattársa Mark Webber a pole pozícióból indult. A rajt nagyon jól sikerült a németnek, az első kanyarban átvette a vezetést, majd a futamot végig vezetve megnyerte.A kínai nagydíjon ismét a pole pozícióból indult. Azonban a rajtnál Alonso és Webber is megelőzte, majd elkezdett esni az eső, a bokszutcában Webber kerékcseréjét elrontották és így feltartották az érkező Vettelt. A német a 6. helyig tudott felzárkózni, a futamot Button nyerte.
A spanyol nagydíjon a 2. rajtkockát sikerült megszereznie, csapattársa mögött. A rajtja jól sikerült, azonban Webbert nem tudta megelőzni. Néhány körrel a leintés előtt a 2. helyről fékhiba miatt visszaesett a 4. helyre. Az ekkor második helyen autózó Lewis Hamilton defektet kapott és nekicsapódott a gumifalnak így Vettel végül a 3. helyen zárta futamot míg csapattársa győzött.
A monacói nagydíjon a csapattársa ismét a pole-pozíciót szerezte meg az időmérőn míg Vettel csak a harmadikat. A rajtnál Vettel megelőzte a 2. pozícióból induló Robert Kubicát. Végül a futamot a második helyen zárta Webber mögött. Ekkor Vettel és Webber 78-78 ponttal vezette a világbajnokságot, de Webberé volt az előkelőbb pozíció több futamgyőzelme lévén.
Ezután jött a Red Bull számára drámai török nagydíj. Webber ismét a pole pozícióból indulhatott, míg Vettel a 3. helyről. A rajtnál Vettel megelőzte Lewis Hamiltont, de a brit később visszaelőzte. A boxkiállásnál Vettel végül megelőzte Hamiltont. A versenyt ekkor a két Red Bull vezette Webberrel az élen. Vettel egyre közelebb került csapattársához, míg 40. körben megpróbálta megelőzni. Még nem sikerült teljesen körbeautóznia, amikor Vettel elkezdett az ideális ívre húzódni így összeütköztek. Vettel kiesett, Webber továbbhaladt és harmadik lett.
A kanadai nagydíjon a kvalifikáción először fordult elő, hogy nem a Red Bull egyik versenyzője indult az élről. Hamiltoné lett a pole, de ő Vettelékkel ellentétben lágy keverékű gumikon ment Q3-ban. Vettel a második helyről indulva (Webber öthelyes rajtbüntetése miatt) a futamon 4. lett csapattársa előtt. A versenyt a két McLaren nyerte Hamiltonnal az élen.
Az európai nagydíjon megnyerte a kvalifikációt Webber előtt. Vettel a rajtnál megtartotta az első helyét. Webber a 9. körben balesetet szenvedett (összeért Kovalainen hátsó kerekével) a pálya egyik leggyorsabb részén. A baleset miatt beküldték a biztonsági autó-t, a mezőny megkeveredett, de Vettel az élen maradt. Lewis Hamilton aki ekkor 2. volt bokszutca áthajtásos büntetést kapott a biztonsági autó alatt történő előzésért. Így Vettel simán nyerte versenyt Hamilton és a másik McLaren előtt.
Aztán jött a Brit nagydíj. Vettel a kvalifikáción megszerezte a pole pozíciót míg mögötte csapattársa majd Alonso végzett. A rajt nem sikerült jól ugyanis Webber lerajtolta és ráadásul defektet kapott és visszaesett az utolsó helyre. Végül a 7. helyre sikerült felzárkóznia. A futamot Mark Webber nyerte.
A Német nagydíj időmérőjén mindössze 2 ezredmásodperccel szerezte meg a pole-pozíciót Fernando Alonso előtt. Vettel elrontotta a rajtot és míg Alonso a megelőzésével foglalkozott, Massa mindkettőjüket lehagyta. A két Ferrari vezetett, majd Massa a csapat utasítására átadta a vezető helyet Alonsónak. A futamot Alonso-Massa-Vettel sorrendben intették le. Mivel a csapatutasítás tilos, a Ferrarit 100.000 amerikai dolláros büntetésben részesítették, majd továbbították az ügyet a Motorsport Világtanács felé, ahol megúszták a további szankciókat.
Utána a Magyar nagydíj következett. Vettel megszerezte a pole-t és meg is tartotta a rajtnál helyezését. Azonban a biztonsági autós szakasznál túlságosan leszakadt az élen haladótól ezért bokszutca áthajtásos büntetést kapott végül 3. lett. A futamot csapattársa nyerte.
A Belga nagydíjon a váltakozó időjárás miatt az időmérőn csak 4. lett míg csapattársa megszerezte a pole-pozíciót. A rajt már csepergő esőben szárazpályás gumikon történt ahol Webber beragadt, így a német 3. lehetett, de Button lerajtolta az első körben. A 16. körben a Blanchimontból kijövet a buszmegálló sikánban a belső íven akart elmenni elmenni Button mellett azonban nem fért be mellé, balra rántotta kormányt, hogy elkerülje az ütközést, azonban ez nem sikerült neki mivel ekkor már féktávon voltak. Autója keresztbe állt és belecsúszott a Buttonba, aki emiatt kiállni kényszerült. Vettelnek csak az első légterelője sérült, a boxba hajtott, így folytatni tudta a versenyt. Később bokszutca áthajtásos büntetést kapott a baleset miatt és így végül visszaesett a 12. helyre. Ekkor még volt esélye néhány pontra azonban Adrian Sutil előzésekor letörte a Force India első légterelőjét és defektet kapott, végül 15. lett.
Ezután jött az Olasz nagydíj, amin egyáltalán nem volt versenyképes a Red Bull. Vettel az időmérőn 6. lett míg csapattársa 4., de a futamon zseniális boxtaktikával 4. helyre jött fel míg Webber 6. lett. A versenyt Fernando Alonso nyerte.
A szingapúri nagydíjon a második helyről indulhatott csak Alonso mögül, mivel megcsúszott a gyors körén. A versenyen tudta tartani a tempót Alonsóval az utolsó körben néhány pillanatig úgy tűnt, hogy megpróbálhatja megelőzni, de a hátrányuk miatt a világbajnokságot tartották a legfontosabbnak és nem kockáztattak.
Japánban a szakadó eső miatt vasárnapra halasztott időmérőn Vettelé lett a pole. A rajtnál simán eljött és végig vezetve megnyerte a versenyt Mark Webber és Alonso előtt. Ekkor 14 pont volt a hátránya a világbajnokságban Webber előtt és Alonsóval volt pontegyenlőségben.
Ezután jött a koreai nagydíj. A kvalifikáción megszerezte a pole-pozíciót Webber és Alonso előtt. A mezőny az erős eső miatt a biztonsági autó mögül rajtolt, majd a versenyt a 3. körben az egyre hevesebben szakadó eső és a látási viszonyok miatt piros zászlóval megállították. A verseny egy órán keresztül állt majd még 14 körig a biztonsági autó mögött folytatódott. Amikor a 17. kör után elengedték a mezőnyt. A Red Bullnak ott kezdődött a dráma amikor Webber 19. körben a falnak csapta az autóját és kiesett azonban a pályára visszapördülő autó magával rántott Rosberget is. Vettelnek ekkor hatalmas lehetőség nyílt meg a világbajnoki cím megszerzésére. Vettel a 46. körig vezette a versenyt de ekkor motorja meghibásodott és kiesett.
Ekkor úgy tűnt, Vettel elvesztette reális esélyeit a világbajnoki cím megszerzésére, mivel Alonso győzött. A spanyol vezette a világbajnokságot 11 ponttal Webber és Hamilton előtt, Vettel ekkor már 25 pontra volt az tőle.
A brazil nagydíj időmérése esős körülmények között zajlott, nagy meglepetésre a Q3-ban a felszáradó pályán Nico Hülkenberg szerezte meg a pole-pozíciót Vettel és Webber előtt. A verseny már száraz pályán zajlott, Vettel simán lerajtolta Hülkenberget, majd végig vezetve megnyerte a futamot Webber és Alonso előtt. Alonso ekkor még mindig vezette világbajnokságot 8 ponttal második Webber, és 15 ponttal a harmadik Vettel előtt.
Az évadzáró abu-dzabi nagydíjon megszerezte a pole pozíciót Hamilton és Fernando Alonso előtt, míg csapattársa csak az ötödik lett. Vettel a rajtnál megtartotta az első helyét, míg Button lerajtolta Alonsót. Mikor elkezdtek kopni a gumik, Webbert behívták a boxba, majd Alonso is így tett, attól félve hogy Webber megelőzni. Végül beragadtak Nico Rosberg és Vitalij Petrov mögé akik az első kör végén kereket cseréltek (biztonsági autó fázis alatt). Vettelék kiautóztak annyi előnyt, hogy visszajöjjenek Petrovék elé a kerékcsere után, azonban Robert Kubicának is sikerült Alonso elé visszajönnie. A spanyol nem tudott feljönni a negyedik helyre, ahogy Webber sem tudott előrelépni, így a futamgyőztes Vettel (Alonso csak 7. lett) 4 pont előnnyel megnyerte a világbajnokságot Alonso és 14 ponttal Webber előtt.
A bahreini nagydíjat politikai okok miatt elhalasztották, így az évadnyitó futam az ausztrál nagydíj lett. Vettel az időmérőn a körrekordot futva, 8 tized másodpercet verve a második Hamiltonra megszerezte a pole-pozíciót. Végül végig vezetve megnyerte a futamot is több mint 20 másodperccel Hamilton előtt, meglepetésre a harmadik az orosz Vitalij Petrov lett. Vettel előnye természetesen ekkor 7 pont volt
A következő futam a maláj nagydíj volt. Itt már szorosabb küzdelemben, de megszerezte a pole pozíciót. Ismét Hamilton lett a második csak most már csak 1 tized másodperc hátrányban. A futamon nem történt semmi különleges, Vettel könnyedén nyerte a versenyt Jenson Button és Nick Heidfeld előtt. Hamilton csak a nyolcadik lett. A német ekkor már ekkor magabiztosan, 24 pontos előnnyel vezette a bajnokságot.
Az ezt követő futamon a kínai nagydíjon ismét hatalmas előnnyel megszerezte a pole-pozíciót. A futamon elrontotta a rajtot és visszaesett a harmadik helyre. Ekkor a két McLaren vezette a versenyt, Sebastian a harmadik volt. Vettel az első boxkiállás után átugrotta a két McLarent, de Rosberg aki két körrel korábban kiállt a boxba az élre állt. Ezért a kétkiállásos taktika mellett döntött és bár az élre állt, Hamilton 4 körrel a verseny vége előtt megelőzte és megnyerte a versenyt, Vettel második lett.
A török nagydíjon negyedszerre is megszerezte a pole-pozíciót. A futamot Vettel ismét megnyerte. Először született az évben Red Bull kettős győzelem (Webber lett a második és Alonso a harmadik).
A következő verseny a spanyol nagydíj volt. Az időmérőn először tudták megverni Vettelt, aki második lett, a pole pozíciót Webberé szerezte. Másnap Vettel lerajtolta a csapattársát de eközben Alonso a negyedik helyről az élre állt. A spanyol azonban nem választott jó boxstratégiát, csak körhátrányban, az ötödik helyen ért célba. Vettel autójában a verseny utolsó köreiben nem működött a KERS, de Hamilton pozícióját megvédte Hamiltontól és megnyerte a versenyt.
A monacói nagydíjon ötödszörre szerezte meg a pole pozíciót. A rajt után megtartotta vezető pozíciót, de elrontották a boxkiállását és visszaesett a második helyre. A 33. körben Massa kiesett és a baleset miatt beküldték a biztonsági autót. Vettel nem jött be gumiért és így az élre állt. Úgy döntött, megpróbál végig menni egy kiálláson. Az utolsó körökre nagyon elhasználódtak a gumijai, azonban a 68. körben tömegbaleset történt. A pályára érkező mentő miatt a 72. körben piros zászlóval megállították a versenyt ami viszont azt jelentette, hogy Vettel időveszteség nélkül gumit cserélhet. Vettel a hátralévő hat kört már végig vezette az új gumiknak köszönhetően és megnyerte a versenyt.
Következett a kanadai nagydíj. Vettel az időmérőn ismét megszerezte a pole-pozíciót. A verseny csak a Safety ar mögül rajtolhatott el az ekkor szemerkélő esőben. A verseny a 4. körben kezdődött el lényegében. A 20. körben sokkal hevesebben kezdett el szakadni az eső mint eddig. Annyira, hogy be kellett küldeni ismét a biztonsági autót. A 25. körben az egyre hevesebben szakadó eső és a látási viszonyok miatt piros zászlóval megállították a futamot, csak 2 óra múlva indították újra. Heidfeld balesete miatt ismét be kellett küldeni a biztonsági autót így Button és Webber felzárkózott Vettelre és a mögötte haladó Schumacherre. Miközben Webberék megelőzték Schumachert Button feljött a második helyre és elindult Vettel után, akit az utolsó körben utol is ért. Vettel a 7-es kanyarban megcsúszott és Button elment mellette, így második lett a német.
Az európai nagydíjon ismét megszerezte a pole-pozíciót, majd rajt-cél győzelmet aratva megnyerte a versenyt Alonso és Webber előtt. Vettel előnye ekkor már 77 pont volt.
Következett a brit nagydíj. A Q3-ban az első körök után Webber állt az élre amikor elkezdett szakadni az eső, ezzel gyakorlatilag eldőlt az időmérő edzés. Másnap a verseny vizes pályán kezdődött. Vettel lerajtolta Webbert és az élre állt, azonban elrontották az egyik boxkiállását így végül Alonso állt az élre, aki meg is nyerte a versenyt. Vettel a második lett míg Webber a harmadik.
Vettel hazai futamán, a német nagydíj kvalifikációján "csak" a harmadik lett az első Webber lett. Nem sokkal a rajt után megpördült és visszaesett az ötödik helyre. Ebben a pozícióban maradt az utolsó körig amikor a boxkiállásánál megelőzte Massát és feljött a negyedik helyre. Ez volt az eddigi legrosszabb helyezése ebben az évben.
Majd jött a magyar nagydíj, ahol Ismét övé lett a pole. A futam ismét esős körülmények között zajlott. Vettel visszaesett a harmadik helyre, de a második Hamiltont megbüntették veszélyes manőver miatt, így a német a második helyen ért célba.
A belga nagydíjon, a változékony körülmények között zajló időmérőn megszerezte a pole pozíciót, majd a futamon elsőként ért célba Webber és Button előtt.
Az előzetes számítások szerint a monzai gyors pálya nem feküdt a Red Bullnak, azonban Vettel gyakorlatilag 450 ezredmásodperccel verte a második helyezett Hamiltont. A rajt után Alonso az élre állt, majd a rajt után történt baleset miatt beküldték néhány körre a biztonsági autót. Vettel az ez utáni első körben megelőzte Alonsót, innentől végig vezetve nyerte a versenyt győzött.
A szingapúri nagydíjon ismét megszerezte a pole-t. Másnap simán elrajtolt és vezette a versenyt. 6 körrel a futam vége előtt a második Button elkezdett felzárkózni rá, de nem tudta megelőzni a németet, aki újabb győzelmével egy pont híján bebiztosította bajnoki címét.
A következő futam a japán nagydíj volt. Az időmérőn mindössze 9 ezredmásodperc előnnyel szerezte meg a pole-pozíciót Button előtt. A futamon a rajtnál meg tudta tartani az első helyet, azonban a második kiállásánál rossz volt a kivezető köre, így Button elment mellette, a harmadik kiállásnál pedig forgalomba került, így Alonso is megelőzte. A versenyt Button nyerte, akinek a futam előtt még volt némi esélye a bajnoki címre, de ennek már nem volt jelentősége, mivel Vettel a harmadik lett. Vettel előnye ugyan 114 pontra csökkent, de ez már behozhatatlan volt. Vettel ezzel mindössze 24 évesen és 98 naposan kétszeres világbajnok lett.
A koreai nagydíjra már világbajnokként érkezett. Szombaton az időmérőn először az évadban Lewis Hamilton meg tudta verni a Red Bullt az időmérőn Vettel így csak a 2. lett. A futamon azonban Vettel nem sokkal a rajt után megelőzte Hamilont és innen végig vezetve megnyerte versenyt. Hamilton 2. Webber 3. lett.
Majd jött a Forma-1 történetének első indiai nagydíja. Vettel simán megszerezte az első rajtkockát. Másnap a futamon simán eljött a rajtnál elsőként innen pedig megszerezve 1. Grand Slamjét (Az adott versenyző egy hétvégén megszerzi a pole-pozíciót, meg futja a leggyorsabb kört, megnyeri a versenyt (mesterhármas) ezen felül még a verseny minden pillanatában vezeti versenyt) megnyerte a futamot. A 2. Button a 3. Webber lett.
A következő futamon az abu-dzabi nagydíjon nehezen de megszerezte a pole-pozíciót és ezzel beállította Nigel Mansell 1992-es rekordját (14 pole-pozíció egy adott szezonban). A futamon azonban jött az ami még nem volt ebben a szezonban. Vettel simán eljött a rajtnál azonban az első kanyarban túlságosan ráment a rázókőre és defektet kapott. Vissza tudott jönni a boxba, de ott kiderült, hogy megsérült a hátsófutómű így feladni kényszerült a versenyt. A futamot Hamilton nyerte a 2. Alonso míg a 3. Button lett.
Aztán jött az évadzáró brazil nagydíj. Vettel ismét megszerezte a pole-pozíciót ezzel megdöntötte az egyik legkomolyabb rekordot a Forma-1-ben. A futamon a rajtnál megtartotta a vezető pozíciót de a futom egy állítólagos váltóhiba miatt kénytelen volt átadni az első helyet csapattársának és így ő csak 2. lett végül a futamot Webber nyerte ebben az évben először a harmadik Button lett. Többek szerint a "váltóhiba" csak egy burkolt csapatutasítás volt ugyanis amikor Webber megelőzte a csapattársát egyértelműen látszott hogy Sebastian védekezés nélkül elengedte és Webber a győzelemmel bajnokságban egy pozíciót javított.
A bajnokságot ismét Vettel nyerte 392 ponttal, a második Jenson Button lett már komoly hátrányban 270 ponttal, a harmadik Mark Webber lett 258 ponttal, a negyedik Fernando Alonso lett 257 ponttal, az ötödik Lewis Hamilton lett 227 ponttal, őket követte Massa, Rosberg és Schumacher.
A konstruktőri világbajnok a Red Bull Racing lett 650 ponttal, a második a McLaren míg a harmadik a Ferrari lett.
Sebastian Vettel 2012-ben a Red Bullnál folytatta pályafutását. Az évad előtt komoly változtatások történtek a szabályokban ami felborította az erősorrendet.
Az évadnyitó ausztrál nagydíjon az időmérőn csak a 6. helyet sikerült megszereznie. Amely rosszabb volt mint az előző évi bármely rajthelye. A futamon azonban jobban szerepelt. Vettel kis híján megnyerte a versenyt azonban Jenson Button diadalmaskodott.
Következett a maláj nagydíj. A kvalifikáción a 6. helyet szerezte meg. Az esőtől kaotikus futamon a 4. helyre jött előre azonban az utolsó előtti körben egy lekörözés közben Narain Karthikeyan kiütötte. A futamot Alonso nyerte. Vettel a futam után a középső ujja mutogatásáért figyelmeztetést kapott.
A kínai nagydíjon kiesett a Q2-ben és csak a 11. helyről indulhatott. A futamon a 2. helyre zárkózott fel azonban a verseny végére végérvényesen elkopó gumijai miatt az 5. helyre esett vissza. A versenyt Nico Rosberg nyerte.
A bahreini nagydíjon ez évben először sikerült megszereznie a pole-pozíciót. A futamon nagy csatában de sikerült megvédeni az első helyét Räikkönen ellen. A győzelemmel 4 ponttal átvette a vezetést a bajnokságban.
A spanyol nagydíjon, csak a 7. helyről indulhatott. A futamon csak a 6. helyen ért célba de a vezető pozícióját meg bírta tartani a világbajnokságban.
A monacói nagydíjon csak a 9. helyet szerezte meg az időmérőn. A futamon a 4. helyre sikerült felzárkózni azonban ismét 3 pontos hátrányba került a bajnokságban Alonso mögött.
A hetedik futam a kanadai nagydíj volt. Vettel megszerezte a pole-pozíciót. A futamon a rossz gumitaktika miatt csak a 4. lett. A bajnokságban visszaesett a 3. helyre, azonban mindössze 3 pont választotta el a világbajnokságot vezető Hamiltontól.
A következő futam az európa nagydíj volt. Vettel az idényben harmadszor is megszerezte a pole-pozíciót. A futamon óriási előnyt épített ki, azonban egy baleset után beküldték a biztonsági autót így minden előnyét elvesztette. Két körrel az újrarajtolás után a generátor hibája miatt kiesett a versenyből. Alonso azonban győzött, míg Vettel és Hamilton is kiesett. Alonso óriási, 20 pontos előnyre tett szert a bajnokságban, amivel hatalmas lehetőséghez jutott.
Jött a brit nagydíj. A 3. helyre kvalifikált, majd a futamon egy helyet előrelépve a 2. lett. Vettel hátránya 29 pontra nőtt.
A 10. futam Vettel hazai futama a német nagydíj volt. A 2. helyre kvalifikált. Ott is fejezte be a futamot, azonban szabálytalanul előzött a futamon, ezért az 5. helyre sorolták vissza. Vettel ekkor már 44 pontos hátrányban volt.
A következő futam a magyar nagydíj volt. A 3. helyre kvalifikált, a futamot végül a 4. helyen fejezte be. Alonson 2 pontot hozott, aki ekkor már a második helyezettel szemben nyomasztó 40 pontos fölényben volt.
A belga nagydíjon Alonso tömegbaleset áldozata lett. Vettel a 10. helyről rajtolva a 2. lett, miután a rajtnál az élmezőny nagy része megsemmisült.
Azonban jött a fordulat a soron következő négy nagydíjat az indiai nagydíjjal bezárólag megnyerte. Ekkor már 13 pontos előnnyel vezette a bajnokságot.
A következő két futamon szerzett egy 3. és egy 2. helyet. Az évadzáró futam előtt 13 ponttal vezette a bajnokságot.
Az évadzáró brazil nagydíjon a 4. helyről indulhatott. A rajtnál az utolsó helyre esett vissza, ekkor úgy tűnt minden esélye elszállt. Azonban a 6. helyre zárkózott fel, Alonso pedig a 2. lett. Összesen 281 pontot szerzett, míg Alonso 278-at. Ezzel minimális előnnyel, de mindössze 25 évesen háromszoros bajnok lett.
Vettel 2013-ban az ötödik évét kezdte meg a Red Bullal. A szabályokban jelentős változások nem történtek, tehát Vettel tartani tudta az előző év végi jó formáját.
Az ausztrál nagydíj kvalifikációján viszonylag jelentős előnnyel megszerezte a pole pozíciót. Másnap a futamon a rajtnál jól tudott eljönni, de a nagy gumikopás és a boksztaktika miatt csak a 3. helyen végzett. A futamot Kimi Räikkönen nyerte.
Egy hét múlva a maláj nagydíjon az időmérő edzést a változékony körülmények között hatalmas fölénnyel nyerte a két Ferrari előtt. Vasárnap a futam szintén esős körülmények között kezdődött. Riválisa, Alonso a második kanyarban nekicsúszott Vettelnek. Vettel autója sérülés nélkül megúszta, azonban Alonso egy körrel később kicsúszott, és kiesett a versenyből. Vettel az ötödik körben kiállt száraz pályás gumikért, ami túl korainak bizonyult, emiatt visszaesett a második helyre. Ekkor csapattársa Webber vezetett, Vettel volt a második, mögöttük a két Mercedes haladt Hamilton, Rosberg sorrendben. Vettel a 42. körben kiállt a második helyről kereket cserélni. A következő körben az élről Webber is kiállt, akit addigra Vettel majdnem megelőzött a gyors kivezetőköre miatt. "Get him out of the way. He is too slow." - hangzott el a háromszoros bajnok rádióüzenete a csapat felé. Ám a csapat Webber-Vettel sorrendben várta a leintést, nem akarták, hogy esetleg a 2010-es török nagydíjon történtek megismétlődjenek. Vettel szorosan követte csapattársát, majd két körrel később, a csapatutasítást megtagadva, a 46. körben a bokszutca fala és Webber autója közti szűk résben próbálta megelőzni sikertelenül, majd kanyarokon keresztül autó-autó elleni kemény csatában előzte meg csapattársát saját maga és Webber célba érését kockáztatva. Vettel végül megnyerte a versenyt és átvette a vezetést a bajnokságban 9 ponttal Räikkönen előtt. Az eset óriási port kavart, Vettel ugyanis egyértelműen megtagadta a csapat utasítását, ezzel tovább romlott a kapcsolat a két csapattárs között. A német versenyző rövidesen bocsánatot kért a csapat tagjaitól, ám Kínában, a sajtótájékoztatón már kijelentette, hogy hasonló helyzetben ugyanezt tenné.A kínai nagydíjon csak a 9. rajtpozíciót szerezte meg az időmérőn. A versenyt a 4. helyen fejezte be. A futamot Alonso nyerte. Az előnye a vb pontversenyben 3 pontra csökkent.
Egy héttel később Bahreinben a 2. pozíciót szerezte meg az időmérőn Nico Rosberg mögött. A versenyen Alonso lerajtolta, de pár kanyarral később visszavette a 2. helyet és a 3. körben Rosberg mellett is elment. A futamot nagy előnnyel nyerte a két Lotus előtt. A világbajnokságot ekkor 10 pont előnnyel vezette Räikkönen előtt.
Az ezt követő versenyen, a spanyol nagydíjon a 3. helyről indulva 4. lett. A versenyt Alonso nyerte. Ezzel az egyéni vb-n a verseny előtti 10 pontos előnye 4 pontra csökkent.
Monacóban a két Mercedes mögül a 3. helyről indult. A rajtnál is maradt ez a sorrend. A versenyt szinte minden csapat két kerékcserével próbálta teljesíteni, viszont Massa a falhoz csapta a Ferrarit, így a biztonsági autó bejött a pályára. A kiállásoknál az SC-fázis alatt mind a két Red Bull megelőzte Hamiltont. A futamot később baleset miatt leállították, végül Rosberg mögött másodikként ért célba és tovább növelte előnyét a vb összetettben.
Kanadában az időmérőn esős körülmények között szerezte meg a pole-t. A futamot nagyon simán nyerte Alonso és Hamilton előtt. A világbajnokságot ekkor 132 ponttal, 36 pontos előnnyel vezette Alonso előtt.
Silverstone-ban a két Mercedes mögül a harmadik helyről indult. A futamot sokáig vezette azonban váltóhiba miatt kiesett. Az előnye a pontversenyben 21 pontra csökkent.
Hazai versenyén, a Nürburgringen a második helyet szerezte meg az időmérőn. A versenyen lerajtolta Hamiltont és a két Lotus előtt nagy taktikai csatában először nyert hazájában. A pontversenyben ekkor 157 ponttal állt az élen.
Magyarországon Hamilton az utolsó pillanatokban megszerezte az első rajtkockát így csak a második helyről indult. A versenyen Hamilton és Räikkönen mögött a harmadik helyen ért célba.
A belga nagydíj második és harmadik szabadedzését is megnyerte. A szoros időmérőn másodikként végzett Hamilton mögött. A verseny első körében az Eau Rouge után a Kemmel-egyenesben megelőzte a brit versenyzőt és a futamot végig uralva nyert. Ezzel a győzelemmel 46 pontra nőtt az előnye a pontversenyben.
Az olasz nagydíjon egész hétvégén jól szerepelt, majd az időmérőn megszerezte az első rajtkockát. A versenyen magabiztosan vezetve nyert, habár az utolsó 15 körben váltóproblémái voltak. 53 pontra növelte előnyét az összetettben.
A szingapúri nagydíjon egész hétvégén dominált, végül 3. Grand Chelemjével távozott. Előnye 60 pont az összetettben.
A koreai nagydíjon a pole-pozícióból rajtolt, habár közel volt a követőboly, simának nevezhető győzelmet aratott, a két biztonsági autó sem tudta kizökkenteni. Újabb Grand Chelemet szerzett, és 77 pontra növelte az előnyét az összetettben.
Az indiai nagydíjon elsőként ért célba, ezzel megszerezve negyedik világbajnoki címét. Győzelmével csapata is elnyerte a konstruktőri világbajnoki címet, szintén zsinórban negyedszer.
2014-ben a csapattársa Daniel Ricciardo lett. A Red Bull jelentősen visszaesett a szabály- és motorváltoztatások miatt és a német csak küszködött az autóval. Vettel a bajnokságban 5. helyen végzett 167 ponttal, csúnyán kikapva a csapat új tehetségétől.
2015-től a Ferrarinál versenyez menekülve a meggyengült Red Bull istállójától, Kimi Raikkönen csapattársaként aki, így második számú pilóta lett az olaszoknál. Az 1-es rajtszámot 5-ösre cserélte, mivel 2014-ben nem tudta megvédeni világbajnoki címét.2016
A 2016-os év győzelem nélkül telt az olaszoknál, bár Vettel hétszer is dobogóra állhatott és ezzel a 4. helyen zárta az évet 212 ponttal.
Az új technikai előírások jelentős változtatásokat hoztak az autók megjelenésében és tempójában is. A Ferrari hosszú idő után először épített versenyképes autót mellyel Vettel sokáig harcban állt a világbajnoki címért Lewis Hamiltonnal. 
A nyári szünetig a Ferrari és Vettel kiegyensúlyozottan teljesítve vezette az egyéni világbajnokságot. A szezon második felében, azonban a Ferrari elmaradt a Mercedessel folytatott versenyben és Vettel is egyre többet hibázott (Bakuban forrófejűségének lettek komoly következményei, Szingapúrban rajtbaleset egyik résztvevője és kiváltója volt). A reményei a Mexikói nagydíj után foszlottak szerte, amikor is Hamilton akkora előnyt épített ki, hogy egy 9. hellyel megszerezte a 4. világbajnoki címét Vettel előtt.
2018-ra a technikai szabályok minimális mértékben változtak többek között, az autókon betiltották a cápauszonyokat valamint a T-szárnyakat. A Ferrari a szezonra egy kiválókonstrukciót épített. A szezonnyitó ausztrál nagydíjon egy biztonsági autós szakasznak is köszönhette győzelmét, valamit a rögtön ezt követő bahreini versenyen rajt-cél győzelmet aratott. A harmadik versenyhétvégén Kínában is birtokolta a pole-pozíciót a versenyen egészen a 43. körig esélye volt a dobogóra azonban az utolsó visszafordítónál a Red Bull-os Max Verstappen elfékezte magát, majd megforgatta négyszeres bajnokot, ennek következtében még Nico Hülkenberg is elment mellette  és csak a 8. helyen végzett miközben Hamilton a 4. helyen látta meg a kockás zászlót. A negyedik hétvégén már nem meglepőmódon ismét a németé volt az elsőség. A nagydíj utolsó köreiben beküldték a Safety Cart amely szakasz után most Vettel a győzelemért támadta Valtteri Bottast, ám túl későn fékezett és nem, hogy a győzelmet de még a dobogóra sem állhatott fel. Az utolsó kört megkezdve a Mercedes finn versenyzőjének jobb hátsó abroncsát kilyukasztotta egy a pályán otthagyott karbondarab és feladni kényszerült az utolsó körében a nagydíjat az élről. Így aztán csapattársa állt az élre és végül nyert. Vettelt a 4. pozícióban intették le. A spanyol nagydíj nem alakult valami jól a vörösöknek ugyanis a két ezüstnyíl előttük foglalta el az első két rajtkockát. A német csapat  éllt is a lehetősséggel és kettős győzelmet ünnepeltek miközben Vettel ismét 4. lett. A híres monacói utcai pályán egyik konstruktőri éllovas egyik pilótája sem nyerte meg az időmérőt, hanem Vettel korábbi csapattársa, Daniel Riccirado. A szűk utcai pályán szinte lehetetlen az előzés, és ezért az első rajthely nagyon sokat számít. A versenyen Ricciardo nyert Vettel a 2., Hamilton pedig a 3. helyen futott be. Kanadában meglepőmódon nem Hamilton vágott neki az élről a versenynek, hanem Vettel és rajt-cél győzelmet aratva megszerezte szezonbeli harmadik győzelmét. A 9 év után ismét visszatérő francia nagydíjon a 3. helyről várta a startot. Remekül rajtolt az első kanyar végén, egy pillanatig átvette a vezetést Hamiltontól, vissza kellett sorolnia, de túl későn fékezett a hideg abroncsokkal és eltalálta Valtteri Bottast, aminek következtében időbüntetést kapott és csak 5. lett miközben a Mercedes brit versenyzője nyert. Az osztrák nagydíj időmérő edzésén Vettel 3 helyes rajtbüntetést kapott, mert feltartotta Carlos Sainzot. A futamon viszont a két Mercedes és Ricciardo kiesése miatt a 3. helyen láthatta meg a kockás zászlót. A brit nagydíjon a 2. helyről rajtolhatott, de a rajtnál megelőzte Lewis Hamiltont, akit nem sokkal később Vettel csapattársa, Kimi Raikkönen forgatott meg. Ezt a helyet addig tartotta, amíg egy biztonsági autós fázis alatt ki nem állt friss abroncsokért, így Valtteri Bottas vett át a vezetést. A Safety Car után Vettel egy brilliáns manőverrel visszavette a vezetést és megynyerte a futamot. A német nagydíj ígéretesen indult Vettel számára: megszerezte hazai közönség előtt a pole-pozíciót. A verseny eleje száraz volt, viszont a 47. kör környékére megérkezett az eső, és a száraz gumikon kint maradó vettel benézte a Sachs-kanyar féktávját, és a falnak csapódott. A magyar verseny 65. körében összeértek Valtteri Bottasszal, viszont az autója csak egy kicsit sérült, és behozta a 2. helyre a ferrarit. A belga gp-n a 2. helyről lerajtolta Lewis Hamiltont, és simán megnyerte a futamot. Az Ferrari hazai, olasz nagydíján első körében összeütközött Lewis Hamiltonnal, megpördült és az utolsó helyre esett vissza, és a 4. helyig zárkózott fel a futam végére. A szingapúri nagydíjon a 3. helyről rajtolva megőrizte pozícióját és ezen a helyen is ért célba. Az orosz nagydíjon egy ideig küzdött Lewis Hamiltonnal, de végül a 3. helyen látta meg a kockás zászlót. Japánban egy elhamarkodott előzési manővert követően megpördült, és újra fel kellett zárkóznia. Végül 6. helyen intették le. Az Egyesült Államok nagydíjján ismételten fel kellett zárkóznia, és a 4. helyen ért célba, ezzel életben tartva az egyre foszladozó világbajnoki álmait. Mexikóban a 4. helyről rajtolt, viszont a jó gumikezelés miatt a 2. helyen tudott célba érni. Ez azonban nem volt elég a világbajnoki versenyben maradáshoz, mert Lewis Hamilton ismét itt, elhódította előle a címet. A brazil nagydíjon hidraulikai problémákkal küzdött és csak a hatodik helyen tudott beérni. Az évadzárón a 2. helyen tudott beérni. Ezzel vettel 2. lett a világbajnoki pontversenyben, ahogy a Ferrari is a konstruktőri pontversenyben.2019
A 2018-as nyári szünet alatt a Ferrari Sergio Marchionne halála után, nem hosszabbított Kimi Raikkönennel, ezért Vettel csapattársa a Saubertől érkező Charles Leclerc lesz.
2011 Formula–1: minden idők legfiatalabb kétszeres világbajnoka, legtöbb pole-pozíció egy évben (15)
2013 Formula-1: minden idők legfiatalabb négyszeres világbajnoka, legtöbb győzelem egy évben (13 – Michael Schumacher 2004-es rekordjának beállítása), legtöbb győzelem sorozatban (9, belga nagydíj – brazil nagydíj)
† A versenyt nem fejezte be, de helyezését értékelték, mert a versenytáv több, mint 90%-át teljesítette.

A sebességváltó vagy nyomatékváltó olyan hajtómű, mely a behajtó tengelyen mérhető nyomatékot és fordulatszámot fokozatonként vagy fokozatmentesen képes megváltoztatni az erőforrás és a hajtott gép lehetőségeinek és igényének megfelelően. Sebességváltókat különböző célokból használnak. A belsőégésű motorok gazdaságos teljesítményüket csak viszonylag kis fordulatszám-tartományban képesek szolgáltatni. A hajtott gépek (legtöbb esetben gépkocsi, motorkerékpár, dízelmozdony vagy motorvonat) fordulatszám- és nyomatékigénye viszont széles határok között változik. Szerszámgépeknél ezzel szemben sokszor van szükség a főmozgás és a mellékmozgások (előtolás) közötti meghatározott áttétel tartására (például, ha esztergagép csavarmenetet vág), ilyenkor a kinematikai kapcsolat pontos tartása fontos, a nyomaték módosítása másodlagos fontosságú.    
A sebességváltó lehet fogaskerekes (homlokkerekes vagy bolygóműves), hidrodinamikus vagy hidrosztatikus. Ritkábban használnak szíjhajtású vagy lánchajtású, illetve dörzshajtású sebességváltót. A feladatot többféle villamos hajtással is meg lehet valósítani, de ezeket a megoldásokat nem szokás nyomatékváltónak nevezni.
A dugattyús gőzgépek egyik előnye egyszerű kezelésük volt. A gőzgép teljes terheléssel álló helyzetből el tudta indítani a gőzmozdonyt a hozzá kapcsolt esetleg több tíz tonnás szerelvénnyel. A belsőégésű motorok (Otto és dízelmotorok) ezzel szemben csak terhelés nélkül indíthatók, álló helyzetben nem üzemképesek, működésükhöz minimális fordulatszámon (üresjárat) kell forogniuk, hogy terhelni lehessen. A motor által leadott teljesítmény erősen függ a fordulatszámuktól. A motor teljesítménye, a tengelyén mérhető forgatónyomatéka és fajlagos fogyasztása erősen függ a fordulatszámtól.  
A szárazföldi kerekes járművek hajtása szempontjából előnyös lenne, ha a motor teljesítményét minden sebesség mellett maximálisan ki lehetne használni. Mivel a teljesítmény így írható fel:
  .Az ideális hajtás ezt az összefüggést valósítaná meg. Ebben az esetben, ha nagy nyomatékra volna szükség (például egy jármű hajtására meredek lejtőn felfelé vagy a jármű gyorsításakor), az a sebesség rovására elérhető lenne. A belsőégésű motorok tengelyén szolgáltatott nyomaték azonban az ábra szerint alakul. A hajtott jármű számára szükséges nyomatékot így csak sebességváltó közbeiktatásával lehetne elérni. Ez lehetővé tenné, hogy a motor közel állandó fordulatszáma mellett a kerekeken ébredő nyomaték a szükséges értéken legyen hozzáférhető. Ezt a feladatot szigorúan véve csak fokozatmentes sebességváltók alkalmazásával lehet megoldani. A gyakorlatban azonban legtöbbször elegendő a többfokozatú sebességváltó alkalmazása is, melyek egyszerűbb szerkezetűek, így olcsóbbak is.
A sebességváltók 4-7 sebességi fokozattal és általában egy hátrameneti fokozattal rendelkeznek.
A legegyszerűbb a tolófogaskerekes sebességváltók szerkezete. Áruk és karbantartásuk is a legolcsóbb és a legüzembiztosabbak. Működésük a következő:
A motort oldható tengelykapcsoló ("kuplung") köti össze a sebességváltóval. A tengelykapcsolóra azért van szükség, hogy a fokozatok átkapcsolásakor a motort leválassza a kezelő a hajtáslánc többi részéről, annak érdekében, hogy terheletlen fogaskerekeket lehessen egymásba csúsztatni. Az egyszerűsített rajzon (csak két sebességfokozatú a váltó) a behajtótengely fogaskereke egy előtéttengelyen keresztül hajtja a hajtott tengely fogaskerekét. A kihajtó bordástengelyre két fogaskerékből álló, tengelyirányban eltolható tömb illeszkedik. Ha a váltókarral a tömböt balra mozgatják, a tömb jobb oldali, nagyobb átmérőjű fogaskereke kapcsolódik az előtéttengely kis fogaskerekéhez. Ez a lassú, 1. sebesség. Ha a tolókeréktömböt jobbra csúsztatják, a tömb kisebb átmérőjű fogaskereke és az előtéttengely nagyobb átmérőjű fogaskereke kerül kapcsolatba és így a kihajtótengely fordulatszáma megnő. (2. sebesség.) Annak érdekében, hogy menet közben a fogaskerék-kapcsolatok megmaradjanak ("ki ne essen a sebességből"), az egyes fokozatoknál reteszelést alkalmaznak.
A tolókerekes sebességváltók hátránya az, hogy gyakorlatot igényel működtetésük, helytelen kezelésük pedig a szerkezet károsodására, főleg a fogak sérüléséhez vezet. A fogaskerekek fogainak egymásba csúsztatása ugyanis kinyomott tengelykapcsoló mellett is csak akkor lehetséges, ha a két összekapcsolandó fogaskerék kerületi sebessége közel azonos. Emiatt a tolókerekes váltókat ma már ritkán alkalmazzák.
Ezeknél a szintén homlokfogaskerekes sebességváltóknál a fogaskerekek állandó kapcsolatban vannak, az éppen nem használt fogaskerekek a tengelyükön szabadon forognak, kapcsolásnál a megfelelő fogaskereket oldható tengelykapcsoló rögzíti a tengelyéhez, ezzel egyidejűleg az előző fokozat fogaskerekének tengelykapcsolóját lazítja. Kezdetben a fogaskerék rögzítésére egyszerű körmös kapcsolókat használtak. Ez a megoldás ugyan védelmet ad a fogazat számára, azonban a kapcsolási folyamatot a kezelő számára nem könnyíti meg. 
Gépkocsi sebességváltónál ma már szinte kivétel nélkül szinkrongyűrűs kapcsolókat használnak. A tengely bordázott része magával forgatja a szinkrongyűrűt, mely a kapcsolandó fogaskerék mellett helyezkedik el. A szinkrongyűrű két részből áll. Az ábrán középen elhelyezkedő belső gyűrű a bordázott tengellyel együtt forog, a külső gyűrűt a belső gyűrű bordázata együtt forgatja vele, egymáshoz képesti tengelyirányú elmozdulását a golyós retesz akadályozza szétkapcsolt helyzetben. (1) Az ábrán látható két kék fogaskerék kikapcsolt állapotban az ellenkerekével együtt forog a tengelyhez képest különböző fordulatszámokkal. Ha a kezelő a bal oldali fogaskereket kívánja a tengelyhez kapcsolni, a gyűrűket balra mozdítja el. (2) Ekkor először a két gyűrű a reteszelés miatt együtt csúszik balra, a belső gyűrű kúpos palástja nekifeszül a fogaskerék kúpos oldalának és egymáshoz fékezi a két alkatrészt. Ilyenkor ehhez nem szükséges nagy nyomaték, mert a motor kimenő tengelyvégére csatlakozó tengelykapcsoló ("kuplung") ki van nyomva. 
Ezután a kezelő tovább mozgatja a külső gyűrűt, a retesz kiold és a külső gyűrű körmei kapcsolódnak a bal oldali fogaskerék körmeihez. Ezután a tengelykapcsolót fel lehet engedni és az új fokozat működésbe lép. (3)
Egyes sebességváltókban a szinkrongyűrük helyett lemezes (lamellás) tengelykapcsolókat építenek be, amelyek néha olyan erősek, hogy a motor tengelyvégére épített fő tengelykapcsoló teljesen el is hagyható.
Ezeknek a sebességváltóknak a működése azon alapszik, hogy egy bolygómű egységnek több kimenő fordulatszáma lehet attól függően, hogy a napkereket, a külső kereket vagy a bolygókerekeket megvezető hídszerkezetet ("csillagot") rögzítik. A több egymás után kapcsolt bolygóműcsoporttal többfokozatú sebességváltó alakítható ki. A képen látható szerkezet metszetrajzának jobb oldalán látható három egymás után kapcsolt bolygómű. A bolygókerekes sebességváltók egyik első és igen sikeres példája a Ford T-modellben alkalmazott szerkezet volt. Ennél az egyes tengelyek fékezését kézi működtetésű szalagfék segítségével oldották meg, ma általában lemezes és szalagfékeket és lemezes tengelykapcsolókat használnak hidraulikus vagy elektromos működtetéssel.
A hidrosztatikus hajtás térfogatkiszorításos elven működő szivattyúból és motorból valamint a kettőt összekötő csővezetékből és vezérlő elemekből állnak. Vannak olyan dugattyús szivattyúk, melyek percenkénti térfogatszállítása folyamatosan változtatható. Ha ezt egy állandó térfogatáramú motorral kötik össze, változtatható fordulatszámú hajtás, vagyis sebességváltó hozható létre. Ezt a megoldást kiterjedten használják földmunkagépeken, útépítő gépeken (például markolókon, úthengereken, aszfaltterítő gépeken, önjáró darukon), ahol a gép különböző berendezéseinek mozgatása és a jármű hajtása egy dízelmotorral oldható meg. A képen látható szabadalmi rajz hagyományos gépkocsihajtásláncba építhető hidrosztatikus sebességváltó hosszmetszetét mutatja. A sebességváltóba változtatható löketű axiáldugattyús szivattyút és motort építenek be.
A hidrodinamikus tengelykapcsoló közös házba épített örvényszivattyúból és turbinából áll. A szivattyú a motor tengelyére van ékelve, a turbina a hajtott tengelyre. A szivattyú által körbehajtott folyadék (hidraulikai olaj) megforgatja a szivattyút és addig gyorsítja, míg közel állandó fordulatszámon nem forognak. A hagyományos súrlódó tengelykapcsolókkal szemben a kapcsolás zökkenőmentes és önműködően lezajlik, de állandó üzem mellett veszteséges és a tengelykapcsoló állandó hűtésre szorul. Az ilyen kapcsolókat fogaskerekes sebességváltókba építik be, de úgy, hogy állandó üzemben a kapcsolatot mechanikus tengelykapcsoló veszi át. 
Ha a szivattyú és a turbina közé változtatható szögbe állítható vezetőkerék-koszorút is építenek, a turbina hajtott tengelyének fordulatszámát (és nyomatékát) fokozatmentesen lehet állítani. Ez a hidrodinamikus sebességváltó. A gyakorlatban kivitelezett hajtásoknál, automata sebességváltóknál, a hidrodinamikus sebességváltót hagyományos fogaskerekes, sokszor bolygóműves mechanikus sebességváltóval kombinálják.
Dörzshajtással egyszerű és olcsó fokozatnélküli sebességváltókat lehet építeni. Az ilyen sebességváltókat csak kisebb teljesítmény átvitelére készítenek, gépkocsiba épített változatra az 1950-es években gyártott Autosandal miniautó példája látható a képen. Hátrányuk, hogy hatásfokuk a fogazott hajtásoknál kisebb és érzékenyek a szennyeződésre (víz, olaj, por).
Ritkán használt megoldás. Az hollandiai DAF gyár 1967-1974 között gyártott DAF 33 típusú olcsó személyautójába épített egy Variomatic fantázianevű ékszíjhajtásos fokozatnélküli sebességváltót. A széles ékszíj két-két axiálisan elmozdítható tárcsának támaszkodva fut. A féltárcsák helyzetét összehangolva állították el: ha az egyik féltárcsapár távolságát növelték, a másikét ugyanilyen mértékben csökkentették, így a változtatás ellenére az ékszíj feszessége megmaradt, az áttétel viszont megváltozott.
Pattantyús Gépész- és Villamosmérnökök Kézikönyve 4. kötet. Műszaki Könyvkiadó, Budapest, 1961.
Zinner György: Gépjárművek erőátviteli berendezései Tankönyvmester Kiadó 2008 ISBN 9639668222

A Secret Garden egy 2010-ben bemutatott dél-koreai romantikus fantasy dorama, melyet az SBS csatorna vetített Ha Dzsivon, Hjon Bin és Jun Szanghjon főszereplésével. A történet egy kaszkadőrnőről szól, aki megismerkedik egy luxusáruház vezérigazgatójával, majd egy különös bájitalnak köszönhetően a lelkük testet cserél.
A Secret Garden az egyik legnépszerűbb dél-koreai sorozat, összesen több mint 17 millió dollárt jövedelmezett. Vetítési jogait 13 országnak adták el, többek között Japánnak, Hongkongnak, Tajvannak, de az Amerikai Egyesült Államoknak is, magas áron, összesen 3,5 millió dollárért. A sorozatban hallható dalokat tartalmazó album 30 ezer példányban fogyott, a főszereplő Hjon Bin által énekelt főcímdal, a Ku namdzsa (Az a férfi) pedig hetekig vezette a slágerlistákat. A sorozat olyan népszerű lett, hogy egyes mondatok szállóigévé váltak belőle, a leghíresebb, úgynevezett „felüléses” jelenetét pedig számtalanszor parodizálták. A sorozat több szempontból is kulturális trendalakítónak számít, és számos helyi díjat elnyert a legjobb sorozat, a legjobb színész (Hjon Bin), a legjobb forgatókönyv és a legjobb betétdal kategóriákban. Főszereplői sztárokká váltak Ázsia-szerte. A sorozat alapján musicalt, mozifilmet, rádiójátékot, regényt és mangát is terveznek megjelentetni.
Kil Raim (Ha Dzsivon) szegényes körülmények között élő kaszkadőrnő, aki korán elveszítette szüleit. Barátnőjével (Ju Inna) közösen bérel egy rozzant lakást. Egy nap épp egy népszerű színésznő helyett végzi a veszélyes mutatványokat, amikor egy különösen arrogáns férfi jelenik meg a forgatáson, és elhurcolja magával, arra hivatkozva, hogy a nemzetközi popsztár, Oska (Jun Szanghjon) látni akarja. A férfi Kim Dzsuvon (Hjon Bin), egy luxus bevásárlóközpont igazgatója, aki a hasonló öltözékük miatt összetéveszti Raimot a színésznővel. Dzsuvon cége menedzseli Oskát, aki egyben a férfi unokatestvére is, és Dzsuvon mindent elkövet, hogy elhallgattassa a színésznőt, aki épp botrányt készül kirobbantani Oska körül. Miután kiderül, hogy Raim nem az, akivel beszélni akar, és a lány még jól le is hordja az ilyen hangnemhez nem szokott, elkényeztetett gazdag playboyt, a férfi nem tudja kiverni a fejéből a különös kaszkadőrnőt. A hideg, goromba, néha kegyetlen férfi lassan beleszeret a nem hétköznapi lányba, összekuszálódott érzéseivel azonban nem tud mit kezdeni, amivel folyton megbántja a lányt. Egy különös bájitalnak köszönhetően, amit a kísérteties kinézetű, Secret Garden nevű étteremben kapnak, a két lélek testet cserél. Dzsuvon kénytelen megtapasztalni a női lét nehézségein túl Raim életének nehézségeit is. A két fiatal bontakozó szerelmének azonban nem csak ezzel kell megküzdenie, de a férfi ellenséges családjával és a rangjára áhítozó gazdag kisasszonyok sorával is. Raim felfedezi, hogy a férfi egy baleset következtében klausztrofóbiával küzd, és hogy az ő tűzoltó édesapja volt az, aki élete árán mentette ki a férfit egy égő liftből 13 évvel korábban. Találkozásuk sem volt véletlen, Raim halott édesapja gondoskodott róla, hogy lánya megtalálja a boldogságot Dzsuvon oldalán.
A sorozatban Kim Dzsuvon többször is A kis hableány történetéhez hasonlítja a szerelmüket, először megkéri Raimot, hogy legyen az ő hableánya, aki egy napon majd „szertefoszlik, akár a tajték”, később azonban, amikor Raim nem hajlandó szóba állni vele, felajánlja neki, hogy ő lesz a nő kis hableánya, aki majd egy nap eltűnik az életéből. Raim erre azt feleli, nincs olyan nő a világon, aki hajlandó lenne ebbe belemenni, ha tudja, hogy úgyis halálra van ítélve a kapcsolatuk.
Olasz mesterek varrták, öltésről öltésre (ez a motívum többször is visszatér a sorozatban, különféle formákban)
Akárhányszor Dzsuvon zavarba jön vagy megpróbálja visszafogni az érzéseit, egy mondókát ismételget, ami szintén népszerűvé vált a sorozatot követően. A mondóka egy régi mondával van összefüggésben, ahol egy apa ezt a nevet találta ki a fiának, abban reménykedve, hogy a hosszú név hosszú életet eredményez majd.김수한무 거북이와 두루미 (kimszuhanmu kobugiva turumi)
Nincs az a nő, aki belevágna egy szerelembe, ha tudja, hogy bizonyosan véget ér.
Vannak dolgok, amikről csak fantáziálni lehet, mert túl messze vannak. Ilyenek a csillagok is. És ilyenek a túlságosan gyönyörű emberek is, egy nap eltűnnek.Junszul
Bármilyen helyzetben legyen is, egy nőnek mindig egyvalamit kell mentenie: a szépségét.
Én vagyok az őrült cafka a környéken.A forgatókönyvet író Kim Unszuk a film egyik jelenetében könyvek címéből állított össze verset, ezek létező koreai regények:
A sorozat 20 epizódját 109 nap alatt forgatták le. A történetet író Kim Unszuk népszerű forgatókönyvíró, akit Pekszang-díjjal is kitüntettek.A főszereplők úgy nyilatkoztak, hogy nagy kihívás volt a számukra a testcsere eljátszása. A két színész alaposan megfigyelte egymás mimikáját és mozdulatait, és igyekeztek ezt visszaadni, amikor a történet szerint Dzsuvon és Raim lelke testet cserél. Hjon Bin a szerep kedvéért 8 kilogrammot fogyott. Azért vállalta el a szerepet, mert úgy érezte, nem hasonlít semelyik korábbi szerepére, és úgy érezte, itt végre valami újat nyújthat, azonban amikor elkezdtek forgatni, rájött, hogy mennyire nehéz szerep. Számára az egyik legnehezebb jelenet a Dzsuvon és Oska (Jun Szanghjon) közötti véletlen csókjelenet volt, a másik pedig a felüléses jelenet, mert rengetegszer kellett megismételni, a színész legalább száz felülést végzett egyhuzamban a felvételhez. A felüléses jelenet váratlan sikert aratott a nézők körében, a sorozat leghíresebb jelenetévé vált, Ha Dzsivon szerint pedig „szívdobogtatóbb, mint a csókjelenetek”.Hjon ugyancsak nehéznek találta, hogy Dzsuvon gyorsan, pergően beszél, és sok a szövege. Kedvenc jelenete az 5. epizódban az Oska-ágyjelenet. Hjon szerint a szerepcsere annyira jól sikerült, hogy amikor a történet szerint visszakerülnek eredeti testükbe, azt vette észre magán, hogy továbbra is úgy kezdte el mondani a szövegét, mintha Raim mondaná, és nem Dzsuvon. A forgatáson problémát okozott Dzsuvon grandiózus háza, mert a tágas tér erőteljesen visszhangzott.
A jelenetet, amikor a klausztrofóbiás Dzsuvon bent reked a liftben és hiperventillálni kezd, egy igazi liftben forgatták, hat órán keresztül. Hjon utánaolvasott a betegségnek, hogy hűen tudja előadni, azonban végül mégsem az autentikus tünetek eljátszása mellett döntött, mert az túlságosan gyors, kapkodó légzéssel járt volna, és nem akarta, hogy a nézők végig csak zihálást hallgassanak. A jelenetben, amikor Dzsuvon eldönti, hogy visszacseréli a testüket, hogy megmentse a haldokló Raimot és levelet ír neki a döntéséről, valóban Hjon Bin kézírása látható. A kórházi kómajeleneteknél, amikor Dzsuvon, Oska, illetve a kaszkadőriskola vezetője Raim állapota miatt keseregnek, a színésznő végigaludta az egészet, de Hjon Bin is többször elaludt forgatás közben (a kórházi ágyon fekvéskor és a romantikus ágyjelenetnél is, ahol átölelve tartja az ellenkezni próbáló Raimot). A színészek szerint a megerőltető forgatás miatti fáradtság volt az oka, hogy nem csak színlelték az alvást. Hjon Bin ilyen jeleneteit többször le is kellett állítani, mert a színész horkolva aludt a kórházi ágyon, amikor szerepe szerint kómában kellett lennie. A legtöbb bakit a színészek közül az Oskát alakító Jun Szanghjon követte el. A népszerű tejszínhabos csókjelenetet Ha Dzsivonnak és Hjon Binnek csupán egyszer kellett felvennie, annyira jól sikerült, annak ellenére, hogy előtte egész éjjel nem aludtak. A jelenet később megismétlődik Kim titkárral (Kim Szongo) és Ajonggal (Ju Inna), nekik viszont már 28-szor kellett felvenniük a csókot.Ha Dzsivon azért fogadta el a felkérést a szerepre, mert nagyon megtetszett neki a fantasy forgatókönyv, mivel amúgy is szereti a fantáziaműveket, mint például az Alkonyat-sorozatot vagy az Alice Csodaországbant. Szerepe szerint kaszkadőrnőt alakít, az akciójeleneteket valóban maga végezte, nem volt dublőre. A színésznő kedvenc mondata a sorozatból a „Kil Raim, mikor lett maga ilyen szép? Tavaly?”, amit Dzsuvon mond Raimnak a felüléses jelenetben, a legszívhezszólóbb jelenetnek pedig azt tartja, amikor Dzsuvon a kómában fekvő lánynak szerelmet vall. Raim népszerűvé vált csengőhangját („문자왔숑 mundzsavassjong”) maga választotta ki a rendező által felvonultatott csengőhangok közül.Mind Ha, mind Hjon többször is improvizált a forgatás során. Mindkét színész úgy nyilatkozott, hogy egyikük sem látta egészben a sorozatot.
Kim Dzsuvon háza és az azt körülvevő hatalmas kert, illetve édesanyja és nagyapja háza is a Kjonggi-tartománybeli Maiim Vision Village-ben található, ami az élelmiszeripari Maiim Group vállalat tulajdonában van. A mesterséges „falu” 330 ezer négyzetméteren terül el, és más doramákat is forgattak itt, például a Winter Sonata-t. A kaszkadőriskola téli táborozásának helyszíne a Csecsonban, 400–600 méterrel a tengerszint felett található Resom Forest üdülőközpont. A kaszkadőriskola, ahol Raim dolgozik, egy valódi harcművészeti iskola Kjonggi tartományban, az egyetlen Dél-Koreában, ahol kaszkadőröket képeznek ki. A jelenetek egy részét Csedzsu szigetén, illetve a Koszonggunban található Petit France elnevezésű francia kulturális központban forgatták.
A Secret Garden zenéit tartalmazó lemez nagy sikert aratott, 30 ezer példányban kelt el, de a digitális eladás is igen magas volt. A Hjon Bin által énekelt Ku namdzsa (Az a férfi) című dal vezette a slágerlistákat. Pek Csijong Ku jodzsa (Az a nő) című dala elnyerte a 6. Seoul International Drama Awards legjobb betétdalnak járó díját. Összesen ötféle verzióban adták ki az albumot.
A Secret Garden igen népszerű sorozat lett, magasnak számító, 20%-os nézettséget ért el, az utolsó epizód pedig 35%-osat. A Dramacrazy oldalán a 7. helyen szerepel csaknem 2000 sorozat közül, a hivatalos amerikai online disztribútor, a Dramafever oldalán pedig öt csillagból 4 és felet kapott a nézőktől.A Secret Gardenben elhangzott egyes mondatok szállóigévé váltak, például Dzsuvon „Kil Raim, mikor lett maga ilyen szép? Tavaly?” mondata, ami a felüléses jelenetben hangzik el, vagy a férfi által gyakorta hangoztatott, „Ennyi telik magától? Biztos benne?” Ugyancsak szállóigévé vált, ahogy Dzsuvon a drága ruháira utal: „olasz mester varrta öltésről öltésre”.A Hjon Bin által a sorozatban viselt kirívó tréningruhák divatot teremtettek Koreában, de nem csak az utca emberénél, hanem a szórakoztatóiparban is: trendivé vált a sorozatok férfi főszereplőit tréningruhába öltöztetni. A Kim Dzsuvon által olvasott, illetve idézett könyvek (például az Alice Csodaországban és A kis hableány) hirtelen népszerűek és keresettek lettek. Ha Dzsivon alakítása nyomán megnőtt a kaszkadőrnek jelentkező nők száma Dél-Koreában.A sorozat pénzügyi szempontból is igen sikeres volt, becslések szerint körülbelül 20 milliárd vont jövedelmezett, csak a reklámokból 8,2 milliárd von bevétele lett a csatornának. A sorozatot mintegy 3,5 millió dollár értékben adták el 13 országnak (Japán, Tajvan, Hongkong, Fülöp-szigetek, Mianmar, Thaiföld, Malajzia, Szingapúr, Vietnám, Indonézia, Kambodzsa, USA és Kína). A Secret Gardenhez köthető turizmusból mintegy 600 millió von bevétel folyt be. 2011 januárjában 400 japán turista látogatta meg a forgatási helyszínt, ahol statisztáltak egy jelenetben is, majd egy koncerten vettek részt, ahol elhangzottak a sorozat betétdalai.A sorozat producerei a népszerűséget kihasználva musicalt, mozifilmet, rádiójátékot, regényt és mangát is terveznek megjelentetni. A Secret Gardennek köszönhetően Hjon Bin Dél-Korea egyik legnépszerűbb és legkeresettebb színésze lett, és a sorozat nagyban hozzájárult Ha Dzsivon népszerűségéhez is. A popsztár Oskát alakító Jun Szanghjon a sorozatot követően popzenei albumot adott ki The Last Rain címmel, ami 11. helyen debütált Japánban az Oricon toplistáján.
Top 10 Sztár – Hjon Bin és Ha Dzsivon47. Pekszang Díjkiosztó – televízió kategória – 2011
Legjobb forgatókönyv – Kim Unszuk6. Seoul International Drama Awards – Koreai sorozatok kategória – 2011

A sejtmag (latinul nucleus) kettős membránnal körülvett organellum az eukarióta sejten belül. Elsődleges funkciója a sejt genetikai anyagának, a kromoszómáknak a tárolása és elkülönítése a citoplazmától, valamint a gének kifejeződésének szabályozása. Belső tartalmát a citoplazmától a maghártya – kettős lipidréteg – különíti el. Formáját a sejtmagváz, a nukleoszkeleton adja.
A fehérjék, nukleinsavak és egyéb molekulák maghártyán való átjutása a bonyolult szerkezetű magpórusokon keresztül történik, és gondosan szabályozott folyamat. A sejtmagon belül más, membránnal elkülönített organellumok nincsenek, de belseje nem egyenletes, több, fehérjéből és RNS-ből álló szubnukleáris test is megfigyelhető; közülük legismertebb a riboszómák összeállítását végző sejtmagvacska (nucleolus).
A sejtmag volt az első sejten belüli szervecske (organellum), amit felfedeztek. Az eddig ismert legrégebbi ábrázolása az első mikrobiológustól, a mikroszkóp tökéletesítőjétől, a 17. századi Anton van Leeuwenhoek-től származik, aki a lazac vörösvérsejtjeiben figyelt meg belső „űrt” (az emlősök vörösvértestjeitől eltérően a többi gerinces állat vérsejtjeinek van sejtmagjuk). 1804-ben Franz Bauer is leírta a sejtmagot, majd részletesebben 1831-ben a skót botanikus, Robert Brown számolt be róla a Londoni Linné Társaság egyik ülésén. Brown orchideák virágjának külső sejtrétegében figyelt meg áttetsző különálló részt, melyet ő areolának vagy nucleusnak nevezett el, de nem kötötte azt valamilyen sejtfunkcióhoz. 1838-ban a német Matthias Schleiden felvetette, hogy a sejtmag az új sejtek létrehozásában játszik szerepet, és a citoblaszt (sejtépítő) elnevezést javasolta, és azt állította, hogy sikerült megfigyelnie a „citoblasztok” körül csoportosuló kis sejteket. Franz Meyen határozottan ellenezte ezt az elképzelést, mert korábban leírta a sejtosztódást, és nézete szerint sok sejtnek egyáltalán nem volt magja. Az újonnan, semmiből létrejövő sejtek elmélete Robert Remak (1852) és Rudolf Virchow (1855) eredményeinek is ellentmondott, akik szerint sejt csak sejtből jöhet létre (Omnis cellula e cellula). A sejtmag funkciója ekkor még ismeretlen maradt.1877–78-ban Oscar Hertwig több közleményben publikálta megfigyeléseit a tengeri sünök petesejtjének megtermékenyüléséről. Kimutatta, hogy a spermium sejtmagja behatol a petesejtbe és ott egyesül annak sejtmagjával; emellett bebizonyította, hogy az élőlények egyetlen, nukleusszal rendelkező sejtből fejlődnek ki. Ezzel ellentmondott Ernst Haeckel korábbi elméletének, miszerint az egyedfejlődés teljes mértékben megismétli a törzsfejlődési utat, beleértve azt, hogy a kiindulási sejt egy strukturálatlan masszából („Urschleim”) jön létre. Az elméletét ért támadások után Hertwig bebizonyította, hogy a sejtmagra a puhatestűek és a kétéltűek megtermékenyülésénél is feltétlenül szükség van. Eduard Strasburger 1884-ben ugyanerre jutott a növények tanulmányozása során. Fokozatosan felismerték, hogy a sejtmag az öröklődésben játszik fontos szerepet. 1873-ban August Weismann kimondta, hogy az öröklődés során az apai és anyai ivarsejtek egyenlő jelentőséggel bírnak. Miután megfigyelték a mitózist és a 20. század elején újra felfedezték Mendel törvényeit, egyértelművé vált, hogy a sejtmag a genetikai információk hordozója.
A sejtmag az állati sejt legnagyobb organelluma. Az emlőssejt nukleuszának átmérője kb. 6 mikrométer, és a sejt térfogatának 10%-át foglalja el. Belsejét viszkózus folyadék, a magplazma (nukleoplazma vagy karioplazma) tölti ki, amelynek összetétele hasonló a citoszoléhoz. Alakja többnyire gömbszerű, de számos szabálytalan sejtmagforma is ismert (korong, pálca, karéjozott stb.).
A maghártya két, egymás mellett elhelyezkedő sejtmembránból, a külső és belső membránból áll, amelyeket egy 10–50 nanométeres rés választ el egymástól. A maghártya feladata, hogy elválassza a sejt genetikai anyagát, a kromoszómákat az őt körülvevő citoplazmától, és megakadályozza a makromolekulák szabad átjárását a citoplazma és a nukleoplazma között. A külső membrán közvetlenül kapcsolódik a durva felszínű endoplazmatikus retikulumhoz, és hozzá hasonlóan riboszómákkal van teleszórva. A két membrán közötti rés a perinukleáris űr, és közvetlenül folytonos az endoplazmatikus retikulum belső terével.
A maghártyán keresztül történő transzport a magpórusokon át zajlik. A pórusok bonyolult szerkezetű képződmények, amelyek 50 (élesztőben) vagy néhány száz (gerincesekben) fehérjéből tevődnek össze, és atomsúlyuk eléri a 125 millió daltont. A pórus teljes átmérője 100 nm, de a tényleges tér, ahol a molekulák szabadon átdiffundálhatnak, alig 9 nm. Ezáltal a kis, vízoldékony vegyületek szabadon átjárnak, de a pórus meggátolja a nagy makromolekulák – fehérjék, nukleinsavak – irányítatlan közlekedését. A nagy molekulák aktív transzporttal kerülnek be a sejtmagba vagy ki a sejtmagból. Egy átlagos emlőssejtmag felületén mintegy 3–4 ezer pórus található. A pórus egy nyolcszoros szimmetriájú, gyűrűszerű szerkezet, amely mellett a külső és belső membránok egybeolvadnak. A gyűrűhöz belülről (a nukleoplazma felől) egy kosárnak nevezett szerkezet kapcsolódik, míg a másik oldalon szálszerű filamentumok nyúlnak a citoplazmába. Mindkét struktúra a transzportfehérjék kötődésére szolgál.A legtöbb fehérjét, riboszómaalegységet és egyes DNS-eket a karioferinnek nevezett transzportproteinek viszik át a pórusokon. A sejtmagba befelé történő szállítást szabályozó karioferineket importinnak, a kifelé történőt exportinnak nevezik. A legtöbb karioferin közvetlenül kapcsolódik a szállítmányához, bár bizonyos esetekben adaptor proteineket is használnak. Az olyan lipidoldékony szteroidhormonok, mint a hidrokortizon, vagy az aldoszteron képesek átdiffundálni a sejthártyán, és a citoplazmában ún. nukleáris receptorok kötik meg őket, amelyek ezután aktív transzporttal a sejtmagba vándorolnak, ahol a génkifejeződést szabályozzák: a hormonnal kapcsolódva serkentik, anélkül gátolják az adott gén átírását.
Az állati sejtekben két, intermedier filamentumokból álló állványzat biztosítja a sejtmag alakjának megtartását. A nukleáris lamina a maghártya belső felén alkot jól szervezett hálózatot, míg a hártya külső, citoplazma felőli oldalát egy kevésbé sűrű filamentumegyüttes támasztja meg. Mindkét rendszer segít a maghártya alakjának megőrzésében, és kapcsolódási pontokat nyújt a kromoszómáknak és a pórusoknak.A nukleáris lamina főleg a lamin fehérjéből áll. A többi proteinhez hasonlóan a lamin is a citoplazmában szintetizálódik, majd transzporttal bekerül a sejtmagba, ahol beépül a nukleáris lamina már meglévő hálózatába. A maghártya külső oldalára irányított laminok (pl. az emerin és a nesprin) a citoszkeletonhoz kapcsolódva rögzítik a sejtmagot. Laminokat a nukleoplazmában is találhatunk, ahol az ún. nukleoplazmatikus fátylat hozzák létre, amely fluoreszcenciamikroszkópban jól megfigyelhető. A fátyol funkciója ismeretlen, de a sejtmagvacskában nincs jelen, és a két sejtosztódás közötti interfázisban lehet megfigyelni. A fátyol a kromoszómákhoz kapcsolódik, és ha ezt a kötődést meggátoljuk, akkor a gének átírása megszűnik.A többi intermedier filamentumhoz hasonlóan a lamin alapegysége, fehérjemonomerje alfa-hélix szerkezetű. Két ilyen alegység egymás köré tekeredve alkot egy dimert, majd két dimer egymás mellett, fej-láb elhelyezkedéssel a protofilamentumnak nevezett tetramert hozza létre. Nyolc egymáshoz kapcsolódott protofilamentum alkotja a csavart, kötélszerű filamentumot, melynek hossza a kapcsolódó, illetve leváló alegységek miatt folyamatosan változhat.A lamin egyes mutációi elégtelen szálösszeálláshoz vezethetnek, és a ritka, laminopátia nevű öröklődő betegségcsoportot okozzák. A legismertebb ilyen betegség a progeria, amely a betegek korai, akár kisgyerekkori testi öregedésével jár. Nem teljesen ismert, hogy a biokémiai változások hogyan vezetnek az öregedés külső szimptómáihoz.
A sejtmag tartalmazza a sejt genetikai információjának döntő többségét (valamennyi a mitokondriumokban és a növényi kloroplasztiszokban is található). Az információ hosszú, lineáris DNS-molekulákban van kódolva, amelyek a kromoszómákat alkotják. Minden egyes kromoszóma egyetlen, hosszú DNS-szálat tartalmaz, illetve osztódáskor, amikor megduplázódik, akkor kettőt, ezek adják a kariotípusból ismert X-formát. Minden emberi sejt kb. két méternyi DNS-t tartalmaz. A kromoszóma anyaga a kromatin, a DNS és a hozzá kapcsolódó szabályozó és struktúrfehérjék (hisztonok) együttese.
A kromatinnak két fajtája ismert. Az eukromatin lazább szerkezetű, és azokat a géneket tartalmazza, amelyekre a sejtnek gyakran van szüksége, sokszor átír. A heterokromatin viszont jóval kompaktabb, és a kevéssé használt DNS-szakaszok tartoznak hozzá. A heterokromatin további két részre osztható, a fakultatív heterokromatinra, amelynek génjeit időnként azért átírják (például a szervezet bizonyos fejlődési stádiumában), illetve az állandó heterokromatinra, amelyhez az olyan strukturális régiók tartoznak, mint a telomerek és centromerek. Az interfázis alatt a fellazult, normál fénymikroszkópban nem látható kromoszómák adott „kromoszómaterületen” helyezkednek el. Az aktív, eukromatikus gének ilyenkor többnyire a terület határán találhatók.Egyes autoimmun betegségekben, mint a szisztémás lupus erythematodesben, a kromatin alegységeihez, a nukleoszómákhoz kötődő ellenanyagok képződnek. Hasonló nukleáris ellenanyagokat sclerosis multiplexben is megfigyeltek, és kapcsolatba hozták az immunrendszer általános zavarával. A progeriához hasonlóan nem világos, hogyan vezet az ellenanyagok termelődése a betegségek konkrét tüneteihez. Bár korábban úgy gondolták, hogy az autoimmun betegségekben az autoantitestek nem képesek behatolni a sejtmagokba, újabban bizonyíték van ennek ellenkezőjére.
A sejtmagvacska vagy nukleólusz (nucleolus) egy különálló, sötéten festődő struktúra a sejtmagon belül. Nem veszi körül külön membrán, és néha szuborganellumként emlegetik. A sejtmagvacska a kromoszómák riboszomális RNS-t (rRNS) kódoló régiói körül formálódik; ezek a gének nagyon sok példányban vannak jelen egymás mellett. A nukleólusz fő funkciója a riboszomális RNS szintézise és a riboszómák összeállítása. Struktúrájának tömörsége aktivitásától függ, a riboszóma-összeszerelés fokozza a sejtmagvacska komponenseinek ideiglenes összekapcsolódását, amely még hatékonyabb riboszómakészítéshez vezet. Megfigyelték, hogy ha inaktiválják az rRNS-t, a sejtmagvacska struktúrái összekuszálódnak.A riboszóma-összeszerelés első lépéseként az RNS-polimeráz I a DNS-ről átírja az rRNS génjét, miáltal egy hosszú pre-rRNS keletkezik. Ennek feldarabolódásával jönnek létre az alegységek 5,8S, 18S és 28S rRNS-ei. Az átírás (transzkripció), feldarabolás és a riboszóma-alegységek összeállítása a sejtmagvacskában történik a kis nukleoláris RNS (snoRNS) segítségével. Utóbbiak részben a riboszómák funkcióihoz kapcsolódó gének mRNS-einek kivágott intronjaiból származnak. Az összeállított riboszóma-alegységek a legnagyobb struktúrák, amelyek átférnek a maghártya pórusain.Elektronmikroszkóp alatt a neukleóluszban három régió különböztethető meg. A legbelső fibrilláris centrumokat (FC) az elektrondenz fibrilláris komponens (dense fibrillar component, DFC) veszi körül, amelyet viszont a granuláris komponens (granular component, GC) határol. Az rRNS transzkripciója az FC régióban vagy az FC-DFC határon zajlik, így ha a sejt igénye megnő a riboszómákra, a sejtmagvacskában több FC-t lehet megfigyelni. A pre-rRNS szétvágása és utólagos módosítása a DFC-ben, a fehérjék hozzákapcsolása az alegységek elkészítéséhez pedig a GC-ben történik.
A sejtmagvacskán kívül a mag több kisebb, membránnal nem határolt testet tartalmaz. Ilyenek a Cajal-testek, az iker-spiráltestek, a polimorf interfázisbeli karioszomális halmaz (PIKA), a promielocitás leukémia (PML)-testek, a parafoltok és a splicing-foltok. Sokukról nagyon kevés információ áll rendelkezésre, de egyértelművé teszik, hogy a nukleoplazma egyáltalán nem homogén, hanem funkcionális kisebb terekre oszlik.Egyes szubnukleáris struktúrák bizonyos betegségekben tűnnek fel. Miopathia nemalinica esetén kis pálcikaszerű testek jelennek meg a sejtmagban, ami feltehetően egy mutáció miatt megváltozott szerkezetű aktin vagy a citoszkeleton más fehérjéje.
Cajal-testek. Egy sejtmag átlagosan 1–10 Cajal-testnek vagy spiráltestnek nevezett kompakt struktúrát tartalmaz, melyek átmérője 0,2–2 µm között változik, fajtól és sejttípustól függően. Elektronmikroszkóp alatt gubancos fonalgombolyagnak látszanak és nagy mennyiségű coilin fehérjét tartalmaznak. A feladatuk a különböző RNS-ek (kis nukleoláris RNS, kis nukleáris RNS és a hiszton mRNS) utólagos módosítása.A Cajal-testek mellett helyezkednek el az iker-spiráltestek (innen kapták a nevüket is), amelyeket mikroszkóp alatt nem is lehet megkülönböztetni tőlük. A Cajal-testektől eltérően azonban nem tartalmaznak kis nukleáris ribonukleoproteint (snRP, a hírvivő RNS utólagos módosítását végzi); funkciójuk feltehetően az snRP szintézisének segítése a Cajal-testekben, de olyan vélemény is létezik, hogy a Cajal-testek és az ikertestek ugyanazon struktúra különböző formái.
PIKA. A polimorf interfázisbeli karioszomális halmazokat (PIKA, vagy más néven RAFA-domén) először 1991-ben figyelték meg mikroszkóppal. Feladatuk ismeretlen, de valószínűleg nincs közük a DNS másolásához, átírásához vagy az RNS utólagos módosításához. Többnyire a PTF transzkripciós faktor (amely a kis nukleáris RNS, snRNS transzkripcióját segíti) halmazai közelében találhatók.
PML-testek. A promielocitás leukémia-testek (PML-testek, más néven nukleáris domén 10 vagy Kremer-testek) a nukleoplazmában elszórtan található kerek, 0,1–1 µm átmérőjű szerkezetek. Nevüket fő komponensükről, a promielocitás leukémia proteinről kapták. Többnyire a Cajal-testek vagy spliceoszómák és egyéb hasonló struktúrák közelében láthatók. A PML-testek feltehetően a sejtmag sok fontos funkciójában (DNS-másolás, transzkripció, génműködés-gátlás) van koordináló szerepe, melyet főleg SUMO-val (kis ubiquitin-szerű módosító protein) való összekapcsolással ér el. A PML-hiányos sejtek (amelyekben a génjüket mesterségesen kikapcsolták) nem fejlődnek és funkcionálnak normálisan, azaz feladatuk biztosan alapvető fontosságú.
Splicing-foltok (splicing speckle, más néven magfolt – nuclear speckle –, interkromatin granulumhalmaz, B-sznörposzóma). A splicing-foltok az emlőssejtek kromatinközi régiójában találhatók, és az mRNS utólagos módosítását, splicingját (ejtsd: szplájszing) végző molekulák halmozódnak fel bennük. Fluoreszcenciamikroszkóp alatt változó méretű és alakú, szabálytalan, pettyezett foltok; elektronmikroszkóppal szemcsés halmaznak látszanak. Szerkezetük és összetételük változó, RNS és fehérjekomponenseik gyakran más helyre vándorolnak, például aktívan átíródó génekhez. A foltok összetétele és elhelyezkedése a génexpresszió változásával összhangban változik.Parafoltok (paraspeckle). A 2002-ben felfedezett parafoltok a kromatinközi térben található szabálytalan formájú alakzatok. Először HeLa sejtekben mutatták ki őket, de azután észlelték valamennyi emberi sejttípusban, beleértve a laboratóriumban tenyésztett immortalizált sejtvonalakat. Egy sejtmagban 10–30 van belőlük. Nevüket onnan kapták, hogy a splicing-foltok közelében, azokkal parallel módon helyezkednek el. Nagyságuk és elhelyezkedésük a sejt génexpressziójának függvényében változik. Létük az aktív génátírástól függ, ha a fehérjekódoló géneket átíró RNS-polimeráz II inaktív, akkor valamennyi parafolt eltűnik és fehérjekomponenseik a sejtmagvacskában tárolódnak. Ez a folyamat a sejtosztódás telofázisában is lezajlik, a génátírás ilyenkor is szünetel.
A sejtmag elválasztja a gének transzkripciójának helyét a fehérjeszintézistől, a transzlációtól, és ezáltal a génszabályozásnak olyan lehetőségeit nyújtja, amire a prokarióta sejtek nem képesek. A sejtmag fő feladata a génkifejeződés és a DNS-replikáció szabályozása a sejtciklus során.
A gének kifejeződése mRNS-sé való átírásukkal indul, majd az mRNS sokféleképpen módosul, és végül a riboszómákhoz kapcsolódva a transzláció révén fehérjék képződnek róla. Az utóbbi folyamat kivételével a többi tevékenység a sejtmagban zajlik. A sejtmagban találhatók a transzkripcióhoz közvetlenül és közvetve szükséges enzimek és az ezeket szabályzó transzkripciós faktorok is. Az enzimek közé tartoznak a helikázok, amelyek szétcsavarják a kettős szálú DNS-t, az RNS-polimerázok, amelyek az mRNS szintézisét végzik és a topoizomerázok, amelyek a DNS széttekeredéséből származó fizikai feszültséget tüntetik el.Az átírt mRNS-t többféleképpen módosítani kell, mielőtt „érett”, transzlációra alkalmas lesz. Ezek közül a legfontosabbak az 5’cap („sapka”) és az adenozinokból álló poli(A) farok elhelyezése rajta, valamint a splicing. Az 5’cap-et a transzkripciós komplexhez tartozó enzim köti az mRNS-hez, a poli(A) farkat pedig közvetlenül az átírás után kapja meg. A splicing a spliceoszóma nevű komplexen belül zajlik, és hosszú, sok intront tartalmazó mRNS-ek esetében már azelőtt elkezdődhet, hogy a transzkripció befejeződött. Sok esetben a pre-mRNS-t többféleképpen állítják össze érett mRNS-sé, ez az ún alternatív splicing; így keletkeznek például a rendkívül változatos ellenanyagok is.
A kompartmentalizáció a sejten belüli folyamatok fizikai elválasztását, különböző térrészekbe való elhelyezését jelenti. A maghártya elválasztja a genetikai anyagot a citoplazma többi részétől, és lehetővé teszi, hogy attól elkülönülve kontrollálja a gének átírását. Az egyik általánosan elterjedt módszer szerint a megállítandó folyamat egyik közbenső molekuláját a sejtmagba transzportálják, ahol az transzkripciós faktorokhoz kötődve gátolja az adott reakciót katalizáló enzim génexpresszióját. Ilyen például a sejt energia-háztartásában alapvető glikolízis. Ennek első lépésében a hexokináz a glükózból glukóz-6-foszfátot generál, amiből pedig fruktóz-6-foszfát lesz. Ha az utóbbi koncentrációja túl magas, egy regulátor fehérje a sejtmagba viszi a hexokinázt, ahol az más proteinekkel olyan komplexumot formál, amely meggátolja a glikolízis enzimjeinek kifejeződését.A génkifejeződést szabályozó transzkripciós faktorokat a sejt sokszor fizikailag elszeparálja a kromoszómáktól, hogy a minimális génátírást is megakadályozza. Ezek a faktorok csak akkor fejthetik ki működésüket, ha a megfelelő szignál aktiválja őket. Például a gyulladási folyamatokban szerepet játszó géneket aktiváló NF-κB faktor a citoplazmában található, amíg a sejt külső membránján lévő receptorokhoz nem csatlakozik valamilyen szignálmolekula (például a TNF-α), és a receptor aktiválja az NF-κB-t, amely ezután a rajta található nukleáris lokalizációs szignál révén a sejtmagba vándorol és megindítja a megfelelő gének transzkripcióját.A kompartmentalizáció tudja megakadályozni, hogy a génekről frissen átírt, módosítatlan pre-mRNS transzlációja azonnal megkezdődjék. Az eukarióták génjeiben közbeszúrt szakaszok, intronok vannak, amelyeket el kell távolítani, mielőtt fehérjévé fordítanák át. A baktériumoknál a transzláció sokszor már ezelőtt elkezdődik, hogy a hírvivő RNS transzkripciója teljesen befejeződne, eukarióták esetében ez az intronok miatt hibás, használhatatlan fehérjék termelődéséhez vezetne.
A nagy molekulák mozgása a sejtmagba befelé és onnan kifelé szigorúan szabályozott, és a pórusokon keresztül történik. Míg a kis méretű molekulák szabadon átjárhatnak, a fehérjék és nukleinsavak csak a karioferinnek nevezett proteinhez kapcsolódva haladhatnak át a póruson. A befelé szállító karioferinek az importinok, a sejtmagból kifelé vivők az exportinok. A szállítandó fehérjén rövid aminosav-szekvencia, ún. nukleáris lokalizációs szignál jelzi, hogy végcélja a sejtmag; ugyanez igaz a sejtmagból kiszállítandó polipeptidekre is. A póruson való átszállítás energiája guanozin-trifoszfát (GTP) hasításából származik, amit GTPázok végeznek. A nukleáris transzport legfontosabb GTPáza a Ran nevű protein. Az importinoknak a RanGTP komplexre ahhoz van szükségük, hogy elengedjék szállítmányukat, míg az exportinok esetében a kapcsolódás miatt elengedhetetlen a Ran jelenléte.Nukleáris import esetén a citoplazmában található fehérjeszállítmányhoz odakötődik az importin és átviszi a póruson keresztül a magba. Odabent az importin a RanGTP segítségével leválasztja magáról a szállítmányt és visszatér a citoplazmába. Az exportálandó fehérjéhez az exportin köt hozzá a RanGTP energiája felhasználásával, átszállítja a póruson, leválik róla és visszatér a sejtmagba.
Az érett mRNS és transzfer RNS (tRNS) kiszállítására külön exportproteinek specializálódtak. Ezek a sejten belüli „minőségellenőrző” rendszer részei, amely megakadályozza hogy a nem vagy csak részben érett mRNS a riboszómákhoz jusson. A rendszer a citoplazmába kijutó, nem teljesen módosított mRNS-t még azelőtt lebontja, hogy elkezdődhetne rajta a transzláció.
A sejt életciklusának bizonyos szakaszaiban – a sejtosztódás és a programozott sejthalál, az apoptózis során - a sejtmag megszűnik, és az elkülönülését biztosító struktúrák, a maghártya és a nukleáris lamina tervezetten lebomlik.
A legtöbb sejtben a mitózis profázisának végén a mag membránjai szétesnek. Vannak kivételek, például egyes egysejtű eukarióták (élesztő) ún. zárt mitózis révén osztódnak, amikor maghártyájuk épen marad. Ilyenkor a leánykromoszómák a sejtmag két ellenkező végére vándorolnak, majd a mag osztódik. A fejlettebb eukariótákra azonban a maghártya lebomlásával járó nyílt mitózis jellemző, ahol a leánykromoszómák a mitotikus orsó pólusaihoz mozognak, és új sejtmag jön létre körülöttük.
A sejtosztódás után mindkét leánysejtnek teljes kromoszómakészletre van szüksége, ezért a mitózis előtt a kromoszómák megkettőződnek, majd az osztódás során a mitotikus orsó fonalai (mikrotubulusai) hozzájuk kapcsolódnak, és a leánykromoszómákat a sejt ellentétes végeibe, az orsó pólusához, a centroszómához húzzák. A legtöbb sejtben a centroszómák a magon kívül, a citoplazmában helyezkednek el, így ép maghártya esetén a mikrotubulusok nem férnének hozzá a kromoszómákhoz. Emiatt a mitózis korai szakaszában, a profázisban kezdve és a prometafázisban befejeződve, a sejtmagot körülvevő membránokat szétbontják. Ugyanekkor szétesik a nukleáris lamina is; ez a folyamat a laminfehérjék foszforilálásával jár. A sejtosztódás végén a maghártya újból összeáll, akárcsak az immár defoszforilált laminokból álló lamina.A dinoflagellátáknál a centroszóma szintén a citoplazmában van, azonban a maghártya ép marad, és a kromoszómák centromerjei beépülnek a sejtmag membránjába, hogy a mikrotubulusok hozzájuk kapcsolódhassanak (ún. extranukleáris orsó). Sok más egysejtűnél (csillósok, sporozoák, egyes gombák) a centroszómák a magon belül találhatók, és a mag nem bomlik fel a sejtosztódáskor.
Az apoptózis a sejt ellenőrzött, előre programozott pusztulása. Ennek során mélyreható változások történnek, a kromatin kondenzálódik, a maghártya és a lamina szétesik. A lamina hálózatának szétbontását a kaszpáz nevű proteázok (fehérjebontó enzimek) végzik, amelyek szétvágják a laminokat. A kaszpázaktikivitást laboratóriumi tesztekben a korai apoptózis kimutatására használják. Léteznek mutáns sejtvonalak, melyek laminja ellenálló a kaszpázokkal szemben, ezekben nem zajlik le a sejtmag apoptotikus bomlása.A maghártya a vírusok behatolását is meggátolja. Egyes vírusok szaporodásához a sejtmagban található proteinekre van szükség. Egyes DNS-vírusok (például a herpeszvírusok) a sejtmagban szaporodnak és állítják össze új virionjaikat. Ezek úgy szabadulnak ki, hogy lebontják a belső laminát és a maghártyán át bimbózással távoznak, miközben annak egy darabját burokként magukkal viszik.
A sejteknek általában egy nukleuszuk van, de egyes esetekben több is lehet, esetleg egy sem. Ez lehet előre tervezett folyamat eredménye (például az emlősök vörösvértestjei) vagy hibás sejtosztódás következménye.
A sejtmag nélküli sejtek nem képesek osztódni. Legismertebb példájuk az emlősök vörösvértestje (eritrocitája), amelyből az egyéb organellumok (pl. mitokondriumok) is hiányoznak, és gyakorlatilag csak az oxigénszállító hemoglobin tartályául szolgálnak. Az eritrociták a vörös csontvelőben való érésük során veszítik el magjukat, riboszómáikat és organellumaikat. A sejtmag akkor tűnik el, amikor a kiindulási eritroblasztból retikulocita (az érett vörösvértest prekurzora) lesz. Egyes mutagének hatására éretlen, mikronukleusszal rendelkező eritrociták is kikerülhetnek a véráramba. Mag nélküli sejtek hibás sejtosztódás során is keletkezhetnek, amikor az egyik leánysejtnek két sejtmagja lesz, a másiknak pedig egy sem.
Ezzel szemben a sugárállatkák Acantharea csoportjának tagjai és egyes mikorrhizás gombák több sejtmaggal is rendelkeznek sejtenként, de a Giardia egysejtű bélparazitának is két magja van. Az emberben a harántcsíkolt izom sejtjei, a miociták összeolvadnak és szincíciumot alkotnak; eközben az eredeti sejtmagok megmaradnak. Betegségek és kórképek kísérőjelensége is lehet a többmagvú sejtek megjelenése, például a gyulladás esetén időnként monociták és makrofágok összeolvadásából származó óriás többmagvú sejtek figyelhetők meg, és tumorképződésben is előfordulhatnak. Bizonyos vírusok, például a HIV burokfehérjéi a sejtmembránba épülve a sejtek összeolvadását és sokmagvú szincíciumok kialakulását okozzák.A dinoflagelláták egyes fajainak két sejtmagva van, azonban ezek genetikai anyaga különbözik: az egyik az eredeti sejtmag, a másik pedig a vele szimbiózisban élő kovamoszaté.
A sejtmag megléte az egyik alapvető különbség a prokarióták és eukarióták között, és kialakulására négy jelentősebb elmélet is született, de általános elfogadottsággal egyik sem bír.Az első, az ún. szintropikus modell szerint egy archea (ősbaktérium) és egy baktérium szimbiózisából jött létre a magot tartalmazó eukarióta sejt. Az elképzelés szerint a mai metánbaktériumokhoz hasonló archea belsejében parazita vagy szimbionta prokarióta (pl. myxobaktérium) élt, és idővel teljes mértékben alkalmazkodtak egymáshoz. Ez az elmélet analóg a mitokondriumok és kloroplasztiszok bakteriális eredetét hirdető, a szakértők által általánosan elismert endoszimbionta elmélettel. Az ősbaktériumi eredetet támogatja, hogy az eukarióták és archeák génjei (pl. a hisztongének) sok tekintetben hasonlóak. Hasonlóan, a myxobaktériumok is sok olyan tulajdonsággal rendelkeznek (soksejtű komplexumokat alkotnak, mozgékonyak, G-proteinjeik és kinázaik az eukariótákéra hasonlítanak), ami az eukariótákra jellemző.A második elmélet endoszimbionta állapot nélküli evolúciós átmenetet tételez fel. Például a Planctomycetes baktériumcsoportot hozzák fel, amely membránnal és primitív pórusokkal ellátott sejtmagszerű organellummal rendelkezik. Egy hasonló elképzelés szerint a proto-eukarióta sejt fagocitózissal kebelezte be az archeákat vagy baktériumokat és szerezte meg génjeiket.A leginkább vitatott modell, a virális eukariogenezis szerint az eukarióták megkülönböztető sajátosságai, közte a membránnal elkülönített sejtmag, vírusfertőzés következményei. Az elmélet alapja az eukarióták és egyes vírusok közötti hasonlóságok: a lineáris kromoszómák, az mRNS 5’cap-ja (sapkája) és a DNS csomagolását végző hisztonok analógiája a vírusok nukleoproteinjeivel. Az elmélet egyik verziója szerint a sejtmag a fagocitózissal párhuzamosan fejlődött ki, és a korai eukarióták egysejtű ragadozók voltak. Egy másik változat szerint az eukarióták himlővírussal fertőzött ősbaktériumtól erednek, aminek az adja az alapját, hogy ezeknek a vírusoknak a DNS-polimeráza hasonlít az eukariótákéra. A víruseredettel megpróbálták az ivaros szaporodás tisztázatlan kezdeteit is magyarázni.A legújabb elmélet, az exomembrán-hipotézis szerint az eukarióták őse egy olyan archea volt, amely egy második membránt fejlesztett az eredeti köré, amelyikből a maghártya lett, és addigi membránkötött struktúráiból kialakultak a pórusok, hogy lehetővé tegyék a belül szintetizált termékei – pl. riboszómák – külső transzportját.
Ez a szócikk részben vagy egészben  a   Cell nucleus című angol Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.
Goldman, Robert D. (2002). „Nuclear lamins: building blocks of nuclear architecture”. Genes & Dev. 16 (5), 533–547. o. DOI:10.1101/gad.960502. PMID 11877373.  
Görlich, Dirk (1999). „Transport between the cell nucleus and the cytoplasm”. Ann. Rev. Cell Dev. Biol. 15, 607–660. o. DOI:10.1146/annurev.cellbio.15.1.607. PMID 10611974.  
Lamond, Angus I. (1998. április 24.). „Structure and Function in the Nucleus”. Science 280 (5363), 547–553. o. DOI:10.1126/science.280.5363.547. PMID 9554838.  
Pennisi E. (2004). „Evolutionary biology. The birth of the nucleus”. Science 305 (5685), 766–768. o. DOI:10.1126/science.305.5685.766. PMID 15297641.  
Pollard, Thomas D.. Cell Biology. Philadelphia: Saunders (2004). ISBN 0-7216-3360-9 
sejtmag (magyar nyelven). Sulinet - Sebőkné Orosz Katalin. [2013. szeptember 14-i dátummal az eredetiből archiválva]. (Hozzáférés: 2015. június 21.)
A sejtmagvacska (nucleolus) a sejtmagon belül elhelyezkedő, általában egy, néha több kerek, erősen festődő sejtalkotó. Szerkezete és tömege a sejt életciklusai során változik, osztódáskor eltűnik, anyaga szétoszlik, majd az osztódást követően újraképződik. A sejtmagvacska egy finoman szálas, egy szemcsés és egy halványan festődő szerkezeti elemeket magába foglaló összetevőkből áll. A finoman szálas vagy fibrilláris szerkezet az rRNS-molekuláknak felelnek meg, ezek itt képződnek nagy mennyiségben. A szemcsés vagy granuláris szerkezet a riboszóma-alegységeknek felel meg, míg a halványan festődő szerkezeti elemek a kromoszómáknak a sejtmagvacska kialakulásáért felelős DNS-szakaszok.
A sejtmagvacska legfőbb funkciója a riboszómák termelése, valamint azok alegységeinek előállítása. Ezek aztán a citoplazmában alakulnak teljesértékű riboszómákká.
a sejtek citoplazmájában található, körülhatárolt, meghatározott szerkezetű és működésű képződmények neve. A soksejtű, összetett szervezetek, beleértve az emberi test is, igen sokféle, sajátos működések ellátására specializálódott (differenciálódott) sejtből – és a sejtek által termelt, illetve kontrollált sejtközötti állományból – épülnek fel, amelyek összeszerveződve szöveteket, szerveket, szervrendszereket alkotnak. A sejteknek vannak azonban olyan alapvető működései, amelyek lényegében minden sejtben megvannak, és biztosítják az adott sejt életben maradását és funkcióinak ellátását. (Egyes magasan differenciálódott sejtféleségekből bizonyos működések hiányozhatnak.) A sejtek alapvető életműködéseit a sejtmag és a sejtmembrán mellett a citoplazma és a citoplazmatikus organellumok biztosítják.
A sejtszervecskéknek számos típusa létezik, különösen az eukarióták valódi magvas sejtjeiben. A sejtszervecskék megközelítőleg úgy viszonyulnak a sejthez, mint a szervek a testhez, innen a magyar és a latin eredetű elnevezés is. A sejtszervecskéket eredetileg a fénymikroszkópok segítségével fedezték fel, majd szerkezetüket főleg az elektronmikroszkópok, funkcióikat pedig az egyre jobb teljesítményű ultracentrifugák a sejtfrakcionálással, és az ezekhez kapcsolódó modern biokémiai módszerekkel tisztázták.
Ámbár a sejtszervecske a sejtbiológia számos területén szinonimája a sejtalkotónak, néhány sejtbiológus leszűkíti a fogalmát olyan DNS-t tartalmazó, eredetileg önálló mikroorganizmusokra, amelyek elsődleges, másodlagos vagy harmadlagos endoszimbiózis révén kerültek a sejtekbe. A pár nagy méretű sejtszervecske, amelyek a sejtekbe beépült (endoszimbionta) baktériumokra vezethetők vissza:
A sejtszervecskék között vannak membránnal határolt intracelluláris, membránhoz kötött és membránoktól független organellumok. Az organellumok a morfológialag szerkezet nélkülinek látszó citoplazmában vannak beágyazva. A citoplazma azonban – mint minden biológiai objektum – jól szervezett molekuláris szerkezettel bír, amire a közvetett bizonyíték a benne lejátszódó biokémiai folyamatok időbeli és funkcionális rendezettsége. Az, hogy a citoplazma finomabb molekuláris szerveződése nem látható, csupán vizsgálóeszközeink felbontási határainak következménye. A citoplazmatikus membránok alapja a sejtmembránéhoz hasonlóan lipid kettős réteg, egyéb alkotórészeik azonban az adott sejtszervecskékre jellemzőek. Valamivel vékonyabbak a sejtmembránnál.
Jellegzetes kettős membránnal határolt szervecskék a mitokondriumok. Belső membránjuk betüremkedései tarajokat, ún. krisztákat alkotnak. Egyes szervek mitokondriumaiban tarajok helyett csövecskék vannak. A mitokondriumoknak saját (anyai eredetű) DNS-tartalmuk van. A mitokondriumok termelik a sejtműködéshez szükséges ATP nagy részét a bennük lejátszódó terminális oxidáció útján. A mitokondriumokkal nem rendelkező sejtek – pl. a vörösvérsejtek – csak az energetikailag sokkal rosszabb hatásfokú anaerob glikolízis útján tudnak ATP-t termelni.
Az endoplazmatikus retikulumnak sima és durva (granulált) felszínű formái vannak. Mindkettő belső tereket határol el a citoplazmán belül. A sima felszínű bizonyos méregtelenítési folyamatokban, a durva felszínű pedig a fehérjeszintézisben játszik fontos szerepet. A durva felszínű üregrendszere közvetlen összeköttetésben áll a maghártya külső és belső membránja közötti térrel. A maghártyát ezért általában a durva felszínű endoplazmatikus retikulum származékának tekintik.
A Golgi-készülék sima felszínű membránnal határolt üregekből áll. Megkülönböztetnek rajta képződési és érési felszínt. Az utóbbiról membránnal határolt kerekded szemcsék, a lizoszómák válnak le. Ezek – bontóenzim tartalmuk folytán – vagy a sejtek elhalt részeinek, vagy a sejtek által bekebelezett, részecske természetű anyagok lebontását végzik. Ugyancsak a Golgi-készülék végzi a mirigysejtekben a fehérje tartalmú váladék előkészítését és membránnal határolt váladékcseppekbe való becsomagolását. A Golgi-készüléknek fontos szerepe van a sejtmembránok képzésében. 
A centroszóma egy sejtmaghoz közel elhelyezkedő sejtszervecske, amely a legtöbb sejtben megtalálható. A centroszóma két, egymásra merőlegesen elhelyezkedő, hengeres, egyenként 9×3 mikrotubulusból álló képződményből (centriólum) és a körülötte található, szerkezet nélkülinek látszó, sűrűbb citoplazmarészből áll. Alapvető szerepe van a sejt mozgásaiért felelős sejtvázelemek koordinálásában, a csillók képzésében és a sejtek osztódásának irányításában. 
A riboszómák két alegységből álló nukleoproteid szemcsék. A durva felszínű endoplazmatikus retikulum membránjaihoz kötötten, vagy a citoplazmában szabadon helyezkednek el. Ezeken történik a sejt saját és leadásra kerülő fehérjéinek szintézise.
A sejtváz az eukariótákra jellemző rendszer, amely mikrotubulusok, tonofilamentumok és kontraktilis filamentumok hálózatából áll. Részben a sejthártyán, illetve annak kapcsoló szerkezetein (junkcionális komplexus) rögzülnek. Ezek felelősek a sejt alakjának fenntartásáért és a sejt aktív mozgásaiért.
A fentieken túlmenően a citoplazma tartalmaz glikogénszemcséket, lipidcseppeket, külső vagy belső eredetű pigmenszemcséket, a lizoszómák által emésztett anyagok maradványtesteit vagy más zárványokat, de ezek nem sorolhatók funkció szempontjából a sejtszervecskékhez.
De Robertis E. D. P. – Nowinski W. W. – Saez A. S.: Sejtbiológia, Akadémiai Kiadó, Budapest, 1970
Don W. Fawcett: An Atlas of Fine Structure THE CELL Its Organelles and Inclusions, W. B. Saunders Company, Philadelphia and London, 1966
Eldra P. Solomon - Richard R. Schmidt - Peter J. Adragna: Human Anatomy & Physiology Ed. 2nd, Sunders College Publishing, Philadelphia, 1990, ISBN 0-03-011914-6
Törő Imre, Ed.: Az élet alapjai, Gondolat Kiadó, Budapest 1989, ISBN 963-282-181-5
A Selmeci Akadémia elődjének számító bányászati-kohászati tanintézet (Bergschule, Berg Schola) alapítását a bécsi udvari kamara 1735. június 22-i leiratától számíthatjuk. Ez alapján Selmecbányán olyan tanintézet jött létre, amelynek a feladata a bányászati–kohászati szakképzés volt; olyan műszaki szakemberek képzése, akik a bányaművelés, a bányajog, a bányamérés, az ércelőkészítés, a kémlészet–kohászat, valamint a pénzverés–aranyválatás területének szakértői lehetnek, és képesek  termelési, igazgatási, jogi feladatok ellátására. A Bergschule kétéves képzési időt biztosított.
A természettudományok nagyarányú fejlődése miatt néhány évtizednyi működés után ennek gyökeres átszervezésére került sor. 1763-ban új típusú intézmény kezdte meg a működését, melyet a következő 7 évben fokozatosan bővítettek. 1770-re vált teljessé a kiépítettsége, ekkor áttért a hároméves képzési rendszerre, valamint Mária Terézia akadémiai rangra emelte, s neve ettől kezdve lesz Bergakademie, azaz bányászati-kohászati akadémia. 1846-ban hozzákapcsolták az 1808-ban alapított erdészeti tanintézetet, ekkortól már négy (az erdészeknél három) évfolyamon oktattak. Az intézmény tanárai, professzorai között számos világhírű, a szakma nemzetközi élvonalába tartozó szakembert találunk: Mikoviny Sámuel, Nikolaus Jacquin, Giovanni Antonio Scopoli, Christoph Traugott Delius, Christian Doppler, Kerpely Antal, Farbaky István, Herrmann Emil, Cséti Ottó és még sokan mások.
A tanintézet a legrégebbi, életképesnek bizonyult bányászati–kohászati iskola, mérnökképző, műszaki felsőoktatási intézmény, a Miskolci Egyetem és a Soproni Egyetem jogelődje. Úttörő volt abban is, hogy a Habsburg Birodalmon belül ez volt az első állami alapítású (nem egyházi) tanintézet. Az Akadémia – ez az elnevezés hivatalosan 1904-ben szűnt meg, amikor főiskolává szervezték – az első világháborút követően kénytelen volt beszüntetni működését Selmecbányán, és 1919-ben Sopronba költözött.
Az akadémia diákjai közt a 19. század folyamán egyedülálló hagyományrendszer alakult ki, mely az utódintézményekben azóta is él. Mint szellemi bölcsőt, a diákhagyományok szóhasználatában továbbra is szokás Akadémia néven nevezni az intézményt, függetlenül az 1904 után bekövetkezett változásoktól.
Magyarország évszázadokon keresztül az európai nemesfémtermelés élvonalába tartozott. A 13. században a kontinensen termelt arany öthatodát, az ezüst egynegyedét adta az ország. Később, a 15–16. században a réztermelésben is világpolitikai szerepet töltött be az ország. Az 1770-es években az állami bevétel 30%-a a bányászat-kohászatból származott. A 18. századra a hazai bányászat és kohászat központja már Selmecbánya térségében volt. Európa-szerte elismerték a technológiai színvonalat, a vezetési módszereket és az ide koncentrálódott szaktudást. Ugyanakkor azonban lassan az addig könnyen kitermelhető érctelepek kimerültek, a bányászoknak egyre mélyebbről kellett kitermelni a nyersanyagokat, a kohászoknak pedig a gazdaságosabb érckinyerés megvalósítása és a nehezebben kohósítható ércfajták feldolgozása jelentett újszerű feladatokat. Mindezekhez jól képzett szakemberekre volt szükség, akiket új elvek, új tematika szerint készítenek fel a szakmai feladatok megoldására. Az addigi európai egyetemi képzés csaknem kizárólag humán jellegű volt (nyelvek, filozófia, teológia), a matematika és a fizika oktatásában is inkább a filozófiai vonatkozások domináltak, a kémiát pedig a középkor visszamaradott elvei szerint taglalták, azt is felületesen. Az egyetlen korszerű, egzakt alapokon nyugvó képzés a hadmérnöki tudományok terén valósult meg.
A helyzet elkerülhetetlenné tette a szakmai szempontok szerint szervezett oktatás megszervezését. Szakoktatás már korábban is, a 17. század elejétől létezett, mégpedig kincstári szervezésben. Ezt már egy 1605-ös rendelkezés is bizonyítja, amelyben az expectansok (növendékek) szolgálati helyéről rendelkeznek. Egy másik rendelkezés a képzés fő szakterületeit rögzíti (bányamérés, kohászat, bányaművelés). A képzés magasabb szintre emelésének gondolata 1716-ban merült fel, amikor egy bányászati-kohászati tanintézet (Berk Schuel) felállításáról volt szó. Az említett intézmény a következő évben kezdte meg a működését – négy tanulóval – a csehországi Sankt Joachimsthalban (ma Jáchymov).
A bécsi kamara hozzáértő szakemberei világosan látták a bányászat-kohászat fontosságát, és a gazdaság vezérágazataként tekintették. Ezért szükségesnek tartották az alsó-magyarországi (Garam-vidéki) kincstári bányászat-kohászat számára is a szakemberképzést. Ezt a bécsi udvari kamara 1735. június 22-i leirata alapján valósították meg, a Bergschule (Bergschola, Bányászati–kohászati Tanintézet) megteremtésével. A képzéshez részletes instrukciókat dolgoztak ki (a joachimsthali mintájára). Ez az iskola azonban sokkal jelentősebb lett, itt a jog, a pénzverés és az aranyválatás is tananyag lett, a tanulói létszámot pedig nyolc főben állapították meg. Létesítettek még más helyeken (Szomolnok, Oravica) is hasonló iskolákat, de azok hamar, néhány év után megszűntek.
A tanintézet tennivalóit az „Instrukció” (Tantervi utasítás) tartalmazta, ma már meglepőnek tűnő részletességgel. Az utasításban taglalják a Bergschola „fősphareá”-it (főtanszakait), miszerint az elsajátítandó tananyag négy főtanszakra oszlik:
kémlészet és kohászat.Valójában öt főtanszak volt, az ötödik a pénzverés és az aranyválatás volt, nem tudni, miért maradt ki az okiratból.
Az oktatás első évében elméleti alapképzés folyt „matematika” címszó alatt, a második évben viszont már az adott szakterületek elismert szakemberei működtek közre. A hallgatók az államtól ösztöndíjat (stipendiumot) kaptak tanulmányi idejük során, amelynek nagysága egy jól kereső bányai szakember fizetésével ért fel. Ez a tény különösen figyelemre méltó, a tanulóknak nemhogy tandíjat kellett fizetniük, de még ők kaptak juttatást.
A tanintézet első oktatója Mikoviny Sámuel, a „hét alsó-magyarországi szabad királyi bányaváros mérnöke” volt, aki az első évben foglalkozott a hallgatókkal a „matematika” oktatás keretein belül. Mikoviny áldozatos munkájával megalapozta a tanintézetet és bebiztosította fennmaradását. Az 1740-es évek vége felé két segítséget is kapott Tobias Johann Brinn és Karl Jakob Turman személyében. Mindketten korábbi tanítványai voltak. A „matematika” oktatásánál a bányamérnökség tulajdonában lévő szakkönyveket használták. Ezek a könyvek ma a Miskolci Egyetem Selmeci Műemlékkönyvtárában találhatók meg. Akkoriban az oktatás alapját képező szakkönyvek vállalati vagy főkamaragrófi tulajdonban voltak, vagy az egyes oktatók vásárolták meg, és így kerültek az iskola tulajdonába. Az oktatók kötelesek voltak átengedni könyveket és egyéb eszközeiket is az intézménynek, ezt beszámították a fizetésükbe. Ilyenek például a Turman tulajdonából átkerült matematikai és bányamérés témájú könyvek.
Egy 1737-es rendelkezés a kohászat instruktorául Christian Heuppelt jelölte ki. Heuppel korábban az úrvölgyi rézkohászatnál dolgozott, majd a körmöcbányai kohászat főnöke volt. Az iskolai fizetése évi 1000 forint volt. A bányaművelés oktatója Ferdinand Spiegel lett, aki  korábban több esetben együttműködött Mikovinyvel bányaművek korszerűsítésében. A zúzóműveletek instruensének Johann Michael Millert nevezték ki, aki Felsőbányán és Selmecen tevékenykedett. A tananyaghoz – példaként – a kémlészet-kohászathoz Lazarus Ercker 1703-as kiadású Probier-Buch, a bányaméréshez Nikolaus Voigtel Geometria subterranea oder Markscheidekunst (1714) című művét használták.
A tanintézetből kikerült bánya-kohómérnökök (akkoriban még nem nevezték mérnöknek őket) teremtették meg a magyar műszaki oktatás tekintélyét, akik képesek voltak eredményesen működni a kincstári vagy a magántulajdonú bányászati és kohászati üzemekben. Egy 1740-es évek végén készült udvari kamarai vizsgálat a Selmec környéki ipar, de főleg a bányászat–kohászat felvirágzását egyértelműen a Schola, ezen belül Mikoviny Sámuel működésének tulajdonította. Ebben az iskolában végzett két – később nagy tekintélyre, sőt világhírre emelkedett – szakember: Karl Josef Hell géptervező és Christoph Traugott Delius, a bányászati szakirodalom megújítója.
A 18. század közepére megérett a helyzet a bányászati-kohászati képzés magasabb szintre emelésének. Ehhez a végső lökést Johann Thaddäus Peithner, a csehországi bányászati és pénzverészeti hivatal levéltárosának felterjesztése volt, amit az udvari kamarához nyújtott be 1761–1762 telén („Szerény gondolatok a bányászati-kohászati tudományok elméleti stúdiumának a cseh királyságban való bevezetéséről”). Peithner javaslatában négy évfolyamos képzés szerepelt, alapos elméleti alapozással és gyakorlati képzéssel. Az udvari kancellária egyetértett a javaslat lényegével, de az Akadémiát Selmecbányán javasolta létrehozni, két évfolyamos rendszerben – elsősorban a Selmecen felhalmozott oktatási-szakmai tapasztalatra alapozva. Ezt az elképzelést Mária Terézia 1762. október 22-én, az alapítás ügyében összehívott tanácskozás jegyzőkönyvén tett aláírásával szentesítette.
Az első tanszékre (Gyakorlati bányászati és kémiai tanszék) Nikolaus Jacquint nevezték ki 1763. június 13-án, aki megfelelő felkészülés, azaz a laboratórium, az ásvány- és kőzettár kialakítása után, 1764. szeptember 1-jén kezdte meg ásványtani, kémiai és elméleti kohászattani (metallurgiai) előadásait és laboratóriumi gyakorlatait. Óráinak helyszíne a lakóházának földszintjén kialakított előadóterem és laboratórium volt (a lakóházat a kincstár bérelte Jacquin számára). 1765. augusztus 13-án alakult meg a második tanszék [[Nikolaus Poda|Nikolaus Poda]] jezsuita atya kinevezésével. Poda matematikát, fizikát és mechanika–géptant oktatott.
Néhány évnyi működés után egyre erősödött a nyomás a három évfolyamos képzésre való átállás érdekében. Furcsa módon két, egymással vitában álló nézetcsoport is ezt javasolta. Az egyik csoport elképzelése a kétéves képzés kiterjesztésére épült, azaz hogy az első két évben kell megteremteni az elméleti-tudományos alapokat, amit a harmadik évben ezek gyakorlati alkalmazásával lehet betetőzni. A másik felfogás a „bányászat” három ágára építette volna az oktatást: az első évben a bányagépészet oktatása folyna, kiegészítve a matematikával és a mechanikával, aztán jönne a kémlészet és kohászat (a kémiával, az elméleti kohászattal és az ásványtannal), végül a bányaművelés (a földtan-teleptannal, a bányaméréssel, az ércelőkészítéssel, a bányajoggal és az erdészettel).
A hároméves képzés 1770-ben valósult meg, de a két elképzelés kissé zavaros megnyilvánulásaként. Ugyanakkor azonban ez a három évfolyamos, három tanszékes felállás – kisebb változásokkal – hosszú évtizedekig fennmaradt és eredményesen működött. Az átszervezést – a Schola alapításakor kiadott Instrukcióhoz hasonló – terjedelmes rendelkezésben (Systema Academiai Montanisticae) részletezték. Figyelemre méltó, hogy ebben a dokumentumban nevezték először Akadémiának az intézményt.
A rendelet intézkedett a felvétel rendjéről. Eszerint az akadémiára jelentkezőknek már valamilyen egyetemi szintű „filozófiai kurzus” elvégzését kell igazolniuk, ennek hiányában felvételi vizsgát kell tenniük. Ugyanakkor előnyben részesítik a „szakmabeliek” fiait. Az oktatás egész évben folyik, és a hallgatóknak negyedévente vizsgát kell tenni a professzor előtt, félévente és évente pedig fővizsgát a főkamaragróf (aki egyben az intézet igazgatója is) jelenlétében. A Systema rendelkezése szerint az Akadémián három tanszék működik. A Matematika-mechanika-gépészeti tanszéken Nicolaus Poda, az Ásványtan-kémia-elméleti kohászattani tanszéken Giovanni Antonio Scopoli, a Gyakorlati bányászati tanszéken pedig Christoph Traugott Delius volt a kinevezett professzor. Az okirat a professzorok kötelező feladatául írja elő, hogy saját nyomtatott könyvet kell írniuk az oktatott tárgyakhoz. A professzorok bányatanácsosi rangban álltak. A rendeletben részletekbe menően tárgyalják külön-külön az egyes évfolyamok elméleti és gyakorlati oktatását, de még a végzősök elhelyezkedéséről is szót ejtenek. A Systema sajátossága, hogy Mária Terézia úgy hagyta jóvá, hogy az erdészet oktatására kiemelt figyelmet kell fordítani: „Jóváhagyom ezen elkészített tervet, és különös megelégedéssel tölt el a bizottság elnökének az ügy iránt tanúsított buzgalma; azonban az erdők művelésére is különös gonddal legyenek, mert az erdőkre a bányászathoz és kohászathoz feltétlenül szükség van.”A professzoroknak előírták, hogy egy rövid felkészülési idő után, ami alatt egy általuk választott szakkönyvet használtak tankönyvként, saját nyomtatott könyvet kell írniuk a tantárgyakhoz. Nikolaus Jacquin például eleinte Chr. E. Gellert könyvére támaszkodott (aki később selmeci professzor lett), előadásainak kézirata pedig fennmaradt. Jacquinről tudni kell, hogy a korabeli korszerű kémiát oktatta, elszakadva az akkoriban még általánosnak számító flogisztonista kémia-felfogástól. Tanszéki utóda Giovanni Antonio Scopoli, aki inkább az ásványtan és a botanika szakértője volt. A következő kémia tudós Ruprecht Antal volt, aki híres volt kísérletező és kutatási módszereiről. Ezek a professzorok alakították ki azt a laboratóriumi oktatási módszert, ami világhírűvé tette Selmecet, és ez a módszer terjedt el egész Európában a kémia oktatásban (a franciaországi École Polytechnique közvetítésével). Az ásványtan területén Scopoli adott ki szakkönyvet, Delius pedig megírta világhírű bányaművelés-könyvét, amit a tudománytörténet jelentőségében Agricola De re metallicája mellé állít. A mechanika-gépészet könyveit Poda írta, a bányamérést pedig Möhling fontos könyvéből tanulták. A selmeci hagyományok az elméleti képzésen túl fontos szerepet szántak a gyakorlati képzésnek is, aminek az üzemlátogatások, gyakorlatok mellett fontos szerepet szántak a modellek alkalmazásának is. Ennek érdekében az 1770-es évektől külön mechanikust alkalmaztak a modellek elkészítésére. Az akadémia könyvtára a Schola 298 kötetes gyűjteményén alapult, de a professzorok folyamatosan bővítették új szakkönyvekkel és folyóiratokkal. Később Peithner szakkönyvtárának java – mintegy hatszáz kötet – is a könyvtárat gazdagította.
Az Akadémia nemzetközi híre ebben az időben elvitathatatlan, de nemcsak a fent említett kémiaoktatás miatt, más területek oktatói, tudósai, diákja is szívesen töltöttek hosszabb-rövidebb időt Selmecbányán (Svédországból, Oroszországból, Spanyolországból, Bajorországból és máshonnan). Selmecen dolgozott néhány hónapig Alessandro Volta, de más olasz fizikusok, kémikusok is (Savaresi, Tondi, Lippi stb.). Az akadémián végzett mérnököket szívesen fogadták – a hazai vállalatokon kívül – külföldön is (Törökországtól Mexikóig), néhányan pedig az Akadémia oktatói lettek.
A 19. század elején az Akadémia nemzetközi kisugárzása csökkent, ami nem a színvonal csökkenésével magyarázható, hanem inkább azzal, hogy a műszaki-természettudományos fejlődés vezető ereje már nem a bányászat-kohászat volt, másrészt Európa-szerte hasonló célú iskolák sorát hozták létre. 1809-ben bevezették az oktatásba a „filozófiai kurzust”, amely matematikai és fizikai előtanulmányokat jelentett az akadémiai képzés megszerzéséhez, és végső soron az ilyen képesítéssel nem rendelkezők számára könnyítették meg a főiskolára való bejutást. Aki már rendelkezett ilyen képesítéssel, rögtön a második évfolyamon kezdhette a tanulmányait. Ugyanakkor az oktatási idő három és fél, illetve négy évre emelkedett, ugyanis bevezették a fél, illetve egyéves szakmai gyakorlatot, amit különböző bánya- és kohóüzemeknél kellett teljesíteni. 1839–1940-ben két új tanszéket alapítottak: az Ábrázoló geometria és építészet, valamint az Ásványtan-földtan-őslénytani tanszéket.
A század első felének oktatói közül meg kell említeni három kiemelkedő professzor-egyéniséget. Josef Schittko a matematika, a fizika és a mechanika tantárgyakat oktatta, és a bányagépészetben és az ércelőkészítésben ért el kiemelkedő eredményeket. Wehrle Alajos kohászatot, kémiát és ásványtant tanított, akinek fő műve a kétkötetes kémlészeti és kohászati tankönyv, amely először foglalkozott tudományos igényességgel a vas kohászatával. Johann Lang a bányaföldtan, a bányaművelés, a bányagépészet és a bányajog professzora volt, és ő vezette be először a teodolitot a bányatérségek felmérésére.
1838-ban reformtervezet került a királyi kamara elé, amelyben oktatási és szervezeti korszerűsítéseket vázoltak fel. A módosítások azonban csak 1846. október 6-án valósulhattak meg, ekkor szentesítette V. Ferdinánd király a Berg- und Forstakademie (Bányászati-kohászati és erdészeti akadémia) létrehozását. Az új intézmény már levált a selmecbányai főbányagrófságtól, az erdészeti tanintézetet pedig az Akadémiához csatolták. A tanulmányi időt négy évre emelték a bányász-kohász hallgatók számára, az erdészekét pedig kettőről háromra. Az oktató testület hat – bányatanácsosi rangú – professzorból, egy adjunktusból és öt asszisztensből állt, akiket három tiszteletdíjas óraadó egészített ki. Nem érdektelen áttekinteni a korszak tanszékeit:
Matematika–fizika–mechanikai tanszék, professzor: Christian Doppler (kinevezve: 1848. február),
Bányaművelés–bányamérés–bányagépészet tanszék, professzor: Adriány János (kinevezve: 1847),
Ásványtani–földtani–őslénytani tanszék, professzor: Pettko János (kinevezve: 1848. február),
Ábrázoló geometriai és építészeti tanszék, professzor: Marschan József (1848-ig),
Erdészeti tanszék, professzor: Friedrich Ignaz Schwarz (kinevezve: 1848. január).
Az 1848–49-es forradalom és szabadságharc döntő hatással volt a selmeci Akadémiára is. Az intézmény a független magyar kormány Pénzügyminisztériuma (Kossuth Lajos pénzügyminiszter), majd a Vallás- és közoktatási minisztérium (Eötvös József kultuszminiszter) felügyelete alá került. Mindezzel együtt járt a magyar oktatási nyelv bevezetése, és az, hogy ösztöndíjat csak a magyar hallgatóknak fizettek.
A forradalom kitörése után a magyar és a többi nemzetiségű hallgatók közötti viszony megromlott (ekkor a háromszáz hallgatónak a fele volt magyarországi illetőségű, 20–20%-uk osztrák, illetve cseh, a többi lengyel, olasz és más nemzetiségű volt). Az épületre magyar zászlót tűztek, szeptemberben pedig az akadémiai professzorok magyar alkotmányos esküt tettek (Adriány, Bachmann, Doppler és Pettko, Schwarz azonban nem). Az oktatás októberben megkezdődött ugyan 116 hallgató részére, de a zavaros felvidéki állapotok miatt az oktatás is meglehetősen hektikus állapotokat mutatott. A hallgatók részt vettek a hadi műveletekben is, emiatt december 17-én hivatalosan is beszüntették az oktatást. Ezt követően, 1849 elején, Selmecbányát elfoglalták a császári csapatok, és február elején újraindították az oktatást, de a katonai vezetés megbízhatatlannak tartván az immár csupán 64 fős hallgatóságot, ismét bezáratták az intézményt. Áprilisban felszabadult a selmeci terület, de az oktatás ekkor sem indulhatott újra, mert mindössze hét hallgató volt Selmecbányán. Ők viszont – Bruimann Vilmos tanársegéd vezetésével – részt vettek a nemesfémkészlet biztonságos helyre való szállításában: az orosz csapatok gyűrűjén át juttatták el a körmöci pénzverde teljes készletét Pestre.
A kormányzat a forradalmi helyzetben is figyelemmel kísérte az Akadémia sorsát, sőt Eötvös József még 1848 júliusában javaslatot kért az Akadémia igazgatójától, Ritterstein Ágost bárótól, a képzés továbbfejlesztésére. A megvalósításra ugyan nem került sor, de mindenképpen figyelemre méltó a javaslat korszerű szellemisége. A javaslat egy egységes műegyetemi képzést vázolt fel, miszerint a felsőfokú képzést megelőzné egy „mű-tanoda” (Realschule), ahol előkészítenék az ifjakat a felsőfokú továbbtanulásra, illetve középszintű szakembereket és szakmunkásokat képezne. A felsőfokú képzés („mű-egyetem”, Polytechnikum) két éven át általános műszaki-természettudományos képzést adna, és erre épülhetnének a szakmai specifikációt nyújtó három évfolyamos „szakiskolák” (Fachschule), így például a bánya- és kohómérnökképző intézet is.
A szabadságharcot követő megtorlás komoly veszteségeket okozott nemcsak az Akadémiának, de az egész magyar bánya-kohómérnöki társadalomnak. Gábel Mátyás selmeci bányamérnököt kivégezték, többen börtönbe kerültek (Bolla Mátyás, Leithner Antal, Szlávy József, Zsigmondy Vilmos és mások), még többen külföldre menekültek (Fuchs Vilmos, Debreczeni Márton, Jendrassik Miksa, Péch Antal stb.). Az Akadémia igazgatóját, Ritterstein Ágostot kétévnyi raboskodás után megfosztották állásától, Adriány Jánost és Lázár Jakabot felfüggesztették, Christian Doppler pedig inkább Prágába költözött.Az Akadémia ismét bécsi irányítású lett, az oktatást azonban újra kellett indítani. Ez a feladat Pettko János és Bachmann József professzorokra és Bruimann Vilmos tanársegéd vállára hárult. Munkásságuk nyomán megfelelő szakembereket sikerült találniuk az professzori karba. Visszahívták Dopplert a Matematikai-fizikai tanszék élére, utóda Karl Jenny volt. A Kohászati–kémiai tanszék vezetője Bachmann József volt, utóda pedig Václav Mrazek lett, az ásványtan–földtan oktatója Pettko János volt.
Az 1867-es kiegyezés politikai, társadalmi hatásainak részletezése nem ennek a cikknek a feladata, azt azonban meg kell állapítani, hogy a selmeci Akadémiára is rendkívül fontos kihatása volt. Az intézmény az új magyar államapparátus – amelyben fontos szerepet kaptak a szabadságharcban szerepet vállaló bánya-kohómérnökök is – irányítása alá került, fokozatosan bevezették a magyar oktatási nyelvet, az előterjesztett reformtervezetet pedig 1872. augusztus 15-én írta alá Ferenc József. Ennek értelmében az Akadémia levált a selmeci bánya-kohóigazgatóságról, és vezetője az akadémiai tanács által választott igazgató lett. Új tanszékek jöttek létre, így összesen tizenkét bányász és kohász tanszék, valamint három erdész tanszék alkotta az intézményt.
Fontos változás, hogy az addig egységes „bányász” képzésből négy szak lett: bányászati, fémkohászati, vaskohászati és gépészeti–építészeti szak. Az erdészképzés is két szakon folyt: általános erdészeti és erdőmérnöki szakon. Az alapképzés az első évfolyamon minden szakon majdnem azonos volt, a szakosodás fokozatosan a második évfolyamtól kezdődött. A tanterv lényegében 1895-ig (ekkor a gépészeti-építészeti szak megszűnt Selmecbányán), illetve az 1904-es főiskolai reformig változatlan maradt, csak kisebb változtatások történtek.
Fémkohászati enciklopédia, vasöntészeti tanszék – Kubacska Hugó.A reformmal összefüggésben 1876-ban bevezették az abszolutórium megszerzése és a kétéves üzemi gyakorlat utáni államvizsga intézményét, amelynek teljesítése után diplomát kaptak a végzettek. Az oklevelek bejegyzése 1895-ig nélkülözte a mérnök kifejezést, hivatalosan csak ezután jelentek meg a mérnöki végzettségre utaló bejegyzések (például bányamérnök, fémkohómérnök, vaskohómérnök).
Közeledve a 20. századhoz, a műszaki és természettudományok robbanásszerű fejlődésnek indultak. Ez mintegy megkövetelte a műszaki felsőoktatás korábban jól működő módszerének, struktúrájának a felülvizsgálatát. Az erre vonatkozó reformelképzelések kimunkálása már 1891-ben elkezdődött. Az elképzelések szerint a szakok számát a hazai ipar igényeihez kell igazítani, a műszaki-természettudományos alapképzést erősíteni kell, a tanulmányi időszakot pedig négy évre kell emelni. A változtatások 1895-ben még nem történhettek meg, csak 1904-ben sikerült megvalósítani.
A változások megmutatkoztak az intézmény nevében is, Bányászati és Erdészeti Főiskola lett, ennek megfelelően a vezetője megnevezése ettől fogva rektor lett. A tanszékek száma húszra emelkedett, az oktatási idő négyéves lett, a szakosodást pedig megtartották. Fontos kiemelni, hogy a természettudományos alapképzés nagy súlyt kapott, a matematika–természettudományos képzés óraszáma 10–30%-kal több volt az európai hasonló főiskolák, de még a budapesti műegyetem óraszámánál is.
A fejlesztések építkezésekben is megnyilvánultak, az Akadémia (a főiskolává alakulás ellenére is így nevezte az intézményt a köznyelv) fő tanulmányi épülete után 1912-re elkészült a kémiai szárny is. Az 1913–1914-es oktatási évben 580 hallgató tanult a főiskolán, húsz jól felszerelt tanszéken, kiváló oktatói gárda közreműködésével.
Ez az ígéretes fejlődés szakadt meg az első világháború kitörése után. Az anyagi támogatás csökkent, az oktatók és a hallgatók egy részét besorozták, így a hallgatóság létszáma nem érte el a százat sem. Sokan vesztették az életüket a harctereken, és sokan estek hadifogságba.
Az akadémia (1904-től már főiskola) selmeci létezésének is a vesztes világháború, illetve az annak következményeként megkötött trianoni békeszerződés vetett véget. A főiskola 1918 végén megkezdte elköltözését Selmecbányáról. Miközben laboratóriumainak, oktatási eszköztárának egy része ottmaradt, az értékes könyvtárat és a gyűjtemények nagy részét sikerült átmenekíteni. A diákság többsége 1918. december közepén elhagyta Selmecbányát és hazautazott, míg a tanárok a székhelykérdés megoldásáig hivatali helyükön maradtak. Az új helyszín kérdése több hónapos bizonytalanság és huzavona után (eleinte Budapest, Gödöllő és Miskolc is felmerült helyszínként) végül Sopron javára dőlt el. A Sopronba került főiskola áldatlan körülmények között, szükségépületekben, fűtetlen laktanyákban kezdte meg működését 1919 áprilisában. Az intézmény diákjai 1921-ben nagy szerepet vállaltak a nyugat-magyarországi felkelésben, a második ágfalvi összecsapásban az itt tanuló Machatsek Gyula erdőmérnök-hallgató és Szechányi Elemér bányamérnök-hallgató vesztette életét.Története ezt követően már a Soproni Egyetem szócikkbe tartozik.
Zsámboki László szerk.: Selmectől Miskolcig 1735–1985. Nehézipari Műszaki Egyetem Sokszorosító üzeme, Miskolc, 1985. ISBN 963-661-006-1
Mihalovits János, Tárczy-Hornoch Antal: Az első bányatisztképző iskola alapítása Magyarországon. Mikoviny Sámuel, a selmeci bányatisztképző tanintézet első tanára, 1938 MEK online
Zivuska Jenő (szerk.): A selmeczi m. kir. Bányász és Erdész Akadémia Ifjusági Körének Millenniumi Emlékirata. 1763-1896. Debrecen, 1896. Online

A Selmeci Műemlékkönyvtár a Miskolci Egyetem és a Soproni Egyetem ősének, a Selmeci Akadémiának gyakorlatilag épségben megmaradt, mintegy 45 ezres könyvtári állományát tartalmazza az 1735 és 1918 közötti időszakból. Az egykori akadémiai könyvtár műemléki védettséget élvező zárt különgyűjtemény, amely mindkét egyetemen jelentős bázisát jelenti mind a hazai, mind pedig az európai tudomány- és technikatörténeti kutatásoknak. A Műemlékkönyvtár 1969 óta a Miskolci Egyetem könyvtárépületének földszintjén, a gyűjtemény számára tervezett klimatizált teremben helyezkedik el. A Műemlékkönyvtárat – mint múzeumot – a nagyközönség is látogathatja.
Selmecbányán 1735-ben jött létre bányászati-kohászati szakemberek képzése céljából a Bergschule, a bányászati-kohászati tanintézet. Már létesítésével egy időben rendelkeztek a képzéshez szükséges szakirodalom beszerzéséről, de Mikoviny Sámuel, az iskola első tanára is biztosított könyveket a saját könyvtárából, ezen kívül a selmeci bányamérnökség könyveit is felhasználhatták. A Bergakademie megalakulásakor az intézmény átvette a bányászati-kohászati tanintézet könyveit, de a könyvállomány új könyvbeszerzések, hagyatékok és magánkönyvtárak bevétele révén is gyarapodott. 1776-ban szinte ugrásszerű állománynövekedés következett be, amikor megvették Johann Thaddäus Peithner 1392 műből álló magánkönyvtárát. Az Akadémia egységes könyvtára 1780-ra alakult ki, ekkor a könyvtár több mint 900 művet tartalmazott, 1800 kötetben. Gyűjtőköre főleg a bányászat-kohászat, illetve a matematika területére terjedt ki. A könyvtárat eleinte csak az oktatók, illetve a főkamaragrófi hivatal tisztségviselői használhatták, a hallgatók saját szervezésükben tartottak fenn könyvtárat. Az akadémiai könyvtár kezelése korábban egy-egy kijelölt professzor, majd egy tanársegéd feladata volt, csak 1903-ban nevezték ki az első főhivatású könyvtárost, Vető Jánost. A több fejlődési fokozaton áteső akadémia, illetve főiskola könyvállománya fokozatosan, ha nem is egyenletes ütemben fejlődött, és az 1880-as évek közepén Selmecbányán immár „végleges” helyre, a Selmec központjában lévő Fritz-házba költözött, ahol már létrehoztak egy hallgatói kézikönyvtárat is. A politikai változások miatt 1919 tavaszán a főiskola – és természetesen könyvtára is – Sopronba költözött.
A műemlékkönyvtár állománya – az oktatási profil szerint – megoszlik a két utódegyetem között, mintegy háromnegyed része Miskolcon, egynegyed része pedig Sopronban található. Miskolcra került (az eredeti selmeci szakrend szerint) a mechanika, az általános gépészet, a méréstan, a föld- és bányamérés, a kémia, a fizika, az ásványtan, a földtan, az őslénytan, a bányászat, a bányajog, a kohászat, a sótermelés, a pénzverészet és a térképek anyaga. Sopronba került a matematika, az építészet és az erdészet (földművelés). Megosztva, de nagyobb részben Miskolcon van az általános technológia, a kémiai technológia (enciklopédiák, sorozatok, gyűjtemények), az általános természettudomány, enciklopédiák, tudományos intézmények kiadványai, könyvészeti periodikák, bibliográfiák stb. A Selmeci Műemlékkönyvtár anyagát Zsámboki László, az egyetemi könyvtár munkatársa, későbbi főigazgatója dolgozta fel.
Ez a szócikk alapvetően a Miskolci Egyetemen található Selmeci Műemlékkönyvtárral foglalkozik.
A 17. században az egyre inkább felgyorsuló ipari fejlődés, ezen belül elsősorban a bányászati-kohászati termelés növekedése megkívánta a Habsburg Birodalomban a témában kellő tudományos ismeretekkel (matematika, geometria, mechanika-gépészet, természettudományok) rendelkező szakemberek képzését. A korszak egyházi és magánalapítványi iskolái nem feleltek meg ennek a célnak. Ilyen körülmények között a műszaki szakemberképzést az államnak kellett felvállalnia. Így jött létre a császári és királyi kamara 1735. június 22-i döntése értelmében Selmecbánya szabad királyi bányavárosban a bányaiskola (Bergschule, Berg Schola). Az intézmény 1770-től háromtanszékes, háromévfolyamos bányászati-kohászati akadémiaként (Bergakademie, Academie Monastica) működött. 1846-ban az erdészeti tanintézet is az akadémia (ekkortól Berg- und Forstakademie, Bányászati-kohászati és erdészeti akadémia) részévé vált.
Az akadémia az 1867-es kiegyezés után (dátum szerint 1872. augusztus 15-től) magyar tannyelvű és magyar állami intézmény lett (Bányászati és Erdészeti Akadémia). 1904-ben újabb átszervezés következett, a tanintézmény neve Bányászati és Erdészeti Főiskola lett. A főiskola selmeci oktatását szakította meg az, hogy a első világháború végén Selmecbánya Csehszlovákia része lett. 1919 tavaszán a főiskola teljes tanári karával és hallgatóságával, oktatási felszereléseivel és könyvtárával együtt Sopronba költözött. 1922-ben Bányamérnöki és Erdőmérnöki Főiskolára változott a neve. A soproni főiskola 1934-ben, az akkor alakuló m. kir. József Nádor Műszaki és Gazdaságtudományi Egyetem bánya-, kohó- és erdőmérnöki kara lett, a soproni székhely maradt. 1949-ben jött létre a Nehézipari Műszaki Egyetem Miskolcon, és a soproni bánya- és kohómérnöki képzést ide helyezték át, melléjük gépészmérnöki kart szerveztek, az erdészképzés Sopronban maradt. Ekkor költözött Miskolcra a könyvtári állomány nagyobbik hányada is.
A bányászati-kohászati tanintézet, a Bergschule létrehozásáról rendelkező 1735. június 22-i kamarai leirat megjelölte azokat a legfontosabb bányászati-kohászati szakkönyveket is, amelyek tartalmazták a kor legfontosabb szakismereteit, és mindenképpen szükségesek voltak a hallgatók megfelelő színvonalú oktatásához. „A scholarok szakmai tudásuk erős fundamentumát a bányászati-kohászati könyvek teljes figyelmességgel történő szorgalmas tanulmányozása révén rakhatják le; ezért a főbányahivatali igazgató gondoskodjék arról, hogy az iskola részére ajánlott, kifejezetten idevágó tudományokkal foglalkozó authorok alább felsorolt műveit kincstári költségen szerezzék be; elsősorban a Corpus juris et systema rerum metallicarumot, aztán Herttwig Christoph compendium formájában megjelent Berg-Buch-ját, továbbá Rößlertől a Speculum metallurgiae politissimumot, valamint Ercker Lazarus Aula subterraneáját és nem utolsó sorban Voigtei Nicolaustól a Geometria subterraneat; ezeket a könyveket a tanulók a tanórákon kívül kötelesek magok között felolvasni, ezekből hasznot és tudást meríteni, amely idővel hasznos szolgálatot tehet és tesz is hivatali és szakmai működésük során (in ipso exercendo officio, et in operatione)”. A megnevezett irodalmakat be is szerezték, és ez az öt könyv ma is megvan a múzeumkönyvtár gyűjteményében:
Johann David Zunner: Corpus Juris et Systema Rerum Metallicarum, oder Neuverfaßtess Berg-Buch…. Gyűjteményes munka, Frankfurt am Mainban adták ki 1698-ban. A gyűjtemény első része Christoph Encelius (Entzel) De re metallica című művének német fordítása. Encelius könyve öt évvel Agricola nagy műve előtt, 1551-ben jelent meg, és ez volt az első ásványtani szakkönyv. Tartalmazza még a tankönyv az első nyomtatásban megjelent bányászati szakkönyv, Ulrich Rülein von Calw Bergbüchlein művének a szövegét, a továbbiakban olyan jogi és ügyintézési ismereteket is tartalmaz, amelyekre egy gyakorló bányatisztnek szüksége lehetett.
Christoph Herttwig: Neues und Vollkommenes Berg-Buch. Az 1710-ben, Drezdában és Lipcsében megjelent első kiadás. A mű lényegében bányászati és bányajogi lexikon.
Balthasar Rößler: Speculum Metallurgiae Politissimum, oder: Hell polierter Berg-Bau-Spiegel. Rößler freibergi bányamérő volt, műve 1700-ban jelent meg Drezdában. Ez a könyv – Agricola (1556) és Löhneiss (1617) műve mellett – a harmadik nagy bányászati-kohászati összefoglaló mű.
Lazarus Ercker: Probier Buch. A mű két évszázadon át, a kohászat kémiai alapokra helyezéséig, a kohászattan alapvető művének számított. A könyvtárban három német kiadása van meg: az 1629-es, az 1703-as és az 1736-os, mindhárom Frankfurtban jelent meg.
Nicolaus Voigtel: Geometria Subterranea oder Markscheide-Kunst. Bányaméréstani tankönyv, amit 1686-ban adtak ki először. A könyvtárban az 1713-as kiadás van meg.
Az iskolában az első évfolyamon Mikoviny Sámuel, a bányakerület bányamérnökségének a főnöke  oktatta az „alapozó” tantárgyakat (számtani-mértani és mérnöki alapismeretek), a második évfolyamon a bányászat-kohászat fő területeit (bányaművelés-bányajog, bányamérés, ércelőkészítés, kémlészet-kohászat, pénzverés-aranyválatás) az adott szakterület vezető szakembere oktatta. Az első évfolyamon a könyveket Mikoviny Sámuel biztosította a saját könyvtárából, a szaktantárgyakhoz pedig felhasználták a selmeci bányamérnökség (Markscheiderei) – akkori viszonyok szerinti – gazdag könyvállományát. Itt helyezték el a beszerzett öt nevezetes könyvet is. A hivatal könyvei aztán bekerültek az akadémia könyvtárába, amiket a „Schemnitzer Markscheiderei” kézírásos bejegyzésről lehet megismerni. A Bergschule könyvtári állományának pontos számáról nincs információ, 60–70 és 100–120 között lehetett.
Az akadémia megalakulásáról 1762-ben döntöttek, és első professzora Nikolaus Joseph Jacquin volt, akihez a későbbiekben Nikolaus Poda, Christoph Traugott Delius és 
Johann Thaddäus Peithner csatlakozott, majd más, szintén neves professzorok is. A könyvtár állománya az ő könyvbeszerzéseikből, kisebb hagyatékok és magánkönyvtárak bevételéből (például a Stampfer- és a Mayer-hagyaték) bővült. Meg kell jegyezni, hogy az akadémián eleinte nem egy egységes könyvtár létezett, hanem az egyes tanszékek állományában voltak a könyvek. Az akadémia könyvtára megnevezés (Bibliothec der Bergakademie, Akademische Bücher-Sammlung stb.) csak 1776-tól szerepel a forrásokban. Például egy 1770. szeptember 9-én felvett inventár (leltárkönyv) szerint a Poda-féle tanszéken 33 mű 109 kötete volt megtalálható. Peithner tanszékén (a saját könyvtárán kívül) 63 bányászati-kohászati mű szerepelt a kimutatásban.
Az akadémiai könyvgyűjtemény létrehozásában Peithnernek volt nagy szerepe. Peithner a selmeci bányászati tanszékre Prágából került, és idehelyezése után azonnal beadvánnyal fordult a bécsi udvari kamarához szakszerű akadémiai könyvtár felállítása ügyében, és erre a célra felajánlotta 1392 műből álló saját könyvtárát. A kamara 4000 forintért meg is vásárolta a könyvtárat az akadémia számára, amit Peithner 1776. október 14-én adott át Karl Thierenbergernek, a matematika akkori professzorának, a könyvgyűjtemény aktuális kezelőjének, döntő mértékben hozzájárulva a ma is világhírű gyűjtemény megalapozásához. A gyűjteménybe természetesen átkerült a bányászati-kohászati tanintézet teljes könyvtára is.
Peithner 126 lapos könyvjegyzéke szerint könyvtári állományának megoszlása a következő volt:
A Peithner-gyűjteményből kerültek a könyvgyűjteménybe például a következő művek: Agricola: De re metallica (első német nyelvű (1557) és egy latin nyelvű (1657) kiadás), Conrad Gessner: De omni rerum fossilium genere (gyűjteményes munka, 1565), Leonhard Thurneysser: Magna alchymia (1587), Ubaldo: Mecanicorum Liber (1615), Sebastian Span: Sechshundert Berg-Urthel (gyűjteményes munka, 1636), Gottfried Heinrich Grummerts: Beyträge zum Wachsthum der Natur- und Grössenlehre (1747) stb., valamint számos kézirat.
Az akadémia egységes könyvtára 1780-ra alakult ki. A 18. század végén a könyvtár több mint 900 művet tartalmazott, 1800 kötetben. A számszerű adatoknál figyelembe kell venni, hogy a gyűjtőkör két átfogó szakterületre terjedt ki:
bányászat, bányamérés, sótermelés, bányagazdaságtan, bányajog, kohászat, kémlészet, pénzverés (teljességre törekedve),
az előbbiek köréhez kapcsolódva: matematika, geometria, fizika, mechanika, hidraulika, kémia, ásvány- és földtudományok, gépészet, építészet, erdészet, illetve az általános természettudományi, műszaki, közgazdasági irodalom legjelentősebb művei.Az akadémia könyvtára erre az időre az ország legjelentősebb természettudományos, műszaki-technikai gyűjteményévé vált. Gyűjtőkörének két fő területe a bányászat és a kohászat szakirodalma volt. Állományának megoszlása a század végén:
A 18. század második felében kezdtek elterjedni a szakfolyóiratok, amelyek a könyvektől eltérően gyorsabban és rugalmasabban tudták közzétenni az új szakmai-tudományos eredményeket. Akár annak bizonyítékaként is felfogható, hogy az akadémia és könyvtára benne élt a nemzetközi tudományos életben, és nyomon követte a legfrissebb eredményeket, már a század utolsó harmadában megjelentek a könyvtár állományában a periodikus kiadványok is. A század végén a folyóiratok megoszlása a következő volt: egy matematikai, húsz kémiai-fizikai, három ásványtani, hét bányászati-kohászati, kilenc műszaki-gazdasági, öt természettudományi, négy tudományos akadémiai és egy erdészeti. A gyűjtőkörből kiemelve a kohászat-bányászatot, a 18. század végéig a világon kilenc periodikus kiadvány jelent meg (hat német, két svéd, egy francia), amelyek (a két svéd kivételével) az induló évfolyamuktól kezdve jártak a könyvtárba (például: Magazin der Bergbaukunde 1785-től, Bergbaukunde 1789-tól, Journal des Mines 1793-tól, utóbbi ma is él Annales des Mines címen).
1808-ban a könyvtár már több mint 3000 kötettel rendelkezett, de a megjelölt gyűjtőkörből csak azokat a könyveket szerezték be, amelyek „…elengedhetetlenül szükségesnek találtattak a bányásznövendékek kiképzésére”. A 19. század első felében a periodikák megjelenése ellenére az állomány számbeli növekedése nem volt olyan erőteljes, mint korábban, de az oktatás területén határozott fejlődésről lehet beszélni: új tantárgyak oktatása kezdődött, új tanszékek alakultak, ezek eredményeként kiváló szakemberek kerültek ki az intézményből, akik közül számosan az anyaiskolába, illetve ausztriai, cseh és magyar felsőoktatási intézményekbe kerültek professzorként. A könyvtári állomány növekedése a század első harmadában 80–100 kötet lehetett évente, és csak a század végén érte el az évi hatszáz kötetet, az utolsó két selmeci évtizedben pedig ez a szám már az 1100-at is meghaladta.
A könyveket sokáig az eredeti kötésükben tartották, a mai állomány nagy része azonban egységes, barnás árnyalatú papírkötéssel rendelkezik, a gerincükön színes címkékkel. Korábbi kutatások a könyvek átkötését a 19. század végére tették, és Pauer János nevéhez kötötték, ráadásul az átkötés tényét rongálásnak, károkozásnak tüntették fel. Újabb kutatások azonban a könyvek átkötését sokkal pozitívabban ítélik meg, azt az 1843/44-es leltár előtti időszakhoz és az 1837–38-ban kinevezett Ignaz Schwartz nevéhez kötik. Az átkötések a Selmecbányán akkoriban működő két könyvkötő, Bránszky vagy Waltersdorfer műhelyében készültek. 1871–75 után a könyveket fekete félvászon kötéssel látták el, de később már csak a folyóiratokat kötötték feketébe, a könyveket megtartották eredeti kötésükben. Mindazonáltal az 1750-es évekig megjelent könyvek eredeti bőrkötésükben maradtak. A könyvek gerincén két, díszes filétával keretezett címkét helyeztek el: a felső, 28 mm magas címkén a leltári-raktári jelzetet, az alsó, 50 mm-esen pedig a szerzőt, a rövid címet és a kötetszámot tüntették fel.
A könyvtárat ekkoriban csak az oktatók, illetve a főkamaragrófi hivatal emberei használhatták, a hallgatók nem. A hallgatók szakkönyvekhez való hozzáféréséhez két lehetőség volt. Az egyik a nem hivatalos hallgatói klubban, a „Zum Goldenen Grubenlicht” nevű kávéházban működő könyvtár volt. Az intézményt a hallgatói testület működtette, és könyvtárában néhány száz könyv volt, emellett szakfolyóiratokat és újságokat is járattak. A könyvtárat a hallgatók közül választott könyvtáros kezelte. A másik lehetőséget az 1830-as években megalakult Selmeci Magyar Olvasó Társaság (később, 1887-től Bányászati és Kohászati Irodalompártoló Egyesület)  a magyar nyelvet és irodalmat pártoló hallgatók, oktatók és városi polgárok szervezete nyújtotta. Könyvtáruk az 1840-es évek közepén már több mint 1000 kötetet tartalmazott, és a beiratkozott tagok harmada-fele akadémista volt.
A Berg- und Forstakademie (Bányászati-kohászati és erdészeti akadémia) könyvtára
1846-ban az akadémiát átszervezték, kibővült az erdészeti tanintézettel, egyúttal a teljes intézmény levált a selmecbányai főbányagrófságtól. 1848–49-ben az akadémia a magyar vallás- és közoktatási minisztérium felügyelete alá került. Megkísérelték a magyar oktatási nyelv bevezetését, de ez a magyar nyelvű szakkönyvek hiánya és a rendelkezésre álló rövid idő miatt nem sikerülhetett. Nemzetiségi ellentétek miatt az osztrák és a cseh-morva hallgatók elhagyták Selmecet, és részükre Leobenben és Příbramban hoztak létre iskolát. Ezzel az akadémia birodalmon belüli egyedülállósága megszűnt, és szakmai kisugárzása egyre inkább Magyarországra korlátozódott. 1848-ban jelent meg – az Olvasókörön belül és Pettkó János professzor vezetésével készült – Bányászati szófüzér című német-magyar bányászati-kohászati szótár. A kéziratot a Műemlékkönyvtár őrzi.
A 19. századból a legrégebbi könyvleltár 1844-ből ismert. A leltári számokat a gerincen tüntették fel, ezért a következő leltározáskor ezek eltűntek. 1844-ben az állományt a tizenkét szakcsoporton belül betűrendbe sorolták, és folytatták az egységes köttetést, a leltári számot beírták az előzéklapra, egyúttal – aranyozva – a gerincen is elhelyezték. A leltározások során alkalmazott bélyegzők formája, kivitele nagyban segíti a kutatást az időrend vonatkozásában: 1844 előtt többféle „k.k. Berg-Akademie” feliratú, egysoros bélyegzőt használtak, 1844/45-ben az új leltár során 20×8 milliméteres, fekete, „k.k. Berg Academie” bélyegzőt ütöttek minden példányba, majd 1845 és 1862 között az utóbbihoz hasonló, de 18×9 mm-es, enyhén ívelt oldalú bélyegzőt használtak.
A könyvtár kezelése korábban egy-egy kijelölt professzor feladata volt (díjazás nélkül), de az 1840-es évektől új kezelési rend alakult ki: ekkortól az erdészeti professzor mindenkori tanársegédének feladata lett, immár díjazás ellenében. Az első ilyen személy Ignaz Schwartz volt, aki rendes tanárrá való kinevezése után is vállalta ezt a munkát, és ellátta egészen 1864-ben bekövetkező nyugdíjba vonulásáig. Ezután Paulinyi Sándor tanársegéd (Ásványtan-földtan-őslénytan tanszék), 1865-től Helmer Károly (Kémia-kohászat tanszék), 1866-tól Gretzmacher Gyula (Bányaműveléstani tanszék) kezelte a könyvtárat.
A könyvtár elhelyezkedésével kapcsolatban hézagosak az információk. Lehet tudni, hogy 1847-től a Schittko-házban, majd 1871-ig a főtéren álló bányabírósági palota emeletén működött. 1854-ben tervbe volt véve egy központi épület megépítése az Akadémia számára (ebben a könyvtár hat termet kapott volna), de ez nem valósult meg.
Az 1867-es kiegyezés után az intézmény magyar állami irányítás alá került, és fokozatosan bevezették a magyar oktatási nyelvet. Az addig egységes bányászképzés négy, bányászati, fémkohászati, vaskohászati és gépészeti-építészeti szakra osztódott. A könyvtár megnyugtató elhelyezése továbbra sem oldódott meg, 1867 és 1885 között négy különböző épületben működött. 1871-ben a bányabíróság három szobájában, majd 1876-ban a városi kórházban helyezték el. Végül 1885-ben a pénzügyminisztérium megvásárolta a Fritz-házat a város központjában, amit Schulek Frigyes tervei szerint építettek át. Az épületben az első időkben 166 négyzetmétert használtak (négy terem, egy olvasó és egy előszoba), majd a századfordulón ez további két helyiséggel bővült 199 m²-re.
1873-tól a könyvtárat egy erre a célra alkalmazott akadémiai titkár, Pauer János gondozta. Három évtizedes működése alatt korszerűbbé vált a könyvtár kezelése, a nyilvántartás, a kölcsönzés. Megszüntette a szakcsoportos leltárt, bevezette a folyószámozást az I. szaktól a XII. szak utolsó tételéig, és lényegében ez maradt meg növekvő formában egészen 1952-ig, a könyvtár megosztásáig. 1867/68-tól használtak először magyar nyelvű könyvtári bélyegzőt (kék színű, negatív nyomat: „SELMECZI KIR. AKADEM. KÖNYVTÁR”). Megváltozott a könyvkötés is: az addigi egész-papírkötést fekete félvászon kötésre módosították. Pauer 1899-ben megjelentette a teljes könyvtári állományt tartalmazó kötetkatalógust, majd 1899-ben kiadásra került a címjegyzék is. A könyvtárat helyben olvasással vagy kölcsönzéssel mindenki használhatta: az oktatók, a hallgatók, de még a városi polgárok is – beiratkozási kötelezettséggel.
Az intézmény 1904-ben főiskola lett húsz tanszékkel és négyéves képzési idővel. 1912-ben elkészült az akadémia új kémiai szárnya, majd a vaskohászati anyagvizsgáló laboratórium. A könyvtár elhelyezésében nem történt változás, de a nagykönyvtár mellett egy 982 kötetes hallgatói (ifjúsági) kézikönyvtárat is kialakítottak, amit egy 29 négyzetméteres helyiségben helyeztek el. Az állomány bővülésének arányai az alaptárgyi képzés erősödése miatt megváltoztak. A könyvtár irányítását 1905 és 1916 között Podhorszky József professzor látta el. Munkáját a még 1903-ban kinevezett Vető János főhivatású könyvtáros segítette, aki közel öt évtizedig gondozta a könyvtárat. 1902-ben új leltárt készítettek, amit évente gyarapodási jegyzékkel bővítettek. A könyvtár köteteinek száma 1904 és 1908 között 27 000-ről 40 000-re nőtt, az ifjúsági könyvtár állománya másfélszeresére emelkedett. A bővítésre fordított összeg 13–18 ezer korona volt évente.
Az első világháború kitörése miatt a főiskola anyagi támogatása lecsökkent, hallgatóinak, oktatóinak egy része bevonult, a hallgatói létszám drasztikusan lecsökkent (száz fő alá). 1918 őszén a pénzügyminisztérium elrendelte a főiskola Sopronba költözését.
A selmeci könyvtárak kezelésével általában egy-egy professzort bíztak meg, később a tényleges munkát tanársegédek végezték, de a professzorok megtartották a felügyeletet. A könyvtárak vezetői a selmeci időszakban:
A Selmeci Műemlékkönyvtár a Miskolci Egyetem Központi Könyvtárában kapott helyet. A könyvtári objektum Tolnay Lajos tervei alapján épült, és 1969. augusztus 21-én nyitotta meg kapuit. Az épület az Egyetemváros parkterületének gyakorlatilag a közepén helyezkedik el, kétszintes, hatalmas üvegfelületekkel rendelkező építmény. Az épület földszintjén, a Selmeci Műemlékkönyvtár számára tervezett 132 m²-es klimatizált teremben helyezkedik el a gyűjtemény kiállított része. A falak mentén, nyitott polcrendszerben több mint hat és félezer kötet helyezkedik el. A könyvek egy részét – a kiállítási kívánalmaknak megfelelően – üveges tárlókban mutatják be. A könyvtárat hatalmas, kétszárnyú faajtó zárja le, de ezen belül egy kovácsoltvas kapu is van, amely Bieber Károly iparművész műhelyében készült 1985-ben, Piller György kovácsolta. A kapun elhelyezték Varga Miklós, miskolci szobrászművész bronzból készült kari emblémáit is.
A Selmeci Műemlékkönyvtár a Selmecbányán, a 18. században alapított bányászati-kohászati-erdészeti oktatási intézmény világviszonylatban egyedülálló, eredeti rendszerében és gyakorlatilag hiánytalanul megmaradt műszaki-természettudományos szakkönyvtára. A két jogutód, a Miskolci Egyetem és a Soproni Egyetem az 1970-es években egyezett meg a könyvtár megosztásáról. A megosztás elvi alapja az oktatott szakterületek voltak. Így Miskolcra került 30 318 leltári tétel, Sopronba 19 601. Ennek értelmében Miskolcon van (az eredeti selmeci szakrend szerint) a mechanika, az általános gépészet, a méréstan, a föld- és bányamérés, a kémia, a fizika, az ásványtan, a földtan, az őslénytan, a bányászat, a bányajog, a kohászat, a sótermelés, a pénzverészet és a térképek anyaga. Sopronba került a matematika, az építészet és az erdészet (földművelés). Megosztva, de nagyobb részben Miskolcon van az általános technológia, a kémiai technológia (enciklopédiák, sorozatok, gyűjtemények stb.), az általános természettudományok, enciklopédiák, tudományos intézmények kiadványai, könyvészeti periodikák, bibliográfiák stb. A Selmeci Műemlékkönyvtár anyagának tartalmi feltárását Zsámboki László, az egyetemi könyvtár munkatársa, későbbi főigazgatója végezte el tudományos igényességgel. A könyvtár tervezett rekonstrukciója a Műemlékkönyvtárat érinti.
Az egykori selmeci könyvtár Sopronban lévő állományrészében található a VII. szak (Erdészet) teljes állománya, az I. szak matematika és építészet része, a IX., Technológia szakból az erdészettel kapcsolatos szerves kémiai rész, valamint a X. szakból az erdészeti tudományokhoz tartozó botanika, zoológia és talajtan.
A múzeumteremben a könyvállomány az 1862-es leltári és raktári rend szerinti elrendezésben látható, ezen kívül zárt üvegtárlókban néhány könyv belsejébe is be lehet tekinteni. A múzeum a nagyközönség által is látogatható.
A miskolci műemlékkönyvtár felépítése megtartotta az úgynevezett „selmeci szakrend”-et. Ez a szakrend tizenkét szakcsoportba sorolta a könyveket, amely beosztás logikájában fellelhető az egyes évfolyamokon oktatott tananyag rendszere. A szakrend eredete nem ismert, nincs példája az egykorú német bányászati-kohászati könyvtárakban, de a bécsi udvari kamara szakkönyvtára 1843 és 1847 között szintén ezt a rendszert használta. A selmeci szakrendet az 1843/44. évi leltározás idején vezették be, és az 1870-es évekig volt használatban. A műemlékkönyvtárban az eredeti szakrend szerint rekonstruálták az akadémia könyvtárát, a polcokon a szakoknak megfelelő színes tömbökben helyezték el a márványerezetű barnás papírkötésben lévő könyveket.
A selmeci szakrendet bemutató táblázatban a római számok szerinti számozás, a szakterület német és magyar megnevezése, valamint a gerincen szereplő címkeszínek szerepelnek:
A gyűjteményben számos kézirat is található, ezek azonban nem kaptak külön csoportot, hanem a megfelelő szakcsoportba sorolták őket.
Az első szakon belül a matematikán kívül ide sorolták a geometriát, a bányamérést, a méréstant, a mechanikát, a hidraulikát, a gépészetet, valamint az építészetet. A szak állományának mintegy kétharmadát Miskolcon, egyharmadát pedig Sopronban őrzik. A szakba tartozó matematikai kézikönyvek és összefoglalások közül Chr. Wolff, J. Leupold, B. F. de Bélidor, A. G. Kästner, J. F. Weidler, Segner János András, J. F. Panther és J. F. Lempe műveit lehet kiemelni. A magasabb matematikát két Euler-mű és S. F. Lacroix differenciálegyenletekről szóló könyvei képviselik. A korábbi művek közül érdekesség az egykor Tycho Brahe tulajdonában lévő G. B. Benedetti-mű 1563-ból, valamint egy 16. és 17. századi Eukleidész-kiadás és egy Galilei-mű 1624-ből. A bányaméréstan irodalmán belül Rülein von Calw és Agricola könyvei tartoznak a legrégebbik közé. A 18. század végének két alapvető bányaméréstani műve F. L. Cancrin (1775–76), illetve J. F. Lempe freibergi bányászprofesszor (1782) nevéhez fűződik. A mechanikán belül Bernoulli hidrodinamikáját (1738) és E. Mariotte hidraulikájának német fordítását (1723) említjük meg.
Ez a szak tartalmazza a legtöbb kötetet, a szak teljes anyaga Miskolcon van. Fizika területén a fontosabb szerzők: Galilei, Mariotte, Boyle, Boskovich, Scheele, Priestley, Humboldt, Ampère, Biot, Faraday és Gay-Lussac. A kémia fontosságát mutatja, hogy a szak 85%-át a kémia szakirodalma teszi ki. A kémia irodalomgyűjteményei közül megemlítendő a flogisztonelmélet kidolgozójának, Georg Ernst Stahlnak öt műve. A tudományos kémia megalapozójának, Lavoisier-nek is több műve megtalálható, például fő műve, a Traité élémentaire de chimie (1789) is. N. J. Jacquin, a Selmeci Akadémia első professzora selmeci működése alatt írta meg az 1769-ben latinul, majd két évvel később németül is megjelent művét: Chymische Unter-suchung der Meyerischen Lehre von der fetten Saure und der Blackischen von der figirten Luft. Az analitikai kémia úttörőjének, a svéd Bergman gyűjteményes műveinek latin, német és olasz nyelvű kiadása is megvan. A selmeci tankönyvek közül M. Patzier négykötetes Anleitung zur metallurgischen Chemie (1805) című könyvét, illetve Gellert és Lampadius több kémiai művét lehet kiemelni.
Ide tartozik az ásványtan, a kristálytan, a kőzettan, a teleptan, a geológia és az őslénytan irodalma. A szak egésze Miskolcon van. A szerzők Enceliustól és Gesnertől kezdve Walleriuson és Delisle-en át Klaprothig és Born Ignácig tartanak. Rajtuk kívül meg kell említeni még Werner, Lyell, Delius és H. G. Bronn műveit.
Itt találjuk a bányászaton kívül a bányajog és a bányagazdaság, valamint a bányagépészet egy részének irodalmát, valamint a bányászatot és a kohászatot együttesen tartalmazó kiadványokat is. A szak teljes anyaga Miskolcon van. A könyvtár legfontosabb kincsei közé tartozik Agricola De re metallicájának latin (1556) és német nyelvű (1557) első kiadása. A bányászati-kohászati szakirodalom kezdeteit J. Mathesius (1562), P. Albinus (1590), G. Meyer (1595) és Chr. Melzer (1684) könyvei reprezentálják. A 17. század anyagából a két klasszikust, G. E. Löhneysent (Bericht vom Bergwerck, 1617, 1690) és B. Rößlert (Berg-Bau-Spiegel, 1700) kell kiemelni. A világ bányászati földrajzát F. E. Brückmann adta közre 1727 és 1734 között három kötetben, a bányászati gépek enciklopédikus feldolgozását pedig H. Calvör adta ki 1763–65-ben. Korszakos mű Christoph Traugott Delius selmeci professzor bányatana (Anleitung zu der Bergbaukunst 1773, 1806, franciául: 1778). F. L. Cancrinus 21 kötetes bányászati-kohászati enciklopédiája (Erste Gründe der Berg- und Salzwerkskunde) 1773 és 1791 között jelent meg.
A szak teljes selmeci állománya megvan a gyűjteményben, amelynek több mint 40%-a a 16–18. századból való. A szak állományával kapcsolatban meg kell említeni, hogy sok mű közösen foglalkozik a bányászattal és a kohászattal, és azok a bányászati szakba vannak besorolva. A probier-buchok közül kiemelendő a száz év alatt nyolc kiadást megért Modestin Fachs Probier Büchlein című könyvének 1595-ös első kiadása, valamint Lazarus Ercker Aula subterranea alias Probier Buch című művének három kiadása (1629, 1703, 1736). Alvaro Alonso Bárba amerikai amalgamációs eljárást ismertető könyve 1640 és 1797 között hat nyelven, összesen harminc kiadást ért meg. A könyvtárban az 1739-es és az 1749-es német, valamint az 1751. évi francia nyelvű kiadás van meg. Chr. E. Gellert mindkét klasszikus műve, a kohászati kémia (1751) és a kémlészet (1755) első kiadásában van meg a könyvtárban. A kohászat kémiai alapokra épített tudományát W. A. Lampadius (1802–1826, 1827) és K. J. Karsten (1818, 1831) dolgozta ki műveiben. A Selmeci Akadémia professzorait Scopoli, Peithner, Patzier és Wehrle kohászati művei képviselik.
A 46 kötetből álló szak hiánytalanul megvan a miskolci gyűjteményben. Pénzérme-katalógusokat és pénzügyi jogszabálygyűjteményeket tartalmaz. A gyűjteményben megtalálható Hirsch fontos bibliográfiája, a Bibliotheca numismatica (1760).
A IX. szak tartalma meglehetősen összetett, az általános műszaki-technikai és közgazdasági műveket, folyóiratokat, enciklopédiákat és sorozatokat sorolták be ide, de más témakörök is szerepelnek benne. Az enciklopédiák közül megemlítendő J. G. Krünitz 172 kötetes (1787–1841), J. S. Halle négykötetes (1761–65), J. G. Geissler tizenkét kötetes (1793–1802) és az Enzyklopädie für Künstler (1794–98) hatkötetes kiadványa. A sorozatok között a legjelentősebb a Description des Arts et Métiers német kiadása és az 1762–90 között 18 kötetben megjelent Schauplatz der Künste und Handwerke.
A szak javát általános összefoglaló természettudományi művek és társulati-egyesületi kiadványok alkotják.
A 300 kötetben lévő 34 leltári tételből 29 Miskolcon, négy Sopronban van, egy elveszett. Általában az irodalmi-művészeti folyóiratokat, újságokat és bibliográfiai kiadványokat sorolták ide.
A szak állománya (33 leltári tétel) Miskolcon van, atlasz jellegű vagy térképmelléklettel ellátott könyvek szerepelnek benne.
A selmeci szakrend nem sorolta külön szakba a kéziratokat, hanem a témájuknak megfelelő szakba helyezték el azokat. A bányajogi kéziratok között a legrégebbi az 1449-es schwazi bányarendtartás 1631-os másolata. Kiemelendőek Multz von Walda felső-magyarországi bányafelügyelő szép kivitelű kéziratai (1740–50-es évek). Nagyon fontos kordokumentumnak számít Giovanni Antonio Scopoli ásványtani előadásainak autográf kézirata (1770-es évek eleje), valamint Johann Thaddäus Peithner mechanikai-gépészeti előadásainak szintén autográf kézirata (1774).
A Selmeci Műemlékkönyvtárban számos unikum, értékes könyv, kiadvány található, de a gyűjtemény valódi értékét mégis az adja, hogy – minthogy gyakorlatilag hiánytalanul fennmaradt – egy nagy múltú intézmény tudományos színvonalát és fejlettségi fokát reprezentálja. Mindazonáltal néhány különlegesebb darabot nem érdektelen bemutatni.
Georgius Agricola De re metallica című műve kétségkívül a gyűjtemény legértékesebb darabja. A könyv 1546-ban jelent meg latinul, majd 1557-ben németül. Magyarországon csak a Selmeci Műemlékkönyvtárban van meg mindkét kiadás. A könyv a bányászat-kohászat nélkülözhetetlen kézikönyve volt úgy két évszázadon át. A mű tizenkét fejezete a következő szakterületeket tárgyalja: geológia, bányamérés, bányaművelés, bányagépészet, kémlészet, ércelőkészítés, kohászat és egyebek.
Giovanni Battista Benedetti velencei csillagász egy kolligátumba kötött műve (1563) egykor Tycho Brahe tulajdonában volt, amit a dán csillagász piros tintával jegyzett be (Tychonis Brache). A könyv Brahe prágai tartózkodása során kerülhetett át Johannes Kepler tulajdonába, majd Peithner anyagával került az akadémia tulajdonába.
Ugyanebben a kolligátumban található Sebastian Münster Rudimenta Mathematica című munkája. Könyvét Hans Dernschwamnak, a Fuggerek magyarországi faktorának ajánlotta. Münster korának egyik legkiválóbb természettudósa volt, az ő nevéhez fűződik az első világföldrajz megszerkesztése is.
Georg Engelhard Löhneysen Bericht vom Bergwerck című könyve (1617) egyetlen kötetben foglalja össze mindazt, amit akkoriban a bányászatról tudtak. Löhneyss a saját költségén adta ki a művét. Különlegessége, hogy a könyvet szép rézmetszetekkel illusztrálták. Az első kiadásból csak néhány példány maradt meg, mert a harmincéves háború során egy tűzvészben megsemmisült a nagy részük. 1690-ben újra kiadták.
Martin Pinger Venediger Buch című kéziratos könyvecskéjében különböző szerezők hasonló című munkáit jegyzetelte ki, illetve foglalta össze. A venediger buchok voltaképpen geológiai útinaplók voltak, amiket muranói, velencei üveggyártók megbízásából írtak színesfémek után kutató utazók. Pinger könyve a cseh- és morvaországi kutatások eredményeit foglalja össze.
Anton Mrakh selmecbányai hallgató kéziratos beszámolót (mai fogalmak szerint szakmai gyakorlati beszámolót, talán államvizsga dolgozatot) írt 1768–70-ben. Az írás a krajnai Idrija állami higanybányamű működéséről, az ott alkalmazott technológiáról szól. A könyvet kivételesen szép akvarellképekkel illusztrálta szerzője.
Pettkó János Bányászati szófüzére is kéziratos mű. Egyetlen példányban maradt ránk, és a magyar bányászati és kohászati szaknyelv első német-magyar szótárának számít. Pettkó János a kőzet- és földtan professzora volt, az ő irányításával és öt akadémiai hallgató közreműködésével, a Selmeci Magyar Olvasó Társaság kezdeményezésére jött létre a 2750 szó- és kifejezéspárt tartalmazó szótár. Az anyag sosem jelent meg nyomtatásban, az első német-magyar, illetve magyar-német szakszótárt az akadémia egykori hallgatója, Zsigmondy Vilmos állította össze, illetve szerkesztette.
↑ Zsámboki 1976:  Zsámboki László: A Selmeci Műemlékkönyvtár. Miskolc: Nehézipari Műszaki Egyetem Központi Könyvtára. 1976. ISBN 9630105578  
↑ Tóth 1972:  Tóth Pál: Az első magyar műszaki könyvtár és ritkaságai Miskolcon. In  A miskolci Herman Ottó Múzeum közleményei 11. Bodó Sándor, Zádor Tibor (szerk.). Miskolc: Herman Ottó Múzeum. 1972.  93–102. o.  
↑ H-Zs-Zs 1989:  Hiller István – Zsámboki László – Zsidai József: A műszaki felsőoktatás első könyvtára Magyarországon, 1735-1985: Selmecbánya, Sopron, Miskolc. Miskolc: Nehézipari Műszaki Egyetem. 1989. = A Nehézipari Műszaki Egyetem Központi Könyvtárának kiadványai,  23. ISBN 9636611653  
↑ Zsámboki 1995:  Zsámboki László:  Bepillantás a Selmeci Műemlékkönyvtárba.  Bányászati és kohászati lapok. Kohászat,   CXXVIII. évf.  4–5. sz. (1995)   176–178. o.
↑ Zsámboki 1982:  Zsámboki László:  Agricola-első kiadások a Selmeci Műemlékkönyvtárban.  Bányászati és kohászati lapok. Kohászat,   CXV. évf.  5. sz. (1982)   216–217. o.
↑ Burmeister 2010:  Burmeister Erzsébet és mások: A Miskolci Egyetem Könyvtár, Levéltár, Múzeum története: 275 éves intézmény, 60 éve Miskolcon, 40 éve új épületben. Szendi Attila (szerk.). Miskolc: Miskolci Egyetem Könyvtár, Levéltár, Múzeum. 2010. = A Miskolci Egyetemi Könyvtár, Levéltár és Múzeum kiadványai,  30. ISBN 9789636619497  
↑ L. Ács Mária 2010:  Lossné Ács Mária: A könyvtár épületének története. In  Burmeister Erzsébet és mások: A Miskolci Egyetem Könyvtár, Levéltár, Múzeum története: 275 éves intézmény, 60 éve Miskolcon, 40 éve új épületben. Szendi Attila (szerk.). Miskolc: Miskolci Egyetem Könyvtár, Levéltár, Múzeum. 2010.  115–130. o. = A Miskolci Egyetemi Könyvtár, Levéltár és Múzeum kiadványai,  30. ISBN 9789636619497  
↑ Tar–Zsámboki 1985:  Tar Sándor – Zsámboki László: Selmectől Miskolcig, 1735-1985. Zsámboki László (szerk.). Miskolc: Nehézipari Műszaki Egyetem. 1985. ISBN 9636610061  
↑ Kötetkatalógus 5:  A Selmeci Műemlékkönyvtár kötetkatalógusa 5: Kohászat. Zsámboki László (szerk.). Miskolc: Miskolci Egyetem. Könyvtár, Levéltár, Múzeum. 2001. ISBN 9636614792  
↑ Műemlékkönyvtár 2014:  Selmeci Műemlék Könyvtár története. lib.uni-miskolc.hu. Miskolc: Miskolci Egyetem Könyvtár, Levéltár, Múzeum (2014)  (Hozzáférés: 2019. márc. 24.)
↑ Zsámboki 2012:  Zsámboki László: Selmecről indultunk, 1735-1949: Az akadémiai szintű műszaki felsőoktatás magyarországi megindításának 250. évfordulójára. Miskolc: Miskolci Egyetem. 2012.  
↑ B. Nagy Ernő 1974:  B. Nagy Ernő:  Selmeci műemlékkönyvtár: a miskolci Selmeci Műemlékkönyvtárban levő, 1850-ig kiadott könyvek kötetkatalógusa.  Könyvtáros,   XXIV. évf.  8. sz. (1974)   500–502. o.
↑ Kötetkatalógus 1:  Drahos Istvánné – Kiss Árpád – Tarján András: Selmeci műemlékkönyvtár: a miskolci Selmeci Műemlékkönyvtárban levő, 1850-ig kiadott könyvek kötetkatalógusa 1: 1799-ig. Miskolc: Nehézipari Műszaki Egyetem Központi Könyvtára. 1973. = A Nehézipari Műszaki Egyetem Központi Könyvtárának kiadványai,  15.  
↑ Kötetkatalógus 2:  Drahos Istvánné – Kiss Árpád – Tarján András: Selmeci műemlékkönyvtár: a miskolci Selmeci Műemlékkönyvtárban levő, 1850-ig kiadott könyvek kötetkatalógusa 2: 1800–1850. Miskolc: Nehézipari Műszaki Egyetem Központi Könyvtára. 1973. = A Nehézipari Műszaki Egyetem Központi Könyvtárának kiadványai,  15.

A selyem a köznyelvben általában a hernyóselymet, a selyemlepke (Bombyx mori) hernyójának mirigyváladékát jelenti, amely fontos textilipari nyersanyag. Tágabb értelemben azonban a selyem minden olyan rovar mirigyváladékát jelenti, amely bizonyos hasonlóságot mutat a hernyóselyemmel. Ilyen például a vadselyem vagy a pókselyem. Selyemnek csak azt a szövetet nevezik, amelyet a selyemhernyó gubójából nyernek. A selyemszövet típusai: taft, kreppdesin, kreppzsorzsett, kreppszatén, düsessz, organza, szatén, pongé, twill, bourette. Vadselyemből készül a doupion-, honan-, vagy a santung-selyem.A selyem feldolgozása az ókori Kínából ered, ahol évezredeken át őrizték a titkát. A kínai selyemárut az Ázsián átvezető selyemutakon szállították a kereskedők Európába, ahol igen nagy becsben tartották. Csak 552-ben sikerült két Kínában járt szerzetesnek Európába csempésznie selyemhernyó-petéket, ezzel itt is megalapozták a selyemhernyó-tenyésztést, ami aztán számos országban elterjedt. A selyemruházat Európában mindig is luxuscikknek számított.Magyarországon 1680-ban honosította meg Passardi Péter János a selyemhernyó tenyésztését. Ezt követőleg számos selyemmanufaktúra működött az országban. Óbudán 1783-ban létesült az első gyár, a Filatórium (Selyemcérnázó), amit 1785-ben – ugyancsak Óbudán – a Selyemgombolyító követett. Kossuth és Széchenyi is szorgalmazta a selyemhernyó-tenyésztést, de ezt végül csak 1880-ban Bezerédj Pál valósította meg Tolnán. Később Magyarország számos városában alakultak selyemgyárak, amelyek az 1990-es évekig működtek.A selyem termesztése körülményes és feldolgozása munkaigényes. A selyemhernyó által képzett két fonómirigy váladéka alkotja a gubót, a kettős szálból a hernyó betokozza magát. A feldolgozás kezdetén forró levegővel kiölik a bábot, majd forró vízben megpuhítják a gubó anyagát és ebből lefejtik magát a selyemszálat. Ezt azután textilipari műveletekkel fonallá alakítják és teszik alkalmassá a további feldolgozásra (szövés, kötés, hímzés stb.). A szintetikus szálasanyagok előretörésével jelentősége csökkent, az összes textilnyersanyag-felhasználásnak mindössze körülbelül 0,2%-át teszi ki.
A hernyóselyem, a selyemhernyó mirigyváladékából keletkezett finom, fényes, rugalmas szál, egyike a textiliparban felhasznált állati eredetű szálasanyagoknak. Szövésre való alkalmasságát a kínaiak ismerték fel már időszámításunk előtt 3000 évvel. 2007-ben találtak egy Csianghszi tartományban folyó ásatásnál egy régi sírban olyan színes selyemszövet-darabot, amelynek korát 2500 évesre teszik. Feldolgozásának titkát 25 évszázadon át megőrizték. Igen fontos kereskedelmi cikk volt, amelyet a híres selyemúton (ami valójában több ágon is haladt Ázsián és Európán át) szállították egészen Rómáig. Ma is Kína a legnagyobb selyemtermelő ország: a világ összes hernyóselyem-termelése 2006-ban kb. 145 ezer tonna volt, ennek mintegy 72%-a Kínából származik.
A selyem története a Kr. e. 3. évezredre nyúlik vissza. A legenda szerint ugyanis Hszi Ling Si kínai császárné, aki i. e. 2640 körül élt, véletlenül beleejtett a forró teájába egy selyemgubót, ami a hőtől meglágyult és hosszú, finom fonalat eresztett le. Ennek a véletlennek köszönhetően fedezték volna fel a hernyóselymet és kezdtek belőle ruhákat készíteni.
2009-ben Harappában, Pakisztánban találtak radiokarbon-módszerrel Kr. e. 2450–2200 közöttinek datált olyan selyemszálakat, amelyek más lepkefajok (Antheraea assamensis, Antheraea mylitta) szálai, ez azt bizonyítja, hogy az Indus-völgyi civilizáció Kínától függetlenül ismerte a selymet. A különböző fajok szálainak feldolgozása is kis mértékben eltér egymástól. Ezeknek a lepkéknek a selymeit napjainkban nem használják.Tény, hogy a selyem Kína kultúrájában évezredeken át igen fontos szerepet töltött be, mély nyomot hagyott a népszokásokban és a vallási szertartásokban is. Az ókori Kínában könyveket is írtak selyemszövetre. Az íráshoz kezdetben feltehetően ugyanazt a selyemfajtát használták, mint amiből ruhát is készítettek.Már az ókorban, a római patriciusok és a japán császárok is selyemöltözeteket hordtak, de a kelme elkészítésének módját 3000 éven keresztül szigorúan őrizték Kínában. Halálos bűnnek számított egy selyemhernyót vagy akár egy petét kivinni az országból.A selyem kereskedelmének első nyomaira utalnak egy Kr. e. 1070-ből származó egyiptomi múmia hajában talált selyemszálak.
Bár a kínaiak nagyon szigorúan őrizték a selyem titkát, időszámításunk szerint 200 körül az mégis eljutott Koreába, 300-ban pedig Indiába is.
A Kr. e. 2. századtól Kínából a selyemutakon szállították a selymet a kereskedők. A Kelet-Római Birodalomban Justinianus császár (527–565) korában terjedt el a selyemhernyó-tenyésztés, miután 552-ben két térítő szerzetes bambuszbotokban Bizáncba csempészett néhány selyemhernyópetét.A bizánci és mór selyemszövők révén Itáliában is ismertté vált ez a technika. A 13. századra Firenze és környéke az európai selyemgyártás fontos központja volt. Franciaországban is itáliai mesterek honosították meg. A lyoni selyemgyárak hagyományos kínai és perzsa díszítőmintákkal készült kelméi hamarosan meghódították nemcsak az európai királyi udvarokat, hanem a világpiacot is. A 15. században kialakultak az európai selyemgyártás önálló jegyei.Indiában nagy hagyománya van a selyemnek és ma is ez a második legnagyobb selyemtermelő ország. Eredetileg az előkelő társadalmi osztályokhoz tartozók viseltek selyemből készült ruhákat, a szegényebb néposztály pamutruhát hordott. Ma a selyemgyártás központjai: Dél-Indiában Bhúdhan Pócanpalli (amit Silk City, azaz Selyemváros néven is ismernek), Káncsipuram, Dharmávaram, Maiszúr, Észak-Indiában Banárasz és Szárisz. A történelmi időkből ismert "Mursidábád-selyem" főleg Maldában és a nyugat-bengáliai Mursidábád kerületben készülnek. Ugyancsak a selyemgyártásáról nevezetes hely Bhágalpur. A káncsi selyem híres jellegzetes mintázatáról és tartósságáról. Ugyancsak jól ismert az Északkelet-Indiából származó Assam-selyem (Asszám-selyem). Indiában is hagyományosan kézi szövőszékeken készítik és kézi eljárásokkal színezik a selyemszövetet, amibe gyakran ezüstfonalakat is beleszőnek. Leginkább élénk színű, drága szárikat készítenek belőle. A selyemből készült ruházat szorosan hozzátartozik a hagyományos indiai ünnepi viselethez.Thaiföld jó klimatikus viszonyai kedveznek a selyemhernyó-tenyésztésnek és a vadselyem előállításának. A nők szövőszékeken készítik a selyemszövetet, a készítésmód mesterfogásai generációról generációra hagyományozódnak. A lányt akkor tekintik házasságra érettnek, amikor már elsajátította ezt a mesterséget. A thaiföldi selyemszövetek gyakran bonyolult mintázatúak, sokszínűek, és a legtöbb tájegységnek megvan a maga jellegzetes mintázata és színösszeállítása, mint a népművészetekben általában. A 20. század elején a thaiföldi selyemgyártás csaknem teljesen megszűnt, ugyanis a buddhista vallás tiltja minden élőlény elpusztítását, beleértve a selyemhernyó bábjait is. Ugyanis amíg a gubó ép, a gubót alkotó selyemszálat is le lehet fejteni, ha viszont az imágó már kirágja a gubót, akkor a selyemszálakat nem lehet legombolyítani. A probléma orvoslása miatt az amerikai Jim Thomsonnak a thai király, Sirkit segítségével a második világháború után néhány nem buddhista család révén sikerült újraélesztenie ezt az ipart.A muszlim vallás tiltja, hogy a férfiak selyemből készült ruhadarabot viseljenek, a nőknek azonban szabad, ezért a selyem az iszlám országokban is elterjedt. A selymet a mórok vitték el Spanyolországba is, ahonnan azután egész Európában elterjedt. Nagy selyemkereskedelmi központok alakultak ki Észak-Itáliában, Firenze és Lucca városában. I. Ferenc francia király a 16. században olasz selyemkészítőket hívott be országába, ők alapították meg a híres lyoni selyemipart.
Angliában, a 17. században I. Jakab akarta meghonosítani a selyemhernyó-tenyésztést, de az ottani klíma nem kedvezett ennek. Észak-Amerikában Virginia, Dél-Karolina és Georgia államban foglalkoztak selyemgyártással a 17. századtól, Kaliforniában a 19. századtól.Magyarországon a selyemhernyót (korabeli elnevezése a „selyemszaró bogár” volt) Passardi Péter János olasz telepes honosította meg 1680-ban. A 18. században hazánkban számos selyemmanufaktúra működött. P. Facchini II. József engedélyével Óbudán selyemcérnázót (filatóriumot) alapított. A gyár 1783-ban kezdte meg működését, a gépeket vízikerékkel hajtották. Ez az gyár azonban 1789-ben csődbe ment, megszűnt, épülete az elkövetkező évtizedek alatt összedőlt. (Erről a gyárról kapta ma is ismert nevét az óbudai Filatorigát.) 1786-ban kezdett dolgozni ugyancsak Óbudán az Agostino Mazzucato (Mazzucato Ágoston) által 1784-ben alapított és 1785-ben épült Selyemgombolyító, amely részben a Filatoriumnak, részben Valero Antal pesti selyemgyárának szállította termékét. 1840-ben Kossuth és Széchenyi célul tűzték ki a selyemhernyó-tenyésztés fellendítését.
A selyemipar csak 1880-tól, Bezerédj Pál munkássága nyomán indult fejlődésnek, aki Tolnán jelentős selyemgyárat létesített. A szekszárdi selyemgyár eredetileg az apátsági uradalom kezében volt, de a 20. század elején ez is Bezerédj Pál érdekeltségévé vált. Foglalkoztak selyemtermeléssel a 18. században Békéscsabán is. 1955-ben megalakították a Magyar Selyemipar Vállalatot, amely az akkor működött tíz selyemfeldolgozó gyárat egy szervezetbe tömörítette és 1991-ig, felszámolásáig állt fenn. Nagy munkaigénye miatt a hazai selyemgyártás 1971-ben megszűnt. A tolnai volt selyemgyár épületeiben ma is működő Tolnatext Bt. textilgyár (ami azonban nem hernyóselyem-feldolgozással foglalkozik) egy házi múzeumot tart fenn a hajdani selyemfeldolgozó gépekből, korabeli publikációkból, gyári események képeiből stb. A legnagyobb magyar selyemszövőgyárat, a volt Szentgotthárdi Szövőgyárat a privatizáció során egy olasz cég vette meg és Lurotex Kft. néven működteti tovább, mesterséges szálasanyagokból készült, selyem jellegű termékek gyártására.
A selyemszál az eperfalevéllel táplálkozó, majd begubózó selyemhernyó (Bombyx mori) váladékából képződik, alkotóeleme a fibroin, amit a szericin tart össze. Kémiailag mindkettő a fehérjék csoportjába tartozik.
A selyemhernyó fejlődésének egy bizonyos szakaszában (begubózáskor), a szája melletti két mirigyből váladékot bocsát ki, s a mirigyváladékából gubót készít maga köré és ebben a kapszulában bábbá változik. Mintegy 15 nap alatt a bábból alakul át imágóvá, amely a gubó falát kirágja és meglazítja, majd a keletkezett lyukon kibújik és selyemlepkévé változik.
A gubót alkotó selyemszálat le lehet fejteni, amíg a gubó ép és még nem rágta szét az imágó a gubót falát alkotó selyemszálat. Ennek érdekében a begubózást követő 8–10. napon a gubóban lévő hernyót forró levegővel elpusztítják, majd a gubót 90 °C-os vízben főzik, ahol a szericinréteg megpuhul és így a selyemgubóból kb. 400–600 méter hosszú selyemszál fejthető le. 1 kg gubóból – ami kb. 3000 darabnak felel meg – kb. 250 g szálat nyernek.
Egy-egy gubószál nem lenne elég erős, ezért 3–8 gubó szálát egy fonallá egyesítik, ez a grège (ejtsd: grezs). 1 kg gubóból 8–10 óra alatt kb. 300 g grège fejthető le. A gubóról lefejtett selyemszálról szappanoldatban leoldják a szericinréteget (ez a hámtalanítás művelete). Ez tömegveszteséggel jár, amit a selyem nehezítésével (fémsós kezelésével) pótolnak. A grège sodrat nélküli szál, amit közvetlenül is fel lehet használni, de igen gyakran több grège összecérnázásával állítják elő az iparban használatos selyemfonalakat (lásd alább).
A selyemszál keresztmetszete lekerekített sarkú háromszögre hasonlít, ennek következtében a szál szinte lapos oldalai sok fényt vernek vissza, az adja a szálak fényét. A selyem puha, lágy fogású. A nyers gubószál sűrűsége 1,37 g/cm³, hámtalanítás után 1,25 g/cm³. Viszonylag igen erős, a hámtalanított selyem szakítóhossza (azaz az az elméleti hosszúság, amely alatt saját súlya alatt elszakadna) 25–44 km, nagyjából a nejlonéval egyezik meg. Nedves állapotban azonban szilárdságának mintegy 20%-át elveszíti. Szakadási nyúlása száraz állapotban 3,5%, nedvesen 12%. Erősen nedvszívó, saját tömegének akár 30%-át kitevő vizet is meg tud kötni. Nedves állapotban megduzzad, átmérője akár 16–18%-kal is megnövekszik. Jó elektromos szigetelő. Híg savak nem károsítják, sőt savazással javítható a fogása és a fénye, de savakkal szemben általában kevésbé ellenálló, mint a gyapjú. A lúgokat azonban kissé jobban bírja a gyapjúnál. A szerves oldószereknek ellenáll. A klór erősen károsítja. Igen jól színezhető. Mikroorganizmusokkal szemben ellenálló.
A sodrat nélküli grège alkotja a textilipar által használt különböző cérnák alapanyagát. (A cérna a textilipari szaknyelvben több fonalág összesodrásával készült képződmény.)
A grège önmagában is használható különféle rendeltetésű selyemszövetek lánc- vagy vetülékfonala céljára. Az ilyen szövetek nagyon puhák, „selymes” fogásúak.
A tráma 2–4 grège szál viszonylag kis sodratszámú (80–150/méter) összecérnázásával készül és szövetek vetülékfonalaként használható.
Az organzin úgy készül, hogy grège-t méterenként 300–600 S irányú sodrattal összecérnáznak (lásd: fonás), majd 2–3 ilyen ún. előcérnát méterenként 400–600 Z (azaz az előbbivel ellenkező) irányú sodrattal ismét összecérnáznak. Ezzel az eljárással jelentősen megnövelik a termék szakítóerejét.
A grenadin hasonlóképpen készül, mint az organzin, de nagyobb sodratszámmal, emiatt még erősebb annál.
Az ondulé egy fajta díszítő cérna. 3 grège szálat S irányú 1500/méter sodratszámmal összecérnáznak, majd egy negyedik grège szálat adnak hozzá és Z irányban 1000/méter sodratszámmal hozzácérnázzák. A cérna ezáltal csavarmenetszerű lesz, ami a belőle készült szövetnek jellegzetes felületet ad.
A kreppfonal 2–10 grège szál egyesítéséből áll, úgy, hogy a szálak felét S, a másik felét Z sodrattal cérnázzák nagy (2000–3000/méter) sodratszámmal, majd ezeket egyesítik. A nagy sodratszám miatt a szövet felülete szemcsés, „krepp" jellegű lesz.A selyemhulladékot is hasznosítják:
a chappe (ejtsd: sapp) selyem a nem lefejthető iker- és egyéb gubók és az egyéb selyemhulladékok feltépésével, fésülésével és az így kapott rövid szálak megfonásával készül;
újabban a selyemhulladékot nemszőtt kelmék készítésére is felhasználják, műszaki textíliák céljára.
Jóllehet a világ selyemtermelése (évente kb. 145 ezer tonna) az összes szálasanyag-termelésnek (71,6 millió tonna/év) mindössze 0,2%-át teszi ki, a selyem mégis nagyon fontos szerepet tölt be a textiltermékek körében. Viszonylagos ritkasága, előállításának nagyon munkaigényes volta miatt drága luxuscikknek számít.
A legnemesebb, legtartósabb természetes alapanyagnak tartott, puha fogású selymet mindenki ismeri, öltözködési célra ruha, szári, kimonó, nyakkendő, sál, legyező készül belőle. Régebben – a szintetikus szálasanyagok megjelenése előtt – jelentős műszaki felhasználása is volt, elektromos szigetelő bevonatok, malomipari szitaszövetek készültek belőle, és a nejlon feltalálását megelőzően ebből készítették az ejtőernyőket.A hernyóselyem fontos alkalmazási területei közé tartoznak az ágyneműk is; reneszánszát éli ágyneműben paplantöltetként, plédként és huzatként egyaránt. Paplantöltetek a fonalkészítésre nem alkalmas, fellazított gubók kellő méretre történő szétterítésével és több réteg egymásra fektetésével készülnek. Selyemszövetekre képzőművészeti alkotásokat is festenek. Számos lakás falait és ablakait díszítik selyemből készült faliszőnyegek és függönyök. A híres perzsaszőnyegek készítéséhez is felhasználnak selyemszálakat.A selyemfonalak és -kelmék a kozmetikai iparban és a gyógyászatban is alkalmazásra találtak.
A tenyésztett selyemlepke (Bombyx mori) hernyójának selymén kívül a textilipar egyes vadon élő lepkefajok hernyóinak gubószálait, az ún. vadselymet is felhasználja. Ez általában durvább és sötétebb színű a tenyésztett selyemhernyó selyménél.
A legnagyobb jelentősége a tussah selyemnek van (nevét Kína egy hasonló nevű körzetétől kapta, ahol a legnagyobb mennyiségben található). Hasonlóképpen dolgozzák fel, mint a selyemhernyó gubóját. Ez rendkívül tartós és rugalmas szál, bár jóval vastagabb, mint a selyemhernyóé.
Már mintegy 300 éve kísérleteznek a pókselyem textilipari hasznosításával. Egy francia tudós 1710-ben pókszálakból kesztyűt és harisnyát készített. A pókok tenyésztése azonban igen nagy akadályokba ütközött, és megállapították, hogy 450 pók egész évi szálhozama volna szükséges 1 méter selyemszövet előállítására. 1900-ban a párizsi világkiállításon bemutattak egy kis vég ilyen szövetet, amihez 25 000 pók száltermelését használták fel.A Nephilia rendszertani nemhez tartozó pókok jellegzetessége, hogy aranyszínű pókselymet bocsátanak ki magukból, amiből újabban luxustextíliákat is készítettek.A műszeripar korábban szálkeresztek gyártására felhasznált pókselymet. A 21. században nagyon megélénkült a kutatómunka a pókselyem reprodukálására és tömeggyártásának megalapozására, mert kiváló fizikai és mechanikai tulajdonságai miatt (nagy szakítószilárdság, hajlékonyság, rugalmasság, szívósság, jó hővezető képesség) nagyon alkalmas lehet műszaki és gyógyászati textíliák készítésére. Többféle próbálkozás is ismeretes:
A keresztespókfélék közé tartozó Nephila clavipes selyemszálának húzószilárdsága azonos nagyságrendű a szintetikus kevlárszáléval. A textilipari hasznosítás céljából a Nephila clavipes pókselyemgénjét kivonták, és házikecskébe (Capra aegagrus hircus) klónozták. Ennek az eljárásnak az eredményeként a kecsketejből viszonylag jelentős mennyiségű, 1–2 g/liter pókselyemproteint tudtak kinyerni, amelyből nedves szálhúzási eljárással BioSteel néven szálakat lehetett előállítani. A kísérlet valószínűleg nem járt sikerrel, mert újabb eredményekről 2002 óta nem olvashatunk a szakirodalomban, és a cég 2006-ban tönkre is ment.
Baktériumok segítségével sikerült előállítani a spidroint, a pókselyem fő proteinjét, és ezt pókselyemmé átalakítani. A kísérletek 2011-ben kezdődtek, 2013-ban sikerült az első ilyen anyagú, a selyemhez hasonlóan folytonos szálat előállítani, 2014-ben megkezdődött a próbagyártás, és 2015-ben megkezdhették a tömeggyártást. A Biosteel szintetikus pókselyem teljes mértékben rekombinált selyemproteinből áll, és sikerére jellemző, hogy az Adidas sportszergyár próbaképpen ebből a mesterségesen előállított pókselyemből készült sportcipő-felsőrészt készített kipróbálásra.
Az egyik legígéretesebb fejlesztés az, amelynél pókok selyemfehérjéjét fuzionáltatták a selyemlepke selyemproteinjével. Ez tehát valójában egy hernyóselyemszálat eredményezett, amely pókselyem proteinjét is tartalmazza, és a pókselyem előnyös tulajdonságait hordozza. Textilipari feldolgozása lényegében megegyezik a selyemfonal készítésével. Az eljárás olyannyira sikeresnek ígérkezik, hogy az USA hadserege szerződést kötött a céggel az ilyen pókselyemből készült golyóálló mellények kipróbálására.
Más kutatók azzal kísérleteznek, hogy mesterségesen állítsák elő a pókselyem proteinjeit, és ezekből alkossanak gyakorlati felhasználásra alkalmas szálat. Ezek a próbálkozások több kutató-fejlesztő cégnél sikereseknek is bizonyultak, és termékeik már megjelentek lehetséges alkalmazóknál kipróbálásra.Amennyiben ezek a kísérletek sikerre vezetnek, a mesterségesen előállított pókselyem szintetikus szálasanyagokat válthat fel több alkalmazási területen.
Egyes kagylók szakállszerű „lábaikkal” (bisszusz-szálakkal) rögzítik magukat a talajhoz. Ezek közül a 40–80 cm-re is megnövő, a Földközi-tengerben élő nagy sonkakagyló (Pinna nobilis) bisszusz-szálai fonallá fonhatók és használhatók textília előállítására. A kagyló hegyes végén 3–20 cm hosszú, több száz szálból álló szálköteget ereszt ki magából. A szálak rendkívül erősek, rugalmasak és nyúlékonyak, anyaguk kollagén fehérje, a végükön apró ernyőszerű talpacska van, amivel a talajba kapaszkodnak.Az ókorban a görögök és rómaiak zsinórokat, kesztyűket, zoknit készítettek kagylóselyemből. Ez az anyag rendkívül drága volt, mert 200 g kagylóselymet 1000 kagylóból lehetett kinyerni.Antik szövegeben több helyen is előfordul a "bisszusz" (βυσσός, byssus, byssos) kifejezés, azonban ez ott nem kagylóselymet, hanem finom lenfonalat jelent. A legrégibb, igazoltan kagylóselyemből készült szövetdarab Aquincumban került elő egy 4. században élt nő sírjából. Egyiptomi múmiákon is találtak olyan szövetmaradványokat, amelyekről azt gondolták, hogy kagylóselyemből készültek, de később bebizonyosodott, hogy nagyon finom lenfonalakból szőtték őket.A kagylóselymet rendkívül nagy szakítóereje és rugalmassága miatt a sebészetben is használják sebészeti varrófonal gyanánt és sérült inak pótlására.
A hernyóselyem előállítása közben a báb elpusztul, emiatt sokszor érték támadások a selyemipart állatvédők részéről. Ezek az ellenhangok különösen felerősödtek a mesterséges szálasanyagok elterjedése után. Vannak, akik szerint a selyemhernyók már kipusztultak volna, ha az ember nem hasznosította volna őket.Mahátma Gandhi szintén ellenezte a selyemgyártást az ahimsza tanítására hivatkozva, amely tiltja, hogy követői bármely élőlényben kárt tegyenek. Ezen érvek tekintetbe vételével alkották meg azt a szövőszéket, amelynek első darabját ma a Gandhi Intézetben tekinthetik meg az érdeklődők.
Az ahimsza-selymet (megvárják amig kirágja magát a hernyóból lepkévé átalakult rovar a bábból és csak utána dolgozzák fel az üres selyemgubót) vad és félvad selyemhernyók gubóiból készítik. Különösen India déli részein elterjedt azok körében, akik nem szeretnének a hernyók elpusztításával gyártott ruhadarabokat hordani.A kagylóselymet adó nagy sonkakagylót – amelynek bisszusz-szálait fonalgyártásra lehet felhasználni – a 13/2001. (V. 9.) KöM rendelet a védett és a fokozottan védett növény- és állatfajokról, a fokozottan védett barlangok köréről, valamint az Európai Közösségben természetvédelmi szempontból jelentős növény- és állatfajok közzétételéről c. rendelet 8. sz. melléklete Az Európai Közösségben természetvédelmi szempontból jelentős állatfajok körébe sorolja.
Endrei Walter: Magyarországi manufaktúrák a 18. században. Akadémiai Kiadó, Budapest, 1969
Barna Judit: A hernyóselyem. Magyar Textiltechnika, LIX. évf. (2006) 6. sz. 172. old.
Szerző nélk.: Bezerédj Pál az újkori Országos Selyemtenyésztési Felügyelőség megalapítója 1880 – 1918
Steinbach Ferenc: Emlékszobai kalauz. Tolnai Selyemgyár. In: Tolna megyei Értéktár
