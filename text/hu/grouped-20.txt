
Szoba, oldalról zárt, padlóval, mennyezettel ellátott, ajtóval, többnyire ablakkal bíró helyiség.
Szoba, étel, a hajdina japán megnevezése, de jelenthet bármilyen hajdinából készült tésztát.
A szoba, Tommy Wiseau 2003-ban készült filmje, amely számos kritikus szerint kiérdemelte a valaha készült egyik legrosszabb film címét.
A szoba, Lenny Abrahamson 2015-ben, amerikai-kanadai-brit-ír koprodukcióban készült, négy Oscar-díjra jelölt filmdrámája.
Szoba kilátással, James Ivory 1985-ben készült filmdráma, E. M. Forster azonos című műve alapján.
A szovjet csapatok kivonulása Magyarországról 1990. március 12-e és 1991. június 16-a között zajlott le. Az eseményt megelőző államközi tárgyalások eredményei az 1990. március 10-én, Horn Gyula magyar és Eduard Sevardnadze szovjet külügyminiszter által aláírt egyezmény alapján váltak valóra. 47 évig tartó megszállás után Viktor Silov altábornagy személye volt az utolsó szovjet katona, aki  megszálló Vörös Hadsereg tagjaként Záhonynál elhagyta Magyarország területét, amelynek emlékére az Országgyűlés a 2001. évi XVII. törvényben nemzeti emléknappá nyilvánította június 19. napját. (Ehhez kötődően június utolsó szombatja a magyar szabadság napja.)A magyar szabadság napja alkalmából elmondott ünnepi beszédében Gulyás Gergely, 2011-ben megemlítette, hogy „bár az utolsó szovjet katona, Viktor Silov altábornagy már június 19-én elhagyta az ország területét, de a két állam közötti egyezmény értelmében Magyarország szuverenitása csak 1991. június 30-val állt helyre”.
A szovjet Vörös Hadsereg és a vele szövetséges román, bolgár és jugoszláv haderő (a 3. jugoszláv hadsereg (kötelékében a vajdasági magyarokból szervezett magyar vezényleti nyelvű Petőfi-brigáddal), az 1. bolgár hadsereg, illetve az 1. és a 4. román hadsereg) 1944–45-ben, a második világháború végén foglalta el Magyarországot, kiűzve a német katonákat és a velük szövetséges haderőt, amit akkor és utána negyvennégy évig hivatalosan felszabadításnak neveztek. A háborút lezáró 1947-es párizsi békeszerződés 22. cikkelye értelmében minden szövetséges sereget vissza kellett vonni a szerződés hatályba lépését követő 3 hónapon belül, de ugyanez a rendelkezés megengedte a szovjet kormánynak, hogy olyan fegyveres erőket tartson Magyarországon, „amelyre szüksége lehet ahhoz, hogy a Szovjet hadseregnek az ausztriai Szovjet megszállási övezettel való közlekedési vonalait fenntartsa.”A kapcsolattartásra, az utánpótlás biztosítására, a telefon- és útvonalak őrzésére elegendő lett volna 2-3 lövész hadosztály is, de a szovjetek ennél jóval nagyobb haderővel voltak jelen Magyarországon. A megszálló csapatok nemcsak a fő közlekedési utak mentén állomásoztak, hanem azoktól távolabb is letelepedtek.
A Munkás-paraszt Vörös Hadsereg és szövetségesei a második világháború végén, 1944–45-ben foglalták el Magyarországot. Az 1956-os forradalom után a kádári rendszer fennmaradását szavatoló alakulatok az 1957-ben kötött magyar-szovjet egyezmény alapján több mint három évtizedig maradtak az országban.
Az időközben Szovjet Hadseregre átnevezett haderőt két ütemben vonták ki. A nagyhatalmak fegyverzetcsökkentési tárgyalásainak megfelelően 1989. április 25-e és május 28-a között több mint 10 000 katona, közel 300 harckocsi és 150 páncélozott harcjármű távozott részleges csapatkivonás keretében.
A kivonulást Matvej Burlakov tábornok készítette elő, akit ezután a Nyugati Hadseregcsoport élére neveztek ki. A szovjet főtárgyaló, Burlakov tábornok nyilatkozata szerint a szovjet hadsereg a kivonulás előtti időszakaban 16.000 lakást épített fel, és évente több mint 3 milliárd forintot (vagyis 48 millió dollárt) költött a karbantartásra, a közösségi szolgáltatásokra és a közlekedésre Magyarországon. Burlakov úgy nyilatkozott, hogy csak a katonai nyomás az egyetlen módja annak, hogy bármit is elérhessenek a tárgyalások során. Für Lajos magyar honvédelmi miniszter a Népszabadságnak nyilatkozva erre úgy válaszolt. hogy "Ez az ő logikája, és nem tudjuk elfogadni." 
Burlakov vezérezredes, az Izvesztyijának adott nyilatkozatában kijelentette: „Ha Magyarország nem lesz hajlandó fizetni azokért az épületekért, amelyeket a szovjet katonák kiürítenek, a szovjet fél a csapatkivonást leállítja”. 
Az 1990. március 10-én kötött megállapodás után két napon belül elkezdődött, és több mint egy évig tartott a teljes kivonulás. Mintegy 100 000 szovjet állampolgárt, 27 000 gép- és harcjárművet, 230 ezer tonna lőszert és 100 ezer tonna üzemanyagot szállítottak el közel másfél ezer vasúti szerelvényen. Az utolsó vonat 1991. június 16-án hagyta el Magyarországot a Záhony–csapi vasúti határátkelőn. Viktor Silov altábornagy, a Déli Hadseregcsoport parancsnoka június 19-én távozott fekete Volgáján civilben, diplomata útlevéllel.
A kivonást követő pénzügyi elszámolás közel másfél évig húzódott. A nullszaldós megállapodást 1992. november 11-én írták alá.
A magyar Országgyűlés 2001. május 8-án fogadta el a 2001. évi XVII. törvényt, amely az ország szuverenitása visszaszerzésének emlékére június 19-ét nemzeti emléknappá, június utolsó szombatját pedig a magyar szabadság napjává nyilvánította.
Mivel 1955. május 15-én aláírták az osztrák államszerződést, a békeszerződés szerint a szovjet katonáknak Magyarország területét is el kellett volna hagyniuk. Ezt elkerülendő egy nappal korábban, május 14-én aláírták a Varsói Szerződést, de az sem foglalkozott konkrétan a szovjet csapatok idegen országban való állomásoztatásával, hanem a kiegészítő egyezménye szerint „az Egyesített Fegyveres Erők elhelyezése a szerződésben részt vevő államok területén, az említett államok közötti megegyezés szerint és a kölcsönös védelem szükségleteinek megfelelően történik majd”. Az Ausztriából kivont szovjet erőkből létrehozott Különleges Hadtest 1956 nyarára elkészítette a rendszerellenes megmozdulás esetén végrehajtandó karhatalmi feladatokat tartalmazó Hullám fedőnevű hadműveleti tervet.
Az 1956-os forradalom újabb változásokat hozott: amikor Nagy Imre november 1-jén a rádióban bejelentette Magyarország semlegességét, azzal megszűnt a szovjet csapatok további itt állomásoztatásának a jogalapja. Ennek ellenére (vagy éppen ezért) a forradalom leverésére újabb jelentős szovjet haderő érkezett az országba, velük együtt már mintegy 60-65 ezer fő diszlokált itt.1957 elején létrehozták a szovjet hadsereg Déli Hadseregcsoportját, melyet közvetlenül a Szovjetunió honvédelmi minisztériuma irányított. A magyar kormány az 1957. januári nyilatkozatában hangsúlyozta, hogy a szovjet csapatok további jelenlétét „a két ország baráti, testvéri és szövetséges viszonyának megfelelően a magyar és a szovjet kormány baráti tárgyalások útján kívánja rendezni”, ezért az év elején a Szovjetunióban Münnich Ferenc vezetésével katonai küldöttség tárgyalt a Magyar Néphadseregről és a szovjet csapatok feladatairól az új helyzetben.1957. május 27-én Horváth Imre külügyminiszter és Révész Géza honvédelmi miniszter, valamint Gromiko külügyminiszter és Zsukov hadügyminiszter aláírta „a Magyar Népköztársaság területén ideiglenesen tartózkodó szovjet csapatok jogi helyzetét” rögzítő egyezményt (kihirdetve: 1957. évi 54. tvr), amely kimondja, hogy „a jelenlegi nemzetközi helyzetben (…) a szovjet csapatoknak a Magyar Népköztársaság területén való ideiglenes tartózkodása az esetleges agresszió elleni közös védekezés biztosítására célszerű és megfelel a nemzetközi egyezményeknek”.A Magyar Szocialista Munkáspárt Központi Bizottságán az 1957. június 22-i ülésén megerősítette a szovjetek Magyarországon való tartózkodását, és több mint három évtizedig hivatalosan ez volt az álláspont az „ideiglenesen” itt állomásozó szovjet katonákkal kapcsolatban.
A hidegháborús fegyverkezési versenyt politikai és gazdasági okokból a nyolcvanas évekre már nem tudta és nem is akarta folytatni az átalakuló Szovjetunió. Az 1985-ben meghirdetett peresztrojka során nagyszabású reformok indultak és érdemben megkezdődtek a nagyhatalmak közötti tárgyalások a haderők csökkentéséről. 1986. április 18-án Gorbacsov bemutatta a Szovjetunió hagyományos fegyverzetcsökkentési tervét az Atlanti-óceán és az Ural közötti területen. A Varsói Szerződés 1986. június 11-i budapesti tanácskozásán véglegesedett leszerelési javaslat szerint mindkét katonai tömb a következő egy-két évben 110–150 000 fővel, majd 1990-ig további 25%-kal csökkentette volna létszámát.Gorbacsov az 1988. márciusi jugoszláviai útján, majd a júniusi XIX. pártkonferencián is úgy nyilatkozott, hogy a Szovjetunió szakít az úgynevezett Brezsnyev-doktrínával, és tiszteletben tartja a szocialista államok szuverenitását. A főtitkár az ENSZ Közgyűlésének 1988. december 7-i ülésén bejelentette, hogy 1991-ig a Közép-Kelet-Európában állomásozó csapatainak létszámát körülbelül félmillióval csökkenti, ezért hat harckocsi hadosztályt, 5 ezer harckocsit és 50 ezer katonát vonnak ki az NDK, Csehszlovákia és Magyarország területéről, ezzel egyidejűleg a Szovjetunió európai területén állomásozó haderő létszámának és fegyverzetének csökkentését is megígérte.
1988 végén a Déli Hadseregcsoport mintegy 100 helyőrségben, körülbelül 6000 ingatlanban állomásozott. A két harckocsizó hadosztály parancsnoksága Esztergomban és Szentkirályszabadján (Veszprém mellett) volt, a két gépesített lövészhadosztályé pedig Székesfehérváron és Kecskeméten. A harcászati rakétaosztály Baj körzetében, a hadműveleti-harcászati rakétadandár Dombóvár térségében helyezkedett el. A szovjet katonai repülőterek az ország középső részén, a helikopteregységek repülőtere Kalocsán, a nagyobb gépek fel- és leszállására alkalmas bázisrepülőtér pedig Mezőkövesden volt.
Gorbacsovnak a részleges csapatkivonásról szóló előző évi bejelentése után az 1989. március 2-3-án Moszkvában tárgyaló Németh Miklós miniszterelnök a saját elmondása szerint titokban megegyezett a szovjet pártfőtitkárral a teljes csapatkivonásról. A magyar kormányfő visszaemlékezése szerint a megállapodást nem hozták nyilvánosságra, hogy ne gyengítsék a Szovjetunió pozícióit az USA-val folytatott fegyverzetkorlátozási tárgyalásokon. Ezt a megállapodást Németh Miklós visszaemlékezésén kívül sem magyar, sem szovjet források nem támasztják alá, szovjet részről a teljes csapatkivonás gondolatának felvetése először egy belső feljegyzésben, fél évvel később, 1989 októberében igazolható.A részleges csapatkivonás keretében 1989. április 25. és május 28. között a bejelentésnek megfelelően elhagyta Magyarországot a veszprémi 13. harckocsizó gárda-hadosztály (10 400 katona, közel 300 harckocsi, 150 páncélozott harcjármű, valamint a szárazföldi tüzérségi technika 90%-a). Sárbogárdról és Debrecenből is kivonták a szovjet alakulatokat, de mindkét helyőrségbe telepítettek katonákat a Nyugat-Dunántúlról.Ebben az évben hivatalos és nem hivatalos formában több helyen is felvetették a további haderő-csökkentés kérdését. Március végén Gorbacsov és Grósz Károly elvi megállapodást kötött a részleges csapatkivonás folytatásáról, amit csak a júliusi moszkvai tárgyalás után hoztak nyilvánosságra. Május 16-án az MSZMP Politikai Bizottsága arról tanácskozott, hogy a Varsói Szerződés Politikai Tanácskozó Testülete következő ülésén terjesszék elő a Magyarországon állomásozó szovjet haderő kivonásának ügyét. Grósz és Nyers Rezső a július 24–25-i moszkvai látogatásukon kérték a márciusi megállapodás megerősítését és a szovjet katonai létszám további csökkentését szorgalmazták, amivel a szovjet vezetés is egyetértett, de a teljes csapatkivonás lehetősége még ekkor sem merült fel.
1989. március 15-én országszerte tüntetések zajlottak, Budapesten a Magyar Televízió székházánál Cserhalmi György mondta el a több tízezres tömegnek a számos ellenzéki szervezet által megfogalmazott 12 pontot, melynek 9. követelése a következő volt: "Semleges, független Magyarországot. Vonják ki a szovjet csapatokat hazánk területéről. Töröljék a magyar ünnepek sorából november 7-ét." Május 7-én az MDF kezdeményezésére lakossági fórumon követelték a debreceni szovjet katonai repülőtér bezárását. Június 15-én a Fidesz szervezésében kétszázan tüntettek a szovjet nagykövetségnél a csapatkivonásáért. A Nagy Imre június 16-i újratemetésén elmondott beszédekben is megjelent a csapatkivonás igénye. Rácz Sándor beszédében a magyar társadalom előtt álló  legnehezebben kezelhető akadálynak nevezte a szovjet csapatok jelenlétét Magyarország területén, kérve a "világ valamennyi becsületes emberét, közösen segítsük hozzá a Szovjetuniót, hogy minél hamarabb kivonhassa csapatait magyar hazánk területéről." Ezt követően Orbán Viktor olyan kormányt követelt, amely „azonnali tárgyalásokat kezd az orosz csapatok kivonásának haladéktalan megkezdéséről”. November 4-én, a szovjet hadsereg 1956-os bevonulásának 33. évfordulóján a Magyar Október Párt és a Magyar Radikális Párt a szovjet nagykövetség előtt követelte a szovjet csapatok azonnali és feltétel nélküli kivonását.Moszkvában először 1989. október 14-én merült fel hivatalosan a teljes csapatkivonás gondolata, amikor Georgij Sahnazarov, Gorbacsov közeli munkatársa és tanácsadója azt javasolta, hogy Lengyelországból, Csehszlovákiából és Magyarországról az összes szovjet katonát hívják vissza, mert „az ezekben az országokban állomásozó egységek katonai jelentősége jelen körülmények között csekély. (…) Lényegében az ellenzéki erők elrettentésére szolgáltak, ami mostanra tárgytalanná vált.” A szakértő hozzátette, hogy az új lengyel és magyar kormány hamarosan követelni fogja a teljes csapatkivonást, amit jobb lesz megelőzni.1989 őszén vitték ki Magyarországról a tapolcai rakétaalakulat közelében, Nagyvázsony és Tótvázsony környékén állomásozó mozgó rakétabázison tárolt atomtölteteket is.
Németh Miklós magyar és Nyikolaj Rizskov szovjet miniszterelnök 1990. január 9-én Szófiában, a KGST 45. ülésszakán elvi megállapodást kötött a teljes csapatkivonás ütemtervéről. További egyeztetések után, február 1-jén kezdődtek meg Budapesten a kivonulásról szóló tárgyalások Somogyi Ferenc külügyminisztériumi államtitkár és Ivan Aboimov külügyminiszter-helyettes vezetésével. A hosszú tárgyalássorozat végén 1990. március 10-én Horn Gyula magyar és Eduard Sevardnadze szovjet külügyminiszter által Moszkvában aláírt egyezmény szerint a szovjet hadsereg 1991. június 30-áig kivonja Magyarországról a teljes személyi állományt, a szovjet állampolgárságú polgári személyeket, valamint elszállítja a fegyverzetet, a harci technikát és az anyagi eszközöket. A megbeszélések utolsó szakaszában megfigyelőként részt vett a választásokra készülő, országos listát állító pártok képviseletében Demszky Gábor (SZDSZ), Kósa Lajos (Fidesz) és Raffay Ernő (MDF) is, akik nehezményezték, hogy az elfogadott dokumentumban nem szerepel, hogy a szovjet csapatok magyarországi tartózkodásának nem volt jogalapja.A kormányközi megállapodást a 97/1990. (V. 29.) MT rendelet hirdette ki Magyarországon. A dokumentum bevezetője rögzíti, hogy a csapatkivonás az ENSZ és az EBEÉ alapelvei szerint történik (beleértve a szuverenitás és a belügyekbe való be nem avatkozás elvének tiszteletben tartását). A megállapodás a szovjet haderő jogi státuszával és magyarországi tartózkodásával kapcsolatos vagyonjogi, pénzügyi és egyéb kérdésekben az 1957-es egyezményre hivatkozik, a vitatott ügyeket a Magyar–Szovjet Vegyesbizottság hatáskörébe utalja. A megegyezés utolsó pontja leszögezi, hogy a Varsói Szerződésből eredő és egyéb nemzetközi kötelezettségek változatlanok maradnak Magyarország és a Szovjetunió között. Az egyezmény melléklete tartalmazza a kivonulás ütemtervét.
A megállapodás után két nappal, 1990. március 12-én elsőként a Veszprém megyei Hajmáskéren állomásozó szovjet harckocsizó alakulat indult haza, majd őket követték a többiek. Összesen 100 380 szovjet állampolgár hagyta el Magyarországot, köztük 49 700 (más forrás szerint 44 668) katona, a többi családtag, illetve polgári alkalmazott.Körülbelül 35 ezer vasúti kocsira volt szükség a szovjet haditechnikai eszközök és katonák szállítására. 27 146 különféle gép- és harcjárművet kellett kivonni, közte 860 db harckocsit (T–72, T–64B), 600 db önjáró löveget, mintegy 1500 gyalogsági páncélozott harcjárművet, 196 db önjáró harcászati-hadműveleti rakétarendszert (Luna–M, 8K14). Ezen felül 230 ezer tonna lőszert és 100 ezer tonna üzemanyagot, valamint további 230 ezer tonnányi egyéb anyagot vitt magával a Déli Hadseregcsoport, beleértve a lebontott laktanyák épületelemeit. A hatalmas logisztikai feladathoz Mándokon és Tornyospálcán katonai rakodóbázist létesítettek, ahol széles nyomtávú szovjet vasúti kocsikba rakodták át a szállítmányokat. A másfél ezer szerelvény mozgatása a MÁV-nak körülbelül egymilliárd forintos árbevételt jelentett. 260 szerelvénynek megfelelő anyagot (pl. technikai eszközök, üzemanyag, lőszer) a magyar kormány segítségével értékesített a szovjet hadsereg.A tököli repülőtérről 1991. április 19-én repültek el a 36. szovjet légi hadsereg itt állomásozó 201. független repülőszázadának repülőgépei.A magyar minisztertanács áprilisban feladattervet fogadott el a kivonási feladatokkal kapcsolatban. A tennivalók koordinálásával Annus Antal vezérőrnagyot, a Magyar Honvédség vezérkari főnökének általános helyettesét bízták meg.
Az utolsó, 55 vagonból álló vonat az egyezmény szerinti határidő előtt két héttel, 1991. június 16-án 23.40-kor Mándokról indulva hagyta el Magyarországot a záhony–csapi vasúti határátkelőn. Ugyanitt, a záhonyi közúti Tisza-hídon távozott az utolsó katona, Viktor Silov altábornagy, a Déli Hadseregcsoport parancsnoka június 19-én 15.01-kor civilben, diplomata útlevéllel, fekete Volgáján.
A csapatkivonással kapcsolatos pénzügyi elszámolás hosszasan elnyúló tárgyalássorozattal járt. A szovjetek kezdetben több mint 50 milliárd forintban határozták meg a csaknem 60 helyőrségben, katonavárosban szovjet pénzeszközökből felépített és itt hagyott épületek, beruházások értékét, amit ők szovjet tulajdonnak tekintettek.
A magyar fél követelésének egy részét a körülbelül 2000 bérbe vett épület felújításának, karbantartásának elmaradásából származó mintegy 29-30 milliárd forintos kár tette ki, másrészt a környezetben (például a vízben, talajban, élővilágban), valamint a műemlékekben esett kár is jelentős volt.
Az egyeztetések sokáig nem vezettek eredményre. Az utolsó tárgyalás 1991. augusztus 14-én és 22-én, a szovjetek kivonulása után történt, amikor a szovjet követelés 53,4 milliárd forintnál tartott, míg a magyar kártérítési igény változott: az elmaradt állagmegóvás miatti kárigény 14,3 milliárdra csökkent, de többszörösére nőtt a környezetszennyezés és a műemlékekben okozott kár miatti követelés, aminek a tizedét sem ismerték el a szovjetek.
Az ügyben hónapokig nem történt előrelépés, amiben közrejátszott többek között a Gorbacsov elleni puccs, a Szovjetunió felbomlása és a FÁK megalakulása. Végül a kivonulás után majdnem másfél évvel, 1992. november 11-én Borisz Jelcin budapesti látogatásán írták alá a nullszaldós megállapodást.
A szovjet hadsereg 94 helyőrségben 328 ingatlant hagyott hátra. Az objektumok őrzését először a Magyar Honvédség végezte több ezer sorkatona részvételével. Később az ingatlanok a pénzügyminisztérium irányítása alá tartozó, zárolt állami vagyont kezelő szervezethez kerültek, és az őrzés-védelmi feladatokat nyugdíjas vagy leszerelt rendőrökből, katonákból alakult biztonsági szolgálatok vették át.Az átadott ingatlanok sorsa nagyon eltérő: egy részét hagyták teljesen elpusztulni (mint például a kunmadarasi repülőteret), másokat sikeresen hasznosítottak polgári célra (Hévíz-Balaton nemzetközi repülőtér, Sármellék mellett). A Komárom melletti Monostori erőd, a Déli Hadseregcsoport egykori legnagyobb közép-európai lőszerraktára ma látogatható műemlékként működik.2011-ben Berekfürdőn nyílt meg A szovjet repülőtér titkai című kiállítás, melyen a kunmadarasi, kalocsai, kiskunlacházi, sármelléki és tököli repülőterekről származó szovjet eszközöket, fegyvereket, egyenruhákat lehet megtekinteni.
Az Országgyűlés 2001. május 8-án fogadta el a 2001. évi XVII. törvényt az ország szabadsága visszaszerzésének jelentőségéről és a magyar szabadság napjáról, amely június 19-ét nemzeti emléknappá, június utolsó szombatját pedig a magyar szabadság napjává nyilvánította.A magyar szabadság napját országszerte sok helyen ünneplik évente. Gödöllőn, az Alsóparkban, a kivonulás első évfordulójára felállították Velekei József Lajos alkotását, a Világfát, azóta minden évben, június utolsó szombatján itt tartják az ünnepi megemlékezést.A Magyar Szabadság Napja Alapítvány a millennium évében megalapította a Magyar Szabadságért díjat. Az elismerést olyan személyek kaphatják meg, akik az elmúlt évtizedekben nagyban hozzájárultak Magyarország függetlenségéhez, önállóságához, a magyarság megmaradását szolgáló alkotások létrehozásához.A fővárosban 1991 óta Budapesti Búcsú elnevezésű rendezvénysorozattal emlékeznek a kivonulásra. Ilyenkor a közterületeken (Clark Ádám tér, Széchenyi István tér, Hősök tere, Kós Károly sétány) kulturális fesztivált, szabadtéri előadásokat, utcaszínházi műsorokat, komolyzenei koncerteket tartanak, az Óbudai-szigeten pedig lovas juniálist.A Pa-dö-dő együttes 1990-ben megjelent Bye-bye Szása című dala ironikus formában emlékezik meg a szovjet katonák kivonulásáról.
1991. évi XXX. törvény a Magyar Köztársaság területén ideiglenesen tartózkodott szovjet csapatok, illetőleg azok állományába tartozó személyek által okozott károk megtérítése iránti igények bírósági úton történő érvényesítéséről
Horváth Miklós: Magyarország az internacionalizmus szolgálatában - XX. Század Intézet
Orbán Viktor - Nagy Imre újratemetése 1989.06.16.. MTV, 1989. június 16. (Hozzáférés: 2015. május 11.)
A magyar Országgyűlés 2012. május 21-én a Szovjetunióba hurcolt magyar politikai rabok és kényszermunkások emléknapjává nyilvánította november 25-ét. Azért ezt a napot választották, mert 1953-ban ezen a napon érkezett vissza Magyarországra a Gulag-lágerekből szabadon bocsátott rabok első csoportja. A Magyarországon fogságba vetett, „kis munkára” összegyűjtött polgári személyek nagy részét hadifogolyként, míg kisebb részüket internáltként hurcolták el a szovjet fegyveres erők.
A Szovjetunióban Volt Magyar Politikai Rabok és Kényszermunkások szervezetének (Szorakész) elnöke, Menczer Erzsébet képviselő javaslatára elfogadott határozat kimondja, hogy a Parlament 
Az Országgyűlés a határozattal felkéri a központi államigazgatási szerveket, az oktatási intézményeket, az egyházakat, a civilszervezeteket, valamint a közszolgálati médiumokat és az önkormányzatokat, hogy méltóképpen emlékezzenek a Szovjetunióba hurcoltakról.
2012-ben a Magyarországi Németek Pécs-Baranyai Nemzetiségi Köre Pécsett szervezett egy három napos rendezvényt, melynek emlékkonferenciáján magyarországi, határon túli és orosz előadók szólaltak fel, amit kerekasztal-beszélgetések és filmvetítés, majd német nyelvű szentmise követett.2013-ban Budapest V. kerületében, a Honvéd téri Gulag-emlékműnél tartottak megemlékezést. A rendezvényen beszédet mondott Balatoni Monika államtitkár és Kun Miklós történész.A 2014-es fővárosi rendezvényen Varga Mihály miniszter arra emlékeztetett, hogy sokkal több magyart halt meg a Szovjetunió lágereiben, mint a második világháború harcterein. Menczer Erzsébet felhívta a figyelmet arra, hogy „nemcsak a náci és fasiszta diktatúra volt népelnyomó, kegyetlen, az embereket eszközzé lealacsonyító, hanem a kommunista is”.2014-es emléknapon emlékművet avattak a négyezer szerencsi és a több százezer többi magyar áldozat tiszteletére a szerencsi vasútállomásnál, a bevagonírozás helyszínén. Az ünnepségen Latorcai Csaba kiemelt társadalmi ügyekért felelős helyettes államtitkár bejelentette, hogy a kormány a 2015-ös évet a Szovjetunióba hurcolt politikai foglyok és kényszermunkások emlékévének nyilvánítja.2015-ben a budapesti Nyugati téren „Befagyasztott emlékezet” címmel rendeztek megemlékezést. Az áldozatoknak emléket állító jégszobor tulajdonképpen egy több méter magas jégfal, melybe rabláncot fagyasztottak. A jég a Gulag embertelen körülményeire és az emlékezés tilalmára, a fal és a lánc a bezártságra, a rabságra utal. A rendhagyó installációt egy arcképcsarnok egészíti ki, mely kétoldalas, forgatható grafikai felületeken mutatja be öt Gulag-túlélő  (Hartmanné Nagy Klára Róza, Fekete Iván, Galgóczy Árpád, Miklósi Károly és Koós Ottó) portréját és visszaemlékezését, valamint történelmi összefoglalót is tartalmaz.

A tőke (eredeti címén németül Das Kapital: Kritik der politischen Ökonomie, azaz A tőke: A politikai gazdaságtan bírálata) átfogó tanulmány a politikai gazdaságtanról, amelyet Karl Marx írt, és Friedrich Engels szerkesztett. Első kötete 1867-ben jelent meg. A mű tárgya a kapitalista társadalmi rendszer bírálata.
Marx szerint a kapitalizmus fő hajtóereje a munkaerő kizsákmányolása és a munkától való elidegenedés. Célja a profit termelése, melynek fedezetét a munkások megfizetetlen munkaerejéből biztosítja. A tőkések kezében vannak a termelési eszközök, melyeket az állam biztosít számukra. A munkások azáltal, hogy termékeket állítanak elő, folyamatosan újratermelik a kapitalizmust.
Bár Marxot foglalkoztatták a tőkés társadalom szociális problémái, műve nem annyira egy etikai értekezés, hanem sokkal inkább a kapitalizmus alapvető törvényeinek feltárása, annak eredetének és jövőjének vizsgálata. Célja az volt, hogy felfedje, milyen célokat szolgál az eredeti tőkefelhalmozás, a bérmunka növekedése, a tőkekoncentráció, a bankrendszer, mi a profitráta csökkenésének alapja.
Marx az árut a tőkés társadalom alapkövének tekinti - olyan dolognak, amely mások számára hasznos lehet, de értéket képvisel a piacon az eladója számára is. Mivel a kereskedelmi ügyleteknek nincs erkölcsi töltete, a piacok növekedésével a társadalomban fokozatosan kettéválik a gazdasági és az erkölcsi-jogi szféra: a szubjektív erkölcsi érték válik ki az objektív gazdasági értékből. A politikai gazdaságtan, amelyet eredetileg a javak egyenlő elosztásának egyfajta morális tudományának gondoltak, nyitott utat a gazdaságtudományok, a jog, és az etika elkülönülésének.
Marx úgy vélte, a közgazdászoknak a kapitalizmust új, objektív módon kell vizsgálniuk, ugyanis a történelmi fejlődés során a pénzt megszabadították korábbi vallási és politikai töltetétől (helyettesítve azt az árufetisizmussal). Marx azt is kimondja, hogy a társadalmi termelési módok fejlődése történelmi koronként változó. A gazdaság fejlődése olyan hirtelen és gyors volt, hogy mindennemű irányítás és kontroll nélkül hozta létre szociális kapcsolatok hatalmas, egész világra kiterjedő hálóját. A társadalom fejlődését tehát a gazdaság fejlődése határozta meg, már jóval azelőtt, hogy az emberek megtanulták volna kezelni a hatalmas termelőerőket.
A tőke az osztályellentétek hangsúlyozása helyett a strukturális ellentmondásokra helyezi a hangsúlyt. A legfőbb ellentmondás a munka kettős jellegéből adódik, nem a tőkések és a munkások szembenállásából. Az ellentmondások, ráadásul, a tőkések és a munkások „háta mögött” zajlanak, tevékenységük eredményeként, felismerésükre azonban képtelenek.
A mű nem buzdít forradalomra (a munkásosztálynak és annak vezetőinek segédletével), hanem egy lehetséges forradalomra, a tőkés rend ismétlődően visszatérő válságaira hívja fel a figyelmet. Mint a Kommunista kiáltványban írta, ez az elmélet fegyver, melyet maguk a tőkések faragtak, s a munkások fognak ellenük fordítani. A válságok forrásának Marx az áru kettős természetét nevezte meg, amely a tőkés társadalom építőköve. Műve jelentős része bírálat, melyben kortársai elméleteinek mutatja meg hibáit, hiányosságait, és ezeken keresztül vázolja fel saját magyarázatát.
Marx szerint a kapitalizmusban a technológiai fejlesztések és a növekvő termelékenységi szint megnöveli az anyagi jólétet (vagy a használati értéket), miközben ezzel egyidejűleg csökken ennek a gazdagságnak az értéke. Ezáltal csökken a profitráta, és ez vezet a kapitalizmus válságához: szegénység a bőség közepette, azaz túltermelés és alulfogyasztás egyszerre.
Az első kötet 1867-ben jelent meg, és a második és a harmadik kötet is elkészült, ám időközben Marx váratlanul meghalt, és csak töredékes kéziratokat hagyott hátra. A második és harmadik kötetet barátja és társa, Friedrich Engels rendezte sajtó alá, ezek 1885-ben és 1894-ben jelentek meg.
Külföldön legelőször 1872-ben jelent meg Oroszországban. Bár az orosz cenzúra úgy vélte, hogy a szocialista és a kommunista eszmék terjesztése káros, mégis engedélyezték, mert szerintük Marx tudományos elmélete nem állja meg a helyét egy olyan országban, ahol sosem volt kapitalista kizsákmányolás. Egy cenzor egészen odáig elment, hogy mivel nagyon kevesen tudnak olvasni Oroszországban, így ki lehet adni, mert úgysem fogják sokan megérteni. Ennek ellenére az első kiadás alig egy év alatt elfogyott.
Marx a klasszikus közgazdászok: Adam Smith, David Ricardo, John Stuart Mill és Benjamin Franklin munkájára alapozott, bár egyikük irányzatát sem követte, inkább átdolgozta azokat. A műben felfedezhetőek még Hegel dialektikájának hatásai, és francia szocialisták tézisei is. Számos ponton találunk hivatkozást Arisztotelészre is.
Az első kötet kiadási dátuma 1867. szeptember 14. A mű tárgya azon törvényszerűségek feltárása, melyek a kapitalista termelési mód mögött állnak, s annak megmagyarázása, miként következik az osztályellentétek kialakulása a termelési módokból. Először olyan alapfogalmakat tisztáz, mint az áru, érték, csereérték, valamint a pénz. Majd miután ezt tisztázta, felvázolja, hogyan alakul át a pénz tőkévé. A pénz tőkévé alakulása során szükségszerűen találkozik a tőkés (akinek tulajdonában vannak a termelési eszközök) és a munkás (akinek csak a munkaereje a sajátja, amit kénytelen áruba bocsátani, a tőkések részére). Az árunak azonban azáltal keletkezik értéke, hogy a munkás, munkája által, többletet helyez bele. A tőkésnek épp az az érdeke, hogy értéktöbblet keletkezzék, hiszen így tud szert tenni profitra. Marx kétféle értéktöbblet termelését ismerteti: az abszolút értéktöbblet, amely azáltal keletkezik, hogy a munkások munkanapját megnöveli; s a relatív értéktöbblet, amelynek forrása a munkások termelékenységének megnövelése (kooperációban, gépesített nagyiparban, manufaktúrákban). A kétfajta értéktöbblet jelentkezhet akár egyidejűleg is.
A munkásokat elvégzett munkájukért meg kell fizetni, erre szolgál a munkabér. A munkabér megállapítása azonban önkényes, mert a munkát nem termelőértékén fizetik meg, hanem a profitot, amelyet valójában a munkás termelt meg saját termelőerejével, a tőkés teszi zsebre. A profit halmozódása vezet el az eredeti tőkefelhalmozódáshoz, mely a kapitalista társadalom egyik fő célja, ugyanakkor válságának fő okozója is: az ismétlődően bekövetkező gazdasági válságok oka a profitráta csökkenése.
Marx konklúzióként vonja le, hogy a munkásoknak a valóságban nincsen magántulajdona, egyedül a munkaerejük a sajátjuk, mellyel szabadon rendelkezhetnek. A klasszikus magántulajdont felváltotta a tőkés magántulajdon, mely a kizsákmányolás alapja. A tőkésnek, hogy profitot tudjon termelni, ki kell zsákmányolnia a munkást. Minél inkább terjeszkedik a kapitalizmus, annál több munkásra lesz szüksége. Mindez forradalomhoz vezethet, melynek végén a munkások visszaveszik a tőkéstől azt az értéket, amit elvett tőlük. Marx szerint azonban nem szükséges visszatérni a magántulajdonhoz, helyette a személyi tulajdont kell bevezetni, mely bír a kapitalizmusból származó előnyökkel is - alapja pedig az együttműködés, és a termelési eszközök birtokában a közösen végzett munka. Így alakulna át a tőkés magántulajdon társadalmi tulajdonná is.
Ezt a könyvet már Marx halála után rendezte sajtó alá Engels. A mű három, jól elkülöníthető szakaszra tagozódik. Az első szakasz (A tőke metamorfózisai és körforgásuk) külön foglalkozik az árutőke, a pénztőke, és a termelőtőke körforgásával, valamint a forgalmi idővel és a forgalmi költségekkel. A második szakasz (A tőke megtérülése) foglalkozik, egyebek mellett, az állótőkével és a forgótőkével, a megtérülési idővel, és az értéktöbblet fogalmával. Itt már nem annyira a gyártulajdonosok és a munkavállalók a főszereplők, hanem a pénz birtokosa (a pénz kölcsönzője), valamint a vállalkozók, kereskedők, tehát akik a klasszikus értelemben vett tőkésként viselkednek. Ráadásul a munkások mint fogyasztási cikkek vásárlói jelennek meg ebben a részben, s a hangsúly azon van, hogy ehhez mennyiben bocsátják áruba a munkaerejüket, s kevésbé az értéktöbblet-termelésen. Voltaképpen ezen második könyv második szakaszának az ismerete kulcsfontosságú ahhoz, hogy tisztán lássuk Marx elméletét, ez fogja össze ugyanis az egészet. A harmadik szakasz (A társadalmi össztőke újratermelése és fogalma) az egész társadalomra nézve mutatja meg a tőke forgalmi folyamatát. Ez a szakasz képezte később több marxista gondolkodó, mindenekelőtt Rosa Luxemburg számára a kiindulási pontot.
Ez a könyv hét nagyobb egységre bontható. Felvázolja az értéktöbblet és az értéktöbbletráta átalakulását profittá illetve profitrátává, majd a profit átváltozását átlagprofittá. Ezt követően ismerteti a profitráta süllyedő tendenciájának törvényét, majd a kereskedelmi tőke mibenlétét. Szót ejt a kamatozó tőkéről, az extraprofit földjáradékká átváltozásáról, majd végül a jövedelmekről és forrásaikról.
A mű legismertebb része a profitráta csökkenésének tézise, mely szerint minél fejlettebb lesz a termelési mód, annál inkább csökken a profitráta. Az ortodox marxisták (és általában véve a kommunisták) álláspontja az, hogy ez a törvény a kapitalizmus szükségszerű bukásához vezet, a különféle ellentmondások és a periodikusan bekövetkező válságok pedig oda vezetnek, hogy a kapitalizmus meghaladottá válik, és egy újfajta termelési módnak kell a helyébe lépnie, ahogyan ez a történelem során már többször megtörtént.
Marx tervbe vette, hogy elkészíti A tőke negyedik kötetét is, melynek tárgya a 19. századi értéktöbblet-elméletek kritikája lett volna. Halála után azonban csak töredékes kéziratok maradtak hátra, melyeket Karl Kautsky rendezett egységes szerkezetbe: ez lett a háromkötetes Értéktöbblet-elméletek.
Tőke és munka. Népszerű kivonat Marx Károly Das Kapital czímű korszakalkotó munkájából. Marx életrajzával; Budapesti Könyvny., Bp., 1893 (Magyar munkáskönyvtár)
A tőke. A közgazdaságtan bírálata, 1-2.; ford. Guth Antal; Fischer, Bécs-Wien, 1921
A tőke. A közgazdaságtan bírálata. I. könyv, 1-4.; sajtó alá rend. Friedrich Engels, ford. Nagy Gábor, előszó Jeszenszky Erik; Mentor, Bp., 1934-1937
A tőke politikai gazdaságtan bírálata. I. köt. 1. könyv, A tőke termelőfolyamata; ford. Rudas László, Nagy Tamás; Szikra, Bp., 1948
A tőke politikai gazdaságtan bírálata. 2. köt. 2. könyv, A tőke forgalmi folyamata; ford. Nagy Tamás; Szikra, Bp., 1953
A tőke. A politikai gazdaságtan bírálata. 3. köt. 3. könyv, A tőkés termelés összfolyamata; ford. Nagy Tamás; Szikra, Bp., 1952
A közvetlen termelési folyamat eredményei. A tőke kiadatlan hatodik fejezete; utószó Török Hilda, ford. Glavina Zsuzsa, Lissauer Zoltán; Kossuth, Bp., 1988 (Források)
Karl Marx: A tőke 1. könyv. A tőke termelési folyamata (Magyar Elektronikus Könyvtár)
A "Tőke" első kötetéről. Ismertetések, cikkek, levelek; szerk. Nagy Tamás, ford., sajtó alá rend. Liszkai Zoltán, Devecseri Emil, Molnár Ferenc; Szikra, Bp., 1950 (A marxizmus-leninizmus kis könyvtára)

A vadon hercegnője (もののけ姫; Mononoke hime; angol címén Princess Mononoke) 1997-ben bemutatott japán animációs történelmi fantasy film. Mijazaki Hajao írta és rendezte, valamint a Studio Ghibli gyártásában készült. A film főszereplőit Macuda Jódzsi, Isida Juriko, Tanaka Júko, Kobajasi Kaoru, Simamoto Szumi és Miva Akihiro szeijúk szólaltatják meg.
A vadon hercegnője egy dzsidaigeki(wd) (japán történelmi dráma), amely a Muromacsi-kor késői szakaszában játszódik Japánban, számos fantasztikus elemmel kiegészítve. A történet főszereplője egy fiatal emisi(wd) harcos, Asitaka, aki az erdő természetfeletti őrzőinek és Vasváros lakóinak harcába keveredik. Utóbbiak a végletekig ki akarják aknázni az erdő erőforrásait. A harcból senki sem kerülhet ki győztesen, az ember és a természet harmonikus kapcsolata csak átmeneti lehet. A film eredeti címében szereplő „Mononoke” (物の怪) nem egy név, hanem egy kifejezés a japán nyelvben a lélekre vagy szörnyre.
A film bemutatója 1997. július 12-én volt Japánban, majd 1999. október 29-én az Amerikai Egyesült Államokban. Magyarországon a Titanic Fesztiválon mutatták be 2000. október 8-án, VHS-en és DVD-n a UIP-Dunafilm forgalmazta, televízióban a TV2 és a Digi Film vetítette.
A vadon hercegnője pozitív kritikai és kereskedelmi fogadtatásban részesült, 1997-ben a legjobban jövedelmező film volt Japánban a Titanic bemutatásáig. Észak-Amerikában a Miramax Films forgalmazta, s bár a jegypénztáraknál kevés bevételt hozott, a DVD- és VHS-kiadások jól fogytak, ami a Ghibli érdeklődését is felkeltette a nyugati piac iránt.
Egy óriás vaddisznó, amelyet démon szállt meg, megtámad egy emisi(wd) falut. Az utolsó emisi herceg, Asitaka kénytelen megölni a harcban, azonban a vadkan megátkozza. Az átok jobb kezére telepszik, s bár emberfeletti erőt ad neki, de ő maga is tudja, hogy végül meg fogja ölni. Asitaka ezért a falu jósának, Hii-szamának tanácsára elhagyja népét és nyugatra megy, hogy gyógyírt találjon. Útja során találkozik Dzsigóval egy vándor szerzetessel, aki elárulja neki, hogy segítséget kaphat az erdő szellemétől, melynek erdejét óriási állatistenek lakják. Az erdő mellett található Vasváros (タタラ場; Hepburn: Tatara Ba, ’Tatara Hely’) (új szinkronban Vasgyár) lakói a vaskohóik fűtéséhez folyamatosan irtják az erdőt, hogy vasat és tűzfegyvereket állítsanak elő, melyekkel képesek felvenni a harcot az erdő fenevadjaival. Az erdőben lakó állat-istenek között találhatók óriás farkasok, mint Moro, a farkas istennő, aki örökbe fogadta Szant, egy fiatal lányt, amikor annak szülei meghaltak. Szant a vasvárosiak csak a „Vadak hercegnőjének” (もののけ姫; Mononoke hime) hívják.Nyugatra tartó útja során Asitaka két sérült vasvárosira bukkan, akiket a farkasok sebesítettek meg. A sebesültekkel az erdőn keresztül elindul Vasvárosba, amikor megpillantja az Erdő Szellemét (シシ神; Sisigami; Hepburn: Shishigami) (új szinkronban Vadistent), egy lényt, amely nappal kirin-szerű alakot ölt, éjszaka pedig erdő fölé magasodó alaktalan lépegető óriás(wd).Vasvárosban Asitaka megtudja Ebosi úrnőtől, a település erős és nagy tiszteletnek örvendő vezetőjétől – aki Mijazaki szerint sirabjósi(wd) megjelenésű –, hogy a rá támadó vadkan, Nago vaddisznóisten, az erdő egyik védelmezője volt, akit Ebosi lőtt meg, majd a haragtól és gyűlölettől démonná vált. A várost megismerve Asitaka azt is megtudja, hogy Vasváros - és Ebosi úrnő - befogadja a társadalomból kiutasítottakat, beleértve a prostituáltakat és leprásokat, ezért nem tud haragudni Ebosira. Még ezen az éjjelen Szan behatol Vasvárosba, hogy megölje Ebosit. Asitaka közbeavatkozik és megállítja a kettejük közötti harcot, Szannal elhagyja a várost, de városi lány véletlenül egy tűzfegyverrel halálosan megsebzi. Szan elviszi Asitakát az Erdő Szelleméhez, aki ugyan begyógyítja a sebét, de a karjára telepedett átkot nem távolítja el. Okkoto isten vezetésével a vaddisznók Vasváros megtámadására készülnek, Szan és Moro családjával csatlakozik hozzájuk. Ezalatt Ebosi felkészül a harcra és előreküldi az embereivel Dzsigót az Erdő Szellemének elpusztítására. Dzsigo valójában zsoldos fejvadász, aki az Erdő Szellemének fejét el akarja vinni a császárnak, aki megígérte, hogy gazdaggá teszi azt, aki örök életet szerez neki és Vasvárost a helyi daimjó védelme alá helyezi.Asitaka visszatér Vasvárosba, de kihasználva, hogy a férfiak távol vannak, azt szamurájok vették ostrom alá, ezért elindul értesíteni Ebosit. Eközben Okkoto és a vaddisznók nem képesek felvenni a harcot a tűzfegyverekkel szemben, és szinte mindannyian elpusztulnak. Okkoto megsérül és elkezd démonná változni. Szan próbálja megakadályozni, hogy Nago sorsára jusson, de az ő testén is felcsapnak a rontás jelei. Asitaka és a harc során szintén megsérült Moro mentik meg a lányt. Megjelenik az Erdő Szelleme, aki elveszi Moro és Okkoto életét is. Ebosi emberei közben vaddisznónak álcázva behatolnak az erdőbe és Okkotót követve eljutnak az Erdő Szelleméhez. Ebosi többször rálő a szellemre, végül lefejezi abban a pillanatban, amint éjszakai formáját kezdi el felvenni. Dzsigo begyűjti a fejet, de az Erdő Szelleme a „halál pusztító istenévé” változik és miközben a fejét keresi, elkezd mindent elpusztítani maga körül – beleértve Vasvárost is. Asitaka és Szan Dzsigo után erednek, hogy visszaszerezzék a fejet és visszaadják az Erdő Szellemének mielőtt még felkel a Nap. Miután ez megtörténik, az Erdő Szelleme eltűnik, de pusztulásával mindent meggyógyít maga körül: a földet, a leprásokat, Asitakát és Szant. Az emberek és a természet egyensúlya tehát visszaállni látszik. Szan viszont nem tudja megbocsátani az embereknek, amit tettek, s úgy dönt, hogy továbbra is az erdőben fog élni. Asitaka a városban marad és segít újjáépíteni azt, de megígéri Szannak, hogy időnként meglátogatja. Ebosi elképed azon, hogy Asitaka, Szan és farkasok mentették meg őt és Vasváros lakóit, és elhatározza, hogy egy jobb várost építenek a romokon. A film záró képsorain egy kodama(wd) (falélek) jelenik meg az újjászülető erdőben.
Az 1970-es években Mijazaki rajzolt néhány vázlatot egy filmhez, amelyben egy hercegnő egy szörnyeteggel él az erdő mélyén. Mijazaki 1994 augusztusában kezdte írni a film cselekményét és felvázolni a kezdeti forgatókönyvet. A korai ötleteinek és látványterveinek feldolgozásakor nehézségei adódtak, mivel azok elemeit a Totoro – A varázserdő titka forgatókönyvének írásakor már felhasználta és a korai vázlatok és képtáblák megalkotása óta változtak a fogyasztói igények is. Ez az írói blokk tette lehetővé Mijazakinak az On Your Mark promóciós videójának elkészítését. Ezután újult lendülettel kezdett neki A vadon hercegnője forgatásához.
1995 áprilisában Andó Maszasi felügyelő animátor megtervezte a szereplőket Mijazaki forgatókönyvéhez. Még ebben a hónapban Mijazaki és Andó három napra elutazott Jakusima és Kjúsú őserdeibe – a Nauszika – A szél harcosai tájait is megihlető helyszínekre – és a Sirakami-Szancsi hegységbe, Észak-Honsúra, hogy díszlettervezők, háttérfestők és digitális animátorok egy csoportjával helyszíni felméréseket végezzen. Az animációs munkák 1995 júliusában kezdődtek. Mijazaki személyesen felügyelte a film 144 000 celluloid képkockájának elkészültét, melyből megközelítőleg 80 000-et újra kellett rajzolni. A film befejezésének képes forgatókönyve csupán egy hónappal a japán premier előtt lett véglegesítve.
A vadon hercegnője többnyire kézi rajzolással készült, de tartalmaz összesen öt percnyi számítógépes animációt is. A számítógépes animációt a hagyományos celluloid alapú animáció kisegítésére használták, vegyítve a számítógépes grafikát a hagyományos rajzolással. További 10 perc tartalmaz digitális festést, mely technikát a későbbi Studio Ghibli-filmeknél is használták. A film döntő részét hagyományos festéssel színezték, a színsémákat Mijazaki és Jaszuda Micsijo állították össze. A producerek azonban egyetértettek abban, hogy a számítógépes technika nagyban hozzájárult, hogy a film a bejelentett premieridőpontra elkészült. A film 2,35 milliárd jen (23,5 millió dollár) költségvetéssel készült.A filmhez kétféle címet alkottak meg. A választott Mononoke hime mellett az Asitaka szekki (アシタカ聶記; Hepburn: Ashitaka sekki; The Tale of Ashitaka vagy The Legend of Ashitaka) címet is fontolóra vették. A TBS egy 2013. novemberi műsorában Szuzuki Tosio megemlítette, hogy Mijazaki Hajao inkább utóbbit, ő maga pedig az előbbit tartotta előnyösebbnek. Szuzuki arról is beszélt, hogy Mijazaki még egy új kandzsit is megalkotott kívánt címéhez.
Mijazaki rajongója volt a westernfilmjeiről ismert John Ford ír–amerikai rendezőnek. Vasvárost egy szűkös határ menti városnak alkotta meg, és száműzött csoportokból vagy sanyargatott kisebbségekből származó szereplőkkel népesítette be, akik jóformán sohasem jelennek meg a japán filmekben. A szereplőket „sóvárgónak, ambiciózusnak és keménynek” alkotta meg. Mijazaki nem kívánta visszaadni a pontos középkori japán történelmet, viszont ábrázolni akarta a természet és a modern ipari civilizáció megoldhatatlannak tűnő konfliktusának kezdetét.A filmben megjelenő tájakat Jakusima inspirálta. Annak ellenére, hogy a Muromacsi-korban játszódik, A vadon hercegnője a három ősi japán nemzet, a dzsómon, a jamato és az emisi meg nem történt összecsapását jeleníti meg.
A vadon hercegnője központi témája a környezet. A film Asitaka kalandos útjára fókuszál, aki nyugatra tart, hogy feloldja Nago, a vaddisznó átkát, akit Ebosi változtatott démonná. Michelle J. Smith és Elizabeth Parsons szerint a film „kívülállókat tesz hőssé minden identitáspolitikai kategóriában és elmossa a sztereotípiákat, amelyek rendszerint meghatározzák ezeket a szereplőket”. Annak kapcsán, mikor a szarvasisten elpusztítja az erdőt és Vasvárost, úgy vélekedtek, hogy „a természetfeletti erők pusztítását az emberek szabadítják el, akik mohón fogyasztják a természet erőforrásait”. Smith és Parsons Ebosit egy üzletasszonyként jellemzik, aki arra vágyik, hogy pénzt szerezzen az erdő rovására, és Ebosi azon szándékára, hogy elpusztítva az erdőt, kibányássza a hegyet, úgy hivatkoznak, hogy „megtestesíti a környezetvédő gonoszt”.A filmben két további fő témaként megtalálható a szexualitás és a fogyatékosság. Michelle Jarman, a Wyomingi Egyetem fogyatékosságtudományi tanulmányok adjunktusa és Eunjung Kim, a Wisconsin-Madisoni Egyetemen a nők és társadalmi nemek tanulmányainak adjunktusa megállapította, hogy a fogyatékos és a nem alapján jól elkülönített testformák részben átmenetet jelentenek a feudális korszakból egy hegemóniába, amely „magába foglalja a modern szociális rendszereket, mint az iparosodás, a nemi munkamegosztás, a betegségben szenvedő emberek intézményesítése és a férfiak és nők katonai kiképzése”. Ebosit egy uralkodóhoz hasonlították. Kim és Jarman szerint Ebosi figyelmen kívül hagyja az ősi törvényeket és átkokat, amik a prostituáltakat és leprásokat bélyegezték meg, s felvilágosodva, modern nézőpontból tekintve ezeket az embereket, inkább kiaknázza a bennük rejlő lehetőségeket.Dan Jolin az Empire magazin cikkírója szerint a film potenciális témája lehetne az elvesztett ártatlanság. Mijazaki ezt előző filmje, a Porco Rosso – A mesterpilóta és a délszláv háború tapasztalatának tulajdonítja. Utóbbit példaként hozza fel arra, hogy az emberiség sosem tanul, és nehézzé teszi a visszatérést olyan filmek készítéséhez, mint a Kiki – A boszorkányfutár. Ennek kapcsán így fogalmazott: „Úgy éreztem magam mint a gyermekek, akik áldás nélkül születnek e világra. Hogyan tudnánk elhitetni velük, hogy boldogok vagyunk?”
A vadon hercegnőjének bemutatója 1997. július 12-én volt a japán mozikban. Kiadásra először 1998. június 26-án került LD-n a Tokuma Japan Communications jóvoltából, majd 1998. július 26-án VHS-en, végül 2001. november 21-én DVD-n, ráadás tartalommal, mint a film nemzetközi változataival és a storyboarddal. A Blu-ray kiadás 2013. december 4-től kapható.
Az Egyesült Államokban a Disney leányvállalata, a Miramax vásárolta meg a forgalmazási jogokat és meg kívánta vágni az amerikai közönség számára PG korhatár-besorolással. Harvey Weinstein, a Miramax elnöke Mijazakihoz fordult kérésével, azonban válaszul Szuzki Tosio egy katanát küldött a következő üzenettel: „No cuts. (Egy vágást se!)” Vágatlanul, PG-13 korhatár-besorolás mellett mutatták be a filmet 1999. október 29-én.
A Miramax nagy összeget fordított A vadon hercegnője angol szinkronjának elkészítésére, híres színészeket és színésznőket felkérve, azonban csak kevés moziban került vetítésre rövid ideig és szinte egyáltalán nem kapott reklámot, így az érdeklődés is alulmaradt. A Disney később panaszkodott az alacsony bevétel miatt. 2000 júliusában jelentette be a Buena Vista Home Entertainment, hogy Észak-Amerikában augusztus 29-én tervezi megjelentetni a filmet VHS-en és DVD-n. Eredetileg a DVD-kiadvány nem tartalmazta a japán hangsávot a Buena Vista japán részlegének kérésére, akik azzal indokolták, hogyha a külföldön kiadott DVD-k tartalmaznák a japán nyelvű hangsávot, akkor ezen DVD-k Japánba importálásával komoly hátrányt szenvedhet a film újabb kiadásainak helyi értékesítése. A Nausicaa.net e-mailes rajongói kampányt szervezett, hogy meggyőzzék a Buena Vistát a japán hangsáv rátételére, míg a DVD Talk online petíciót indított ennek érdekében. A tiltakozások hatására a DVD-kiadás megjelenését elhalasztották. A Buena Vista Home Entertainment végül 2000. december 19-én jelentette meg DVD-n a filmet, mely már tartalmazta az angol és francia mellett a japán hangsávot is, emellett ráadásként előzetest, dokumentumfilmet és az angol szinkronszínészekkel készült interjúkat is tartalmazta. A japán hangsávhoz tartozó felirat elkészítésére egyenesen Japánból kértek fel fordítókat, ez három hónappal elcsúsztatta a kiadás időpontját, de végül jó kereslet mutatkozott a filmre.A vadon hercegnőjét Blu-ray disc-en 2014. november 18-án adta ki a Walt Disney Studios Home Entertainment.
Mijazaki kérésére a film angol nyelvű kiadása vágatlan maradt, a filmzene azonban módosításra került. Az angol nyelvű szinkron Neil Gaiman, a The Sandman szerzőjének fordítása. A szövegkönyvi módosítások legfőképp azokat a kulturális vonatkozású kifejezéseket érintették, amelyek Ázsián kívül nem túl ismeretek, így a mitológiai utalások vagy az egyedi csoportnevek, mint a „dzsibasiri” vagy a „Sisigami” sokkal általánosabb „mercenary” (zsoldosok) és „Forest Spirit” (Erdő Szelleme) angol megfelelőt kaptak.
Magyarországon 2000. október 8-án mutatták be a Titanic Fesztiválon, majd a UIP-Dunafilm forgalmazásában jelent meg VHS-en 2000. december 12-én és később DVD-n. A televízióban a TV2 és a Digi Film vetítette, utóbbi újraszinkronizálva. A TV2-n 2005. február 27-én volt a premierje, majd azt követően több alkalommal is műsorára tűzte, a Digi Film először 2015. november 21-én vetítette volna, de a szinkronmunkálatokkal kapcsolatos késedelem miatt 2016. január 30-ra kellett halasztani.
A vadon hercegnője filmzenéjét Hiszaisi Dzsó komponálta. A két vokális dal, a Mononoke hime és a Tatara fumu onnatacsi – Ebosi Tatara uta szövegét Mijazaki írta. A zenét a Tokiói Városi Filharmonikus Zenekar adta elő Kumagai Hirosi vezénylésével. Lemezen Mononoke hime Soundtrack (もののけ姫 サントラ盤; Mononoke hime Saundotorakku) címmel a Tokuma Japan Communications adta ki Japánban 1997. július 2-án, míg az észak-amerikai változat, a Princess Mononoke: Music From The Miramax Motion Picture a Milan Records kiadásában jelent meg 1999. október 12-én.A filmmel azonos című témazenét Mela Josikazu kontratenor, angol nyelvű feldolgozását pedig Sasha Lazard énekelte.Más Studio Ghibli-filmekhez hasonlóan, A vadon hercegnőjéhez is készültek további alternatív zenei feldolgozások. Egy image album a témazenék korai változatát tartalmazza. A felvételek a film gyártásának kezdetén készültek, és több rajtuk dolgozó művésznek inspirációul szolgáltak. A Symphonic Suite elnevezésű szimfonikus összeállítás hosszabb kompozíciókat tartalmaz, több témazenét egybeolvasztva. Ezt a változatot a Cseh Filharmonikus Zenekar adja elő Mario Klemens vezénylésével. A lemez 1999. november 26-án került forgalomba, nyolc számot tartalmaz összesen 134 percben. Észak-Amerikában ezt a lemezt is megjelentette a Milan Records Princess Mononoke: Symphonic Suite címmel 2001. május 15-én.
A film rendkívüli sikert aratott Japánban, illetve az animerajongók, és a művészfilmeket kedvelő mozilátogatók között az angol nyelvű országokban egyaránt. Ezekben az országokban a kritikusok úgy ismertették a filmet, hogy a környezetről szól a japán mitológia formájában. A vadon hercegnője a japán piac legjobban jövedelmező filmje volt 1997-ben, közvetlenül bemutatása után, csak a Titanic múlta felül néhány hónap elteltével. A forgalmazása 11,3 milliárd jen bevételt hozott Japánban, a nemzetközi forgalmazással együtt pedig 14,4 milliárd jen volt az összbevétel. Ebben az évben nevezték a legjobb idegen nyelvű filmnek járó Oscar-díjra. 2001 januárjában a legjobban eladott anime volt az Egyesült Államokban, annak ellenére, hogy 1997. decemberi bemutatásakor jelentősen alulmúlta a várt bevételt. 2 298 191 dollárt jövedelmezett az első nyolc héten.A vadon hercegnőjét a filmkritikusok pozitívan értékelték. Aaron Gerow, a The Daily Yomiuri kritikusa szerint a film „Mijazaki [Hajao] világának egy erős összeállítása, erkölcsi tanulságának és filmi érdeklődésének halmozott kivonata”. Leonard Klady a Variety magazintól így ír: a film „nemcsak élesen elvont, hanem rendelkezik egy rendkívül összetett, felnőtteknek szóló oldallal is” és rendelkezik „egy romantikus eposz lelkével, gazdag hangzásával Hiszaisi Dzsó elegáns művei nyomán és az élettel teli szereplőábrázolás megadja a lendületet a mozivásznon”. Roger Ebert, a Chicago Sun-Times újságírója szerint A vadon hercegnője „egy nagyszerű teljesítmény, egy csodálatos élmény és az év egyik legjobb filmje”. Ty Burr az Entertainment Weeklytől „művészete szélfútta hegycsúcsának” nevezte a filmet, amelyben megvan a hatás, hogy „egy átlag Disney-filmet olyanná tegyen, mint egy újabb toy story”. Azonban Stephen Hunter a Washington Posttól már negatívabban értékelt, leszögezve, hogy a film „annyira hatásvadász, mint amennyire kusza, annyira kusza, mint amennyire színes, annyira színes, mint amennyire értelmetlen és annyira értelmetlen, mint amennyire hosszú. És nagyon hosszú.” Kenneth Turan, a Los Angeles Times újságírója szerint a film „egy nagyon eltérő érzületet visz az animációba, amelyet [Mijazaki] teljesen megfelelőnek tart az egyenesen drámai, narratív és komoly témákhoz”.Roger Ebert 1999-ben a tíz legjobb mozifilmet tartalmazó listáján a hatodik helyre sorolta A vadon hercegnőjét. A film a 130. helyen szerepel minden idők 150 legjobb animációs filmjét és sorozatát felsorakoztató listáján, amelyet a 2003-as Tokiói Laputa Animációs Fesztiválra készítettek el egy nemzetközi szintű felmérés során, 140 animációs művész és kritikus megkérdezésével. A Japán Kulturális Ügyekért Felelős Hivatal egy 2007-es közönségszavazásán A vadon hercegnőjét az 1990-es évek harmadik legjobb japán animációs filmjének és minden idők tizenkettedik legjobb japán animációjának választották. A Rotten Tomatoes filmkritikai oldal 93%-os pozitív értékelési arányt állapított meg 102 kritika alapján, átlagosan 7,9/10-es értékeléssel. A kritikusok konszenzusaként a következőt konstatálja: „Epikus történetével és lélegzetelállító látványával, A vadon hercegnője mérföldkő az animáció világában”. A Metacritic 76/100-as pozitív értékelési arányt határozott meg 29, „többnyire előnyös” kritikából. A vadon hercegnője a 488. helyet érte el az Empire magazin 500 legjobb filmjét ismertető összeállításában. A Time Out munkatársai a 28. helyre sorolták a filmet a 100 legjobb animációs filmet tartalmazó listájukon. A Film4 televíziós csatorna 25 legjobbnak választott animációs filmje között a 2. helyet érte el. A Total Film pedig a 75 legnagyobb animációs filmet felvonultató listáján a 26. helyre választotta.2001 januárjában a legjobban eladott anime volt az Egyesült Államokban, ennek ellenére nem hozta az elvárt bevételt, 2 298 191 dollárt jövedelmezett az első nyolc hétben.Az 576 Konzol kritikusa javasolja a Mijazaki korábbi filmjeitől való elvonatkoztatást, utalva rá, hogy A vadon hercegnője mind jellegében, mind témájában egy idősebb korosztálynak szól. Rendkívül pozitívan ítéli meg a filmet, de hiányosságként megemlíti a néhol eltúlzott brutalitást és a szereplők fejlődésének hiányát.
2012-ben jelentették be, hogy a Studio Ghibli és a brit Whole Hog Theatre színházi társaság színpadra viszi A vadon hercegnőjét. Ez az első színpadi feldolgozás a Studio Ghibli valamely művéből. A Whole Hog Theatre és a Studio Ghibli közötti kapcsolatot elősegítette Nick Park is az Aardman Animationstől, miután felvételeket küldött Szuzuki Tosiónak a Whole Hog előadásairól. A darabban újrahasznosított anyagokból készült, nagy, színészek által mozgatott bábokkal jelenítik meg a természetet és a vadállatokat.Az első előadásokat 2013. április 2–6. közötti időszakra, a londoni New Diorama Theatre-be jelentették be, s a jegyek 72 óra alatt, a 2012. júliusi bejelentés után elfogytak. 2013 márciusában közölték, hogy a színdarab londoni bemutatása után Japánban is megtekinthető lesz, majd a második londoni előadássorozat a 2013. április 29. és május 6. közötti tokiói adássorozat után veszi kezdetét. A második londoni előadássorozatra, amely 2013. július 18. és 29. között volt megtekinthető, alig négy és fél óra alatt elkeltek a jegyek. Az adaptáció pozitív fogadtatásba részesült és Lyn Gardner választott színdarabja volt a The Guardianben. Az előadás a Nico Nico Douga Cho Party nevű műsorában is látható volt online 2013. április 27-én.
Ez a szócikk részben vagy egészben  a   Princess Mononoke című angol Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.
Kubiszyn Viktor: ANIMÁNIA, Miyazaki Hayao: A vadon hercegnője, Mozinet Magazin, 2005. január-február (magyarul)
Bigelow, Susan J. (2009. március). „Technologies of perception: Miyazaki in theory and practice” 4 (1), 55–75. o, Kiadó: Sage Publications. ISSN 1746-8477.  
Cavallaro, Dani. The Animé Art of Hayao Miyazaki. Jefferson, Észak-Karolina: McFarland and Company (2006). ISBN 978-0-7864-2369-9 
Clarke, James (2010. május). „Ecology and Animation: Animation Gone Wild: Bambi vs Princess Mononoke”. Imagine, Bristol 31, 36–39. o, Kiadó: Wildfire Communications. ISSN 1748-1244.  
Clements, Jonathan, McCarthy, Helen. The Anime Encyclopedia: A Guide to Japanese Animation since 1917 (angol nyelven). Berkeley, Kalifornia: Stone Bridge Press, 505–506. o. (2006). ISBN 1-933330-10-4, ISBN 978-1-933330-10-5 
Delorme, Gérard (2000. január). „Princesse Mononoké” (francia nyelven) (275), 61–62. o, Kiadó: Hachette Filipacchi Associés. ISSN 0399-3698.  
Fitzpatrick, Michael (1997. június). „Front desk clips: manga mouse!” (96), 30. o.  
Génin, Bernard (2000. január 12.). „Princess Mononoke” (francia nyelven), 30. o.  
Harrison, Genevieve (2000. augusztus). „Mononoke hokey cokey” (134), 20. o, Kiadó: Bauer.  
Hazelton, John (1999. november 12.). „Animated English accent” (1234), 8. o, Kiadó: EMAP. ISSN 0307-4617.  
Khoury, George (1999. november). „An interview with Neil Gaiman” 6 (6), 63–65. o. ISSN 1084-8665.  
Kim, Eunjung, Jarman, Michelle (2008. április). „Modernity's Rescue Mission: Postcolonial Transactions of Disability and Sexuality” 17 (1), 52–68. o. ISSN 0847-5911.  
Leyland, Matthew (2006. június). „Princess Mononoke” 16 (6), 90–91. o, Kiadó: British Film Institute. ISSN 0037-4806.  
McCarthy, Helen. Princess Mononoke: The Nature of Love, Hayao Miyazaki: Master of Japanese Animation. Berkeley, Kalifornia: Stone Bridge Press, 181–204. o. (1999). ISBN 1-88065-641-8, ISBN 978-1-8806-5641-9 
Napier, Susan J.. Princess Mononoke: Fantasy, the Feminine and the Myth of Progress, Anime from Akira to Howl's Moving Castle: Experiencing Contemporary Japanese Animation, 2nd, New York: Palgrave Macmillan, 231–248. o. [2001] (2005). ISBN 1-40397-052-1, ISBN 978-1-4039-7052-7 
Pedroletti, Brice (2000. június 9.). „L'animation d'auteur veut s'imposer au pays de Pikachu” (francia nyelven) (2382), 15–17. o, Kiadó: Mondadori France. ISSN 0397-8702.  
Schilling, Mark (1997. július 18.). „Marketing Focus: By royal appointment” (1117), 11. o, Kiadó: EMAP. ISSN 0307-4617.  
Schilling, Mark (2005. február 25.). „The modest monster” (1490), Kiadó: EMAP. ISSN 0307-4617.  
Schilling, Mark, Brown, Colin (1998. február 20.). „Marketing News: Royal Ascent” (1146), 18. o, Kiadó: EMAP. ISSN 0307-4617.  
Schilling, Mark. Princess Mononoke: The Art and Making of Japan's Most Popular Film of All Time. New York: Miramax/Hyperion Media (1999) 
Smith, Michelle J., Parsons, Elizabeth (2012. február). „Animating child activism: Environmentalism and class politics in Ghibli's Princess Mononoke (1997) and Fox's Fern Gully (1992)” 26 (1), 25–37. o, Kiadó: Routledge.  

Az UNESCO A világ emlékezete programja (Memory of the World Programme) 1992-ben indult és célja a tagországokban fellelhető egyetemes értékkel bíró ritka és veszélyeztetett, írott vagy audiovizuális dokumentumok, gyűjtemények azonosítása, megőrzése (első lépcsőben a nemzetek értékes levéltári gyűjteményeinek és a könyvtárak anyagainak), és a széles körű megismertetése a Világörökséghez némileg hasonló A világ emlékezete listán. Ezen a listán szerepel az a dokumentumokban meglévő örökség, amely a Nemzetközi Tanácsadó Bizottság (International Advisory Committee) szerint megfelelt a kiválasztás kritériumainak.
A tanácsadó bizottság a világörökségi státuszt odaítélő bizottsággal ellentétben kétévente ülésezik: 1997 szeptemberében Taskentben, 1999 júniusában Bécsben, 2001 júniusában Dél-Koreában, Cshongdzsuban, 2003 augusztusában Gdańskban, 2005 júniusában a kínai Licsiangban, 2007-ben Pretoriában, 2009-ben Bridgetownban, Barbadoson.
2005 óta UNESCO kiosztja a Csikcsi-díjat, hogy előmozdítsa A világ emlékezete program célkitűzéseit.
A Magyar UNESCO Bizottság kezdeményezésére 2003. január 15-én a Magyar Tudományos Akadémián megalakult a Magyar Világemlékezet Nemzeti Bizottsága. Feladata, hogy szakértői munkájával kiválassza az ide sorolható magyar dokumentumokat és gyűjteményeket, és az előírt regisztrációs eljáráson keresztül felvételre ajánlja azt az UNESCO Világemlékezet Listájára.
2007 – A Nemzetközi Vöröskereszt - A Nemzetközi Hadifogoly-képviselet archívuma, 1914-1923
2009 – Nemzeti Levéltárak Szövetsége (1919-1946) (United Nations Office at Geneva, UNOG)
2009 – UNRWA Photo and Film Archives of Palestinian Refugees (United Nations Relief and Works Agency for Palestine Refugees, UNRWA)
2007 – a No. 253/1963 számú büntetőper iratai (Állam kontra N. Mandela és társai)
1997 – A Szuezi-csatorna emlékezete (?), Kulturális Hivatal, Egyiptomi Nagykövetség, Párizs
2005 – Szultánok és hercegek cselekedetei, Egyiptomi Nemzeti Könyvtár és Levéltár
2007 – perzsa illusztrált és illuminált kéziratok, amelyek különböző királyi műhelyekből származnak; a gyűjtemény 71 kézirata illusztrálja a királyi műhelyek 14. és 17. század közötti fejlődését.Etiópia
1997 – A Nemzeti Levéltár és Könyvtár kincsei, Nemzeti Levéltár és Könyvtár, Addisz-AbebaMadagaszkár
1997 – Francia Nyugat-Afrika (Afrique occidentale française, AOF), Nemzeti Levéltár, DakarTanzánia
2005 – Martin Waldseemüller: Universalis cosmographia secundum Ptholomaei traditionem et Americi Vespucii aliorumque Lustrationes, Kongresszusi Könyvtár
2009 – John Marshallnak a Ju/'hoan bushmanokról szóló film- és videógyűjteménye, 1950-2000Argentína
1997 – A Rio de Plata-i alkirályság dokumentumai, Nemzeti Levéltár, Buenos Aires
2009 – Farquharson’s JournalBahama-szigetek, Belize, Dominika, Jamaica, St Kitts, Trinidad és Tobago és az Egyesült Királyság
2003 – A leigázott karibiak dokumentációs öröksége (?), Barbados & Museum Történelmi Társaság gyűjteménye
2003 – Császári gyűjtemény: külföldi és brazil fényképek a 19. századból, Brazil Nemzeti KönyvtárChile
2005 – Négerek és rabszolgák archívuma (Negros y Esclavos Archives), Archivo General de la NaciónKuba
2009 – A Noticiero ICAIC Lationamericano fényképeinek eredeti negatívjaiLatin-Amerika
1997 – Mexikói kódexek gyűjteménye, Antropológiai és Történelmi Nemzeti Könyvtár, Mexikóváros
2003 – Elhagyottak (Los olvidados), Luis Buñuel filmje, az UNAM filmgyűjteménye, Mexikó
2009 – A mexikói askenázi közösség dokumentációs és kutatóközpontjának gyűjteménye (16. századtól a 20. századig)Nicaragua
2003 – Carlos Gardel eredeti felvételei (1913–1935), Horacio Loriente CollectionTrinidad és Tobago
1997 – A Derek Walcott Gyűjtemény, Main Könyvtár, Nyugat-indiai Egyetem, St. Augustine
1999 – A Eric Williams Gyűjtemény, Main Könyvtár, Nyugat-indiai Egyetem, St. Augustine
1997 – 19. századi latin-amerikai fényképek gyűjteménye, Nemzeti Könyvtár, CaracasVenezuela és Kolumbia
2005 – Középkori, orvosi és gyógyszerészeti kéziratok, Azerbajdzsán Tudományos Akadémia Régi Kéziratok IntézeteDél-Korea
2001 – Szungdzsongvon ilgi, A Királyi Titkárság naplói, Kjudzsanggak (규장각) Könyvtár és a Szöuli Nemzetközi Egyetem, Szöul
2001 – Csikcsi (불조직지심체요절 Pulcso csikcsi simcshe jodzsol (vol. II)), A nagy buddhista papok zen tanításai II. kötet, Francia Nemzeti Könyvtár, Párizs
2007 – A Tripitaka Koreana és más buddhista szent iratok nyomdai fadúcai; ez a buddhista kánon szövegének legteljesebb gyűjteménye, a 81 258 fadúcot 1237 és 1248 között vésték ki, s ma a Haeinsa-templomban találhatóak, amely 1995 óta a világörökség része.
1999 – Fülöp-szigeteki régi írások (Hanunoo, Buid, Tagbanua és Pala'wan), Nemzeti Múzeum, Manila
2003 – A Fülöp-szigeteki fegyveres forradalom rádióközvetítése (Radio Broadcast of the Philippine People Power Revolution)
1997 – Tamil orvosi kéziratok gyűjteménye, Ázsiai Tanulmányok Intézete (I.A.S.), Tamil Nadu
2007 – „Bayasanghori Shâhnâmeh” (A Bayasanghor herceg számára készült Királyok könyve)
2007 – The Deed For Endowment: Rab’ I-Rashidi (Rab I-Rashidi Endowment) 13th Century manuscript
2009 – Astan-e Quds Razavi adminisztrációs dokumentumai a Safavid-dinasztia korábólKambodzsa
2003 – Khoja Ahmed Yasawi kéziratainak gyűjteménye, Kazahsztáni Nemzeti Könyvtár
2005 – A “Nevada-Szemipalatyinszk” nemzetközi antinukleáris mozgalom audiovizuális dokumentumai, Központi Állami Levéltár és Állami FilmarchívumKína
1997 – A hagyományos zene hangarchívuma, Zenekutató Intézet, Kínai Művészeti Akadémia, Peking
1999 – A Qing-dinasztia Nagy Titkárságának jegyzőkönyvei, Kína Első Történelmi Levéltára, Palota Múzeum, Peking
2005 – A Qing-dinasztia Birodalmi Vizsgáinak Arany Listái, Kína Első Történelmi Levéltára, Palota Múzeum, Peking
2007 – a Qing dinasztia Yangshi Lei levéltára: a Lei család tizenkét tagja, nyolc nemzedéke a 17. század végétől a 20. század elejéig császári paloták egész sorát építette. A paloták ma a Világörökség részei, a terveket és építési módok leírásait a Lei család adományozta; Yangshi Lei, azaz Lei-tervek néven része A világ emlékezeténekLibanon
2001 – Kedah egykori szultánjának levelezése (1882–1943), Malajziai Nemzeti Levéltár, Alor Setar
2001 – Sejarah Melayu – a Maláj Évkönyvek, Nyelvi és Irodalmi Intézet, Kuala Lumpur
1997 – Mauritius francia megszállásának jegyzőkönyvei, Mauritiusi Levéltár, Petite Rivière, Port LouisÖrményország
1997 – Mashtots Matenadaran – ősi kéziratok, Régi Kéziratok Mashtots Intézete, JerevánPakisztán
2003 – Ubayd Zakoni: "Kulliyat" és Hafez Sherozi: "Gazalliyt"; kéziratok a 14. századbólThaiföld
2009 – Chulalongkorn király Sziám átalakításáról szóló levéltári dokumentumai (1868-1910)Üzbegisztán
1997 – A Keleti Tanulmányok Al-Biruni Intézetének gyűjteménye, Tudományos Akadémia, TaskentVietnam
1999 – Történelmi gyűjtemény (1899–1950), Hangfelvétel-archívum, Osztrák Tudományos Akadémia, Bécs
2001 – A Bécsi Városi Könyvtár Schubert Gyűjteménye, Bécsi Városi Könyvtár, Bécs
2001 – Az Officina Plantiniana üzleti levéltára, Plantin–Moretus Múzeum , Antwerpen
2009 – Archives Insolvente Boedeldskamer AntwerpenBelaruszia, Finnország, Litvánia, Lengyelország, Oroszország, Ukrajna
2009 – A Radziwill család levéltára és a Nieśwież könyvtári gyűjteményCsehország
2007 – Orosz, ukrán és belarusz emigráns folyóiratok gyűjteménye 1918-1945Dánia
1997 – A dán tengerentúli üzleti társaságok levéltára, Dán Nemzeti Levéltár, Koppenhága
1997 – Hans Christian Andersen kéziratai és levelezése, Kézirat részleg, Királyi Könyvtár, Koppenhága
2009 – Balti lánc − három államot összekötő élőlánc (1989. augusztus 23.)Finnország
1997 – A.E. Nordenskiöld Gyűjtemény, a Helsinki Egyetem Könyvtára, HelsinkiFranciaország
2009 – A clairvaux-i ciszterci apátság könyvtára Pierre de Virey korában (1472)Hollandia
1999 – Kopernikusz: De Revolutionibus Orbium Coelestium, Jagelló Könyvtár, Jagelló Egyetem, Krakkó
1999 – A varsói gettó archívuma (Emanuel Ringelblum Levéltár), Zsidó Történelmi Kutatóintézet, Varsó
2003 – Az MKS 21 pontos követelése, Gdańsk, 1980. augusztus. A Szolidaritás születése
2001 – Dainu skapis – Cabinet of Folksongs, Lett Néprajzi Archívum, RigaLuxembourg
2003 – Az ember családja (1955), Edward Steichen által rendezett fotókiállításMagyarország
2001 – Tihanyi Kálmán 1926-ban kelt szabadalmi bejelentése a „radioskóp”-ról, Országos Levéltár, Budapest
2007 – Tabula Hungariae, Magyarország első nyomtatott térképe (1528, Ingolstadt), Országos Széchényi Könyvtár, Budapest
2009 – Bolyai János: Appendix, scientiam spatii absolute veram exhibens. Maros-Vásárhelyini, 1832
2013 – Semmelweis Ignác gyermekágyi lázzal kapcsolatos felfedezése és annak 1847 és 1861 között keletkezett primer dokumentumaiNémetország
1999 – A világ zenei hagyományainak korai hangfelvételei hengereken (1893–1952), Hangfelvétel-archívum, Néprajzi Múzeum, Berlin
2001 – Ludwig van Beethoven – 9. (d-moll) szimfónia, op. 125, Állami Könyvtár, Berlin
2001 – A 42 soros Gutenberg-biblia, Alsó-Szászország Állami és Egyetemi Könyvtára, Göttingen
2001 – Metropolis (1927) című film 2001-es restaurált és rekonstruált változata, Friedrich Wilhelm Murnau Alapítvány, Wiesbaden
2005 – Gyermek- és családi mesék, a Grimm fivérek kéziratos példánya 1812/1815-ből
2001 – A bergeni Lepra Archívum [1], Városi Levéltár és Területi Állami Levéltár, Bergen
1997 – 15. századi szláv kiadványok cirill betűs kéziratokban, Orosz Állami Könyvtár, Moszkva
1997 – Az Orosz Birodalom térképeinek gyűjteménye a 18. századból, Orosz Állami Könyvtár, Moszkva
1997 – Orosz plakátok a 19. század végéről és a 20. század elejéről, Orosz Állami Könyvtár, Moszkva
2001 – A szentpétervári Hangfelvétel-archívum történelmi gyűjteménye (1889–1955), Orosz Irodalmi Intézet és Orosz Tudományos Akadémia, SzentpétervárPortugália
2007 – Corpo Cronológico (a portugál felfedezésekről szóló kéziratok gyűjteménye a 15. századból és 16. század elejéről)Spanyolország
1997 – Illusztrált kódexek a pozsonyi káptalan könyvtárából, Nemzeti Levéltár, Pozsony
2001 – Hettita ékírásos táblák Bogazköyből, Isztambuli Régészeti Múzeum és az Anatóliai Civilizáció Múzeuma, Ankara
2001 – A Kandilli Obszervatórium és a Földrengéskutató Intézet kéziratai, A Boğaziçi Egyetem, Kandilli Obszervatórium és Földrengéskutató Intézet, Isztambul
2005 – Zsidó népzenei gyűjtemény (1912–1947)Oroszország, Szlovénia és Lengyelország
2007 – A Kelly banda története (The Story of the Kelly Gang) 1906, az első egész estét betöltő nagyfilm
2007 – The Convict Records of Australia, fegyencnyilvántartás: írott feljegyzések az 1788 és 1868 közt az Egyesült Királyságból deportált kb. 165 000 fogolyról, akik megalapították a független Ausztráliát
2009 – A queenslandi Munkáspárt kiáltványa Queensland népéhez (1892. szeptember 9.)Új-Zéland
Semmelweis Ignác: Die Ätiologie, der Begriff und die Prophylaxis des Kindbettfiebers
A vörös szoba álma (hagyományos kínai: 紅樓夢; egyszerűsített kínai: 红楼梦; pinjin (pinyin) hangsúlyjelekkel: Hóng lóu mèng) Cao Hszüe-csin (Cao Xueqin) regénye, amelyet a legjelentősebb klasszikus kínai regényként tartanak számon.
A mű kezdetben A kő története (Si-to csi (Shitou ji)) 石頭記 / 石头记 címen kéziratos formában terjedt Pekingben, még Cao Hszüe-csin (Cao Xueqin) életében. A regény első nyomtatott változata 1791–92-ben jelent meg és 120 fejezetből állt. Ezt a változatot Cseng Vej-jüan (Cheng Weiyuan) 程偉元 / 程伟元 (? – 1818) és Kao O (Gao E) 高鶚 (kb. 1738 – kb. 1815) állították össze és adták ki. Máig nem tisztázott a regény utolsó negyven fejezetének szerzősége.
A regényt a romantika és a realizmus stílusjegyeinek keveredése jellemzi, éppúgy megtalálhatók és meghatározók benne a mindennapi élet eseményei, mint a természetfeletti jelenségek, a szereplőket pedig egyszerre irányítják a lelki tényezők és a sorsuk. A regény nem egységes cselekményszövésű, hanem inkább különálló epizódok sorozatából álló mű, melyben a szerző a Csia (Jia) 賈 / 贾 család hanyatlását ábrázolja nagy részletességgel. A családhoz számos rokon, szolga és szolgáló járul, így a 30 főszereplő mellett több mint 400 mellékszereplő tűnik fel a regény lapjain. A legtöbb figyelmet a fiatal Csia Pao-jü (Jia Baoyu), a családfő tehetséges, de makacs és öntörvényű örököse kapja, aki hanyagolva a társadalmi és a családi hagyományokból fakadó kötelezettségeit, intim viszonyba kerül számos unokahúgával és szolgálójával. E nők közül a legfontosabb a búskomor Lin Taj-jü (Lin Daiyu) (Kék Drágakő), Pao-jü (Baoyu) szerencsétlen sorsú szerelme, illetve a jó kedélyű Pao-csaj (Baochai) (Drága Boglár), aki végül Pao-jü (Baoyu) felesége lesz. A műről, valamint Pao-jü (Baoyu) figurájáról általában azt tartják, hogy bizonyos fokig önéletrajzi jellegű, s Cao Hszüe-csin (Cao Xueqin) életét tükrözi. A regény képe a nagycsaládról hűen adja vissza a felsőbb osztályok életét a Csing (Qing)-dinasztia (1644–1911) korai szakaszában, míg a szereplők egyedi ábrázolása olyan pszichológiai mélységet ér el, amilyen számos szakértő szerint korábban nem létezett a kínai irodalomban.
A regény szerzőjeként Cao Hszüe-csin (Cao Xueqin)t (1715/1724–1763/1764) tartják számon, aki egy igen tehetős, befolyásos kínai család sarja. A család még Cao gyerekkorában elszegényedett, és Dél-Kínából áttelepültek a fővárosba, Pekingbe. Cao Hszüe-csin (Cao Xueqin) pontos életrajzi adatai nem ismertek, ami tudható róla, az a kortársai beszámolóiból maradt fenn. Nagy szegénységben, festmények adásvételéből élt Peking nyugati külvárosában, és mintegy egész évtizedig írta regényét, melyet 1763-ban vagy 1764-ben bekövetkezett halála miatt nem tudott befejezni. Egy 80 fejezetből álló kézirat, illetve annak másolatai maradtak utána, amely ekkor még A kő története (Si-to csi (Shitou ji) 石頭記 / 石头记) címet viselte. Nyomtatásban először csaknem 30 évvel a halála után jelent meg a regény teljes, ekkor már 120 fejezetes változata, amelyet Cseng Vej-jüan (Cheng Weiyuan) 程偉元 / 程伟元 (?–1818) és Kao O (Gao E) 高鶚 (kb. 1738–kb. 1815) állított össze. Máig viták folynak arról, hogy az utolsó negyven fejezetet Kao O (Gao E) toldotta-e az eredeti nyolcvan fejezethez, vagy lényegi részét, szerkezetét, főbb elemeit maga Cao Hszüe-csin (Cao Xueqin) írta, s Cseng (Cheng) és Kao (Gao) csak felfedezte és végső formába öntötte, vagy esetleg a 40 fejezet egy ismeretlen szerző munkája.
A regény eleven, életszerű karakterábrázolása azt sugallja, hogy a történet nem lehet csupán a fantázia terméke. Már a regény megjelenését követően nem sokkal megkezdődtek a találgatások, spekulációk, hogy vajon kiről, miről szólhat a regény, amelyet a szerző nem akart művében nyilvánvalóvá tenni. Ezek között voltak olyan, minden alapot nélkülöző elméletek is, hogy például A vörös szoba álma tulajdonképpen nem más, mint egy próféciákat tartalmazó mű, amely a Változások könyvének segítségével fejthető meg. Volt azonban néhány olyan teória is, amik egymással versengve majd egy évszázadon át tartották magukat. Ezek közül az egyik legnépszerűbb az volt, hogy a regény a Csing (Qing)-dinasztia legjelentősebb költőjének, a mandzsu uralkodókhoz rokoni szállal kötődő Na-lan Hszing-tö (Nalan Xingde)ről 納蘭性德 / 纳兰性德 (1655–1685) és családjáról szól. Egy másik teória szerint a dinasztia harmadik császára, Sun-cse (Shunzhi) 順治 (ur. 1643–1661) és ágyasa, Tong (Dong) 董 asszony (1639–1660), az egykori kurtizán tragikus szerelmének igaz történetén alapul. Egy harmadik elmélet szerint, melynek egyik fő szószólója Caj Jüan-pej (Cai Yuanpei) (1868–1940) volt, A vörös szoba álma nem más, mint „a Kang-hszi (Kangxi) uralkodása idején alatt született politikai regény. A szerző pedig egy lelkes nacionalista, aki azért írta ezt a könyvet, hogy kifejezze a Ming-dinasztia bukása miatti bánatát, hogy bemutassa a Csing (Qing)-dinasztia gonoszságait, s hogy kifejezze sajnálatát azon han írástudókkal szemben, akik megalkudva hivatalt vállaltak a mandzsuk alatt…” Ezen elméleteket cáfolta meg a regény eladdig legfelkészültebb és legkiválóbb szakértő tudósa, Hu Si (Hu Shi) 胡適 / 胡适 (1891–1962), aki felfejtve és rekonstruálva a szerző, Cao Hszüe-csin (Cao Xueqin) családi hátterét, elsőként mutatott rá a nyilvánvaló párhuzamokra és jelentette ki, hogy A vörös szoba álma részben önéletrajzi ihletettségű.
A vörös szoba álma a korabeli írott köznyelven íródott, nem pedig a magas kultúra hivatalos nyelvén, az írásban használt ven-jen (wenyan) klasszikus kínaiul. A szerző azonban jártas volt a ven-jen (wenyan) nyelvű írásban és a klasszikus kínai költészetben is, így a regényben olvasható számtalan versbetét ezen a nyelven szólal meg, hibátlanul. A regény párbeszédei pedig azon a korabeli észak-kínai, közelebbről pekingi beszélt nyelvjárásban íródtak, amely a modern beszélt kínai köznyelv közvetlen előzményének tekinthető. A 20. század elején a kínai nyelvészek az írott, megreformált köznyelv elterjesztéséhez előszeretettel használták ezeket a dialógusokat a szöveggyűjteményeikben.
A regény egy álom leírásával kezdődik, amit a Szucsou (Suzhou)ban élő, a történet szempontjából mellékszereplőnek számító Si-jin (Shiyin) nevű ember álmodik. A könyvtárában, a hőségtől elbóbiskolva álmában egy buddhista szerzetest és egy taoista papot pillant meg. A buddhista szerzetes egy követ visz magával, amiről társa kérdésére elmondja, hogy azért hozza magával, mert a gondviselés akarata folytán egy szerelmi drámát kell elindítania, amelynek itt a Földön kell lejátszódnia. A kőről elmondja, hogy a világ kezdetekor, amikor is az ég megrepedezett oszlopait ki kellett javítani, Nü-kua (Nügua) istennő erre a célra kiválasztott 36 501 darab követ, amiket megolvasztva megjavíthatta az ég oszlopait és kifoltozhatta az eget. Csakhogy ezt az egy követ alkalmatlannak találta és félretette. A kő azonban az istennő kezének érintésétől életre kelt, és a mellőzöttsége miatti fájdalomtól hajtva elvándorolt. Vándorlása során, távol nyugaton, a Szellem-folyam partján találkozott Bíborgyöngyvirággal (Csu Hszien-cao (Zhu Xiancao) 珠仙草), akibe menten beleszeretett. Gyöngéden gondozta, óvta őt, majd a virág földi növénylétét levetkezte, és emberi alakot öltve fiatal leánnyá változott. Ekkor azonban elszakadtak egymástól, s a leány fogadalmat tett, miszerint, ha a következő életében úgy találkozik jótevőjével, mint ember az emberrel, akkor háláját annyi könnyel fogja leróni, amennyit csak egy teljes hosszú élet alatt onthat. S ezt a követ viszi most a buddhista szerzetes a Félelmetes Ébredés Tündéréhez (Csing Huan hszien-ce (Jing Huan xianzi) 警幻仙子), hogy felvegye őt a földön lejátszódó dráma szereplőinek körébe, s a többi szereplő után küldje. Si-jin (Shiyin) megkéri őket, hadd vethessen egy pillantást a különös kőre, amelyről beszélgettek. A buddhista szerzetes megengedi, ő pedig azt látja, hogy az egy csillogó fényű, szép jáspiskő, melyre négy írásjegyet véstek: tung-ling pao-jü (tongling baoyu) 通靈寶玉 / 通灵宝玉, vagyis „átható szellemi erő drágaköve”. A kő másik oldalán ugyancsak volt néhány sornyi írás, de mielőtt Si-jin (Shiyin) azt is elolvashatta volna, a szerzetes visszavette a követ és távoztak A Nagy Üresség Árnyékbirodalmába. Amikor utánuk akart sietni, hatalmas mennydörgés robaja állította meg, és ébresztette fel.
A történet ugyan Csinling (Jinling) 金陵 városában kezdődik, amely Nanking másik neve, ám a központi cselekmény a fővárosban, Pekingben zajlik. A fővárosban négy nemesi család lakik palotáikban, a Csia (Jia) 賈/贾, a Si (Shi) 史, a Vang (Wang) 王 és a Hszüe (Xue) 薛. „Ez a négy hatalmas család rokonságban és sógorságban van egymással, s így jóban-rosszban szövetségesek.” A négy nemesi család közül a szerző a cselekmény szempontjából a Csiá (Jiá)kat állítja a központba, akik öt nemzedéke, hogy hercegi rangra emeltettek. „Két édestestvér volt az, aki közülük a trónnak tett kimagasló szolgálatai miatt hercegi rangot viselhetett, az idősebbik mint Ning-kuo (Ningguo) 寧國/宁国, a Trón Nyugalmának Hercege, a fiatalabbik mint Zsung-kuo (Rongguo) 榮國 / 荣国, a Trón Becsületének Hercege.” A két testvér egy-egy, a hercegi címe után elnevezett palotát (fu 府) építtetett és családjaikkal itt rendezkedtek be. A Csiá (Jiá)knak tehát két palotája is található a városban. Azonban a történet kezdetekor a nagynevű és magas méltóságú Csia (Jia) család mindkét ágában már a visszafordíthatatlan hanyatlás jelei mutatkoznak.
A gazdag és tekintélyes Csia (Jia) családba, amely a császár kegyes jóindulatát élvezi, egy napon bájos vendég érkezik. Kék Drágakő az, aki a rokon Lin család utolsó sarja, s aki édesanyja korai halála miatt a Zsung-kuo (Rongguo) palota anyahercegnőjének, nagyanyjának gyámsága alá kerül. A kislány hamar megtalálja a helyét a családban, Cseng (Zheng) asszony, az anyahercegnő menye közli vele, hogy a szelíd, jó nevelést kapott lányaival fog együtt lakni, tanulni és szórakozni. Csupán fiától, Pao-jü (Baoyu)től óvja a vendégét. Pao-jü (Baoyu), akinek a neve azt jelenti, hogy „Drága Jáde”, arról a csodálatos kőről kapta a nevét, amit születésekor a szájában találtak és amit azóta is a nyakában hord talizmánként. A két fiatal az első pillanattól kezdve rokonszenvet és vonzódást érez egymás iránt. Kék Drágakő nehezen viseli, amikor egy új kisasszony kerül a palotába. A másik rokonleány, Pao-csaj (Baochai), vagyis „Drága Boglár”, szintén távoli rokon, aki azonban kicsiny gyerekkorától fogva ismeri az egy évvel fiatalabb unokaöccsét, Pao-jü (Baoyu)t, s vele cinkos barátságban vannak. Kék Drágakő féltékenységét Pao-jü (Baoyu) csak esdeklő bocsánatkérésekkel tudja valamelyest enyhíteni.
Egy alkalommal, amikor a család a Ning-kuo (Ningguo)-palotabeli rokonságnál vendégeskedik, Pao-jü (Baoyu) a fiatal és szép sógornőjének, Csin Ko-csing (Qin Keqing)nek a szobájában tér éjjel nyugovóra. Furcsa álmot lát, melyben a Félelmetes Ébredés Tündére elviszi őt a Nagy Üresség Árnyékbirodalmába, ahol a szenvedélyek démonai lakoznak. Pao-jü (Baoyu) egy figyelmeztető feliratot is olvas: „Létezés lesz látomássá, látomás lesz létezéssé”. Az ifjú lepihen és meghallgatja a Tündér táncoslányainak előadásában a „Vörös Szoba Álmának” tizenkét énekét. Sajnos nem tudja megfejteni a szöveg finom célzásait és bonyolult allegóriáit. A Tündér figyelmezteti, hogy a jövőben vigyázzon az egészségére, mert folyamatos veszélyben van attól a kórságtól, amit bujaságnak hívnak, s amely Pao-jü (Baoyu) esetében a szellem bujasága. Ezt követően a Tündér bebocsátotta hozzá legszebb szolgálólányát, hogy az megtanítsa a fiúnak a szerelem művészetét, és ezáltal ráébressze arra, mily végesek még a halhatatlanok örömei is.
Nem sokkal a látogatást követően a szép sógornő, Csin Ko-csing (Qin Keqing) váratlanul meghal. Halála sorsfordítónak mutatkozik a temetésére összegyűlt nagycsalád életében. Innentől valahogy minden rosszra fordul. Pao-jü (Baoyu) továbbra is Pao-csaj (Baochai) és Kék Drágakő féltékeny játszmájában őrlődik, miközben szigorú apja korholásait hallgatja léha életvitele miatt. Pao-jü (Baoyu) nővére, Tavasz Érkezése abban a megtiszteltetésben részesül, hogy a császár másodfeleségének rangjába emelik. Hazalátogatása alkalmával a méltóságos rokont a család egy hatalmas költséggel létrehozott új, gyönyörű park, A Szemek Gyönyörűségének Parkjával tiszteli meg. A látogatást követően a család fiataljai ennek a parknak az épületeiben kapnak új lakrészeket. Pao-jü (Baoyu) és Kék Drágakő között titkos szerelem szövődik. S bár házasságukat tervezgetik, a család női tagjainak más szándékuk van. Amikor Kék Drágakő megtudja, hogy szerelmese felesége Pao-csaj (Baochai) lesz, betegségbe esik, és az esküvőjük napján meghal.
Ez a esztendő a családra is sorscsapásként nehezedik, amit az is rossz ómenként vetít előre, hogy Pao-jü (Baoyu) elveszíti talizmánkövét. Pao-jü (Baoyu) apját vesztegetéssel vádolják meg, és a császári kegynek vége szakad. A család több tagját meghurcolják és száműzik. A hanyatlást szomorúan és tehetetlenül szemlélő anyahercegnő nyolcvanhárom éves korában távozik az élők sorából. A család már jóval szerényebb körülmények között kénytelen megrendezni az újabb temetését. Pao-jü (Baoyu) nővére, a császár másodfelesége is meghal messze idegenben. Pao-jü (Baoyu) sokadjára is betegségbe esik, pedig a vizsgái időpontja, melyet apja követelésére kell letennie, nagyon közel van. Amikor már az orvosok is lemondtak a fiúról, egy buddhista szerzetes kér bebocsátást a palotába, aki az elveszettnek hitt jádekövet hozta vissza. Pao-jü (Baoyu) menten felépül és hosszasan beszélget a szerzetessel. Megtudja, hogy ő bizony a csodás kő újjászületése, míg szerelme, az elhunyt Kék Drágakő, a neki hálás Bíborgyöngyvirág volt. Pao-jü (Baoyu) ettől kezdve szobájába zárkózva készül a vizsgáira, s amint a vizsga napja elérkezik, unokaöccsével együtt útnak indul, hogy megpróbáljon a család nevének dicsőséget szerezni. Este azonban az unokaöcs egyedül tér haza, és nem tudja merre lehet, hová tűnhetett el mellőle Pao-jü (Baoyu), akivel a vizsga végeztével még együtt jöttek ki. Sehol nem akadnak a nyomára, pedig császári hírnökök is keresik, hiszen Pao-jü (Baoyu) a vizsgán az előkelő hetedik helyet szerezte meg. Kedvéért a császár hazaengedi a száműzött rokonait is, de a fiú így sem került elő. Neve mégsem veszett ki a világból, mert a császár meghallgatván Pao-jü (Baoyu) történetét a „Csodálatos szellemi géniusz” cím adományozásával tiszteli meg emlékét. Felesége, Pao-csaj (Baochai) néhány hónap múlva egy kisfiút szült a családnak: Pao-jü (Baoyu) egyetlen gyermekét.
A regényben – a klasszikus kínai regényektől nem idegen módon – rendkívül sok szereplő jelenik meg, akik közül mintegy harminc fő- vagy főbb szereplőnek tekinthető, míg a mellékszereplők száma közel ötszáz. A szerző különösen a női szereplők ábrázolásában jeleskedett, összetett karakterei máig hivatkozott, népszerű alakjai a kínai műveltségnek. Az alábbi felsorolásban csak a történet alakításában jelentősebb szereppel rendelkező alakokat szerepelnek, feltüntetve nevük eredeti, kínai formáját és megadva a magyar fordításban olvasható változatát.
Csia Pao-jü (Jia Baoyu) 賈寶玉 / 贾宝玉; jelentése: „Drága Jáde”, a magyar fordításban: Pao-jü.A regény központi figurája, férfi főszereplője, aki a történet kezdetekor 12–13 vagy 14 éves. A Zsung-kuo (Rongguo) palotabeli Csia Cseng (Jia Zheng) és felesége Vang (Wang) asszony fia, aki egy csodálatos kővel a szájában született, melyet talizmánként azóta is a nyakában visel. Innen kapta a nevét is, amely „Drága Jádét” vagy a magyar fordításban: „Ékkövet” jelent. A történet misztikus magyarázata szerint ő ennek a csodás kőnek emberi alakot öltött formája. A szigorú konfuciánus elveket valló apja, nagy hangsúlyt fektetne a klasszikus műveltségének csiszolására, míg ő inkább a könnyebb olvasmányokat és a szórakozás különféle formáit részesíti előnybe. Az anyahercegnő kedvenc és elkényeztetett unokája, aki kiváltképp a lányok, a nők társaságában érzi jól magát, épp ezért a környezetében sokan attól tartanak, hogy felnőve puhány szoknyabolonddá válik. Mindezek ellenére „nagyon szeszélyes, de eleven eszű, öregesen okos fiúvá fejlődött” A buja vágyaknak is nehezen tud ellenállni, a történet során a palota számos női lakójával (rokonok, szolgálólányok) kerül intim kapcsolatba, miközben az igazi szerelme Kék Drágakő.
Lin Taj-jü (Lin Daiyu) 林黛玉; jelentése: „Kékesfekete Jáde”, a magyar fordításban: Kék Drágakő vagy Lin kisasszony.A regény női főszereplője, Pao-jü (Baoyu) 12 éves unokahúga, később szerelme is. Édesapja a Jangcsou (Yangzhou)-beli tudós hivatalnok, Lin Zsu-haj (Lin Ruhai), édesanyja pedig az anyahercegnő egyetlen leánya, Csia Min (Jia Min). Rendkívül művelt, kiválóan ért a költészethez és a zenéhez, ám rendkívül zárkózott és féltékeny teremtés. A történet szerint Kék Drágakő édesanyja halálakor kerül nagyanyja gondozásába a Zsung-kuo (Rongguo) palotába, később pedig édesapját is elveszíti. Már a palotába érkezése napján Pao-jü (Baoyu)vel együtt szinte azonnal megmagyarázhatatlan, sorsszerű vonzalmat éreznek egymás iránt. A misztikus kerettörténet szerint ugyanis ő Bíborgyöngyvirág reinkarnációja, aki azért született a földre, hogy könnyeivel rója le háláját egykori jótevőjének.
Hszüe Pao-csaj (Xue Baochai) 薛寶釵 / 薛宝钗; jelentése: „Kincs-hajtű”, a magyar fordításban: Drága Boglár vagy Pao-csaj.Hszüe Pan (Xue Pan) húga, akiknek az édesanyja édestestvére a Zsung-kuo (Rongguo) palotabeli Cseng (Zheng) úr feleségének. Kései gyermekként, az édesanyja negyvenévesen szülte. Léha bátyja helyett, ő az özvegyen maradt anyjuk igazi támasza. „Puha, kerekded szépségével Pao-csaj (Baochai) simára csiszolt fényes acháthoz hasonlított. De csiszoltsága nemcsak külsőleg volt tökéletes. Hála a tanulásban tanúsított buzgóságának… tízszeresen is felülmúlta bátyját… Kiemelkedő erényei és előnyös tulajdonságai miatt hamarosan felfigyeltek rá, és rákerült azoknak a lányoknak a listájára, akiket a nemesi és mandarin-osztály tekintélyes családjaiból évente birodalomszerte kiválasztottak, hogy őket az udvarnál bemutassák, s aztán vagy a császári ágyasok, vagy pedig a császári hercegnők palotahölgyei sorába emeljék őket.” A történet idején ünnepli a 15. születésnapját.
Csia Jüan-csun (Jia Yuanchun) 賈元春 / 贾元春; jelentése: „Első Tavasz”, a magyar fordításban: Tavasz Érkezése.Pao-jü (Baoyu), mintegy tíz évvel idősebb nővére. Nevét onnan kapta, hogy az első holdhónap első napján született. A történet idején már nem tartózkodik a palotában, mert „szépsége és erényei miatt méltónak találták arra, hogy mint palotahölgyet, a császárnő szolgálatába vegyék.” Majd a császár másodfeleséggé léptette elő, és a Főnixpalota úrnőjévé nevezte ki.
Csia Tan-csun (Jia Tanchun) 賈探春 / 贾探春; jelentése: „Tavasz Keresése”, a magyar fordításban: Tavasz Virulása.Pao-jü (Baoyu) húga. Valójában csak féltestvérek, hiszen Tavasz Virulásának Cseng (Zheng) úr egyik ágyasa, Csao (Zhao) az édesanyja.
Csia Jing-csun (Jia Yingchun) 賈迎春 / 贾迎春; jelentése: „Tavasz Üdvözlése”, a magyar fordításban: Tavasz Köszöntése.Csia Sö (Jia She) herceg egyik lánya.
Csia Hszi-csun (Jia Xichun) 賈惜春 / 贾惜春; jelentése: „Tavasz Sajnálása”, a magyar fordításban: Tavasz Búcsúzása. A Ning-kuo (Ningguo)-palotabeli Csen (Zhen) herceg édestestvére, aki a Zsung-kuo (Rongguo)-palotában nevelkedik, mivel a Csia (Jia) anyahercegnő unokájaként bánik vele. A történet idején tíz egynéhány éves, a második legfiatalabb Csin-ling (Jinling) tizenkét szépsége között. A Csia (Jia)-ház bukását követően buddhista apácának áll.
Si Hsziang-jün (Shi Xiangyun) 史湘雲 / 史湘云; jelentése: „A Hsziang (Xiang)-folyó felhője”, a magyar fordításban: Felhőcske.Csia Pao-jü (Jia Baoyu) egyidős unokanővére. A Si (Shi) család legfiatalabb nemzedékét képviseli, a Csia (Jia) nagyanya, vagyis az anyahercegnő fivérének unokája. „Hetyke elevensége és bugyborékoló víg kedélye miatt a takaros kis Hsziang-jün (Xiangyun) kisasszony régtől fogva szívesen látott vendége volt a háznak, s gyermekkorától kezdve jó pajtása volt a vele egyidős Pao-jü (Baoyu)nek. ők ketten nem egy vidám csínyt követtek el együtt…”
Vang Hszi-feng (Wang Xifeng) 王熙鳳 / 王熙凤; jelentése: „Ragyogó Főnix”, a magyar fordításban: Főnix vagy Főnix asszony.Az anyahercegnő legidősebb unokájának, Csia Lien (Jia Lian)nek a felesége. Fiatal, szép, határozott és energikus asszony, aki az anyahercegnő és Wang asszony után a harmadik legbefolyásosabb és legnagyobb tekintélyű nő a Csia (Jia) családban. Csin Ko-csing (Qin Keqing) halála után megbízzák, hogy felügyelje és irányítsa a Ning-kuo (Ningguo)-palota ügyeit. Ebben a feladatában erőskezű matrónaként áll helyt. Férje nem túl kedvesen bánik vele, nem kap sok szeretet tőle. Olykor a kegyetlenségig kemény és gonosz. Egy ízben, egyik makacs udvarlóját, zaklatóját addig gyötörte, míg az el nem emésztette magát, egy másik alkalommal pedig férje gyűlölt ágyasát, második Ju (You) kisasszonyt kergette öngyilkosságba. Ennek ellenére olyan egyszerű emberekkel, mint például Liu asszony, képes együtt érző, baráti kapcsolatot kialakítani, aki egyébként Főnix asszony egyetlen lányának a nevét is adta.
Csia Csiao-csie (Jia Qiaojie) 賈巧姐 / 贾巧姐; a magyar fordításban nem nevezik nevén.Főnix asszony és Csia Lien (Jia Lian) egyetlen lánya. A regényben többnyire, mint gyermek jelenik meg. A Cseng Vej-jüan (Cheng Weiyuan) és a Kao O (Gao E) regényváltozatában, a Csia (Jia)-ház bukása után, Liu asszony közvetítésével feleségül megy az öregasszony szomszédságában lakó vagyonos család sarjához, és boldogan éli az ifjú vidéki feleségek eseménytelen életét. A tizenkét szépség között ő a legfiatalabb.
Miao-jü (Miaoyu) 妙玉; jelentése: „Szépséges Jáde”, a magyar fordításban: Miao-jüSzépséges és fiatal buddhista hitű remetelány, aki Zsung-kuo (Rongguo)-palotában lakik. „Ez a nagy műveltségű tizennyolc éves lány Szucsouból, nemesi mandarincsaládból származott. Szülei halála után lemondott a világról és Buddha szolgálatára szentelte magát. A császári feleség látogatása alkalmával a város kapuin kívül fekvő egyik kolostorból hozták át a parkba.
Li Van (Li Wan) 李紈 / 李纨; jelentése: „Fehér selyem”, a magyar fordításban: Li Van.Pao-jü (Baoyu) fiatalon elhunyt bátyjának, Csia Csu (Jia Zhu)nak az özvegye, Pao-jü (Baoyu) sógornője. Elsődleges feladata, fiának Lannak a felnevelése és a fiatal sógornők felügyelete. A húszas éveinek végén járó özvegyet a regény szelíd természetű asszonyként mutatja be, aki a tökéletes mintaképe a konfuciánus elvek szerint előírt gyászoló feleségnek. Mikor fia sikeresen leteszi a hivatalnoki vizsgáját, ő is magasabb társadalmi pozícióba jut, ennek ellenére mégis tragikus figura, hiszen a regény szerint a szigorú erkölcsi normák és társadalmi szabályok rigorózus betartásának áldozta fel ifjúságát.
Csin Ko-csing (Qin Keqing) 秦可卿; a magyar fordításban: Zsung asszony vagy Csin Ko-csing.Ning-kuo (Ningguo)-palotabeli Csen (Zhen) herceg szép, fiatal menye, Csia Zsung (Jia Rong) felesége. Az ő hálószobájában és ágyában álmodta Pao-jü (Baoyu) a titokzatos „vörös szoba álmát”, amelyben a Félelmes Ébredés Tündére a Ko-csing (Keqing) nevű húga segítségével mutatta meg a fiúnak a szerelem művészetét. A fiatal asszony, mint kacér, érzéki nő jelenik meg a regényben, akinek még az apósával is viszonya volt. Korai, betegség okozta tragikus halála és temetése a regény egyik központi eseménye. A neve kettős szójátékot is rejt, ugyanis, nevének három írásjegye, a csin ko csing (qin ke qing) 秦可卿, hasonló hangzású, de más jelentésű írásjegyekkel írva jelentheti, hogy „az érzelmek lehetnek lényegtelenek” 情可輕 vagy „az érzelmek lehetnek túláradóak” 情可傾.
Csia mu (Jia mu) 賈母 / 贾母; a magyar fordításban: Csia nagyanya, vagy anyahercegnő, vagy öreg taj-taj.Eredetileg a Si (Shi) családból származik, a férje, Csia Taj-san (Jia Daishan) halála után – a történet idején – ő a Zsung-kuo (Ronggou)-palota teljhatalmú úrnője. Két fia (Csia Sö (Jia She), Csia Cseng (Jia Zheng)) és egy lánya (Csia Min (Jia Min)) van. A lánya, aki férjhez menve elköltözött a palotából, korán meghal, így az anyahercegnő félárva unokáját, Kék Drágakőt magához veszi a palotába, ahol támogatja és segíti annak a másik kedvenc, dédelgetett unokájával, Pao-jü (Baoyu)vel való kapcsolatát.
Liu lao-lao (Liu laolao) 劉姥姥 / 刘姥姥; a magyar fordításban: Liu asszony, vagy Liu sógornő.Csia Cseng (Jia Zheng) feleségének távoli, falun élő rokona, aki időnként látogatóba érkezik a Zsung-kuo (Ronggou)-palotába. „Jó erőben lévő, idős parasztasszony.”
Csia Sö (Jia She) 贾赦 / 贾赦; a magyar fordításban: Csia Sö. Az anyahercegnő idősebbik fia, a történet idején ő viseli a Zsung-kuo (Ronggou) palota hercegi címét: „barátságos, kissé flegmatikus úr, ki szereti a nyugalmat és nem nagyon törődik a családi háztartás ügyeivel.”
Csia Cseng (Jia Zheng) 賈政 / 贾政; a magyar fordításban: Csia Cseng.Az anyahercegnő fiatalabbik fia: „kiváló szellemi és jellembeli tulajdonságokkal rendelkezik. Törzsének főméltóságú őséhez minden tekintetben méltó, s annak mindig is kedvence volt. Nagyapja kívánságára, de hajlamainak megfelelően is, szabályszerűen és alaposan felkészült a hivatalnoki pályára. Különleges császári kegy folytán a harmadik állami vizsga kötelezettsége alól fölmentették, és most kisegítő egy minisztériumban.” A legidősebb főfelesége Vang (Wang) asszony, ők Pao-jü (Baoyu) szülei.
Csia Lien (Jia Lian) 賈璉 / 贾琏; a magyar fordításban: Csia Lien.Vang Hszi-feng (Wang Xifeng), vagyis Főnix asszony férje, Pao-jü (Baoyu) unokabátyja.
Hsziang-ling (Xiangling) 香菱; a magyar fordításban: kis Lótusz.Valódi neve: Csen Jing-lien (Zhen Yinglian) 甄英莲, annak a Csen Si-jin (Zhen Shiyin)nek a lánya, aki a regény elején a csodálatos kő álmát álmodja. A lányt ötéves korában rabolták el, majd tizenhárom évesen, a történet idején, adja el az elrablója egy Feng nevű embernek rabszolgaként, néhány napra rá Hszüe Pan (Xue Pan)nak is, aki miatta öli meg Fenget.
Ping-er (Ping'er) 平兒; a magyar fordításban: Ping-er.Vang Hszi-feng (Wang Xifeng), vagyis Főnix asszony szobalánya.
Hszüe Pan (Xue Pan) 薛蟠; a magyar fordításban: Hszie Pan (sic!).A nagy befolyással bíró Hszüe (Xue) család sarja, Hszüe Pao-csaj (Xue Baochai), vagyis Drága Boglár bátyja. Nem saját tehetségéből, hanem az örökségként rámaradt milliós vagyonból tisztséget visel és illetményt húz a pénzügyminisztériumból, mint a császári udvari ruhatár kiváltságos bevásárlója. Az üzlethez nem igazán ért, ezt bizalmasaira hagyja. „Ő maga teljesen a szenvedélyeinek élt, és idejét kakasviadalokkal, lóversenyekkel, vadászatokkal és részeg dáridókkal ütötte agyon. Pazarló volt és élvhajhász, féktelen, durva fickó, faragatlan viselkedésű és nyegle modorú.” A történet elején embereivel agyonveret egy Fang nevű férfit, aki előbb vette meg rabszolgaként az általa is kiszemelt kis Lótuszt.
Vang fu-zsen (Wang furen) 王夫人; a magyar fordításban: Vang asszony.Csia Cseng (Jia Zheng) legidősebb főfelesége, ő Pao-jü (Baoyu) és Tavasz Érkezésének édesanyja.
Hszüe ji-ma (Xue yima) 薛姨媽 / 薛姨妈; a magyar fordításban: Hszie néni (sic!).Pao-csaj (Baochai), vagyis Drága Boglár édesanyja.
Hua Hszi-zsen (Xiren) 花襲人 / 花袭人; a magyar fordításban: Gyöngyszem.Pao-jü (Baoyu) kedvenc szolgálólánya és bizalmasa, aki két évvel idősebb a fiúnál. Ő az, akivel a fiú, felébredve a „a vörös szoba álmából”, élete első szexuális kapcsolatát létesíti. „Ettől a naptól kezdve a fiú többé nem mint szolgálóleányt, hanem mint bizalmasát kezelte a leányt, az pedig még az eddiginél is nagyobb odaadással viszonozta bizalmát.”
Csing-ven (Qingwen) 晴雯; jelentése: „Tiszta felhő”; a magyar fordításban: Tarka Felhő.Pao-jü (Baoyu) idősebb szobalánya.
Ming-jen (Mingyan) 茗煙 / 茗烟; a magyar fordításban: Ming-jen.Pao-jü (Baoyu) fiatal szolgája.
Ce-csüan (Zijuan) 紫鵑 / 紫鹃; a magyar fordításban: Kakukk.Fiatal szobalány, akit az anyahercegnő saját személyzetéből osztott be unokája, Kék Drágakő mellé.
Hszüe-jen (Xueyan) 雪雁; a magyar fordításban: Hókacsa.Fiatal (tíz esztendős) szobalány, akit Két Drágakő Jangcsou (Yangzhou)ból hozott magával.
Csao ji-niang (Zhao yiniang) 趙姨娘 / 赵姨娘; a magyar fordításban: Csao másodfeleség.Csia Cseng (Jia Zheng) másodfelesége, ő Tavasz Virulásának és Csia (Jia) Huannak, Pao Jü (Bao Yu) fiatalabb féltestvéreinek édesanyja
Csin Csung (Qin Zhong) 秦鐘; a magyar fordításban: Csin Csung.Pao-jü (Baoyu) unokaöccsének feleségének Csing Ko-csing (Qing Keqing)nek az öccse, aki ugyan egy nemzedékkel alacsonyabb szinten van Pao-jü (Baoyu)nél, mégis valamivel idősebb nála. Tanulótársak lesznek a Csia (Jia) család által fenntartott házi iskolában, majd a legjobb barátokká válnak. Súlyosan megbetegszik, és a regény 16. fejezetében meghal.
Csia Lan (Jia Lan) 賈蘭; a magyar fordításban: Csia Lan.Pao-jü (Baoyu) unokaöccse, a fiatalom elhunyt bátyjának Csia Csu (Jia Zhu)nak és özvegyének Li Van (Li Wan)nak a fia.
Csia Csen (Jia Zhen) 賈珍; a magyar fordításban: Csia Csen, vagy Csen úr.A Ning-kuo (Ningguo)-palota negyedik hercege.
Csia Zsung (Jia Rong) 賈蓉; a magyar fordításban: Csia Zsung.A Ning-kuo (Ningguo)-palota negyedik hercegének, Csia Csen (Jia Zhen)nek a fia, aki a történet idején 16 éves, de ő maga nem méltó a hercegi címre, mert „atyja hibájából híjával volt minden értelmes nevelésnek. Csak szeszélyeinek és élvezetinek él…” Ő Csin Ko-csing (Qin Keqing) férje.
Ju si (You shi) 尤氏; a magyar fordításban: Ju asszony, vagy Ju mama.Csia Csen (Jia Zhen) felesége, a Ning-kuo (Ningguo)-palota úrnője.
Ju er csie (You er jie) 尤二姐; a magyar fordításban: második Ju kisasszony, vagy második Ju lány.Ju (You) asszony idősebbik hajadon lánya. Csia Lien (Jia Lian) a legnagyobb titokban veszi feleségül, s Főnix asszony jó ideig nem is tud férje másodfeleségének létéről. Amikor azonban kitudódik, sőt, a második Ju (You) kisasszony terhes is lesz, Főnix asszony módszeres kegyetlenségeivel az öngyilkosságba hajszolja.
Ju szan csie (You san jie) 尤三姐; a magyar fordításban: harmadik Ju kisasszony, vagy harmadik Ju lány.Ju (You) asszony fiatalabbik hajadon lánya. Szemérmetlen, kacér nőszemély, akit a nővére Csia Lien (Jia Lian) segítségével akar férjhez adni mindenáron. Ő titokban Pao Jü (Bao Jü)t szemelte ki magának, mint jövendőbeliét. Végül Rideg Lovag jegyzi el, ám a férfi végül meggondolja magát. A megszégyenített harmadik Ju (You) kisasszony öngyilkos lesz.
Hszing fu-zsen (Xing furen) 邢夫人; a magyar fordításban Hszing asszonyCsia Sö (Jia She) felesége, Csia Lien (Jia Lian) mostohaanyja.
Csia Huan (Jia Huan) 賈環; a magyar fordításban: Csia Huan vagy a fattyú.Pao Jü (Bao Jü) öccse. Csupán féltestvérek, hiszen Csia Huan (Jia Huan) édesanyja Csao (Zhao) másodfeleség.
Sö-jüe (Sheyue) 麝月; jelentése: „Pézsmaszarvas hold”; a magyar fordításban: PézsmaPao-jü (Baoyu) szobalánya, aki rangban közvetlenül Gyöngyszem és Tarka Felhő után következik. Odaadó, gondoskodó teremtés, tökéletesen egészíti ki Gyöngyszemet.
Csiu-tung (Qiutong) 秋桐; a magyar fordításban: Csiu-tung.Tizenhét éves hajadon lány, aki kezdetben Csia Sö (Jia She) herceg szolgálója volt, majd később ura a fiának, Csia Lien (Jia Lian)nek ajándékozta ágyas gyanánt.
Sa ta-csie (Sha dajie) 傻大姐; a magyar fordításban: Bambácska.Az anyahercegnő mellett durva munkákat végző szolgáló és kifutólány. „Az anyahercegnő kedvét lelte a tenyeres-talpas, széles képű és nagy lábú teremtésben, akinek egyszerű, naiv lelkivilága a vidámság állandó forrásául szolgált.”
Csia Jü-cun (Jia Yucun) 賈雨村; a magyar fordításban: Csia Jü-cun.A Csia (Jia) család feltételezett, távoli rokonságába tartozó személy. Kék Drágakő apjának, Lin Zsu-haj (Lin Ruhai)nak a pártfogoltja, aki beajánlja őt a Zsung-kuo (Rongguo) palotába. Ő kíséri el a fővárosba Lin úr lányát, Kék Drágakőt.
† Csia Jen (Jia Yan)(Ning-kuo (Ningguo) hercege)† Csia Jüan (Jia Yuan)(Zsung-kuo (Rongguo) hercege)
† Csia Taj-hua (Jia Daihua)† Csia Taj-san (Jia Daishan)Csia (Jia) nagyanyaaz anyahercegnő
† Csia Fu (Jia Fu)Csia Csing (Jia Jing)Csia Sö (Jia She)Hszing (Xing) asszony† Csia Min (Jia Min)Lin Zsu-haj (Lin Ruhai)
Jo Si (You Shi)Csia Csen (Jia Zhen)Csia Hszi-csun (Jia Xichun)Tavasz BúcsúzásaVang Hszi-feng (Wang Xifeng)Főnix asszonyCsia Lien (Jia Lian)Csia Jing-csun (Jia Yingchun)Tavasz KöszöntéseLin Taj-jü (Lin Daiyu)Kék Drágakő
Csia Zsung (Jia Rong)Csin Ko-csing (Qin Keqing)Csia Csiao-csie (Jia Qiaojie)Csia Cseng (Jia Zheng)Vang (Wang) asszony
Li Van (Li Wan)† Csia Csu (Jia Zhu)Csia Jüan-csun (Jia Yuanchun)Tavasz ÉrkezésePao-jü (Baoyu)Csia Tan-csun (Jia Tanchun)Tavasz Virulása Csia Huan (Jia Huan)
† Vang Hszi-feng (Wang Xifeng), Főnix asszony apjaVang Ce-teng (Wang Ziteng)Vang (Wang) asszonyVang Ce-seng (Wang Zisheng)Hszüe (Xue) néni
Wang RongVang Hszi-feng (Wang Xifeng)Főnix asszonyXia Csin-kui (Xia Jingui)Hszüe Pan (Xue Pan)Hszüe Pao-csaj (Xue Baochai)Drága BoglárCsia Pao-jü (Jia Baoyu)
Mivel A vörös szoba álma lényegében egyetlen család történetére építkező regény, viszonylag kevés olyan helyszín jelenik meg, amikor az események a Csia (Jia) család két palotája jelentette mikrokörnyezeten kívül játszódnak.
A történet Szucsou (Suzhou)ban 蘇州 / 苏州 kezdődik, ahol Csan Si-jin (Zhen Shiyin) és Csia Hua (Jia Hua) élnek. Ez utóbbi egyébként Hucsou (Huzhou)ban 湖州 született. A Lin család ugyancsak Szucsou (Suzhou)ban él, közelebbről Jangcsou (Yanghou)ban, ahol Csan Si-jin (Zhen Shiyin)nel összeér a történetük.
A Csia (Jia) család eredetileg Csinling (Jinling)ből 金陵 („Arany domb”) származik, ami a korabeli Nanking (Nanjing) 南京, vagyis a „Déli Főváros” másik neve. Ide nevezték ki prefektusnak Csia (Jia) Huát, és a regény elején még itt áll a Hszüe (Xue) család palotája is.
A regény túlnyomó része a fővárosban (csing (jing) 京, vagy csing-tu (jingdu) 京都), illetve környékén játszódik. A mandzsuk uralta Csing (Qing)-dinasztia idején (1644–1911) végig Peking (Beijing) 北京, vagyis az „Északi Főváros”, amelyet azonban a szerző egyszer sem nevez meg konkrétan. Itt áll a Csia (Jia) család két palotája is, a Ning-kuo fu (Ningguo fu) 寧國府 / 宁国府, vagyis a „Trón Nyugalmának Palotája” és a Zsung-kuo fu (Rongguo fu) 榮國府 / 荣国府 , vagyis a „Trón Becsületének Palotája”. Amikor a Zsung-kuo (Rongguo)-palotabeli Csia Jüan-csun (Jia Yuanchun)t a császár másodfeleségének rangjába emeltetett és megengedték neki, hogy hazalátogasson a szülői házba. A rokonság azzal tisztelte meg az immár magas méltóságú családtagját, hogy a palota területén egy impozáns parkot alakított ki, amelyet (Ta-kuan jüan (Dàguān yuan)nak 大觀園 / 大观园, vagyis „A Szemek Gyönyörűségének Parkjának” neveztek el. Az új park leglátványosabb helyszínei és épültei közül a legtöbbnek Pao-csaj (Baochai) adott költői, találó elnevezést. A látogatást követően a család néhány tagja, mint például Pao-jü (Bayu), Kék Drágakő, Si Hsziang-jün (Shi Xiangyun) és Hszüe Pao-csaj (Xue Baochai) itt kapnak egy-egy saját lakrészt, rezidenciát.
Bambusz Remetelak (Hsziao-hsziang kuan (Xiāoxiāng guǎn) 潇湘馆 / 瀟湘館; szó szerint „Viharzúgásos Hsziang (Xiang)-lak”): Kék Drágakő lakrésze a parkban.
Harmonikus Piros Udvar, vagy Begónia Udvar (Ji hung jüan (Yí hóng yuàn) 怡红院 / 怡紅院; szó szerint: „Harmónia vörös udvar”): Pao-jü (Bayu) lakrésze a parkban.
Őserdő Udvar (Heng vu jüan (Héng wú yuàn) 蘅蕪苑 / 蘅芜苑; szó szerint: „Illatozó növényzet kertje”): Hszüe Pao-csaj (Xue Baochai) lakrésze a parkban.
Rizstermelő Paraszt háza (Tao hsziang csü (Dào xiāng jū) 稻香居 / 稻香居; szó szerint: „A rizstermelés illatának háza”): Az özvegy Li Van (Li Wan) lakrésze a parkban.
Ce ling csou li tö cuj csin lou (Zǐ líng zhōu lǐ de cuì jǐn lóu) 紫菱洲里的翠錦樓 / 紫菱洲里的翠锦楼): Tavasz Köszöntésének a lakrésze a parkban.
Derült Őszidő Remetelak (Csiu suang csaj (Qiū shuǎng zhāi) 秋爽齋 / 秋爽斋): Tavasz Virulásának a lakrésze a parkban.
Damasztkioszk (Csuj csin ko (Zhui jǐn gé) 綴錦閣 / 缀锦阁): Tavasz Köszöntésének a lakrésze a parkban.
Meleg Illatok Kastélyocskája (Liao feng hszüan ju nuan hsziang wu (Liǎo fēng xuān you ming nuǎn xiāng wu) 蓼風軒暖香塢 / 蓼风轩暖香坞): Tavasz Búcsúzásának a lakrésze a parkban.
Li-hsziang jüan (Líxiāng yuàn) 梨香院: Hszüe (Xue) néni lakrésze a Zsung-kuo (Rongguo)-palotában.
Jégmadárkalitka (Lung cuj an (Lǒng cuì ān) 隴翠庵 / 陇翠庵; szó szerint: „Lung (Long)-hegyi jégmadár apácazárda”): Miao-jü (Miaoyu) lakrésze a parkban.
A Szemek Gyönyörűségének Kilátója (Ta-kuan lou (Dàguān lóu) 大觀樓 / 大观楼; szó szerint: „A nagy látvány tornya”): a park főépülete.
A Vörös szoba álmának szövegkritikai vizsgálata máig központi tárgyát képezi a kutatásoknak. Ennek oka, hogy a fennmarat kézirat- és kiadásváltozatok olyan, olykor jelentős különbségeket mutatnak, melyekre mindenképpen érdemes lenne magyarázatot találni.Tény az, hogy a művet Cao Hszüe-csin (Cao Xueqin) életében nem adták ki, nem adatta ki, azonban több, kézzel másolt példány létezett belőle. Számos kutató azon a véleményen van, hogy az eredeti, Cao-féle kézirat összesen 108 vagy 110 fejezetből állhatott, de ismeretlen okok miatt, a szerző halála után már csak 80 fejezet maradt fenn. Egy ilyen kézirat volt az is, amelyet majd 1791-ben Cseng Vej-jüan (Cheng Weiyuan) és Kao O (Gao E) megszerkesztett és nyomtatásban is megjelentett, és olyan változtatásokat, javításokat tartalmaz, amelyeket a szerző, Cao nem engedélyezett. Elképzelhető, hogy a szerző saját maga semmisítette meg a befejező kb. 30 fejezetet, de az is lehetséges, hogy ezek a hiányzó fejezetek bekerültek a Cseng (Cheng) és Kao (Gao) által 120 fejezetesre bővített kiadásba.
A vörös szoba álma egészen az 1791-es nyomtatott megjelenéséig csak kéziratos változatokban létezett, melyek közül sokáig csak a 80 fejezetes változatok voltak ismertek. Ezeket ismeretlen szerkesztők vörös tussal korrigálták, javították és kommentálták. Ezekből a kommentálásokból az sejthető, hogy már a regény korai, kéziratos változatának sem egyetlen szerzője volt, és ezek a szerkesztők, kommentátorok akár Cao Hszüe-csin (Cao Xuejin) közvetlen családtagjai is lehettek. A regényen a legjelentősebb szerkesztői munkát egy Cse Jen-csaj (Zhi Yanzhai) 脂硯齋 / 脂砚斋 (szó szerint: „Rúzs Tus-dörzskő Stúdió”) álnevet használó személy végezte el. Az általa szerkesztett, korrigált legkorábbi kéziratos szövegváltozatokat ma Cse-pen (Zhiben) 脂本, vagyis „Rúzs-féle változatoknak” nevezik. A vizsgálatok eredményeképpen az is elképzelhető, hogy ennek az ismeretlen szerkesztőnek a hatására alakította úgy a szerző a történetet, amilyennek most ismert. Ám azt, hogy kit rejt a Cse Jen-csaj (Zhi Yanzhai) álnév, máig nem sikerült kideríteni. A vörös szoba álma egyik elismert kutatója, Csou Zsu-csang (Zhou Ruchang) 周汝昌 (1918–2012) azon a véleményen volt, hogy a titokzatos „Rúzs Tus-dörzskő” nem más, mint Cao Hszüe-csin (Cao Xuejin) egyik unokahúga és egyben másodfelesége, akiről az író egyébként Si Hsziang-jü (Shi Xiangyu) 史湘雲 alakját formázta. Feltevését nem fogadták el széles körben, így a rejtélyes szerkesztő kilétének meghatározása továbbra is vizsgálatok tárgya. David Hawkes brit sinológus csupán annyit állít, hogy a szerző egyik közreműködő közeli rokona lehetett.Ma tizenkét ilyen korai kéziratváltozat ismert (lásd szövegdoboz), melyek között ugyan jelentős eltérés nem figyelhető meg, de tudományos szempontból mindenképpen szövegvariánsoknak tekintendők. Az első 80 fejezetet tartalmazó szövegvariánsok számos utalást tartalmaznak a regény drámai végkifejletét illetően. Például olyanokat, hogy Kék Drágakő a regény végén nyilvánvalóan meg fog halni, vagy hogy Pao-jü (Baoyu) feleségül veszi Pao-csaj (Baochai)t (Drága Boglárt), és végül szerzetesnek áll.
A legújabb kritikai kiadások a „Rúzs-féle változatokat” veszik alapul a regény első 80 fejezetének tekintetében.
Cseng Vej-jüan (Cheng Weiyuan) 程偉元 / 程伟元 (?–1818) és Kao O (Gao E) 高鶚 (kb. 1738 – kb. 1815) 1791-re összeállította és kiadásra előkészítette az addig A kő története (Si-to csi (Shitou ji) 石頭記 / 石头记) címet viselő kéziratot és még abban az évben A vörös szoba álma címen meg is jelentették. A „Rúzs-féle” kéziratok csak 80 fejezetesek voltak, az 1791-ben megjelent első nyomtatott kiadás azonban már 120 fejezetet tartalmazott. Ennek az első 80 fejezetét egyértelműen a „Rúzs-féle változatok” alapján állították össze, azonban az utolsó 40 fejezet teljesen új megjelenés volt, olyan hozzátoldás, amelynek előzményei ma már nem fejthetők fel.
1792-ben ismét megjelentették a regényt, javítva az első kiadás tipográfiai és szerkesztési hibáit. A előszóban Cseng (Cheng) azt állítja, hogy a teljes mű, így a utolsó 40 fejezet is a szerző saját maga által írt kéziratain alapul.Az utolsó 40 fejezet eredete és az 1791–92-es előszóban állítottak körül mind a mai napig tudós viták zajlanak. A vörös szoba álma modern kutatói közül többen azon a véleményen vannak, hogy az utolsó negyven fejezet teljes mértékben utólagos hozzátoldás. A regény egyik első tudományos kutatója, Hu Si (Hu Shi) (1891–1962) egy 1921-es cikkében azzal támasztja alá ezt a hipotézist, hogy az 1791–92-ben, nyomtatásban megjelent 120 fejezetes változat befejezésében a központi karakterek sorsa egészen eltér attól, mint amit Cao Hszüe-csin (Cao Xuejin) az 5. fejezetben megelőlegezett és sejtetni enged. A 20. század közepén előkerült, 1791 előttről származó 120 fejezetes kézirat csak tovább komplikálta az utolsó 40 fejezet keletkezési körülményeinek kiderítését, valamint Cseng Vej-jüan (Cheng Weiyuan) és Kao O (Gao E) szerepének tisztázását. Jóllehet ha a megtalált 120 fejezetes kézirat csakugyan tartalmazza a ma ismert utolsó 40 fejezetet, akkor igazolni látszik Cseng (Cheng) azon állítása, amit az 1791–92-es kiadás előszavában megfogalmazott, miszerint ők a szerző eredeti kézirata alapján dolgoztak.A regény legtöbb modern kiadása és fordítása a Cseng Vej-jüan (Cheng Weiyuan) és Kao O (Gao E) által szerkesztett kiadáson alapul. Vannak olyan kiadások, amelyek az utolsó 40 fejezetet függelékben teszik közre, sőt olyan is van, amelyik egyáltalán nem tartalmazza.
A Kínai Népköztársaságban A vörös szoba álmát a klasszikus kínai regényirodalom fő művének tekintik, jelentőségét hangsúlyozandó, az irodalomtudomány keretei között külön diszciplína fejlődött ki, amely a hung (hong)ológia (kínaiul: hung-hszüe (hongxue) 紅學 / 红学) nevet kapta. A hung (hong)ológia, vagyis A vörös szoba álma kutatás alapvetően fő kutatási témái a szerző Cao Hszüe-csin (Cao Xueqin) életének kutatása, illetve az önéletrajzi párhuzamok felfejtése a regényben; a regény fellelhető különböző kiadásainak, változatainak összehasonlító vizsgálata; szövegkritikai vizsgálatok, melyek során újabb kommentárok születnek és nem utolsósorban, a rejtélyes szerkesztő, „Rúzs Tus-dörzskő” kilétének és a szerzővel való kapcsolatának kiderítése.
A 20. század elején a reformer politikus, kora egyik legtermékenyebb filozófusa és irodalomtörténésze, Liang Csi-csao (Liang Qichao) 梁啟超 / 梁启超 (1873–1929) A vörös szoba álmát a másik nagy kínai regénnyel, a Vízparti történettel együtt olyan műnek bélyegezte, mely „rablásra és bujálkodásra buzdít”. A károsnak tartott nyugati irodalom hatásait vélte felfedezni bennük, melynek visszaszorítása társadalmi felelősség. Az író és költő Vang Kuo-vej (Wang Guowei) 王國維 / 王国维 (1877–1927) ezzel szemben olyan regényként tekintett rá, amely vigaszt nyújt az olvasóinak.
A 20. század elején, az 1910-es években megindult kulturális reform egyik fő célkitűzése a nyelvújítás volt. Ennek keretei között élesen bírálták a megmerevedett klasszikus kínai nyelv írásbeli dominanciáját, és a reformmozgalom képviselői egyre erőteljesebben szorgalmazták a beszélt nyelven alapuló új kínai írott és egyben irodalmi nyelv megteremtését és használatát. A mozgalom egyik kiemelkedő alakja volt Hu Si (Hu Shi), aki többek között a korabeli beszélt nyelvet tükröző formában megírt regényt tekintette az egyik olyan alapnak, amelyet felhasználva megszülethet az új kínai irodalmi nyelv. Ezt a feladatát oly komolyan vette, hogy a pekingi köznyelven íródott regény szókincsére alapozta a modern mandarin nyelvet is.
Hu Si (Hu Shi) tanítványai, Ku Csie-kang (Gu Jiegang) 顧頡剛 / 顾颉刚 (1893–1980) és Jü Ping-po (Yu Pingbo) 俞平伯 (1900–1990) voltak azok, akik elsőként megállapították, hogy a regény szerzője Cao Hszüe-csin (Cao Xueqin). A szerzőség meghatározására tett erőfeszítéseik is jól példázzák a kulturális reform jelentette szemléletváltást, amelynek köszönhetően előtérbe került és felértékelődött a regény, amely a hagyományos értelmiségi értékrendben, a magas kultúra köreiben korábban alantas műfajnak számított.Az 1920-as évekre az új szellemiségű értelmiségi körök hatására A vörös szoba álmának tanulmányozása, a hung-hszüe (hongxue) 紅學 / 红学 már nem csupán népszerű kedvtelésnek számított, de hivatalosan is elismert tudományos diszciplínaként tekintettek rá. A rajongó, lelkes olvasók táborába tartozott a fiatal Mao Ce-tung (Mao Zedong) is, aki később azt állította, hogy ötször is elolvasta A vörös szoba álmát, és a kínai irodalom legjelentősebb alkotásai egyikének tartotta.
A regény témája és stílusa olyan kínai szerzőket inspirált, mint Pa Csin (Ba Jin) 巴金 (1904–2005) és Lin Jü-tang (Lin Yutang) 林語堂 / 林语堂 (1895–1976), akik A család (Csia (Jia) 家; 1931-ben), illetve az Egy múló pillanat (Csing hua jen jün (Jing hua yan yun) 京華煙雲 / 京华烟云; 1939-ben) című regényeiket bevallottan A vörös szoba álmának hatására írták.
– Lin Jü-tang (Lin Yutang): Mi, kínaiak (Révai Nyomda és Kiadó, Budapest, 1939, 285. oldal)
Az 1950-es években A vörös szoba álma kutatása nagy lendületet kapott, ami elsősorban a hung-hszüe (hongxue)-kutató Jü Ping-po (Yu Pingbo) jelentős, cikkekben közölt tanulmányainak volt köszönhető. Csou Zsu-csang (Zhou Ruchang) 周汝昌 (1918–2012), aki fiatal kutatóként már az 1940-es évek végén felkeltette Hu Si (Hu Shi) figyelmét, 1953-ban megjelentette nagy hatású tanulmánykötetét, amely rövid időn belül bestsellerré vált.1954-ben Mao elnök személyesen bírálta Jü Ping-po (Yu Pingbo)t „burzsoá idealizmusa” miatt, amiért tanulmányaiban elmulasztotta hangsúlyozni a regényben kifejtett feudális társadalom hanyatlását és az osztályharc tematikát. Az 1956-ban Mao által meghirdetett „Virágozzék száz virág!” kampány során Jü Ping-po (Yu Pingbo) heves és éles bírálatok kereszttüzében találja magát, melynek a kormányzat részéről nem várt hatása az volt, hogy A vörös szoba álmával kapcsolatos, a központi ideológiával ellentétes vagy attól eltérő nézeteiről olyan széles tömegek is értesültek, akik egyébként fel sem figyeltek volna a tudós munkásságára.A kulturális forradalom első éveiben (1966–1976) A vörös szoba álma sok más klasszikus kínai regénnyel együtt burzsoá irodalomnak bélyegezve az elítélendő és tiltandó művek közé került, de tekintélyét nemsokára így is visszanyerte. Csou Zsu-csang (Zhou Ruchang) pedig a 2012. május 31-én bekövetkezett haláláig mintegy hatvan jelentős tanulmányt írt és jelentetett meg a regénnyel és annak szerzőjével kapcsolatban.
A vörös szoba álmához kapcsolódó első képzőművészeti alkotások alighanem magához a regényhez kapcsolódó illusztrációk voltak. A regény egyik első, leghíresebb illusztrátorának a Szungcsiang (Songjiang) 松江 (a mai Sanghaj) területén született és alkotott képzőművész, Kaj Csi (Gai Qi) 改琦 (1773–1828) tekinthető. Kaj Csi (Gai Qi) tizennyolc éves volt, amikor a regény első nyomtatott változata megjelent. Az ifjú művészre olyan nagy hatást tett a történet, hogy élete során elkészítette a regény fontosabb szereplőit ábrázoló fametszetes sorozatát. A teljes sorozat összesen 50 képből áll, melyen 55 szereplő látható. A Hung lou meng tu-ju (Hong lou meng tuyong) 紅樓夢圖咏 / 红楼梦图咏 címet viselő sorozatát azonban csak több mint fél évszázaddal a halála után, 1879-ben adták ki először. A vörös szoba álma legjelentősebb illusztrációinak gyűjteményét 2006-ban adták ki Hongkongban Hung lou meng ku hua lu (Hong lou meng gu hu lu) 红楼梦古画录 (’A vörös szoba álma régi képeinek jegyzéke’) címen.Az illusztrációkon túl a képzőművészek A vörös szoba álma szereplőit, jeleneteit, helyszíneit előszeretettel választották témául a hagyományos festményeikhez, papír- vagy táblaképeikhez, fametszetekhez. A díszítőművészetnek ugyancsak kedvelt motívumai, így például a festett üvegcséktől, porcelánoktól kezdve, a jáde- vagy zsírkőfaragványokon át egészen a hímzésekig vagy bútordíszítésekig számos helyen, formában és technikával kivitelezve felbukkannak mind a mai napig.
A vörös szoba álma a hagyományos és modern opera és színházak repertoárjában is népszerű. A kínai operát hagyományos északi és déli irányzatként különböztetik meg. A zene, tánc, ének és akrobatika jellemezte északi operák közül a pekingi opera (csing-csü (jingju) 京剧 / 京劇), melynek színpadain találkozni lehet A vörös szoba álma (Hung lou er Ju (Hong lou er You) 红楼二尤) című feldolgozásával. A déli operaiskolák műsorában, a regénnyel azonos, A vörös szoba álma (Hung lou meng (Hong lou meng) 红楼梦) címen szerepel. Olyan déli opera társulatok adják elő időről-időre, mint a főként Csöcsiang (Zhejiang)ban, Sanghajban, Csiangszu (Jiangsu)ban és Fucsien (Fujian)ben közkedvelt jüe csü (yue ju) 越剧 / 越劇, a többek között Hongkongban népszerű huang-mei-hszi (huangmeixi) 黃梅戲, a kun-csü (kunqu) 崑曲 és a kantoni opera (jüe csü (yue ju) 粤剧).
A hagyományos operafeldolgozásokon kívül ismert modern színpadi feldolgozása. Tajvanon Csia Pao-jü (Jia Baoyu) címen (ami a főhős neve) a musicalváltozatát is bemutatták 2011-ben.
A vörös szoba álmának mintegy 20 filmes adaptációja készült, melyek a Kínai Népköztársaságban, Hongkongban és Tajvanon készültek. Ezek közül kilenc tévéfilm, vagy sorozat, tizenegy pedig mozifilm. Az első, ekkor még fekete-fehér filmes feldolgozása 1944-ben készült, a rendezője pedig Pu Van-cang (Bu Wancang) 卜万苍 (1903–1974). A legutolsó nagy játékfilmes feldolgozására 1989-ben került sor. A regénnyel azonos című, 735 perces film rendezője Hszie Tie-li (Xie Tieli) 谢铁骊 (1925–). A kínai filmes szakma és a közvélemény a regényből készült egyik legsikerültebb, legjelentősebb tévésorozatnak, az 1987-ben bemutatott, Vang Fu-lin (Wang Fulin) 王扶林 (1931–) rendezte, 36 részes Hung lou meng (Hong lou meng)et tartja. A regény legutolsó tévésorozat formájában történt feldolgozását 2010-ben mutatták be. Az összesen 50 részes, részenként 40 perces sorozat rendezője Li Sao-hung (Li Shaohong) 李少红 (1955–), és a teljes költségvetés kb. 118 millió zsen-min-pi (renminbi) (kb. 4 milliárd forint) volt.
A vörös szoba álma a 20. századi kínai irodalomra, írókra is hatással volt. A következő kínai írók műveit szokás úgy számon tartani, mint a regény inspirálta alkotásokat:
Lin Jü-tang (Lin Yutang) 林語堂 / 林语堂 (1895–1976): Egy múló pillanat (Csing hua jen jün (Jing hua yan yun) 京華煙雲 / 京华烟云) (1939)
Csang Hen-suj (Zhang Henshui) 张恨水: Csin fen si-csia (Jin fen shijia) 金粉世家 (1920)
A Vörös szoba álmának első idegen nyelvű fordítása minden bizonnyal a Csing (Qing)-dinasztia uralkodóinak anyanyelve, a mandzsu nyelvű változat lehetett. Ez valamikor a 18. század első felében készülhetett el. Kiadásának pontos évszáma sajnos nem ismert. A regény mongol nyelvű fordítása 1847-ben jelent meg, de egy modern nyelvű fordítását 1976–1981 között hat kötetben is kiadták. Az első koreai nyelvű fordítás 1884-ből ismert, de a regény újabb koreai fordításai a 20. század során számos alkalommal megjelentek. A regény első fejezetének japán nyelvű fordítása 1892-ben készült, és ebből az évből származik a 20. fejezet fordítása is, amely egy másik gyűjteményben található. Az első 80 fejezetet tartalmazó japán fordítás 1920–22-ben jelent meg, míg a teljes 120 fejezetes regény japán fordítása 1940-ben készült el. Ezeken a keleti nyelveken kívül A vörös szoba álma olvasható még tibetiül (első megjelenés: 1983), kazakul (első megjelenés: 1976–1981), ujgurul (első megjelenés: 1975–1979), vietnámiul (első megjelenés: 1962–1963), thaiul (első megjelenés: 1980) és burmaiul (első megjelenés: 1988) is.
AngolulA vörös szoba álma első nyugati nyelvű fordításkísérletei angolul történtek. Robert Morrison (1782–1834) protestáns misszionárius és sinológus a regény negyedik fejezetének részleteit ültette át angolra 1812-ben. Ezt a Horae Sincae című műve második kötete tartalmazta volna, ám könyve soha nem jelent meg. 1816-ban azonban a 31. fejezet párbeszédeinek angol fordítását megjelentette a Chinese language textbook Dialogues and Detached Sentences in the Chinese Language című művében. 1819-ben a harmadik fejezet egy rövid kivonatát fordította le a híres brit diplomata és sinológus, John Francis Davis (1795–1890), amely a London Journal Quarterly Review-ban jelent meg. 1830-ban ugyancsak Davis fordításában megjelent harmadik fejezet egyik verse a Transactions of the Royal Asiatic Society-ben. A következő angol nyelvű fordításrészletek 1846-ban jelentek meg Ningpo (Ningbo)ban, a presbiteriánus misszió kiadásában. Edward Charles Bowra 1868-ban adta közre az első nyolc fejezet fordítását, majd H. Bencraft Joly fordításában az első ötvenhat fejezet 1892-ben jelent meg. Wang Chi-Chen angol nyelvű, rövidített fordítása, amely a regény központi szerelmi szálára fókuszál, 1929-ben jelent meg Arthur Walley előszavával. 1958-ban jelent meg a regény azon angol nyelvű fordítása, melyet Franz Kuhn német, rövidített változata alapján készített Florence és Isabel McHugh. Az első teljesnek mondható angol nyelvű fordítása a David Hawkes sinológus nevéhez köthető, aki a regény első nyolcvan fejezetének angol változatát három kötetben jelentette meg (1973, 1977, 1980). A három kötet a The Story of the Stone („A kő története”) címet viselte. Hawkes fordítását John Minford tette teljessé az utolsó negyven fejezet angolra ültetésével, amely így már öt kötetben, 2,480 oldalon jelent meg. A kiváló felkészültségű és hihetetlenül termékeny fordítópáros az angol Gladys Yang (lánykori nevén: Gladys Margaret Tayler; 1919–1999) és a kínai férje, Jang Hszien-ji (Yang Xianyi) 楊憲益 / 杨宪益 (1915–2009) ugyancsak lefordította a teljes regényt. Az ő fordításuk három kötetben, A Dream of Red Mansions címen Pekingben jelent meg először 1978–1980-ban, a Foreign Language Press gondozásában.
NémetülA vörös szoba álma németül először Franz Kuhn (1884–1961) rövidített, átdolgozott változatában volt olvasható, amely a Der Traum der Roten Kammer címen 1932-ben jelent meg Lipcsében. Sokáig nem is létezett másik fordítása. Az első teljes német fordítást Rainer Schwarz (1940–) és Martin Woesler (1969–) sinológusok készítették el, amely 2006–2009-ben jelent meg.
FranciáulFranciául először Franz Kuhn rövidített, átszerkesztett német nyelvű változatát fordította le Armel Guerne, ami 1957-ben jelent meg két kötetben Le Rêve dans le pavillon rouge címen. Az első teljes francia nyelvű fordítás 1979-ben jelent meg, amelyet Li Tche-houa, Jacqueline Alézaïs és André d'Hormon készített el, és ugyancsak Le Rêve dans le pavillon rouge címen, ugyancsak két kötetben jelent meg.
OroszulA vörös szoba álma első részletei oroszul A. I. Kovanko misszionárius fordításában voltak olvashatók, ami 1841–43-ban jelent meg. Az első teljes orosz nyelvű fordítást V. A. Panaszjuk (1924–1990) készítette el Szon v krasznom tereme címen 1958-ban.
FinnülA vörös szoba álma finn nyelvű fordítása Franz Kuhn német nyelvű, rövidített változatából készült. Punaisen huoneen uni eli címen, Jorma Partanen (1906–1972), költő, műfordító tolmácsolásában, 1957-ben jelent meg.
OlaszulA vörös szoba álma első olasz nyelvű fordítása Franz Kuhn német, rövidített változatából készült, melynek fordítói Clara Bovero és Carla Pirrone Riccio voltak. Fordításuk Il sogno della camera rossa címen 1958-ban jelent meg Torinóban.
RománulA vörös szoba álmát Visul din pavilionul roșu címen, Ileana Hogea-Velişcu (1936–) sinológus fordította románra, ami 1975-ben, három kötetben jelent meg az Editura Minerva kiadónál, Bukarestben.
SpanyolulA vörös szoba álmát Sueño en el pabellón rojo címen Zhao Zhenjiang 赵振江 és José Antonio García Sánchez fordította spanyolra. A fordítás először 1988-ban jelent meg három kötetben az Universidad de Granada kiadó gondozásában, majd legutóbb két kötetben, ugyanez a kiadó 2010-ben jelentette meg.
SvédülA vörös szoba álmát svédre Pär Bergman fordította, és Drömmar om röda gemak címen 2005-től 2011-ig, összesen öt kötetben jelent meg a Bokförlaget Atlantis kiadó gondozásában. Az ötkötetes svéd fordítás érdekessége, hogy mindegyik köteten külön alcímeket tüntettek fel, amelyek a történet központjában álló Csia (Jia)-ház hanyatlásának stációira utalnak:
Stenåldern (Kőkor); 101–120. fejezet (2011)CsehülCsehre Oldřich Král (1930–) prágai sinológus fordította, Sen v červeném domě címen három kötetben jelent meg 1986–88-ban.
EszperantóulA vörös szoba álma eszperantóul is olvasható Ruĝdoma sonĝo címen, amit Hszie Jü-mig (Xie Yuming) 谢玉明 (1941–) eszperantisa készített el az angol fordítás alapján, és 1995–97-ben jelent meg három kötetben Pekingben.
A magyar irodalomban nagy hagyományokkal rendelkező műfordítás a kínai irodalom átültetésével szinte járatlan utakon, szakszerű előzmények nélkül indult el az 1950-es években. Ekkor jelentkeztek ugyanis az új alapokra fektetett magyar sinológia azon szakértő képviselői, akik rendelkeztek az ehhez szükséges felkészültséggel, irodalmi ismerettel, nyelvtudással, esetlegesen szépírói, de legalábbis műfordítói készséggel és tehetséggel. A magyar sinológusok – sokszor műfordítókkal szorosan együttműködve – az Európa Könyvkiadó több évtizeden át nyúló programjának keretében számos klasszikus kínai nyelvű mű magyar fordítását tették elérhetővé a nagyközönség számára. Ezen alkotások közül is kiemelt jelentőségűek voltak a nagy klasszikus kínai regények, hiszen például a líra alkotásaival szemben, ha zömében nem is kínaiból készült fordításival, de például Kosztolányi Dezső, Illyés Gyula, Szabó Lőrinc és mások fordításában, interpretálásában már találkozhatott a magyar olvasóközönség.
A klasszikus kínai regények iránt olyan nagy érdeklődés mutatkozott, hogy érdemes és szükséges volt eljuttatni őket az olvasókhoz jóval előbb, minthogy fordításuk az eredetiből elkészülhetett volna. Ennek tudható be, hogy több klasszikus kínai regény magyar fordítása közvetítő nyelvből, elsősorban német átdolgozásból készült. A vörös szoba álma is ezek közé tartozik, hiszen a magyar fordítás Franz Kuhn (1884–1961) Der Traum der roten Kammer címen, először 1932-ben megjelent német nyelvű fordítás-átdolgozásából készült. Kuhn drasztikusan lerövidítette az eredeti művet. Az eredeti százhúsz fejezetet mindösszesen ötven fejezetbe vonta össze, kizárólag a központi cselekményre összpontosítva. Így a német változat (és a magyar fordítás is) kevesebb mint a fele a mű eredeti terjedelmének. A fordítást Lázár György (1924–1978) szerkesztő, műfordítóra bízták, a versbetétek műfordítását pedig Szerdahelyi István (1934–) készítette el. A regény magyar fordítása először 1959-ben jelent meg az Európa Könyvkiadónál, ahol a sinológus végzettségű Tőkei Ferenc (1930–2000) gondozta főszerkesztőként a kötetet és előszóval is ellátta. Így ez az egyik első klasszikus kínai regény, ami magyarul is olvasható volt. Az Európa Könyvkiadó gondozásában, a mai napig összesen öt kiadásban jelent meg a Vörös szoba álma, utoljára 1988-ban, egyszer pedig 1975-ben, a Bukarestben működő Kriterion Könyvkiadó jelentette meg ugyanezt a fordítást. A hat kiadás több százezer megjelentetett és eladott példányt jelent.
Az 1983-ban, „Kína kultúrája magyarul” címen rendezett könyvkiállításon az addig megjelent kínai tárgyú magyar könyvtermés volt látható. Ferenczy Mária ennek a kiállításnak a kapcsán a következőket írta: „A vörös szoba álma például eddig legalább négy kiadásban fogyott el, kínaiból való fordítása pedig egyelőre még az előmunkálatoknál tart.” Új fordítása azonban azóta sem készült. A mű újrafordítását sok szempont indokolná. Az 1959-ben megjelentetett fordítást szinte változtatások nélkül adták ki újra és újra, legfeljebb csak Tőkei előszavát hagyták el belőle. Hiányoznak belőle a magyarázó jegyzetek, melyek nélkül a laikus olvasó sokszor nehézségekbe ütközik. A magyar fordítás is számos helyen elavult, mára megfáradt nyelvi fordulatokat használ. A Kínában zajló Vörös szoba álma-kutatás olyan alapos filológiai munkát végzett, melyek eredményeit az 1930-as évek elején Franz Kuhn még nem ismerhette, így az ő változatában is sokszor felbukkannak olyan nyelvi, tárgyi tévedések, melyek a magyar szövegbe is bekerültek és javítandók lennének.
↑ A vörös szoba álma: Cao Hszüe-csin, Kao O: A vörös szoba álma I–II. Fordította: Lázár György, a versbetéteket fordította: Szerdahelyi István: Az előszót írta: Tőkei Ferenc, Budapest Európa Könyvkiadó, 1959. A világirodalom klasszikusai (348 + 349 o.).
↑ A vörös szoba álma 1962:  2. kiad. [egy kötetben]. Budapest, Európa Könyvkiadó, 1962 (692 o.).
↑ A vörös szoba álma 1964:  3. kiad. Budapest, Európa Könyvkiadó, 1964. A világirodalom remekei (679 o.).
↑ A vörös szoba álma 1976:  4. kiad. Budapest, Európa Könyvkiadó, 1976. A világirodalom remekei (679 o.).
↑ A vörös szoba álma 1988:  5. kiad. Budapest, Európa Könyvkiadó, 1988. A világirodalom remekei (679 o.).
↑ A vörös szoba álma 1975:  Bukarest, Kriterion Könyvkiadó, 1975. Horizont Könyvek (683 o.).
↑ Csibra 2006:  Csibra Zsuzsanna: Tenyérnyi selymen végtelen tér. Kínai költők magyar fordításokban. Budapest, Argumentum, 2006. ISBN 963 446 363 0
↑ Ferenczy 1985:  Ferenczy Mária: "Kína kultúrája magyarul". In Kína kultúrája Magyarországon. Budapest, MTA Orientalisztikai Munkaközösség, 1985. Történelem és kultúra 2. 83–95. o.
↑ Lin 1939:  Lin Jü-tang: Mi, kínaiak. Budapest, Révai [Nyomda és Kiadó], 1939.
↑ Mészáros 2002:  Mészáros Vilma: "A vörös szoba álma". In 111 híres külföldi regény I. kötet (ötödik javított kiadás). Budapest, Móra Könyvkiadó, 2002. 94–103. o. ISBN 963 11 7652 5
↑ Tőkei—Miklós 1960:  Tőkei Ferenc – Miklós Pál: A kínai irodalom rövid története. Budapest, Gondolat Kiadó, 1960.
↑ Feng-Li 1990:  Feng Csi-jung (Feng Qiyong) 冯其庸, Li Hszi-fan (Li Xifan): Hung lou meng ta ce-tien (Hong lou meng da cidian) 红楼梦大辞典 [A vörös szoba álmának nagy lexikona]. Peking (Beijing) 北京, Ven-hua Ji-su Csu-pan-sö (Wenhua Yishu Chubanshe) 化艺术出版社, 1990. ISBN 7-5039-0463-1
↑ Lu 1982:  Lu Hsun: A Brief History of Chinese Fiction. Peking, Foreign Languages Press, 1982.
↑ Wang 1988:  Vang Li-na (Wang Lina) 王丽娜: Csung-kuo ki-tien hsziao-suo hszi-csü ming csu caj kuo vaj (Zhongguo gudian xiaoshuo xiqu ming zhu zai guo wai) 中国古典小说戏曲名著在国外 [Kína legjelesebb klasszikus prózai és drámai művei külföldön]. Sanghaj (Shanghai) 上海, Hszüe-lin Csu-pan-sö (Xuelin Chubanshe) 学林出版社, 1988. ISBN 7-80510-168-X
↑ Yang-Guo 1986:  Jang Vej-csen (Yang Weizhen) 杨为珍, Kuo Zsung-kuang (Guo Rongguang) 郭荣光: Hung lou meg ce-tien (Hong lou meng cidian) 红楼梦辞典 [A vörös szoba álma-lexikon]. Csinan (Jinan) 济南, Santung Ven-ji Csu-pan-sö (Shandong Wenyi Chubanshe) 山东文艺出版社, 1986. ISBN 7-5329-0078-9.
A vörös szoba álma szócikk az ELTE Konfuciusz Intézet által fenntartott Kínai Enciklopédiában

Aba Amadé (Omode, 1240? – Kassa, 1311. szeptember 5.?) – tulajdonképpen Aba nembeli Amadé – magyar országbíró, nádor. Az Aba nemzetség Amadé-ágából származó Dávid ispán fia, Finta nádor öccse.
A 13. század végén, a 14. század elején az ország egyik legnagyobb hatalmú főura, aki Magyarország északkeleti részét uralta. Először az 1278-as második morvamezei csatában tűnt ki az akkori király, IV. László oldalán. 1280-tól évekig harcolt a kunok ellen; 1285-ben sikeresen vette fel a harcot az Abaúj vármegyébe betört tatárokkal. Szolgálatai fejében 1288-ban megkapta Ung vármegyét. 1283–1285 között országbíró, 1285–1301 között hét ízben nádor:
1301–1310 (többedmagával).1298-ban szövetségre lépett III. Andrással. Az utolsó Árpád-házi királyt haláláig, 1301-ig támogatta, ő maradt a király egyik leghűségesebb alattvalója, a végsőkig kitartott.
Miután III. András meghalt, öröklött és szerzett birtokai alapján független tartományuraságot alakított ki Abaúj, Sáros, Zemplén, Ung, Bereg és Szepes vármegyékben, de befolyása érezhető volt Borsod, Gömör és Szabolcs egy részén is. Megyéit az általa „ispán” címmel felruházott alispánok irányították, és egyúttal gyakran valamely várának várnagyai is voltak. Székhelyét Göncön rendezte be, ahol saját udvart tartott és királyi felségjogokat bitorolt el. Tartománya bíróságának Vizsoly volt a székhelye.
Eleinte egyik trónkövetelőt sem támogatta, és közben az ország egyik legbefolyásosabb ura lett. 1304-ben Károly Róbert hívéül állt, és Pozsonyban 1304. augusztus 24-én szövetséget kötött Károly Róberttel és III. Rudolf stájer herceggel III. Vencel cseh király ellen. A kezdeti időszakban, amikor a király még fiatal és gyenge volt, többször is ő látta vendégül erősségeiben, adott neki védelmet.1304-ben segítséget nyújtott Lokietek Ulászlónak a lengyel trón megszerzéséért folytatott küzdelmében. 
1307-ben mint nádor részt vett a rákosi országgyűlésen, ahol Károly Róbertet elismerték királynak. Ugyanígy részese volt 1308-ban a királyválasztásnak és 1309-ben a koronázásnak. 1310-ben ő tárgyalt Szegeden Kán László erdélyi vajdával a Szent Korona visszaadásáról.
Kassa városával támadt összeütközése során 1311-ben a kassai szászok ölték meg tisztázatlan körülmények között, a kísérete és a polgárok között kirobbant dulakodásban. Halála után fiai özvegye és fiai bepanaszolták a kassaiakat az akkor éppen Csák Mátéval hadakozó uralkodónál, Károly Róbert képviselői azonban nemcsak hogy az Abák elln döntöttek, de olyan megállapodást kényszerítettek rájuk, amelyben gyakorlatilag le kellett mondaniuk tartományúri kiváltságaikról. Ezért Amadé örökségének átvétele után gyorsan szembefordultak Károly Róberttel. Ellene Csák Mátéval, a Felvidék urával szövetkeztek, ám a rozgonyi csatában (1312) vereséget szenvedtek.
Hat fiú és egy lány apja volt. Katalin lányát Boldog Csák Móric vette feleségül.
Amadé fiai és özvegye 1311 októberében tárgyalásokat kezdtek, és egyezséget kötöttek a királlyal, miszerint visszaadják a királynak Újvár és Zemplén vármegyét, valamint a jogtalanul elfoglalt királyi birtokokat. Az önkényesen kivetett vámokat megszüntetik, és nem vetnek ki újabbakat sem. Nem építenek várakat királyi engedély nélkül, a nemeseket pedig nem kényszerítik saját bíróságuk elé, viszont hagyják működni a királyi bíróságokat. Az egyezség a király részéről a tartományuraság felszámolását célozta, ezt nyilván csak kényszerből fogadták el, mert hamarosan, 1312 elején Sárospatak feldúlásával kifejezésre is juttatták, hogy érvénytelennek tekintik azt. 
Végül a rozgonyi csatában ütköztek meg a királlyal, és vereséget szenvedtek. Ezután meghódoltak a királynak, és 1317-ben a debreceni csatában a király oldalán harcoltak seregvezérként a Borsák ellen. Ez év végén azonban újra fellázadtak, és ekkor végleg elbuktak. Teljes vagyonukat elkobozták, ők maguk pedig Lengyelországba menekültek.
Uličný, F. - Magdoško, D. (eds.): Bitka pri Rozhanovciach v kontexte slovenských a uhorských dejín.
↑ Zsoldos 2012 História:  Zsoldos Attila:  Király, oligarchák, tartományurak.  História,   4. sz. (2012)   3–6. o.
↑ Bertényi Anjouk:  Bertényi Iván. Magyarország az Anjouk korában. Gondolat, Budapest 1987. ISBN 963-281-776-1 
Magyar életrajzi lexikon I. (A–K). Főszerk. Kenyeres Ágnes. Budapest: Akadémiai. 1967.  1. o.  
Magyar nagylexikon  I. (A–Anc). Főszerk. Élesztős László, Rostás Sándor. Budapest: Akadémiai. 1993.  10. o. ISBN 963-05-6612-5
Az Aba-nemzetség vagy Oba-nemzetség az egyik legkiterjedtebb Árpád-kori eredetű nemzetség volt. Az Aba-nemzetség névadó őse Aba Sámuel király. A család másik közismert tagja Aba Amadé tartományúr.
Az Abák ősi birtokai Gyöngyös térségében a Mátraalján és a Hernád völgyében terültek el. Ezek alapján jött létre Újvár vármegye, az államalapításkor egyedülálló módon két különálló részben, amelyeken később Heves vármegye és a nemzetség nevét is megőrző Abaúj vármegye osztozott. Mindez arra utal, hogy István a vármegyerendszert a nemzetségi területekre alapozva hozta létre.
A királyi vármegyerendszer létrejöttekor általában a király tulajdonába kerültek a lakatlan erdőterületek és a nyári legelőterületek, ez alól azonban két kivételt ismerünk. A Csák nemzetség Fejérben megtarthatta az egész Vértest, az Aba-nemzetség pedig a mátrai és Hernád-menti erdők egy részét. Ez arra utal, hogy a két nemzetség a király közeli rokona volt, ezért kapott meg olyan jogot, amelyet István egyébként magának tartott fenn.
Anonymus szerint a nemzetség ősei: Ed és Edömén kun vezérek, unokájuk, Pota, a Mátraalján várat építtetett. Pota (Pata) nemzetségéből származott Sámuel király is. Anonymus elbeszélése hibás, mivel a kunok csak Aba halála után jelentek meg Európában. A „kunok” itt talán a kabarokat jelenthetik. Ugyanakkor Pata nevét viseli a Mátraalján Gyöngyöspata. Pata Aba Sámuelnek Taksony vagy Géza idejebeli őse lehetett.
Aba Sámuel apja esetleg az a Csaba (Ceba) comes lehetett, aki udvarispánként, azaz nádorként 1005 táján Sebestyén érsekkel együtt jelen volt a pannonhalmi apátság felszentelésén. A Csaba nevű felmenőre utal, hogy 1067 táján Aba fia Péter Csabarákosa - a mai Rákoscsaba - nevű birtokát a százdi apátságnak adta. A zempléni Csobaj, Csabamezeje (a mai Csábóc) szintén az ő birtokuk lehetett. Csaba királyfi legendája mögött, akit Anonymus az Abák ősének mond, ez a Csaba comes lehetett. Ed és Edömén honfoglalás kori kabar előkelők lehettek.
A nemzetség végül azért nevezte magát a történészek szerint Abáról, mert az István király korabeli birtokviszonyokat tekintették a későbbi időkben jogalapnak.A nemzetségből a 11-12. században csak Aba Sámuel magyar királyt ismerjük konkrétan, bár az 1067-es év egyik oklevele (a százdi kolostor felszenteléséről) egy Aba nembéli Pétert említ, aki Sámuel király fia lehetett. A 13. századtól azonban egy ideig a legfőbb országos méltóságok sorában találjuk a nemzetség tagjait. Egyikük egy Demeter nevű, 1238-ban bodrogi ispán. IV. Béla uralkodása alatt két részre szakadt a nemzetség: egyik része az idősebb, a másik az ifjabb király mellé állt. IV. László alatt a nemzetség egyik tagja, Finta nemcsak nádor volt, de a kunok főbírája is, a másikuk Péter országbíró, a harmadik, Amádé pedig szebeni ispán. Fintát felségsértéssel vádolták meg, és a király megfosztotta méltóságától (1281).
III. András alatt Amadé lett az ország nádora, és lassanként északkelet-Magyarország ura. A nemzetség többi leszármazói kevesebb szerepet játszottak az ország életében. A XIV. század közepén már a nemzetség már 27 ágát (családját) tartották nyilván.  Az egyes ágakat a birtokuk szerint nevezték el. A nemzetségből fennmaradt családok:
Aba Amadé (1240? – 1311. szeptember 5.?) nádor, tartományúr, Dávid fia, a nemzetség legismertebb tagja.
Aba nembeli Aba (1251? — 1312. június 15.) nagybirtokos. Országos tisztséget nem viselt. A  rozgonyi csatában esett el, mint Csák Máté segélyhadának seregvezére.
Aba nembeli Demeter (†1243?) főúr, Kálmán herceg nevelője, majd étekfogója. A gyermek Kálmánra támadó oroszok és felkelők 1219-ben őt is elfogták, és sokáig Vlagyimirban raboskodott. Szabadulása után 1233–1234-ben Kálmán főétekfogója lett, 1236–1238 között bodrogi ispán, 1240-ben főétekfogó. 
II. Amadé-ág - őse Dávid comes (1280) fiai: Péter (Börén) 1280, Finta (1275-1282), I. Amadé (1278-1311),
IV. Aszalay- és Szikszai-ág - Marhard ága (1252-1271), 1246-1254 között újvári főispán
VIII. Bodrog- Keresztúri-ág - őse: I. Artolf (1212-1214), kinek fia Prügy (Pued Prud), 1252-1272
- I. Dávid 1301-1341Péter (1302) Fia Pál volt (1304-1339.XIII. Debrei-ág - őse: I. Makján. Fiai: Becse (1242-1258) és Bökény (1255-1258)
XIV. Gagyi ág - őse: Gereven (1285-1296). Tőlük származnak a Gagyi, Gagyi Báthory és Vendéghy családok.
XV. Galgóczy-ág - őse: I. Aba comes. Fiai: Tamás (1245-1247) és II. Aba (1251-1312) Mint Csák Máté hadainak vezére Rozgonynál esett el 1312-ben.
XVI. Györkey-ág - őse: I. György, fia: Bodon (1280-1312) - tőle származnak a Lapispstsky és Zsegney (Lapis pataki) családok.
XVIII. Lipóczi-ág - őse: Sükösd. Fiai: I. Demeter (1214-1243), Aba (meghalt 1215 körül), Mikola (meghalt 1234 előtt), László (1234) Tőle származott a Nekcsey, Lipóczy és Keczer család.
XX. Nádasdy-ág - őse: Aba. Fia: Miklós (Ósvai) 1269-1285. Unokája: Laczk (László) (1288-1309)
XXI. Rédei-ágak1. -I. Pata. Fiai: I. Demeter (1275), II. Pata, I. Olivér (1280-ban Hódnál esett el).
3. I. Kemény - fia: Vörös (Rufus) Dezső 1275, 1302, unokája: Rédey Jakab (1343-1352)
7.Berczeli Rédey II. László. Fia: IV. Miklós (1340)XXII. Solymosy-ág - Ebből két családfatöredék maradt fenn: Benenik ága és Mihály ága.Benenik két fia közül Pál (1275) és Ismeretlen nevű (1303)
Mihály - fiai: Benenik comes (1342), István (1342), Kompold (1342)XXIII. Somosy-ág - őse I. Péter. Ez ágból származtak a Bagaméry, Kőszegi és Somosy családok.
XXIV. Szalánczy-ág - őse Csoma. Fia: I. Péter (1270) kinek 3 fia I. Mihály (1298-1303), Petőcz (II. Péter) 1298-1335 és I. Lőrinc (1303).I. Mihály nevű fiától származik a Bertóthy család, míg I. Lőrinctől a Vitézy család ered.
XXV. Tarjáni-ág - őse György. Fiai: Péter 1252-1258, Etre 1275-1276, Sándor (1275)
- Leusták. Fia: Alolbodus (Alcol bodun) comes, aki 1228-ban királyi ember volt.
↑ Györffy 1983:  Györffy György: István király és műve. Budapest: Gondolat. 1983. ISBN 963-281-221-2  
Karácsonyi János: A magyar nemzetségek a XIV. század közepéig. I–III. Budapest: MTA. 1900–1904. Hozzáférés: 2017. jún. 8.  
Körmendi Tamás:  Az Aba-nemzetség címerváltozatai a középkorban.  Turul,   LXXXIV. évf.  4. sz. (2011)   109–122. o.

Az Abbey Road Studios, az EMI 1931 novemberében megnyílt londoni hangstúdiója olyan zenészek révén vált világhírűvé, mint a Beatles, Cliff Richard, Al Stewart, a Pink Floyd és a Shadows. A stúdió a St John's Wood-i Abbey Roadon található, Westminsterben.
Az 1831-ben épült György-korabeli lakóházat a Gramophone Company 1931-ben vásárolta meg, és stúdiókat alakított ki benne. A szomszédos ház szintén a stúdió tulajdona, ahol az épp ott dolgozó zenészek szállhatnak meg. Az 1900-as évek közepén Sir Malcolm Sargent karmester gyakran használta a stúdiót, amitől csak egy saroknyira lakott.
A Gramophone Company később egyesült a Columbia Graphophone Companyvel, létrehozva ezzel az EMI-t. A stúdió hivatalos neve 1970-ig csupán EMI Studios volt, ekkor vette fel az Abbey Road nevet.
A 2. stúdió 1958-ban vált a rockzene egyik központjává: Cliff Richard és The Drifters nevű zenekara (később Cliff Richard and The Shadows) ekkor vette fel Move It című dalát, az első európai rock and roll-kislemezt. Ugyancsak itt dolgozott a Beatles; az 1960-as évek közepéig Cliff Richarddal és a Shadows-zal szinte a stúdió kizárólagos tulajdonosaivá váltak. A két zenekar között barátságos küzdelem folyt a stúdióidőért.
A Beatles a későbbiekben rengeteg új felvételi technikát dolgozott ki, kiterjesztve ezzel az akkori könnyűzene határait. Az új effektek közé tartozott a flanging (peremezés), a visszafelé felvett zene, az automatikus duplázás (ADT) és a feedback (visszacsatolás).
Az itt dolgozó zenekarok közül kétségkívül a Beatles a leghíresebb. 1962 és 1970 között szinte minden dalukat itt vették fel. 1969-es albumukat a stúdió előtti utcáról nevezték el (a stúdiót pedig 1970-ben az albumról). A borítón látható képet Iain MacMillan készítette 1969. augusztus 8-án. A stúdió előtti gyalogátkelőhely hamarosan a Beatles-rajongók zarándokhelyévé vált. Gyakran firkálják össze a stúdió kerítését, az utcanévtáblákat pedig rendszeresen ellopják.
Szintén itt alkotott a Pink Floyd egészen az 1970-es évek közepéig. Itt vették fel a The Piper at the Gates of Dawn (1967), az A Saucerful of Secrets (1968), a Music from the Film More (1969), az Ummagumma (1969), az Atom Heart Mother (1970), a Meddle (1971), a The Dark Side of the Moon (1972-1973) és a Wish You Were Here (1975) című albumokat. Következő itteni munkájuk a Delicate Sound of Thunder (1988) című koncertalbum keverése és a The Division Bell (1994) néhány rájátszása volt. David Gilmour 2006-ban megjelent On an Island című albumának néhány dala is itt készült. Syd Barrett két 1970-es szólóalbumának (The Madcap Laughs, Barrett) munkálatai is itt folytak.
A Shadows Live at the Abbey Road című albumának borítója a Beatles-albumborító paródiája. A 2. stúdióban dolgozott még a The Hollies, Manfred Mann és a Gerry & The Pacemakers is.
A stúdióban dolgozó ismert producerek és hangmérnökök közé tartozik Sir George Martin, Geoff Emerick, Norman Smith, Ken Scott, Mike Stone, Alan Parsons, Phil McDonald, Richard Lush és az ADT feltalálója, Ken Townshend. A stúdió főhangmérnöke Chris "Vinyl" Blair volt, aki pályáját egyszerű magnókezelőként kezdte. Az évek során kitartó munkával a stúdió élére került. Karrierjének csúcspontja a Radiohead Kid A című albumáért kapott díj volt. Blair 2005. november 7-én halt meg.
"Inside Abbey Road" - Virtuális interaktív séta sok információval a Google jóvoltából
Abe „Norick” Norifumi (阿部典史; Hepburn: Norifumi Abe; Tokió, 1975. szeptember 7. – Kavaszaki, 2007. október 7.) vagy becenevén Norick Abe (ノリック・アベ) japán motorversenyző, aki a MotoGP királykategóriában (2001-ig 500 cm³, 2002-től MotoGP) szerepelt.
Abe Abe Micuo (阿部光雄; Hepburn: Mitsuo Abe) Auto Race versenyző fiaként született 1975. szeptember 7-én Tokióban. Tizenegy éves korában kezdett minimotorokon versenyezni, pályafutásának első éveit motokrossz versenyzőként töltötte. Tizenöt évesen vett részt először aszfaltozott versenyen, az Amerikai Egyesült Államokban is versenyzett. 1992-ben Abe a második lett a japán gyorsaságimotoros-bajnokság 250 cm³-es géposztályában, majd a következő évben elhódította az All Japan Road Race Championship széria 500 cm³-es osztályának címét, ezzel annak a valaha volt legfiatalabb bajnoka lett.1994-ben miközben hazája bajnokságában szerepelt lehetőséget kapott arra, hogy rajthoz álljon az 1994-es MotoGP japán nagydíjon. A közönséget meglepve az utolsó körökig harcban állt a győzelemért, azonban három körrel a verseny vége előtt felbukott a motorjával. Abe teljesítménye lenyűgözte a Kenny Roberts által vezényelt Yamaha csapatot, ahol két újabb indulást biztosítottak a számára. Mindkettőn a hatodik helyezést érte el, az 1995-ös szezonra már teljes évadra szóló szerződést is kapott a csapattól. Abe teljesítménye annyira lenyűgözte az akkor tizennégy éves Valentino Rossit, hogy felvette a „Rossifumi” becenevet.
Abe első dobogós helyezését az 1995-ös brazil nagydíjon érte el, míg első győzelmét egy évvel később, a hazai futamán szerezte meg. Az 1997-es évadban a csapatának vezetését a korábbi világbajnok Wayne Rainey vette át, Abe a következő két szezonban rendszeresen pontszerző helyen ért célba, köztük négy dobogóra is állhatott. Az 1999-es évadban csatlakozott d’Antin Antena 3 csapatához, amelynek színeiben megnyerte a brazil és a japán nagydíjat. A következő két évben kevésbé versenyképes gépekkel állt rajthoz, ám az év végi összesítésben még így is a legjobb tízben szerepelt.
2002-es évadban bevezették az új MotoGP szabályokat, és Abe nem jött ki valami jól az új négyütemű géppel. Amikot d’Antin csapata átváltott a Yamaha YZR-M1-re a 2003-as szezonban Abe otthagyta a csapatot, a Yamaha gyári tesztpilótája lett, illetve néhány versenyen is indult a japán gyár színeiben. A 2004-es szezonban újabb esélyt kapott a Tech 3 Yamaha csapatánál, de mivel nem tudta teljesíteni a kívánt eredményeket, ezért átigazolt a Yamaha visszatérő csapatába a 2005-ös Superbike világbajnokságban. Annak ellenére, hogy kevesebb gyári támogatást kapott, mint Haga Norijuki vagy Andrew Pitt, Abe mégis a tizenharmadik helyen zárta az évadot. 2006-ban kevésbé volt sikeres, dobogóra sem állhatott.2007-ben Abe az Összjapán superbike bajnokságban szerepelt, ez alkalommal is a Yamaha színeiben.
2007. október 7-én az 500 cm³-es Yamaha T-Max robogójával közúti balesetet szenvedett Kavaszakiban, amikor az előtte haladó teherautó szabálytalanul próbált megfordulni. Két és fél órával később a kórházban halottnak nyilvánították.

Abraham Bloemaert (Gorinchem, 1564. vagy 1566. december 25. — Utrecht, 1651. január 27.) holland festő és rézmetsző. Történelmi és tájképeket festett késő manierista stílusban.
Művészcsaládban született, atyja Cornelis Bloemaert (1525-1595) építész és szobrász volt. A család 1575-ben Utrechtbe költözött, ahol Abraham Bloemaert festészetet tanult, Gerrit Splinter és Joos de Beer voltak a mesterei. Ezután három évet (1581-1583) Párizsban töltött különböző mesterek (Jehan Bassot /esetleg Jean Cousin az ifjabb/ és Maistre Herry) kezei alatt, majd bekerült a Fontainebleau-i iskolába, s ott honfitársa, Hieronymus Francken (1540-1610) barokk festő részesítette kitűnő képzésben. 1583-ban tért vissza Utrechtbe. 1691-ben kinevezték atyját városi építésznek Amszterdamba, ekkor a festő is atyjával ment, majd csak 1593-ban, atyja halála után tért vissza Utrechtbe, majd ott a Szent Lukács céh vezetője lett, s sok megrendelést kapott a titkos katolikus templomoktól.
Igen termékeny és több műfajban alkotó festő volt, festett és maratott történelmi, mitológiai és allegorikus képeket, tájképeket, csendéleteket, állatképeket. Legkedvesebb területe a vidéki élet ábrázolása lett, a tájképekhez különféle motívumokat alakított ki, például parasztházakat, fákat, romos nyaralókat, vallási, mitológiai alakokat, de ezek mind alárendelt szerepet játszottak a vidéki táj ábrázolásához képest.
Mind a négy saját fiát ő tanította, Hendrick, Frederick, Cornelis és Adriaan mind hírnevet szerzett festőként vagy rézmetszőként. Az RKD (=Rijksbureau voor Kunsthistorische Documentatie) többek közt a következő művészeket jelöli meg, mint Abraham Bloemaert-tanítványokat: Jan van Bijlert, a két Boths, a két Honthorsts, Leonaert Bramer, Bartholomeus Breenbergh, Hendrick ter Brugghen, Jacob Gerritsz. Cuyp, Willem van Drielenburg, Wybrand de Geest, Nicolaus Knüpfer, Cornelis van Poelenburch, Henrik Schook, Matthias Stom, Herman van Swanevelt, Dirck Voorst és Jan Weenix.Mitológiai és vallásos tárgyú képeit az utrechti, koppenhágai és stockholmi képtárakban, rajzait Párizsban a Louvre-ban, Bécsben az Albertinában, néhányat a budapesti Szépművészeti Múzeumban őriznek. Frederik fia számára tanulmányi célból készített rajzai metszetsorozatként is megjelentek. Kompozícióit rézmetszők sokszorosították.
Művészeti lexikon. 1. köt. Szerk. Éber László. Budapest : Győző Andor, 1935. Bloemaert, Abraham lásd 120. p.
Művészeti lexikon I–IV. Főszerk. Zádor Anna, Genthon István. 3. kiad. Budapest: Akadémiai. 1981–1983.
Gero SEELIG: Abraham Bloemaert (1566-1651) : Studien zur Utrechter Malerei um 1620 : [Dissertation]. Berlin : Gebr. Mann Verlag, 1997. 415 p. ill. (németül)
Az abszint (franciául absinthe, spanyolul absenta, németül absinth) egy nagy, eredetileg 45-74% közötti alkoholtartalmú égetett szesz, melynek készítésekor a fehér ürömfű (Artemisia absinthium) leveleit és virágait, az ánizs (Pimpinella anisum) és a római édeskömény (Foeniculum vulgare var. dulce) termését, valamint egyéb fűszereket használnak fel. Hagyományos színe zöld, vagy ritkábban színtelen, ezért „a zöld tündérnek” (franciául la fée verte) is nevezik. Ízében általában az ánizs a legmeghatározóbb, amit az édeskömény és az ürömfű, majd a többi összetevő aromája követ, különösebb keserű mellékíz nélkül.Időnként tévesen likőrnek nevezik, de az abszint hozzáadott cukor nélkül készül, így a párlatok közé sorolandó. Nagy alkoholtartalmát a benne található nagy mennyiségű illóolaj teszi szükségessé, mert ezek hígításkor fehéren kicsapódnak a párlatból. Fogyasztását gyakran szertartásos hígítás előzi meg, ugyanis ez a kicsapódás – az úgynevezett louche-hatás – látványosabb, ha a jeges vizet csak lassan adagolják hozzá.
Az abszintot a 20. század első harmadában egy fiktív szindrómára, az abszintizmusra hivatkozva több országban is betiltották. Az ital állítólagos káros hatásaiért növényi összetevőit, főleg a fehér ürömfűben található tujont tették felelőssé, melyet azonban a korabeli és mai abszint egyaránt csak kis mennyiségben tartalmaz. Meghurcolása ellenére nincs bizonyíték arra nézve, hogy valaha is veszélyesebb lett volna más szeszes italoknál. Az abszint növényi összetevőinek – főleg az abszintizmus félreértelmezése miatt – ma gyakran hallucinogén és más pszichoaktív hatásokat tulajdonítanak, ennek azonban nincs tudományos alapja. Tilalmát mára a legtöbb országban eltörölték, és eredeti változatában is készíthető.A kereskedelemben abszintként árult italok jelentős része – a tilalom előtt és ma is – hamisítvány.
A francia absinthe szó egyaránt jelenti a fehér ürmöt és a belőle készült abszintot. Az abszint első ismert változatait „Extrait d'Absinthe”-nak (fehér üröm kivonatának) címkézték, és a 19. századi Franciaországban is ez az elnevezés terjedt el. Az absinthe mint az ital rövid neve e kifejezés rövidülésének tekinthető.Az absinthe szó eredete a görög αψίνθιον (apszínthion), mely a latinba absinthiumként került át. Jelentése vitatott: a görögben az a + pszinthosz nagyjából „élvezhetetlent” jelent (amit az üröm különösen keserű ízével hoznak összefüggésbe), egy elfogadottabb elmélet szerint viszont az aspandból származik, mely az egyik perzsa dialektusban egy keserű növény neve volt, valószínűleg a szíriai rutafűé (Peganum harmala).
Az abszint pontos eredete ismeretlen. A fehér üröm gyógyászati felhasználását az ókori Egyiptomban i. e. 1550 környékén készült Ebers-papirusz említi először. Az ókori görögök is használták leveleit borba áztatva, frissítő és gyógyító kezelésekhez. A szeszfőzés 11-12. századi megjelenése után elterjedtek az aqua vitae néven ismert, gyógyszerészeti égetett szeszek, melyeket gyakran gyógynövényekkel együtt pároltak le. Egy 1541-ben kiadott párlatoskönyv többek közt az aqua absinthii-t, azaz fehérürömpárlatot is említi. A mai értelemben vett abszint, tehát az ánizzsal és édesköménnyel készült párlat első nyomai azonban a 18. századi Svájcból származnak.Az első írásos forrás egy 1769-es neuchâteli újságban található, melyben Suzanne-Margerite Henriod a saját készítményét „Bon Extrait d'Absinthe” néven hirdette a Neuchâtel kanton Val-de-Travers kerületében található Couvet-ből. Ez a készítmény akkor még valószínűleg lepárolatlan gyógynövénytinktúra volt. Ezt az elixírt egy népszerű legenda szerint a szintén Couvet-ben élő francia orvos, Dr. Pierre Ordinaire fejlesztette tovább 1792 környékén, majd 1797-ben Daniel Henri Dubied megszerezte a receptet a Henriod-nővérektől, és fiával, Marcellin-nal, valamint vejével, Henri-Louis Pernod-val megnyitotta első abszintfőzdéjét Couvet-ben, a Dubied Père et Fils-t.Gwydion Stone abszintszakértő kutatásai szerint az első ismert abszintfőző Abram-Louis Perrenoud volt. Perrenoud 1794-ben már a ma ismert formájában készítette az abszintot, mely akkoriban már nem csak gyógykészítményként, hanem élvezeti cikként is elterjedt a környéken. Daniel-Henri Dubied csipkekereskedő, mivel üzleti potenciált látott az italban, megvette Perrenoud receptjét, főzőmesternek pedig fiát, Henri-Louis Perrenoud-ot bérelte fel, aki mellett Dubied saját fiai dolgoztak az 1798-ban Couvetben megnyitott Dubied Père et Fils-ben. Jacques Kaeslin kutatása szerint szintén nincs nyoma, hogy Ordinaire-nek köze lett volna az abszint létrejöttéhez, ő azonban úgy találta, hogy Dubied a szeszfőzde megnyitása előtt jogdíjat fizetett Madame Henriod-nak.Henri-Louis családnevét Pernod-ra változtatta, majd 1805-ben megnyitotta saját vállalkozását a franciaországi Pontarlier-ben Maison Pernod Fils néven. Kezdetben 400 liter abszintot állított elő naponta. A Pernod Fils az egyik legnépszerűbb abszintmárka maradt egészen az abszint 1914-es franciaországi betiltásáig.A Pernod Fils 1896-os prospektusában egy olyan verziót terjesztett, miszerint az abszintot a francia Ordinaire egyedül fejlesztette ki – ezzel együtt azt hangsúlyozva, hogy az abszint nem svájci, hanem francia eredetű –, majd halála után a recept a Henriod-nővérekhez került, akiktől maga Henri-Louis Pernod szerezte meg és tette világhírűvé; Dubied neve fel sem merül. A Pernod Ricard mai verziójában azt állítja, hogy az abszintot Madame Henriod-tól vette át Ordinaire, majd az ő halála után a lánytestvérein keresztül került Dubiedhez, aki hozzáértés híján bérelte fel 1798-ban Henri-Louis Pernod-t mint szeszfőzőt, a Pernod Fils későbbi alapítóját.
1830-ban a franciák megkezdték Algéria megszállását. A hiányos orvosi ellátás miatt a katonák között gyakoriak voltak a járványok, így a katonai orvosok védőitalt hagytak jóvá, mely borból, abszintból és vízből állt. A malária és a rossz ivóvíz ellen egyaránt hatásosnak remélték. Mindez lényeges hatással volt a francia abszinttermelésre: a Pernod Fils napi 20 ezer literre növelte termelését, valamint új főzdék is megjelentek. Az Algériából visszatérő katonák, akik nem csak gyógyszerként értékelték az abszintot, hamar népszerűvé tették, elsősorban Párizsban. Az 1875 után kiteljesedő filoxéra-járvány tizennégy év alatt tönkretette a francia bortermelést. Az így megnövekedett borárak tovább segítették az abszint elterjedését, a rossz bortermelés miatt egyébként is lecsökkent borpárlat-mennyiség egy részét pedig az abszint készítéséhez használták fel.Az 1860-as évekre kialakult az „heure verte”, azaz „zöld óra” fogalma: délután öt órakor a lakosság egyre nagyobb része ült kávéházakba és bárokba (némelyeket abszintháznak neveztek), hogy abszintot fogyasszon. Ekkor terjedtek el az abszintcsapok is, melyekkel kényelmesebb volt az ital hígítása, amit a lassú csepegtetés rituálévá emelt. Az abszint az első olyan égetett szesz volt továbbá, melyet nőknek sem volt illetlenség fogyasztani. Minden társadalmi osztályban kedvelték, ugyanis az 1880-as években tömeges termelése (és egyre gyakoribb hamisítása) miatt sokkal olcsóbb lett. 1910-re a franciák 36 millió liter abszintot ittak évente (és mellé majdnem 5 milliárd liter bort).
Spanyolországban északon, a francia határ közelében terjedt el az abszintfogyasztás, és valamelyest Barcelonában is, a város művészeinek köszönhetően.Az Egyesült Államokban a francia jellegét őrző New Orleansban volt a legnépszerűbb az ital, ahol ma is áll a Régi abszintház, melyben 1874-ben kezdtek abszintot felszolgálni. Több híresség is megfordult benne, például Mark Twain, Oscar Wilde, Franklin Roosevelt, Aleister Crowley és Frank Sinatra. Az ital egyesült államokbeli betiltása után – csakúgy, mint Franciaországban – többféle helyi ánizsos ital is megjelent az abszint pótlására. Ilyen a Nouvelle Orleans, vagy a ma is ismert Herbsaint.Az 1850-es években már Kubában, Mexikóban és Argentínában is fogyasztottak abszintot – a kubai abszint leghíresebb fogyasztója Ernest Hemingway volt.Az abszint a századfordulón Magyarországon is beszerezhető volt, fogyasztását pedig Budapesten és Debrecenben is feljegyezték.
A korabeli festészetnek és irodalomnak gyakori témája volt a magányos, tönkrement abszintivó. Édouard Manet Abszintivója (1859) komoly botrányt keltett, mivel elázott alkoholistát mutat be. Edgar Degas Abszint című festménye érzéketlenné vált, egykedvű párt ábrázol. Hasonló festmények még Édouard Manet, Pablo Picasso és Jean-François Raffaëlli művei, vagy Henri de Toulouse-Lautrec Monsieur Boileau a kávézóban című képe.
A kései 19. és a korai 20. században sok abszintivó művész volt, akinek művészetében megjelent az ital. Ilyen volt többek közt Vincent van Gogh, Édouard Manet, Amedeo Modigliani, Arthur Rimbaud, Guy de Maupassant, Henri de Toulouse-Lautrec és Paul Verlaine. Merített ebből a témából még August Strindberg, Oscar Wilde és Ernest Hemingway is.
A művészetben és irodalomban nyíltan megjelenő abszint jól tükrözi egy olyan, hagyományosan bort fogyasztó társadalom alkoholproblémáit, melyben az abszint előtt nem volt gyakori a tömény italok fogyasztása. Körülbelül száz évvel korábban a megnövekedett égetettszesz-fogyasztás hasonló gondokat okozott Nagy-Britanniában, ahol szintén csak hatósági lépésekkel sikerült visszaszorítani az alkoholizmust.
Az abszint természetes színezése külön berendezést igényel, ezért az olcsó változatok, illetve a mesterséges hamisítványok színének élénkítésére a karamell adta sárga mellett anilin-zöldet, réz-szulfátot, rézacetátot vagy indigót használtak, melyek ez utóbbi kivételével erősen mérgezőek. Sokszor élénkítették így a klorofill adta enyhe smaragdzöldet is; az 1912-t megelőző években már kevés olyan abszint volt, melyet ne festettek volna.
További hamisítási módszer volt a valódi abszint készítésekor fennmaradó elő- és utópárlat megvásárlása, melyet normális esetben elválasztanak a kész italtól, akkoriban azonban sok hamisítvány alapanyaga volt. Legegyszerűbb esetben rézsókat és ízesítőt kevertek az ipari alkoholhoz, valamint antimon-trikloridot is, arra hivatkozva, hogy ez csökkenti mérgező hatását. Valójában a louche-hatást pótolták vagy erősítették vele, és már akkoriban is kérdéses volt „pozitív hatása”, hiszen mérgező, és az „abszintizmus” több tünetéért is felelős lehet. A szakma természetes módszert is ismert az ánizsolaj utánzására, a gaiacum-kivonat használatát, ami viszont körülményes volt.Az olcsó abszintok készítésekor általában igen rossz minőségű alkoholt használtak, mert ennek ízét az abszint ízanyagai elnyomják. Az ilyen alkoholok sok amilalkoholt és egyéb kozmaolajat tartalmaztak, valamint metanolt, mely szédülést, fejfájást, hányást, idővel pedig vakságot (ezt „abszintvakságnak” nevezték) és Parkinson-kórt vagy halált okozott. Egyes korabeli források denaturált szesz felhasználását is említik. Az abszint betiltásáért (az akkori szélsőséges alkoholizmus mellett) elsősorban a mérgező hamisítványok okolhatóak.Mindez nem jellemezte a minőségi abszintokat, amelyek még 1914-ben is veszélytelenek voltak, és a mai absintheur-ök közt még mindig az ebből a korból megmaradt italok testesítik meg a tökéletes abszintot.
Az abszintot az antialkoholista mozgalom és a bortermelők közös erőfeszítéseinek köszönhetően hozták összefüggésbe a bűncselekményekkel és egyéb társadalmi problémákkal.Dr. Eugene Ledoux szerint:
Edgar Degas 1876-os – a Musée d'Orsay-ben látható – „Az abszint” című festményének elázott és ledermedt figurája összefoglalja az abszintfüggőkről kialakult képet. Émile Zola, bár csak két alkalommal említi az abszintot, utal a hatásaira is A Patkányfogó (L'Assommoir) című regényében:
Az abszint megítélése a 19. század második felében egyre rosszabbá vált. Túlzott fogyasztásának tünetegyüttesét Dr. Valentin Magnan után abszintizmusnak nevezték, és egyre inkább elhatárolták a lényegében azonos tüneteket mutató krónikus alkoholizmustól, melyet azonban kevésbé tartottak súlyosnak. Ahogy az ital egyre jobban terjedt, úgy szaporodtak a részben, vagy teljesen mesterséges hamisítványok, melyek általában mérgezőek voltak és felelőssé tehetők az abszint betiltásáért. Ezek olyan sok változatban és olyan nagy mennyiségben kerültek a piacra, hogy a 20. század elején egyes kortárs kutatók nem voltak biztosak benne, készítenek-e még valódit. A tipikus olcsó „abszint” ipari alkoholból, ízesítőkből és mesterséges színezékekből állt.
1889-re az Európát elárasztó filoxéra miatt a francia bortermelés majdnem negyedére esett vissza a korábbihoz képest. Ekkor már folyt a francia (európai) szőlőfajták amerikai fajtákra (mint alanyokra) történő oltása, így védekezve a pusztító kártevővel szemben. (A filoxéra az európai szőlők gyökerét támadja meg – kipusztítva azokat –, míg az amerikaiaknál a levélen hoz létre gubacsokat, általában nem veszélyeztetve a növény életét). Az újjáéledő bortermelésnek komoly vetélytársat jelentett az időközben elterjedt, tömegesen és olcsón előállított abszint. Hozzátéve, hogy a készítéshez felhasznált alkohol a borok lepárlásából származik.
1875 és 1913 között a franciák abszintfogyasztása az ötvenszeresére nőtt. Ez idő alatt az összesített alkoholfogyasztás a 15-szörösére emelkedett, mely évi 60 liter tiszta szeszt jelentett fejenként. Ennek ellenére is elterjedt a meggyőződés, hogy nem az alkohol mennyisége jelenti a gondot, hanem minősége. Az abszint betiltását megelőzően a legtöbb fűszer- és gyógynövényekből készített italt – többek közt a vermutot, a gint és a különböző keserűlikőröket is – egészségkárosító hatással vádolták. Az abszint elleni hadjáratot olyan antialkoholista kezdeményezésnek tekinthetjük, amelyben nem akartak nyíltan szembeszállni a túlzott alkoholfogyasztással. Az ital ellenzői igyekeztek összemosni a valódi és a hamisított abszint fogalmát: érvelésükben a vegyszerek és az ipari alkohol okozta mérgezéseket is az abszint számlájára írták.1905-ben egy svájci alkoholista, Jean Lanfray meggyilkolta várandós feleségét és két gyermekét, majd magával is próbált végezni, mialatt (többek közt) abszint hatása alatt állt. Lanfray a két pohár (6 cl) abszinton kívül nagy mennyiségű egyéb alkoholt is ivott a gyilkosság előtt, ennek ellenére Dr. Albert Mahaim „az abszintőrület tipikus esetének” nyilvánította Lanfray viselkedését. Petíció indult az abszint betiltásáért, melyet 82 ezer svájci lakos írt alá: az abszintot Vaud kantonban hamarosan betiltották. 1908-ban rögzítették a teljes tilalmat Svájc szövetségi alkotmányában.1907-ben a francia kormány különadót vetett ki, mellyel az olcsó abszintokat próbálta eltüntetni a piacról, majd 1908-ban betiltották a 65%-nál kisebb alkoholtartalmú abszintokat, hogy ezzel még több, rossz minőségű hamisítványt vonjanak ki a forgalomból. 1912-ben az abszintot méregnek nyilvánították és a parlament elé terjesztették a tujontartalmú italok betiltását, ami azonban csak az első világháború kitörése után, 1915-ben történt meg.Az abszintot már 1898-ban betiltották a Kongói Szabadállamban, majd 1906-ban Belgiumban és Brazíliában. Hollandia 1909-ben tiltotta be, Svájc 1910-ben, az Amerikai Egyesült Államok pedig 1912-ben.Az abszint betiltása Franciaországban a pastis (és kisebb mértékben az ouzo) növekvő népszerűségéhez vezetett, mert bár ezekben nincs ürömfű, mindkettő ánizsos ital. A Pernod katalóniai (Spanyolország) Banus szeszfőzdében folytatta a termelést, ahol az abszint legális maradt, de a megcsappant kereslet miatt az 1960-as években leálltak a vele. Svájcban a tilalom illegalitásba taszította az abszintkészítést. A házi főzdék tovább működtek, főleg la Bleue abszintot készítve, melyet – mivel színtelen – könnyebb volt titkolni a hatóságok előtt. Egy val-de-travers-i interjúalany szerint még a 21. század elején is 60-80 illegális főzde működött ebben az abszint szülőföldjének tekintett kerületben. Sok ország, köztük Nagy-Britannia nem tiltotta be az abszintot, mert ott nem volt olyan népszerű, mint Európa többi részén.
Az Európai Unió bizonyos országaiban az abszint soha nem volt tiltott, ezért a Tanács – a közösségen belüli jogharmonizáció keretében – 1988. június 22-én irányelvben rögzítette, hogy melyik italtípus mennyi tujont tartalmazhat. A legnagyobb érték a bitterekre (gyomorkeserűk) vonatkozik, legfeljebb 35 mg/kg, így az egyes tagállamok abszintot tiltó törvényei fölöslegessé váltak. Ennek nyomán egyre több országban törölték el az abszint tilalmát. A törvények általában a méltatlanul hírhedt tujon mennyiségét szabályozzák, ám a korabeli változatokéhoz (0,5-48 mg/kg) hasonló, általában 10-35 mg/kg közötti szinten.
A fenti irányelvet felváltó rendelet értelmében az Európai Unióban ma csak az ürömfajokkal ízesített szeszes italok tartalmazhatnak 35 mg/kg tujont, míg más alkoholos italok legfeljebb 10 mg/kg-ot. A tagállamok ennek figyelembevételével szabályozhatják az abszint előállítását és forgalmazását. 2011–2013 között uniós tárgyalások folytak az abszint mint szeszesital-kategória bevezetéséről és szabályozásáról, ám az érdekelt felek nem tudtak megegyezni az ital definíciójáról.Franciaországban 1988-ban csak részben rehabilitálták az abszintot. Engedélyezték az abszint készítését, de az országon belül eladott palackokon tiltott maradt az absinthe elnevezés, és az édesköményolajban található fenkon mennyiségét 5 mg/kg-ban korlátozták. Franciaországban ezért az abszintok (és abszinthamisítványok) egyéb elnevezéssel – legtöbbször spiritueux aux plantes d'absinthe, azaz fehérürmös párlat néven – terjedtek el, a fenkon korlátozása miatt pedig egyes abszintokat nem lehetett Franciaországban árusítani. 2010 márciusában a francia kormány eltörölte a fenkonra vonatkozó korlátot, majd 2011. május 17-én újra engedélyezte az absinthe elnevezés használatát.Svájcban 2005. március 1-je óta legális az abszint. Az előállítására szigorú törvények vonatkoznak: a legális abszint áztatás és lepárlás útján készül, és színezése (ha van) csak természetes lehet. Ízében a kesernyés jelleg mellett felismerhető az ánizs és az édeskömény is, valamint víz hozzáadásakor az ital zavarossá válik.Az Amerikai Egyesült Államok 2007-ben engedélyezte az első abszintot 1912 óta. A TTB (Alcohol and Tobacco Tax and Trade Bureau – Alkohol- és dohánytermékek adó- és kereskedelmi hivatala) 2007-ig sikeresen akadályozta meg az abszint forgalmazását annak ellenére, hogy annak törvényi tilalma már a 20. században megszűnt. A ma forgalmazható abszintoknak „tujonmentesnek” kell lenniük, ami valójában 10 mg/kg tujonnál kevesebbet jelent, ez pedig a századfordulós abszintok esetén sem volt ritkaság. Az „Absinthe” szó nem szerepelhet önmagában a címkén márkanévként vagy az ital elnevezéseként. A címke és illusztrációi nem utalhatnak hallucinogén vagy tudatmódosító hatásokra.Brazíliában tiltott a 10 mg/kg-nál több tujont, vagy 55%-nál több alkoholt tartalmazó abszint.
Szerbiában tiltott a tujont, vagy 50%-nál több alkoholt tartalmazó abszint.Új-Zéland egyes részein a 21. században betiltották az abszintot, mert több fiatal is életveszélyes alkoholmérgezéssel került kórházba. Mindkét ismert esetben több pohár hígítatlan (az egyik esetben 89,9% alkoholtartalmú) abszintot ittak a fiatalok.Vanuatuban máig is érvényes az Új-Hebridák idején hozott 1915-ös tilalom. Az abszint és hasonló szeszes italok előállítása és kereskedelme egyaránt tilos.Az 1990-es évek máig is tartó hamisítványhulláma mellett megjelentek a minőségi, hagyományos abszintot készítő főzdék is, többek közt Svájc, Franciaország, Németország, Ausztria, Spanyolország, Hollandia, az Amerikai Egyesült Államok, sőt újabban Csehország területén is.Több mozgalom is alakult a minőségi abszint és a kulturált abszintfogyasztás elterjesztéséért, például a Wormwood Society és a Fée Verte Absinthe House, melyek internetes oldalai, és az azokon található kritikák (melyek közt a legtöbb abszint és a hamisítványok jelentős része is szerepel) segíthetnek az abszint ellentmondásos piacán kiigazodni.
Az abszintot a betiltás előtt népszerűsége és hagyományának hiánya miatt jellemezte a tömeges hamisítás, ma pedig ismeretlensége és mítoszai okolhatók ugyanezért. Tovább rontja a helyzetet, hogy az abszint név használatát sem az Amerikai Egyesült Államok, sem az Európai Unió nem köti semmilyen követelményhez. Svájcban azonban az abszinthamisítás illegális, az ottani törvények csak a hagyományos abszintot engedélyezik.Az 1990-es években egy brit importőr, a BBH Spirits tudomására jutott, hogy az Egyesült Királyságban az abszint soha nem volt tiltott, így árusítani kezdte a cseh Hill's Absinth-ot. Az ilyen és ehhez hasonló (nem kizárólag cseh) hamisítványok gyorsan elárasztották a piacokat, és sok helyütt ma is ezek jelentik az abszintot a köztudatban. Sokszor alkohol, víz, aromák és élelmiszerfesték felhasználásával készülnek. Növényi kivonatot egyáltalán nem, vagy csak 1–2 félét tartalmaznak, így – az alapvető összetevők hiányában – kevert abszintnak sem tekinthetők. Mindennek ellenére a termelők általában hagyományos, száz évnél régebbi recept alapján készülő, eredeti svájci-francia abszintnak állítják be őket, és gyakran említésre kerül „nagy tujontartalmuk” is. Hamisítványnak tekinthető az előbbiektől csak részben elhatárolódó, cseh abszintként ismert keserű szeszes ital is, hiszen annak ellenére, hogy előállítói általában a leghitelesebb hagyományos abszintnak nevezik, a (sokszor szinte elviselhetetlenül keserű) ital az eredeti abszinttól ízében és összetevőiben is végletesen különbözik.Spanyolországban a Pernod Fils áttelepülése miatt hagyománya van a valódi abszintnak, ennek ellenére a mai hamisítványok és kevert abszintok egy jelentős része is ott készül.Egyes előállítók csillagánizsos italokat címkéznek abszintként. Általában a csillagánizsalap (európai ánizs helyett), a likőrjelleg (hozzáadott cukor) vagy az ánizs, édeskömény, fehér üröm hiánya, és az ebből fakadó ízkülönbség miatt tekinthetők hamisítványnak. Ízüket – bár az abszintéra csak ánizsos jellegében hasonlít – sokszor kellemesnek tartják. Zöld színüket mesterséges színezék adja, ugyanis összetevőik és gyártásuk is a sárgás pastiséhoz áll közelebb.Független kritikusok véleménye szerint a magyar kereskedelemben abszintként árusított italok csak a legritkább esetben tekinthetők abszintnak. A legrosszabb minőségű hamisítványok gyakori jellemzői, hogy víz hozzáadásakor nem opálosodnak, nincs ánizsízük (vagy ellenkezőleg, csak ánizsízük van), határozottan keserűek vagy alkoholízűek, a szájban (illóolajok híján) selymes helyett száraz hatást keltenek, vagy eltérnek a hagyományos – zöld, színtelen vagy vörös – színezéstől.
A cseh absinth (cseh vagy bohém típusú abszint, ánizsmentes abszint, vagy egyszerűen absinth, mely eredetileg az ital német helyesírása) egy, az 1990-es években Csehországban megjelent – általában keserű – szeszes ital (bitter), melyet a komoly különbségek ellenére abszintként árusítanak.A tipikus cseh absinth csak két dologban hasonlít az eredeti italhoz: tartalmazza a fehér üröm kivonatát és nagy az alkoholtartalma. Ánizsból, édesköményből és az abszint más hagyományos összetevőiből keveset vagy semennyit sem tartalmaz. Az 1990-es években a csehabsinth-készítők vezették be a „cseh módszert”, amely a kockacukor meggyújtásával jár és gyakran – általában Magyarországon is – tévesen az abszint hagyományos előkészítésének hiszik.Marketingje legtöbbször az abszint körüli téves legendákon alapszik, és keserű íze is ezeknek felel meg. A bohém életstílust (mely a 19. században szorosan összefonódott az abszinttal) készítői gyakran önkényesen összekapcsolják Bohémiával, ezzel próbálva igazolni a cseh abszint hagyományát. A cseh absinth-ot gyakran korabeli francia művészekkel, festményekkel népszerűsítik, ugyanis Csehország területéről (Franciaországgal és Svájccal ellentétben) nem ismertek az abszintkultúrát őrző dokumentumok, tárgyi emlékek. Az „absinth” és a „cseh módszer” modern találmányok, melyeknek az abszinthoz és annak hagyományához nagyon kevés közük van. A köztudatban elterjedt „eredeti cseh abszint” legendája tehát téves: az 1990 előtti cseh absinth létezését semmiféle bizonyíték nem támasztja alá. A cseh absinth annyira lerontotta az absinth név hitelét, hogy több abszintfőzde is átállt saját nyelvének helyesírásáról az absinthe elnevezésre.Mivel az absinth a cseh abszinthamisítványok nem hivatalos gyűjtőneve (legtöbbször az italok címkéjén is ez a név szerepel), a márkák közt erős eltérések találhatók. A szakma általában fehér ürmös gyomorkeserűként jellemzi, de egyes márkák tujonmentessége az ürömkivonat teljes hiányára utal. Egy részüknél a kritikusok határozott – időnként túlzott – keserűségről számolnak be, amit a lepárlás nélküli fehér üröm okoz. Más változatokat szájvízhez hasonlítanak, mivel mentolra emlékeztető, de gyenge és jellegtelen ízüket elnyomja az alkohol.
Az absinthe kit általában olyan, internetes oldalakon rendelhető készlet, mellyel előállítói szerint hagyományos abszintot, valójában azonban nyers, keserű ízű gyógynövény-tinktúrát állíthatunk elő. Tujontartalma lényegesen nagyobb az abszinténál, és csak lepárlása után lehetne abszintnak nevezni.
Az ilyen termékek megjelenése visszavezethető az abszint rehabilitációja utáni, interneten megjelent receptekre, melyekkel hasonló, potenciálisan mérgező tinktúrák állíthatók elő. Hasonló, torz receptekre időnként egyéb források is utalnak.Az eredeti absinthe kitek utódjaként megjelentek azon – sokkal hitelesebb – változatok is, melyek növényi eszenciákból állnak, és a 19. században is ismert kevert abszint készíthető belőlük.
Jelenleg a legtöbb országban nincs törvényi meghatározása az abszintnak, míg más szeszes italoknak, mint például a pálinkának, a whiskynek, a brandynek általában igen. Az előállítókat így semmiféle szabályozás vagy elvárás nem korlátozza abban, hogy bármilyen italt „absinthe”, „absinth” és hasonló nevekkel lássanak el. A ma abszintnak tekintett italok készítői vagy lepárlással, vagy keveréssel készítik el a szeszt, bár ez utóbbi nem engedélyezett olyan országokban, ahol törvény szabályozza az abszintkészítést. Az abszint alkoholtartalma ma a hagyományosnál nagyobb is lehet: 83,2%-os (hígítatlan) párlat is ismert a modern abszintok között.
A párolt abszint a minőségi ginhez, illetve az ouzóhoz hasonlóan készül. A növényeket 75-85%-os alkoholba áztatják, általában 12-24 órán keresztül. Az így kapott, rendkívül durva és keserű ízekkel rendelkező ázatot vízzel hígítják, majd újra lepárolják; így születik meg az abszint összetett és karakteres ízvilága. Az üröm keserű ízét okozó abszintin legnagyobb része is hátra marad a lepárlóüstben.
Gyengébb minőség esetén további tiszta szeszt adnak a párlathoz. Az így kapott, 70-80% alkoholtartalmú folyadékot vagy tisztán palackozzák víz hozzáadásával (ezek a la Blanche vagy la Bleue abszintok), vagy beszínezik természetes, avagy mesterséges módon. A hagyományos abszintok színezésekor a párlat egy részébe újabb, e célra kiválasztott növényeket áztatnak egy különleges, fűtött berendezésben, majd a szűrés után az extraktumot visszakeverik a párlatba. A zöld színt ilyenkor a növényekben található klorofill okozza. Az eljáráshoz kisebb mennyiségű és enyhébb ízű füveket használnak, melyek a blanche-tól valamelyest eltérő ízvilágot eredményeznek, ezért a mesterségesen zöldre festett blanche megtévesztő lehet.
A természetes színezés alapvető fontosságú az érlelés szempontjából is, hiszen a klorofill kémiailag aktív marad. Az abszintot emiatt semleges tölgyfa- vagy acélhordókban érlelik, amik nem adnak át további ízanyagokat (mint például a whisky esetén), hanem oxidáció megy végbe. Az abszint tehát sok más párlattal ellentétben üvegben is érlelhető. A természetes színezésű abszintokat általában sötét üvegbe töltik, hiszen a klorofill fény általi lebomlása nem kívánatos. Sok modern abszintot egyáltalán nem érlelnek eladás előtt. A különlegesen sokáig érlelődött verte abszintok (például a tilalom előttről megmaradtak) színe általában rozsdabarna, a szaknyelvben feuille morte („száraz levél” franciául).
Sok modern abszint hideg keveréssel készül. Ezeket a szakmabeliek gyakran utánzatnak tartják, a svájci törvények pedig hamisítványnak. A 19. században is használt módszer szerint növénykivonatokat, aromákat és színezéket kevernek a tiszta alkoholhoz. Törvényi szabályozás híján ezek a termelők sokszor „párolt” abszintként tüntetik fel az italt, hiszen a felhasznált szesz valóban párlat. Sokszor nehezen különböztethetőek meg az egyszerű hamisítványoktól, melyek semmilyen növényi kivonatot nem tartalmaznak, vagy valamelyik fő összetevő kivonata hiányzik belőlük.
A felhasznált finomszesz bármilyen mezőgazdasági alapanyagból készülhet, de a minőségi abszinthoz finomított bor- vagy gabonapárlatot használnak.A párlat minimális hozzávalói a fehér ürömfű (Artemisia absinthium) levelei és virágai, és az ánizs (Pimpinella anisum) valamint a római édeskömény (Foeniculum vulgare var. dulce) termése, melyeket együtt gyakran „szentháromságnak” neveznek. Egyes korabeli receptek alapján az édeskömény nem tekinthető kötelezőnek, de jellemzően csak az olcsó, ordinaire abszintoknál mellőzték. Sok más összetevő is felhasználásra kerülhet, például orvosi angyalgyökér (Angelica archangelica), izsóp (Hyssopus officinalis), citromfű (Melissa officinalis), csillagánizs (Illicium verum), koriandertermés (coriandri fructus), veronikafű (Veronica officinalis), borsmenta (Mentha × piperita), bárányüröm (Artemisia pontica).
A színezéshez elsősorban bárányürmöt és izsópot használnak, de jellemző mellettük a citromfű és a borsmenta is. Kisebb alkoholtartalmú abszintnál használatos az őrölt édesgyökér (Glycyrrhiza radix), amely kerekíti az ízt és segíti az abszint letisztulását.Az abszint ízét nagyban befolyásolja a növények minősége és feldolgozása. A rómaitól eltérő változatú édeskömény kellemetlen, kámforos ízt ad az abszintnak. Manapság szintén előfordul – tévedésből, vagy azért, hogy az ital megfeleljen egyes téves mítoszoknak –, hogy fehér ürmöt használnak színezésnél, ami keserű mellékízt eredményez. A minőségi abszintok előállítói fontosnak tartják a növények származási helyét is. A gyógyfüvek szárait általában eltávolítják áztatás előtt.
A korabeli abszintnak hivatalosan nem voltak típusai, de az akkori kézikönyvek általában öt kategóriát különböztettek meg: Absinthe ordinaire, Absinthe demi-fine, Absinthe fine és Absinthe Suisse. Ezek a kategóriák egyre nagyobb alkoholtartalmat és jobb minőséget jelöltek. A Suisse (svájci) nem az előállítás helyére, hanem kiváló minőségére utal. Másféle besorolást általában nem alkalmaztak, mivel a kereskedelemben elsöprő többségben volt a verte (zöld) változat. Számon tartották még az Absinthe des essences-t is (ami megfelel a mai kevert abszintnak), de sokszor ezt is az előbbi kategóriák valamelyikébe sorolták.
A Verte (franciául „zöld”) abszint blanche-ból készül: egy második áztatástól a párlat peridotzöld színt és általában finoman kesernyés ízt kap. A 19. században ez a változat volt a legelterjedtebb, olyannyira, hogy a francia kézikönyvek a blanche-ot félkész abszintnak tekintették.
A Blanche (franciául: fehér), (Svájcban) la Bleue (franciául: kék, a hígításkor megjelenő kékes árnyalatok után) abszint lepárlás és hígítás után színezés nélkül kerül a palackba. Az ital betiltása előtt is ismert volt a színezetlen abszint, de feltűnésmentes színe miatt a tilalom idején vált elterjedtté. A Blanche-ot és a la Bleue-t időnként külön kategóriának tekintik, mert utóbbi főleg a val-de-travers-i illegális hagyományt követi. Emiatt a Svájcban készített fehér abszintok egy részét is Blanche-nak címkézik. A Brut (franciául: nyers) kifejezés olyan erősre főzött, modern Blanche-okat jelöl, melyeket minimális mértékben, vagy egyáltalán nem hígítanak palackozás előtt, és jellemzően 80-83% alkoholtartalmúak.A Rouge (franciául: piros) vagy Rose abszint készítésekor a párlatot hibiszkuszvirággal festik vörösre. Ritka típus; jelenleg egyetlen történelmi rouge márkáról tudunk.Az Absenta (spanyolul „abszint”) Spanyolországban készített abszint, mely főleg a Pernod Fils betiltás utáni, tarragonai (Katalónia, Spanyolország) üzemének köszönheti hagyományát, bár az elnevezést nem csak hagyományos márkák használják.A Clandestine (franciául „illegális”) a házilag, illegalitásban párolt abszint neve. Gyakran színezetlen. A német házi főzdékben Hausgemacht-ként (németül: „házi készítésű”) ismert. Nem összetévesztendő sem a Clandestine márkával, sem az Absinthe kitként ismert termékekkel. Általában kis mennyiségben, saját használatra készítik a tapasztalt szeszfőzők, saját ízlésük szerint összeállítva a receptet. A házilag főzött abszint mennyisége nagyban emelkedett a betiltás alatt, mikor a kisebb vállalkozók illegalitásban folytatták az ital párlását, leginkább Svájcban. A rehabilitáció óta sok titkos főzde ismét legális működésbe kezdett, ők gyakran használják címkéiken a clandestine elnevezést. Egyes főzdék illegalitásban maradtak, a hatóságok véleménye szerint ennek okai az adók és az „illegális abszint” hírneve.
Az abszint csak szokatlanul nagy alkoholtartalommal tárolható, ezért közvetlenül fogyasztás előtt szokás felhígítani. Ennek hagyományos módja (az úgynevezett „francia módszer”) a következő: egy pohárba 3–4 cl abszintot töltenek, ráhelyeznek egy e célra tervezett lyukacsos kanalat (abszintkanalat), majd erre egy vagy két darab kockacukrot. Jéghideg vizet töltenek minél lassabban a cukron keresztül az abszintba, ezzel lehetőleg az összes cukrot lemosva a kanálról. A folyamat nemcsak az alkoholtartalom csökkentése és a louche-hatás okozta színváltozás miatt érdekes, hanem kibontakoznak tőle olyan ízek, melyeket eredetileg elnyom például az ánizs. Az ideálisnak tartott 11-12%-os alkoholtartalom 1 egység abszint és 3–6 egység víz elegyével érhető el abszinttól függően, illetve egy kis tapasztalattal felismerhető a louche teljességéről. A cukor elhagyható a rituáléból: a 19–20. század fordulóján még divatos luxuscikk volt, a közízlés az édesített italoknak kedvezett. A mai absintheur-ök közt megoszlanak a vélemények, de elmondható, hogy a legtöbb abszintot érdemes cukorral és nélküle is kipróbálni.
Eredetileg a pincér egy üvegnyi jeges vizet és cukrot szolgált fel az abszint mellé, hogy a vendég saját ízlése szerint készítse el. A növekvő népszerűség miatt elterjedt az abszintcsap, mely egy állványra szerelt tartály jeges vízzel töltve és több kis csappal felszerelve; ez tette lehetővé a víz rituális, lassú csepegtetését. Megjelentek a vizes- és borospoharakból kialakult abszintpoharak is, melyek közös jellemzője, hogy formájukkal vagy valamilyen jelzéssel mutatják a pohárba töltendő abszint mennyiségét.Az abszint több tucat koktél összetevője. Ilyen például a korabeli Sazerac, a Bunny Hug, a Death in the Afternoon, vagy a modern The Governor's.A „cseh módszer” vagy a „bohém módszer” az 1990-es években került bevezetésre a cseh absinthok marketingjéhez, mivel azok általában – illóolajok híján – nem opálosodnak hígításkor. Egy kanálra egy vagy két darab kockacukrot tesznek, a pohár fölé tartják, és leöntik abszinttal. Miután a cukor felszívta a szeszt, meggyújtják, és hagyják enyhén karamellizálódni. Ezután leöntik a cukrot vízzel, és elkeverik. Elterjedt egy olyan változata is, melyben az italt is meggyújtják, majd megvárják, míg kialszik, és az így lecsökkent alkoholtartalom miatt nem adnak hozzá vizet.Gyakran tévesen a „cseh módszert” tekintik hagyományosnak. Ennek okai közt szerepel egyes márkák megtévesztő marketingje és a módszer szerepeltetése kosztümös filmekben.A hagyományos abszintok fogyasztói ezt a módszert elítélik, véleményük szerint ugyanis a valódi abszint ízét teljesen tönkreteszi. Az ötlet valószínűleg a Café Royale elkészítéséből ered: a kávéhoz brandyt kevertek, majd a vele átáztatott cukrot meggyújtották a csésze fölött, mielőtt beleejtették volna. Egy erről készült, 1887-es festményről később tévesen úgy hitték, abszintot ivó párt ábrázol, habár a kávéscsészék jól láthatóak.
A rendszeres abszintfogyasztást a 19. század második felétől kezdve sok orvos elmebetegség, epilepszia és tuberkulózis okozójának tekintette. Az abszintizmusnak nevezett – valójában azonban a krónikus alkoholizmussal teljesen azonos – elmebaj tünetei közül a hallucinációk által kísért rohamokat tartották a legjellemzőbbnek, ezért a modern köztudatban az abszint tévesen hallucinogénként maradt fenn.
Dr. Valentin Magnan készített tanulmányt elsőként a krónikus abszintfogyasztás tüneteiről, ezzel elkülönítve őket a már korábban is vizsgált krónikus alkoholizmustól. Az abszintizmus különleges tüneteit abban látta, hogy a beteg előjel nélkül is delíriumba esik, előfordultak epilepsziaszerű rohamok, 1–2 perces vertigo, valamint a delírium alatti hallucinációk is erősebbek. Magnan a fehér ürmöt tette felelőssé a tünetekért, bizonyítékként pedig a tiszta ürömkivonattal súlyosan túladagolt tengerimalacok görcsrohamait mutatta fel.Az Egyesült Királyságban, ahol a 18. század első felében a gin és hamisítványai a francia abszinthelyzethez hasonló társadalmi katasztrófát okoztak, súlyos kritikával illették Magnan elméletét. A Lancet brit orvosi szaklapban megjelenő cikkek rámutattak, hogy a Magnan által „felfedezett” tünetek egyéb alkoholt fogyasztóknál is megjelennek, az állatkísérleteivel állított párhuzam pedig önkényes, mert abszint helyett tiszta ürömkivonattal kísérletezik, és a hosszútávú abszintfogyasztás hatásait egyszeri túladagolásban elpusztuló állatokon véli megtalálni. Nem vették komolyan az ürmöt ért vádat azért sem, mert a Franciaországban abszintként árult italok gyakran nem tartalmaztak fehér ürmöt, mérgező vegyi adalékokat viszont annál inkább.Magnant követően többen is kísérleteket végeztek az abszint más növényi összetevőjével. Kiderült, hogy a tiszta illóolajok mind könnyen túladagolhatóak, ez pedig megosztotta a véleményeket. Egyes kutatók továbbra is az ürmöt okolták, mások az ánizst, megint mások az összes gyógynövényt egyszerre. A századforduló egyik legelfogadottabb elmélete minden összetevőt ártalmasnak tartott, de köztük az ürmöt a legveszélyesebbnek. Dr. Eugene Ledoux az abszint növényi összetevőit tette felelőssé az országban terjedő elmebajokért, epilepsziáért és tuberkulózisért, bár napi egy pohár abszintot ő sem tartott veszélyesnek. A Lancet csak a tilalom után, 1930-ban fordult az abszint ellen, mely bár legális maradt az Egyesült Királyságban, a külföldi termelés fokozatos leállásával eltűnt.
A korabeli szakvélemények ellentmondásai, valamint az abszint eltűnése különböző legendáknak engedtek teret. 1973-ban Adam Gottlieb Legal Highs című, legális pszichoaktív szerekkel foglalkozó könyvében azt állította, hogy a Pernod likőrhöz fehérüröm-kivonatot keverve abszintot kapunk. A tudomány ismét a tujon felé fordult; 1975-ben a Nature magazin a tujont a THC-hez hasonlította, ami a marihuána fő hatóanyaga. Hasonló molekulaszerkezetük miatt arra a téves következtetésre jutott, hogy hatásuk is hasonlít, kísérleteket viszont nem végzett.Wilfred N. Arnold egy 1992-es tanulmányban azt állította, hogy a korabeli abszint tujontartalma a felhasznált üröm mennyisége alapján 260 mg/kg lehetett, ám kísérleteket szintén nem végzett. Az elmélet többszörös cáfolata ellenére ezt a számot ma is gyakran idézik.A 20. századi tanulmányok közös vonása volt, hogy a korabeli elméleteket nem vonták kétségbe. Az abszint 1988-as európai uniós rehabilitációja után a készítők éveken át nem próbálták ki az eredeti recepteket, mert magától értetődőnek számított, hogy az így készült abszint túl sok tujont tartalmazna.Az abszintizmus elméletének felszínes ismerete képzi az alapját annak a modern tévhitnek, hogy az abszintban lévő tujonnak közvetlen hallucinogén hatása lenne. Az abszint ellenzői csak az ital okozta elmebaj esetén beszéltek hallucinációkról; a fehér ürmöt méregnek tekintették, a többi összetevőt pedig legfeljebb kábító hatásúnak.
Ma már tudvalevő, hogy a tujon hatása nem hasonlít a THC-ére és hallucinációkat sem okoz. A tujon GABA-antagonista, és bár nagy adagokban izomrángásokat és görcsöket okozhat, semmi sem bizonyítja, hogy hallucinogén is lenne. Nagyobb adagokban egyaránt káros a májra és az idegrendszerre, azonban az abszintban lévő tujonmennyiség toxikus hatásai teljesen eltörpülnek az alkoholé mellett, akár a túladagolás lehetőségét, akár az idegrendszer leépülését tekintjük. A Rutgers Egyetem kutatásai szerint 1-2 liter abszint tujontartalma – egyetlen pohár alkoholos italban elfogyasztva – a koncentrációs képességek statisztikailag kimutatható, rövid távú romlását okozza a tujonmentes vagy kis tujontartalmú italhoz képest. A 22 résztvevőből 19 nem tudta megkülönböztetni a három ital hatását.A korabeli abszintok tujontartalma a közelmúltig ismeretlen volt, egy párlat tujontartalmát ugyanis csak a gázkromatográfia-tömegspektroszkópia módszerével lehet megbízhatóan mérni. Hat, egymástól független, kísérletekkel alátámasztott tanulmány is rámutat, hogy a korabeli receptek alapján készített abszintok és a századfordulóról megmaradt, lepecsételt palackok egyaránt veszélytelen mennyiségű tujont tartalmaznak. Egy 2008-ban végzet vizsgálat alkalmával 13 üveg 1895–1914 között készült abszintot vizsgáltak meg, ezek tujontartalma 0,5-48,3 mg/kg közt változott. A minták többsége megfelelt az EU 35 mg/kg-os maximumának. Egy újabb kutatás kizárta azt is, hogy az eltelt száz év alatt a palackokban a tujon lebomlott volna.A korabeli „abszintizmus" tüneteit nem lehet egyértelműen megkülönböztetni a krónikus alkoholizmustól, és amennyiben súlyosságuk valóban különbözött, azt az abszint gyakori hamisításához felhasznált rossz minőségű alkohol és mérgező vegyszerek okozhatták. Megjegyzendő azonban, hogy az abszint egyéb anyagokat is tartalmaz, és kevés jó tanulmány született eddig a hosszú távú abszintfogyasztás lehetséges hatásairól.
Mindezek ellenére még nem sikerült meggyőző eredményre jutni azzal kapcsolatban, hogy az abszintnak (az alkoholt leszámítva) van-e hatása az emberi elmére. Az abszint egyesek szerint megnyitja az elmét; a fogyasztók legtöbbször az ittasság egy „tisztult” formájáról számolnak be – egyfajta „józan részegségről”. Egyes korabeli civil beszámolók arra utalnak, hogy a több órás, de mértéktartó abszintfogyasztás – főleg, ha rendszeresen művelik – különös világszemléletet, vagy legalábbis hangulatot okoz, mely különbözik az egyszerű részegségtől. Aleister Crowley szerint „tűrj, amíg a dolgok a szemed láttára változnak meg észrevétlenül, mialatt velük együtt változol; mígnem olyanná leszel mint az istenek, felismered a jót és a gonoszt, és hogy ez a kettő valójában egy”. Az egyik leghíresebb, Oscar Wilde-nak tulajdonított, de valójában ismerőse által – és Wilde halála után 30 évvel – lejegyzett idézet hasonló hatásra utal. Az első három mondat után (melyeket a médiában gyakran kiragadnak) Wilde arról beszél, hogy az abszintivás megszabadít az előítéletektől és a berögzült képzettársításoktól, de közben nem tompítja le az elmét.Ted Breaux kémikus, történész és abszintfőző állítása szerint az ilyen élményeket az okozhatja, hogy az ital egyes növényi összetevői stimulánsként viselkednek, míg mások nyugtatóként, összességében éber állapotot keltve a fogyasztóban. A visszafogott abszintfogyasztás hosszú távú hatásai ismeretlenek, bár a felhasznált gyógynövények közül több fájdalomcsillapító és antiparazita hatással bír.Egyes feltételezések szerint az abszint egyfajta „speedball”-kombinációként működik – mint például a brandys kávé – ahol a tujon az élénkítő, és az alkohol a nyugtató összetevő. Más vélemények szerint az abszintban lévő kevés tujonnak semmilyen köze nincsen az említett hatásokhoz: ha egyáltalán léteznek, feltételezhető, hogy más anyagok, pl. a fenkon (édeskömény), pinokamfon (izsópfű) és az anetol (ánizs) okozzák, mivel laboratóriumi állatokat túladagolva ezek is epilepszia-szerű rángásokat eredményeztek. Habár bizonyos körökben az abszintok erejét ma is tujontartalomban mérik (az őket megcélzó termelők ezért olykor fel is tüntetik azt a címkéken), a tujon főként tudományos tévedéseknek köszönheti népszerűségét.
Az abszint újbóli elterjedését újságcikkek sora kísérte, melyek előszeretettel foglalkoztak az abszint állítólagos hallucinogén és egyéb hatásaival, Vincent van Gogh állítólag abszint okozta öncsonkításával, az ital sok országra érvényes tilalmával és a bonyolult fogyasztási rituálékkal. Több film is ezt a narkotikus abszintképet támogatta, például Bram Stoker Drakulájának 1992-es feldolgozása, vagy A pokolból. Az általuk terjesztett tévhitek máig is meghatározóak a köztudatban, de emellett jelentősen hozzájárultak az abszint iránti kereslet növekedéséhez is, ami arra vezette a különböző országok importőreit és szeszfőzőit, hogy az abszintot sújtó tilalmak felülvizsgálatát kezdeményezzék.
Azt a modern tévhitet, mely az abszintot közvetlen hallucinogén hatással ruházza fel, az abszintizmus félreértelmezése mellett gyakran Oscar Wilde-nak tulajdonított idézetekkel támasztják alá a médiában. Wilde valóban kedvelte az abszintot, azonban a két ismert idézetet ismerősei adták ki könyveikben, 30 és 49 évvel Wilde halála után. Szintén megjegyzendő, hogy az idézetek csak a környezetükből kiragadva utalnak hallucinogén hatásra, valamint egyikük hibás fordításban terjedt el a magyar weben.Az abszintként árult italok marketingjében ma is előforduló fogás az ital „tudattágító”, „hallucinogén” vagy „vágyserkentő” hatására, netán „jelentős tujontartalmára” hivatkozni, ami garancia a rossz minőségű abszintra, illetve hamisítványra. A szakmában legnagyobb névnek számító Pernod Fils utódja, a magát Magyarországon is képviseltető Pernod Ricard is piacra dobta új „abszintját” (Pernod aux extraits de plantes d'absinthe), mely azonban független kritikusok szerint sokkal inkább a mai Pernod liqueur d'anis (ánizslikőr) ürömolajas változata, és ízvilága csak ánizsos jellegében hasonlít az abszintéra.A magyar köztudatban elterjedt tévhit, hogy a modern abszintok, vagy legalábbis jelentős részük fekete ürömből készül annak kis tujontartalma miatt. Bár a Magyarországon kapható „abszintok” címkéjére az importőrök is gyakran nyomtatnak fekete ürmöt, a külföldi cikkek és tanulmányok, valamint az italok eredeti címkéi semmi ehhez hasonlót nem említenek. Több „fekete ürmösként” ismert abszintról is tudvalevő továbbá, hogy fehér üröm kivonatával készül. A tévedés oka lehet, hogy az abszint pótlására kitalált pastist alkalmanként fekete ürömmel is ízesítik.Az abszint rehabilitációja a köztudatban máig sem ment végbe, Magyarországon pedig különösen elterjedtek az ital elterjedését akadályozó tévhitek és az abszinthamisítványok. A magyar online magazinok legtöbbször azt állítják, hogy a hagyományos abszint mérgező, hallucinogén és keserű ízű. A magyar webáruházak a növényi összetevőkben szegény hamisítványokat – melyek az abszintra alig, vagy egyáltalán nem hasonlítanak – új, biztonságos változatként, vagy hagyományos abszintként mutatják be. Az utóbbi évtizedben megjelent valódi, jó minőségű abszintokról, melyek eredeti receptek alapján és hagyományos eljárással készülnek, a magyar nyelvű cikkek általában nem ejtenek szót. Ezek a márkák a magyar webshopok kínálatában is csak a legritkább esetben találhatók meg, sőt, egyes üzletek tagadják a mai suisse minőségű abszint létezését.
Padosch, Stephan A.; Lachenmeier, Dirk; Kröner, Lars U.: "Absinthism: a fictitious 19th century syndrome with present impact" (angol nyelven). Substance Abuse Treatment, Prevention, and Policy a "The Iowa Consortium" támogatásával, 2006 (Hozzáférés: 2010. október 25.)
Taras Grescoe. The Devil’s Picnic – A Tour of everything the governments of the world don’t want you to try. London: Pan Macmillan (2006). ISBN 0-330-43151-X 
Barnaby Conrad. Absinthe – History in a Bottle. Chronicle books (1988). ISBN 0-8118-1650-8 
The LANCET on ABSINTHE 1868 - 1930. The Lancet ; Oxigénée, 2004. (Hozzáférés: 2010. október 16.)
Ez a szócikk részben vagy egészben  az   Absinthe című angol Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.
Ez a szócikk részben vagy egészben  az   Absinth című német Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.
Magyar Abszint Társaság (magyar nyelven). abszint.com. (Hozzáférés: 2011. október 29.)
Wormwood Society (angol nyelven). wormwoodsociety.org. (Hozzáférés: 2010. október 14.)
Az abszint virtuális múzeuma (francia nyelven). Oxygenee Ltd. (Hozzáférés: 2010. november 15.)
Az abszint virtuális múzeuma (angol nyelven). absinthemuseum. (Hozzáférés: 2011. október 29.)
Pálffy Lajos: Ecset, abszint, fülcimpa, pisztolygolyó – 120 éve halt meg Van Gogh. Gondolat-Kanadai Magyar Magazin, 2010. július 31. (Hozzáférés: 2010. október 14.)
Tóth Adrienn: A félreértett ital. vinoport.hu, 2011. szeptember 15. (Hozzáférés: 2011. október 29.)
Émile Zola: L'Assommoir (francia nyelven). Wikiforrás. (Hozzáférés: 2010. október 16.)
Émile Zola. Patkányfogó (magyar nyelven). Magyar Elektronikus Könyvtár. Hozzáférés ideje: 2010. október 16. 
Bakcsi Botond: Paródia és patafizika. XVII. ÉVFOLYAM (464.) SZÁM. Helikon Irodalmi Folyóirat. (Hozzáférés: 2010. október 14.)
