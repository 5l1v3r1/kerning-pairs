
Nick Menza (München, 1964. július 23. – Los Angeles, 2016. május 21.) amerikai dobos, aki leginkább a Megadeth amerikai thrash metal együttes úgynevezett klasszikus felállásának dobosaként ismert. 1989-től 1998-ig, valamint 2004-ben volt a Megadeth dobosa, és a zenekar négy stúdióalbumán, az 1990-es Rust in Peace, az 1992-es Countdown to Extinction, az 1994-es Youthanasia és az 1997-es Cryptic Writings című nagylemezeken működött közre.
2016. május 21-én zenekarával, az OHM-mel koncertezett Los Angeles Studio City nevű városrészében, amikor szívelégtelenség következtében a színpadon összeesett és meghalt.
Nick Menza (angol nyelven). Encyclopaedia Metallum. metal-archives.com. (Hozzáférés: 2016. május 22.)
Nigâr Hanım (oszmán-török írással: نگار خانم, Isztambul, 1856 – Isztambul, 1918. április 1.) oszmán török költőnő, a modern, nyugati stílus nőies hangvételű úttörője. A Tanzimat utáni török költészet jelentős alakja, szülővárosában utcát is elneveztek róla.
Nigâr Isztambulban született, egy magyar származású oszmán nemesember, Macar Osman pasa lányaként. Édesapja született Farkas Adolf az 1848–49-es forradalom és szabadságharc résztvevője, aki emigráns magyarként Törökországban kezdett új életet és az isztambuli katonai akadémia tanáraként dolgozott. Lánya széles körű oktatásban részesült, először a kadıköyi francia iskolába járt, majd otthon tanult tovább, magántanároktól. Nyolc nyelven beszélt, már fiatalon tudott zongorázni. Tizennégy évesen férjhez ment, de házassága boldogtalan volt és pár év után elvált.
Korai verseire a hagyományos dívánköltészet jellemző, később azonban Recaizade Mahmut Ekrem és mások hatására modernebb stílust képviselt, melyre hatással volt a korszak nyugati költészete. Jól ismerte a keleti és nyugati kultúrákat is, beszélt franciául, görögül, arabul és németül.
Efsus című könyve az első, nyugati stílusban írt verseskötet volt női szerzőtől. Mihrî Hatunhoz hasonlóan – valószínűleg az őt követő első női szerzőként – nem titkolja nemét; stílusa, témaválasztása és előadásmódja kifejezetten nőies érzékenységgel bír. A versek mellett prózát is írt és fordítóként is működött. A korabeli előkelő társaság közismert és fontos alakjának számított. Teadélutánokat tartott, ahol a kor jeles értelmiségei megfordultak és a magyarok is szívesen látott vendégek voltak, például a turkológus és nyelvtudós Kúnos Ignác is megfordult itt, aki meséket jegyzett fel későbbi gyűjteményébe.Költői karrierje mellett életstílusa, társaságkedvelő személyisége és öltözködése is nagy hatást tett a társadalomra és a nőkről alkotott korabeli képre. Bár feministának nem nevezhető, a nők jogairól alkotott véleményével megelőzte korát. Emberi jogi munkásságát a Jótékonyság-renddel (Şefkat Nişanı) ismerték el.Élete utolsó éveit egyre növekvő elszigeteltségben, nagy fájdalmak közepette töltötte. 1918-ban hunyt el Isztambulban.
Cosman, Carol, and Joan Keefe, and Kathleen Weaver, The Penguin Book of Women Poets, Allen Lane London 1978
A Nike, Inc. (IPA: [ˈnaɪki]) vagy röviden Nike a világ első számú edzőcipő-, sportruházat- és sportszergyártója. Az amerikai székhelyű vállalatot Nikéről, a győzelem görög istennőjéről nevezték el. Termékeit a Nike, Cortez, Nike Golf, Nike Pro, Air Jordan, Team Starter, valamint leányai (Nike Bauer, Cole Haan, Hurley International és Converse) márkanevei alatt forgalmazza. Az alapító Phil Knight. Üzlettársa és korábbi edzője Bill Bowerman, a konyhájában, egy gofrisütő segítségével készítette első cipőit tanítványainak. Rájött arra, hogy ha könnyebb a cipő talpa, akkor a futók jobb teljesítményt tudnak elérni. Steve „Pre” Prefontaine hosszútávfutó volt az edző egyik tanítványa.
A cég egyik első alkalmazottja, Jeff Johnson egy éjjel Nikével álmodott (aki a győzelem görög istennője), ezért ezt a nevet javasolta a gyorsan fejlődő cég számára. Phillip Knight, a cég társalapítója és elnöke ugyan a Dimension 6 nevet ajánlotta, de Johnson ötlete győzött. Ezt követően Knight 1971-ben megkérte egyik volt diákját, Carolyne Davidsont, hogy tervezze meg a logót, ami a futócipők oldalán is elhelyezhető. Ekkor született meg a Nike „pipa”, ami Niké szárnyát szimbolizálja. Knight 35 dollárt fizetett a tervekért. Tizenkét év múlva a Nike cég egy gyémántgyűrűt adományozott Carolyne Davidsonnak, rajta az általa tervezett logóval, valamint ismeretlen számú részvényeket is.
A Nike marketing stratégiájában nem is annyira a termék a lényeg, hanem a sport szellemiségét próbálják a maguk elképzelései szerint alakítani. Ebben a küzdelemben a Nike számára a hivatalos sport is versenytárssá válik, „A Nike szerint a hivatalos sportklubok, szervezetek és bizottságok eltiporják a sport szellemiségét – azt a szellemiséget, amelyet igazán csak a Nike testesít meg.” Stratégiájuk egyik eleme: „Állítsd szembe a tiszta Nike sportot és a szupersztárok csapatát a szabályközpontú sportvilággal.” A laza sportos kinézet kialakításához fontos terep a szegények, az amerikai fekete kultúra vizsgálata, ezért az új termékeiket először New York, Philadelphia vagy Chicago gettóiban lakó fiataloknak mutatják meg és kérdezik ki véleményüket. Emellett a cég felvesz olyan lazaságban elöljáró fiatalokat, akik véleményét erőteljesen figyelembe veszik a tervezőik. Az Egyesült Államok több mint 800 általános iskolai osztályában terveztettek játékosan cipőket a diákokkal, hogy a gyerekek ilyen módon is velük foglalkozzanak.

Niki Lauda, teljes nevén Andreas Nikolaus Lauda (Bécs, 1949. február 22. – Zürich, 2019. május 20.) osztrák autóversenyző, háromszoros (1975, 1977, 1984) Formula–1-es világbajnok pilóta. Az egyetlen a sportág történetében, aki a két legsikeresebb csapat, a Ferrari és a McLaren színeiben is csúcsra ért a királykategóriában. Visszavonulása után két légivállalatot alapított (Lauda Air, Niki). A Bombardier Business repülőgépgyártó nagykövete. Üzletemberként tért vissza a Formula–1-be, előbb a Ferrari majd a Jaguar tanácsadójaként tevékenykedett, utóbbi csapatnak két évig csapatmenedzsere is volt. Haláláig a Mercedes 10%-os résztulajdonosa és ügyvezető elnöke, valamint a német RTL televízió szakkommentátora volt.Lauda 1976-ban a Nürburgringen rendezett német nagydíjon egy ütközés során életveszélyes égési sérüléseket szenvedett, és nagy mennyiségű mérgező gázt lélegzett be, miután Ferrarija lángra kapott. Túlélte a balesetet és hatalmas akaraterővel visszatért a pályára, a hat héttel később megrendezett olasz nagydíjon újra autóba ült.
Niki Lauda Bécsben született 1949. február 22-én egy gazdag családban. Apai nagyapja a bécsi származású üzletember, Hans Lauda. Szülei helytelenítése ellenére autóversenyző lett. Egy, a British Motor Corporation által tervezett Minivel versenyzett először a Formula Vee elnevezésű Közép-európai versenysorozatban, de versenyzett privát nevezésű Porsche és Chevron sportkocsikkal is. Első versenye egy Bad Mühllackenben, 1968. április 15-én megrendezett hegyi verseny volt egy Mini Cooper S 1300-zal, és második lett a csoportjában. 1969-ben a Formula–V-ben egy az Ersten Österreichischen Sparkasse (Első Osztrák Takarékpénztár) által szponzorált Karlmann-nal indult. Ebben a kategóriában magyarországi futamokon is indult.
Családjával folyamatos viszályok jellemezték viszonyát, ezért minden kapcsolatot, illetve anyagi támogatást megtagadtak tőle. 1971-ben karrierje megtorpant a pénzügyi nehézségek miatt, így újra banki segítséghez fordult, ezúttal 30000 fontos hitelt vett fel és ebből vásárolt helyet magának a Formula–2-ben induló March csapatnál. A következő évben lehetőséget kapott a Formula–1-ben is és felváltva indult a két sorozatban. Hazájában állhatott először rajthoz az 1971-es osztrák nagydíjon, ahol utolsó előttinek kvalifikálta magát az időmérő edzésen, és hamarosan feladni kényszerült a versenyt. A szezon katasztrofálisan sikerült, nem szerzett pontot, és csak a 23. helyen végzett a pontversenyben, Lauda így újabb banki hitelhez folyamodott és helyet vásárolt a BRM istállónál. 1973-ban egy BMW Coupéval megnyerte a nürburgringi 24 órás versenyt, amikor pedig a belga nagydíjon az ötödik helyen végzett, és megszerezte első két pontját, Louis Stanley csapatfőnök fizetést ajánlott neki. 1974-ben eljött az igazi áttörés, amikor Lauda rendszeresen megverte tapasztaltabb csapattársát, Clay Regazzonit. Ez év végén Enzo Ferrari megkérdezte a svájcit, mit gondol fiatal csapattársáról, Regazzoni pedig elismerően beszélt Laudáról, aki így csatlakozhatott a Ferrarihoz.
Mégsem kapott elég pénzt, de Luca Cordero di Montezemolo, a Ferrari fiatal csapatfőnöke ajánlatát elfogadva megkezdte a válságban szenvedő olasz csapat felvirágoztatását. Lauda mind autóversenyzői, mind pedig műszaki téren is nagy hasznára vált a csapatnak, logikát és fegyelmet vitt az autók tervezésébe, önálló javaslatokat tett a fejlesztésekre és a tesztelésre, valamint nagyon ügyesen dolgozta ki a versenytaktikát. Első Ferraris versenyén, az argentin nagydíjon a második helyen végzett. Három futammal később, a spanyol nagydíjon megszerezte pályafutása első győzelmét, ami egyben az olasz csapat első gőzelme is volt 1972 óta. A Jaramában rendezett futamon pole-pozícióból indult és a verseny leggyorsabb körét futva, több mint fél perccel végzett csapattársa, Clay Regazzoni előtt. A Ferrarinál töltött első évében ugyan kilencszer szerezte meg az első rajtkockát, de az autó megbízhatatlansága és saját rutintalansága miatt már csak egy futamon tudott nyerni Hollandiában. A bajnokságban 38 ponttal a negyedik helyezést érte el.
Az 1978-as idényre a Bernie Ecclestone vezette Brabham csapathoz szerződött. Lauda sokat szenvedett a gyenge Alfa Romeo-motorral, de így is két futamgyőzelmet, három második és két harmadik helyezést szerzett, a többi futamon viszont kiesett. A világbajnoki pontversenyben a negyedik lett. A korszak egyik emlékezetes technikai építése a Fan Car volt, amely a porszívó alapelvére építve növelte az autó tapadását, mivel vákuumot képzett az autó alatt, és a földre szívta a kocsit. Ezzel az autóval nyerte meg Lauda a svéd nagydíjat, a négykerekű utolsó versenyén, ugyanis sokan fellázadtak, mivel a kocsi hátulra kifújta a levegőt, és előfordult, hogy a földről felszívott köveket a mögötte haladóra szórta.
1979-ben szerződése meghosszabbításával kapcsolatban élvezetes csatát vívott Ecclestone-nal, aki kétmillió dollárt akasztott le róla (a felét a csapat főszponzora, a Parmalat fizette), de Lauda nem szerepelt eredményesen. Ugyan Dél-Afrikában és Olaszországban pontszerző volt egy hatodik illetve egy negyedik helyezéssel, a többi nagydíjat azonban feladni kényszerült. Szintén Kanadában, az egyik edzés alatt bejelentette Ecclestone-nak, hogy befejezi. Ezután a csapatfőnök a bokszutcában rátalált az argentin Ricardo Zuninóra, akitől kért némi pénzt, majd átadta neki Lauda versenyöltözékét, és beültette annak autójába.
Az ezt követő két évet saját légitársasága kiépítésével töltötte és a televízióban kommentátorként dolgozott. 1981-ben Ron Dennis felkérte a McLaren egyik pilótájának, Lauda pedig elfogadta az ajánlatot. Dennis szerződést ajánlott neki, de a légitársasága megmentéséért is küzdő osztrák hárommillió dollárt kért, ezért csak részben állapodtak meg. Miután Lauda megnyerte az évad harmadik futamát, az 1982-es nyugat-amerikai nagydíjat, újra leültek, és Lauda évi négymillió dolláros szerződést kapott.
A brit nagydíjat is megnyerte, a következő évben, 1983-ban azonban nem sikerült győznie, mindössze 12 pontot szerzett. 1984-re elkészült a TAG turbómotor, amellyel fél ponttal meg tudta nyerni a világbajnoki címet francia csapattársa, Alain Prost előtt. Laudának hét évet kellett várnia a legutóbbi vb-cím óta, hogy újabbat szerezzen, ami senki mással nem fordult még elő. 1984-ben öt versenyt nyert. Az 1985-ös idényt már csak levezetésre szánta, majd a szezonzáró ausztrál nagydíjat követően végleg visszavonult. Utolsó szezonjában 14 pontot szerezve a tizedik lett az egyéni bajnokságban. Alain Prost ebben az évben ünnepelhette első világbajnoki címét.
Visszavonulását követően repülőtársaságával, a Lauda Airrel foglalkozott, majd 1992-ben elfogadta régi barátja, Di Montezemolo felkérését, és tanácsadóként a Ferrarihoz szerződött. Ám az akkor romokban heverő maranellóiakon nem tudott segíteni, sőt tovább rombolta a kedélyeket, amikor elmondta kegyetlenül őszinte és lehangoló véleményét a gárdáról. Hűvös, gépies magatartása és abszurd humora máig megmaradt.
Csőd szélén álló repülőtársaságát éveken át életben tartotta, de 2001-ben, tíz esztendővel azután, hogy lezuhant az egyik gépe 223 utassal a fedélzetén Bangkoktól 120 kilométerre, abba kellett hagynia vállalkozását. A Ford kisvártatva felkérte, hogy felügyelje a Jaguar Formula–1-es csapatának munkáját. Lauda ezt nem sokáig folytatta, a német RTL televízió Formula–1-es szakkommentátora és a Mercedes AMG F1 ügyvezetői jogkör nélküli igazgatója lett.
2018 júliusában ibizai nyaralásáról megfázásos tünetekkel került kórházba, de állapota rosszabbodott és tüdőátültetést kellett végrehajtani rajta egy bécsi kórházban. Niki Lauda 2019. május 20-án családja körében hunyt el.
2013 szeptemberében mutatták be a Hajsza a győzelemért (Rush) című – Niki Lauda és James Hunt csatáját bemutató – mozifilmet, amiben Laudát Daniel Brühl alakítja.

A nikkel (nyelvújításkori magyar nevén: alany vagy álany) a periódusos rendszer egy kémiai eleme. Átmenetifém. A 10. (VIII. B) csoport eleme. Vegyjele Ni, rendszáma 28.
Fémes színű, szobahőmérsékleten szilárd fém. Érce, melyből előállítják (NiAs), vöröses színű, akárcsak a vörösréz érce, azzal a különbséggel, hogy a nikkelérc hevítése közben kellemetlen szagú arzéngáz keletkezik.
A nikkelt már Kr. e. 3400-ban is használták, igaz nem tudatosan. A mai Szíria területén talált bronztárgyak tartalmaztak legfeljebb 2%-ban nikkelt, amely az előállításkor felhasznált réz- illetve cinkércből került bele. Kínai írások bizonyítják, hogy Kr. e. 1700 és 1400 között Ázsia területén használták a „fehér rezet” (újezüstöt) amely 5–30%-ig tartalmazott nikkelt.
Hivatalosan 1751-ben Axel Fredrik Cronstedt ismerte fel és mutatta ki. Ő úgy nevezte, hogy az 1754-es nikkelfém, ami a svéd kopparnickel (réznikkel) szóból ered, ami pedig a mai német–cseh határon található Cseh–Szász érchegységből származó nikkelérc nevéből származik: Rotnickelkies, azaz vöröskoboldkő. Az érchegységben lakók hívták így, ugyanis látszólag úgy nézett ki mint a vörösréz érce, csakhogy nem lehetett belőle vörösrezet kinyerni, és azt gondolták, hogy a hegy szelleme, „Nickeln” elvarázsolta. Hasonló etimológiai története van a kobaltnak is.
A vascsoport eleme, közepes keménységű, közepes olvadáspontú, jól alakítható, ezüstfehér fém.
Kristályszerkezete: Lapközepes köbös rácsban kristályosodik. Interaktív 3D kristályszerkezete található meg.Nincsenek allotrop módosulatai. Ez kiváló alakváltozó képességet eredményez.
Magas az olvadáspontja valamint elektromos ellenállása, ezért elektromos fűtőelemek anyagaként használják.
Felületén nikkel-oxid (NiO) réteg alakul ki, ez megvédi a további oxidálódás ellen.
Vegyületeiben a nikkel II, III, és ritkán IV vegyértékű. A vízmentes nikkel(II) sók többnyire sárga színűek, a hidratált nikkel(II)-klorid (NiCl2·6H2O), valamint a hidratált nikkel(II)-szulfát (NiSO4·7H2O) zöld.
Sósavból és híg salétromsavból hidrogént, tömény salétromsavból nitrózus gázokat fejleszt, a tömény oxidáló savak passziválják. Kénsavval hidrogéngáz-fejlődés közben reagál, és hidratált nikkel(II)-szulfát keletkezik. Lúgokban nem oldódik.
A nikkel vegyületeiben többnyire +2 oxidációs számú. A legtöbb vegyület zöld színű, de a vízmentes nikkelsók sárgák.A nikkel sói általában vízben jól oldódnak. Kloridjának, nitrátjának és szulfátjának vizes oldatából kimutatható a nikkel, ugyanis a Ni2+ ion nátrium-hidroxiddal, ammónium-hidroxid-oldattal, nátrium-szulfid-oldattal, illetve dimetil-glioxim-oldattal csapadékot képez.
    {\displaystyle \mathrm {Ni^{2+}+2\ OH^{-}\rightarrow Ni\left(OH\right)_{2}} }
    {\displaystyle \mathrm {Ni^{2+}+2\ NH_{3}+2\ H_{2}O\rightarrow Ni\left(OH\right)_{2}+2\ NH_{4}^{+}} }
    {\displaystyle \mathrm {Ni\left(OH\right)_{2}+6\ NH_{3}\rightarrow [Ni\left(NH_{3}\right)_{6}]^{2+}} }
   (fekete csapadék)dimetil-glioxim-oldattal málnavörös színű nikkel(II)-dimetil-glioxim csapadék válik le:
    {\displaystyle \mathrm {Ni^{2+}+\left(CH_{3}CNOH\right)_{2}\rightarrow Ni\left(CH_{3}CNO\right)_{2}+2\ H^{+}} }
A legnagyobb nikkel-lelőhely: Sudbury (Ontario, Kanada). Ez adja a világon kitermelt nikkel 2/3-át. Itt 1,7 milliárd évvel ezelőtt egy hatalmas meteorit csapódott be. A kőzet 4%-a Ni, 2%-a Cu, de kisebb mennyiségben Co, Fe, Pt is található.
Magyarországi előfordulása: Szarvaskő (Bükk hegység) (titánvasérc telep). Bányászata nem kezdődött el.
Érceiben általában kénhez, kovasavhoz, arzénhez vagy antimonhoz kapcsolódik. Legfontosabb ércei a pentlandit, a nikkelin és a garnierit.
A nikkelt iparilag a pentlandit ((Fe,Ni)9S8) és a pirrhotit ásványokból állítják elő. Más fontos nikkelércek a gersdorfit (NiAsS2) és a nikkelin (NiAs).A vasmeteoritok vagy más néven szideritek 5-20% nikkelt tartalmaznak vassal ötvözve.
Erősíti és keményíti a tartalmazó acélötvözeteket, felerősíti a Króm hasonló javító hatásait, és nagymértékben csökkenti a ridegségi hőmérsékletet is, amely alatt a fém könnyen törővé válik (ez a Titanic idejében 0 °C körül volt, mostanában általában mínusz több tíz fok C).
Felhasználják rozsdamentes acélok és korróziónak ellenálló ötvözetek készítésére.
Réz-nikkel ötvözetből készült csöveket használnak a tengervízből ivóvizet előállító berendezésekben.Gyakran alkalmaznak nikkelbevonatot más fémek korrózió elleni védelmére.Elterjedten alkalmaznak nikkelt pénzérmék készítéséhez:
Az euró két legnagyobb pénzérméje (1 és 2 eurós) jelentős mennyiségű nikkelt tartalmaz: a sárga része olyan ötvözet, mely 5% nikkelt tartalmaz, míg az ezüst színű mintegy 25% nikkelt.A forint pénzérméi is 4-25% nikkelt tartalmaznak.A finoman eloszlatott nikkel por (Raney-nikkel) katalizátorként szolgál növényi olajok hidrogénezéséhez.
Felhasználják galvánelemek készítéséhez is.A nikkel ötvözete például az alpakka és a konstantán. Utóbbi ötvözet elektromos ellenállása a hőmérséklettel alig változik. A fehéraranynak is egyik ötvöző eleme.
A nikkel és vegyületei mérgezőek. (A nyelvújítás idején Schuster János ingerlanynak nevezte a nikkelt...)A bőr és a légutak nyálkahártyájának gyulladását váltják ki, mivel erős izgató és szenzibilizáló hatásuk van. Humán rákkeltőkként tartják számon..A nikkel por ismétlődő vagy hosszabb expozíció esetén, hosszabb időn át belélegezve súlyos egészségkárosodást okozhat, károsítja a szerveket. A nikkel – a bőrrel érintkezve – allergiás bőrreakciót válthat ki. Ártalmas a vízi élővilágra, hosszan tartó károsodást okoz.A nikkelt használták régebben a fehérarany ötvöző elemeként is, de ma már egyre inkább kiküszöbölik.
Ékszerek, piercingek bevonására sem ajánlatos használni, allergizáló hatása miatt, de tartalmazhatják övcsatok, rozsdamentes acélból készült tárgyak, pénzérmék, szemüvegkeretek, egyes kozmetikumok pl. szemhéjtus, vagy hajfesték is. Ezek vásárlásakor figyeljünk arra, hogy a címkén fel legyen tüntetve, hogy a termék nikkelmentes.
A nikkelezett eszközzel való érintkezés, vagy nikkelt tartalmazó élelmiszerek (pl. margarin, kakaó (csokoládé), mogyoró, lencse, zab, mandula, dió, paradicsom koncentrátum stb.) fogyasztása nikkelallergiát válthat ki. Ennek tünetei: ekcémás elváltozások, asztma, kötőhártya gyulladás, illetve implantátumoknál helyi gyulladások. A természetes eredetű élelmiszerek azonban sohasem olyan ártalmasak, mint az, ha a nikkel adalékanyagként kerül az élelmiszerekbe.
A nikkel bányászatával illetve feldolgozásával dolgozó munkások is gyakran megbetegednek. Használják festékgyártásnál, kerámiákban, katalizátorokban, ékszerekben, fémpénzekben. Az amalgám is tartalmaz nikkelt, ötvöző anyagként.A felszíni vizek oldott Ni-tartalma kb. 7–10 µg/l. Az ivóvíz megengedett határértéke 50 µg/l Ni.
A levegőbe is bekerülhet, főleg az olaj- és széntüzelésű erőművek füstjével. Koncentrációja a levegőben 6–25 ng/l, de az erősen iparosodott területeken ez 150 ng/l-ig is nőhet.

A Nílus (arabul: النيل - an-Nīl) a Föld leghosszabb (egyes mérések alapján az Amazonas után a második leghosszabb ) folyója. Hosszát 6695 és 6853 km közé teszik. Útja során a forrástól a torkolatig fő mellékfolyóival tizenegy ország (Burundi, Kenya, Ruanda, Kongói Demokratikus Köztársaság, Tanzánia, Uganda, Eritrea, Etiópia, Dél-Szudán, Szudán, Egyiptom) területén halad keresztül. Szimplán Nílusnak a Fehér-Nílus és a Kék-Nílus Kartúmi egyesülési pontjától nevezzük a folyamot. A Fehér-Nílus forrása bizonytalan, valahol a Nagy-tavak környékén található Közép-Afrikában. A Kék-Nílus az etiópiai Tana-tóból ered. A folyó északi részén szinte kizárólag sivatagi területeken halad át, majd Szudánon keresztül érkezik Egyiptomba, ahol óriási deltatorkolatot alkotva ömlik a Földközi-tengerbe. A Níluson található a világ egyik legnagyobb vízerőműve, az egyiptomi Asszuáni-gát.
A folyam mentén alakult ki a civilizáció egyik bölcsője: az Egyiptomi Birodalom 3 és félezer évig virágzott a Nílus völgyében. Egyiptom a középkorban is megőrizte jelentőségét, az iszlám világ és a Közel-Kelet legerősebb állama volt, a kultúra és a tudomány világjelentőségű központja. Fővárosa, Kairó, a Nílus és egész Afrika legnagyobb metropolisza ma is az arab világ központja.
Neve az ókori Egyiptomban Hápi volt. A kőkor óta alapvető szerepet töltött be az egyiptomi kultúrában. Éves áradását Hápi isten személyesítette meg, a termékenység és a megújhodás istene. A Nílus név a görög Neliosz-ból ered, ami folyóvölgy-et jelent.
Két fő forrásága van, a Fehér-Nílus és a Kék-Nílus. Az utóbbiból származik a Nílus vizének többsége, azonban az előbbi a hosszabb.
A Fehér-Nílus Közép-Afrikából ered, legtávolabbi forrása Ruandában található, innen folyik észak felé Tanzánián, a Viktória-tavon és Ugandán keresztül, mígnem a szudáni főváros, Kartúm közelében találkozik a Kék-Nílussal. A folyó hossza 3700 km, vízgyűjtő területe 1 800 000 km² nagyságú, átlagos vízhozama 878 m³/s. Szudán, Dél-Szudán, Ruanda, Tanzánia és Uganda területén halad keresztül. Főbb nagyvárosok a folyó partján: Jinja, Juba, Kartúm.
A Kék-Nílus forrása a Tana-tó, mely 1830 m tengerszint feletti magasságban fekszik az Etióp-magasföldön. A folyó hossza 1350 km, jobb mellékfolyója a Dinder. Útja során Szudán és Etiópia területét érinti, főbb nagyvárosok a folyó mentén: Ad Damazin, al-Bahri, Sennar, Wad Madani, majd Kartúmnál a Fehér-Nílussal egyesülve ömlik a Nílusba.
A Kék-Nílus a Nílus teljes vízhozamának 56%-át adja, a szintén az Etióp-magasföldön eredő Atbara folyóval együtt pedig a vízhozam 90%-át, a hordalékok 96%-át biztosítja. E két folyó okozta a Nílus áradásait, mely az ókori egyiptomi civilizáció kialakulásának nélkülözhetetlen feltétele volt. Jellemző, hogy a Kék-Nílus igen nagy mennyiségű hordalékot szállít, mivel az etióp esős évszakban a sok csapadék hatására az erózió megnövekedik, és nagy mennyiségű iszap kerül a folyóba, nevét is a sötét színű hordalékról kapta. A hordalék vulkáni működésből előkerült földet, illetve dzsungeli eredetű növénymaradványt tartalmaz, amely termékennyé tette a partmenti talajt, ezért az egyiptomiak nagy mennyiségű haszonnövényt, így gabonát tudták termelni. A nedves évszakban (augusztus végén) a Kék-Nílus vízhozama elérheti az 5663 m³/s-ot, a száraz évszakban ez az érték csak 113 m³/s.
A Nílus deltatorkolata 24 000 km² területű, legnagyobb városa Kairó. Hosszan elterülő alluviális síkja igen termékeny terület, kiválóan alkalmas mezőgazdasági művelésre, ebből következik hogy igen sűrűn lakott. Az Asszuáni-gát megépítése, valamint a túlzott öntözés hatására a folyó kevesebb vizet és hordalékot szállít, így a delta napjainkban már nem épül tovább. Becslések szerint a gát megépítése előtt a delta területe évente átlagosan 4 km²-t nőtt.
A Nílusban több, mint 120 halfaj él, ezeknek negyede számít endemikus fajnak. Főbb halfajai közé tartoznak a nílusi sügér (Lates niloticus), a harcsafélék és a pontyfélék. A folyóról sok állatfaj kapta már nevét, többek között a nílusi krokodil (Crocodylus niloticus), nílusi lúd, a nílusi repülőkutya és a nílusi víziló.
Kairó Egyiptom fővárosa, Afrika és a Közel-Kelet legnagyobb városa, a világ 13. legnépesebb városa, lakossága meghaladja a 16 millió főt. 3435 négyzetkilométeres helyen fekszik, a nigériai Lagos régiója mellett ez Afrika legnagyobb agglomerációja. Kairó a Nílus folyó partján és szigetein fekszik, Egyiptom északi részén, délre attól a ponttól, ahol a folyó kilép a sivatagi völgyéből és három részre ágazik a Nílus-deltát kialakítva. A város magában foglal két szigetet, Gezīra és Roda. A folyó nyugati oldalán Kairóval szomszédos kormányzóság al-Dschīza (el-Gīza), ahol többek közt olyan történelmi területek találhatók, mint Gíza. A város földrajzi koordinátái: északi szélesség 30°03' és keleti hosszúság 31°15'.
Kartúm Szudán fővárosa, teljes lakossága meghaladja az egymilliót, ezzel az ország második legnagyobb városa, de szomszédaival, al-H̱artūm al-Bahrī (Észak-Kartúm) és Omdurman várossal együtt négymilliós metropoliszt alkot. A város azon a helyen épült, ahol az Ugandából érkező Fehér-Nílus és az Etiópiából érkező Kék-Nílus egyesül. Az itt egyesülő folyó tovább kanyarog északra Egyiptom és a Földközi-tenger felé.
Kigali a Ruandai Köztársaság fővárosa és messze legnépesebb városa. Itt találhatóak az állami intézmények, valamint a város közlekedési csomópont, főutak találkozási pontja. Mint főváros, és a környező ónbányák és kávéültetvények központja Kigali lakossága gyors növekedésnek indult, s az 1980-as évek közepére elérte a 160 ezres lélekszámot. A főváros lakosságának 90%-át a hutuk, 10%-át pedig a tuszik teszik ki. Az európaiakat kevés német, belga, és francia üzletember képviseli.
Kampala Uganda fővárosa és egyben legnépesebb városa, mely az ország déli részén, a Viktória-tó közelében helyezkedik el. Itt található Uganda gazdasági, közigazgatási, politikai és pénzügyi központja.
Ez a szócikk részben vagy egészben a Nile című angol Wikipédia-szócikk fordításán alapul.  Az eredeti cikk szerkesztőit annak laptörténete sorolja fel.
Ez a szócikk részben vagy egészben a Nil című német Wikipédia-szócikk fordításán alapul.  Az eredeti cikk szerkesztőit annak laptörténete sorolja fel.
Végh Dalma (2008) Tíz ország kincse: A NÍLUS, Afrika tanulmányok, 2008. (2. évf.) 3. sz. 34-39. oldal
Móga János - Borsos Balázs (1986) A Nílus forrásvidékén, Természet világa: természettudományi közlöny, 1986. (117. évf.) 7. sz. 302-306. oldal
Tározó a Nílus mentén, National Geographic Magyarország, 2010. (8. évf.) 4. sz. 25. old.
Juhász Lajos: Távoli tájak madarai: A Nílus-völgy madarai (II.): Madarak lakott területeken, Díszmadár magazin, 2010. (17. évf.) 4. sz. 27-29. old.
Juhász Lajos: A Nílus-völgy madarai (I.): Madarak vízközelben, Díszmadár magazin, 2010. (17. évf.) 3. sz. 26-29. old.
Juhari Zsuzsanna: Különös tömeghalál a Nílus mellett, Élet és tudomány, 2005. (60. évf.) 48. sz. 1507. old.
Németh Géza: A Kék-Nílus zuhataga, Élet és tudomány, 2005. (60. évf.) 6. sz. 190-hátlap. old.
Szenzáció a Nílus iszapjában, Élet és tudomány, 2003. (58. évf.) 43. sz. 1347. old.
Fekete István - Mező Szilveszter: Bilincsbe vert folyamistenek - Megtelt a Nílus!, Élet és tudomány, 2000. (55. évf.) 11. sz. 341-343. old.
Farkas Balázs: Páncélos óriások. a Nílus krokodiljai, Természetbúvár, 1998. (53. évf.) 1. sz. 2-5. old.
Gawhary, Karim-el: Kairói jegyzet: Nílus menti álmok, HVG, 1993. (15. évf.) 1. (710.) sz. 68-69. old.
Markó Iván: A Nílus-völgy öntözései, Vízügyi közlemények, 1949. (31. évf.) 1-2. sz. 85-97. old.
Szolnoki Imre: A Nílus áradása és a Föld időjárása, Természet világa : természettudományi közlöny, 1927. (59. évf.) 850. sz. 697. old.
A Nílus deltájának geológiájához, Természettudományi közlöny , 1888. (20. évf.) 232. sz. 478. old.
Hunfalvy János: A legújabb útazások és fölfedezések: 1. közlemény, Afrika. 1., A Nílus mellékei és forrásai, Budapesti szemle (1857-1869), 1866. (10. évf.) Új f., 5. köt., 14/15. sz. 65-113. old.

A nílusi víziló (Hippopotamus amphibius) egy nagytestű, Afrikában élő, mindenevő emlős; a vízilófélék (Hippopotamidae) valaha élt három-négy fajának egyike - a másik, ma is élő faj a törpe víziló.
Nevük ellenére nem a lovak a legközelebbi rokonai, de nem is a disznófélék, bár sokáig a legtöbben így vélték, egyebek közt a bikák röfögésre emlékeztető hangja miatt. A DNS-ek összehasonlításából meglepetésre kiderült, hogy legközelebbi rokonaik a cetek (Cetacea). (A legújabb genetikai alapú rendszertan a párosujjú patásokat és a ceteket a Cetartiodactyla nevű új rendbe sorolja, ez azonban még nem terjedt el eléggé, ezért a ceteket továbbra is a hagyományos Cetacea rendben tárgyaljuk.) Még meglepőbb azonban, hogy Ernst Häeckel 1866-ban kiadott törzsfája a vízilovakat a cetek közeli rokonaiként ábrázolja. Máig sem tudni, Häeckel hogyan jutott erre a (helyes) következtetésre.
a Debreceni Állatkertben egy pár (Szigfrid és Linda), mindkettőjük Budapestről került oda;
a Pécsi Állatkertben szintén egy pár él: Bálint, a Debrecenben született, ivartalanított bika és 2007-ben érkezett párja, Ágnes;
Az utolsó jégkorszak előtt Észak-Afrikában és Európában is sok helyütt éltek. Hidegebb éghajlaton is honosak voltak, ha a víz télen sem fagyott be. Ma már Egyiptomból is eltűnt, ahol a történelmi időkben még nagy számban megtalálható volt. Bár nílusi vízilónak hívjuk, mára már a Nílusból is kihalt. Ma már csak nagyobb tavakban, gyenge sodrású folyamokban él, illetve ezek partján.
Uganda, Szudán, a Kongói Demokratikus Köztársaság északi részének, Etiópia, Gambia, Tanzánia, Mozambik, Botswana, Dél-afrikai Köztársaság, Zambia és Zimbabwe tavaiban, folyóiban lelhető fel.
Átlagosan 3,5 m hosszú, 1,5 m marmagasságú és nőstényeknél 1300 kg, hímeknél 1500 kg testtömegű állat. Az öregebb hímek ennél jóval nagyobbra is megnőhetnek, tömegük a 2660–3200 kg-ot is elérheti. A legnagyobb példány, amelyről hiteles adatok állnak rendelkezésre, a Müncheni Állatkertben élt, tömege 4500 kg volt, a vadon élő példányok azonban nem érnek el ekkora méretet. Teste csaknem teljesen csupasz, de a farok végén egyfajta szőrbojt figyelhető meg és erős szőrszálak vannak a szájnyílás környékén is. Hatalmas szájában több fog is agyarrá módosult, amelyek nem ritkán 40–50 cm hosszúra is megnőhetnek.
A hímek egész életük során nőnek, míg a nőstények 25 éves korukra általában elérik végleges méretüket. A tehenek kisebbek, mint a bikák.
A szemük, a fülük és az orruk is a koponya tetején találhatók, így nem kell kiemelni a fejüket a vízből, hogy lássanak, halljanak, illetve levegőt tudjanak venni. Így védekeznek a napsütés ellen, valamint egyéb módon, amit szokás olykor „véres verejtéknek” nevezni, noha ez se nem vér, se nem verejték. Ez az anyag színtelenül választódik ki az állat testfelületére, ott narancssárgás-vöröses színű lesz percek alatt, majd végül bebarnul.
Sok jellemzőjük van, ami a speciális vízi életmódra utal. A csupasz test, a faggyúmirigyek hiánya, az úszóhártya stb.
Nappal tipikusan alszanak, éjszaka aktívak, ekkor keresik táplálékukat. Szinte kizárólag növényeket esznek, de újabb kutatások szerint olykor állati eredetű táplálék is kerül a többrekeszes gyomrukba. Aszály idején képesek akár 50 km-t is megtenni naponta, hogy táplálékot keressenek. Átlagosan 50 kg-ot esznek naponta.
A sekély vizeket kedvelik, és bár úgy tűnik, hogy úsznak, többnyire állnak a vízfenéken.
A kifejlett állatok 3-5 percenként jönnek fel a felszínre levegőt venni, ez a borjak esetében 2-3 perc. Ez a folyamat automatikus, olyannyira, hogy a víz alatt alszanak, és ekkor is a felszínre bukkannak a megfelelő időközönként anélkül, hogy felébrednének. Víz alá merüléskor orrnyílásukat bezárják.
Általában ártalmatlan állatok, de veszélyessé válhatnak, ha elvágják a vízhez visszavezető útvonalukat, vagy veszélyeztetve érzik kicsinyüket.
Az egész év során képesek szaporodni, de februárban és augusztusban erősen megnő a vehembe esések száma, aminek következtében az esős időszakban, vagyis októberben és áprilisban legnagyobb az ellések száma. A tehén 3 napig folyat, ezalatt kell a bikának megtermékenyítenie.
A vemhesség 227-240 napig tart. Az újszülött a víz alatt jön a világra, 27 és 50 kg közti tömeggel. Torpedószerűen lökődnek ki anyjuk testéből. Szinte mindig egy utód születik, de megfigyeltek már ikerszülést is. A hímek 6 és 14, a nőstények 7 és 15 éves koruk között érik el az ivarérettséget. A borjak 6-9 hónapos korukig szopnak, többnyire a víz alatt, de megfigyeltek már parton szopó kicsiket is. A kis vízilovak rendszeresen láthatók a mamájuk hátán, ha a víz még túl mélynek bizonyul a számukra. Egyébként a víziló előbb tanul meg úszni, mint járni. Körülbelül 40 évig élnek.
A víziló bumfordi alakja miatt szintén gyakori szereplője állatszereplős mesekönyveknek és rajzfilmeknek, ahol jellemző tulajdonságokként általában a nagy testmérete, tömege és szája van kihangsúlyozva.
1893-ban került az első víziló a Budapesti Állatkertbe, amely állítólag a maga idejében Európa legnagyobb vízilova volt, és tekintélyes kort ért meg, 1917 novemberében pusztult el.
Vastag bőréből készül a hírhedt vízilóbőr korbács, amely sok afrikai ország rendőrségénél még ma is rendszeresítve van.
A faj szerepel a Természetvédelmi Világszövetség Vörös Listáján. IUCN. (Hozzáférés: 2009. szeptember 28.)

A Nine Inch Nails (a kezdőbetűkből rövidítve NIN, vagy formailag NIИ) amerikai industrial metal együttes, melyet Trent Reznor alapított 1988-ban az ohiói Clevelandben. Reznor az egyedüli hivatalos tagja a zenekarnak, aki producer, énekes, dalszerző és zenész is egyben, s ő felel az együttes vezetéséért is. A zenéje rendkívül sok zenei műfajt magába foglal, de fő jellegzetessége az elektromos zenei hangszerek által létrehozott hangzásvilág. Mikor Reznor elkészít egy új albumot, összehív egy zenészekből álló együttest, hogy előadhassa velük az új számokat a közönségnek. A turnékon mindig megváltoztatják a felállást és a számokat is, az élő koncertekhez igazodva. A zenekar az előadásokat gyakran látványos vizuális elemekkel kíséri, melyek gyakran tartalmaznak hipnotizáló világításokat.A Nine Inch Nails korai éveiben az underground zene hallgatói jó fogadtatásban részesítették az együttest. Az 1990-es években számos befolyásos dalt készített el a zenekar, melyek közül sokat játszottak a rádiók, két felvétel (a Wish és a Happiness in Slavery) Grammy-díjat nyert, összesen 20 millió albumot adtak el világszerte, melyből 10,5 millió csak az Egyesült Államokban kelt el és összesen tizenkét Grammy-díjra jelölték a zenekart. 1997-ben Reznor az év legbefolyásosabb embere lett a Time magazinban, a Spin pedig „a legelevenebb előadó” jelzővel illette meg. 2004-ben a Rolling Stone magazin a világ 100 legnagyobb előadója listán a 94. helyre sorolta a Nine Inch Nailst. Ezek ellenére sok vitába került az együttes a lemezkiadóikkal, melynek az lett az eredménye, hogy 2007-ben Reznor bejelentette, a Nine Inch Nails saját maga, minden lemezkiadótól függetlenül fogja kiadni lemezeit.1989 óta a Nine Inch Nails összesen nyolc nagylemezt készített el. A legutóbbiak, a Ghosts I-IV és a The Slip, 2008-ban jelentek meg digitálisan és később fizikailag is, mindkettő Creative Commons licenc alatt. A The Slip teljes anyagát a zenekar weboldaláról ingyenesen le lehet tölteni.
1987-ben Trent Reznor egy cleveland-i együttesben, az Exotic Birdsben billentyűzött, majd John Malm Jr.-t menedzselte. Reznor és Malm összebarátkoztak, majd mikor Reznor kilépett az Exotic Birdsből, Malm menedzselte Reznort. Ebben az időben Reznor mérnökasszisztensként dolgozott a Right Track Studiosnál, és engedélyt kért a stúdióvezető Bart Kostertől, hogy felvehessen pár demó számot, amikor nincs használatban a stúdió, amibe Koster beleegyezett. Reznor eleinte nem talált olyan zenészeket, akik megfeleltek volna elképzeléseinek, ezért egyedül vette fel a számokhoz az összes hangszert, hasonlóan mint Prince. Azóta is szinte mindig egyedül dolgozik az új albumokon, néha-néha besegítve neki egy-egy zenész. Miután 1988-ban megvolt az első koncertje a Skinny Puppyval, kiadott egy 12 inches kislemez-t egy kis európai kiadónál. Jó pár lemezkiadónak tetszett a demófelvétel, így Reznor végül a TVT Recordsszal kötött szerződést. Tíz szám a Right Track stúdiós demóból felkerült a zenekar első nagylemezére, a Pretty Hate Machine-re, amely végül 1989-ben megjelent.
1994-ben Reznor azt mondta, hogy azért választotta a „Nine Inch Nails” nevet, mert könnyen rövidíthető, és nem tartalmaz konkrét jelentést. Ettől eltekintve több elgondolás is létezik a zenekar nevét illetően: Reznor Jézus keresztjére és az abban lévő kilenc szegre utalhat, vagy esetleg Freddy Krueger kilenc-inch-es körmére. Az együttes logóját, a megfordított „NIИ”-t Reznor és Gary Talpas készítette el, amely először a Down in It bemutatkozó albumon volt látható. A logót egy Kálmán Tibor által tervezett tipográfia inspirálta, pontosabban a Talking Heads Remain in Light című albumának borítója. Talpas egészen 1997-ig segített kialakítani a zenekar arculatát.
A Nine Inch Nails első nagylemeze 1989-ben jelent meg Pretty Hate Machine címen, melyet Trent Reznor írt és vett fel. Ezen a lemezen dolgozott először Adrian Sherwooddal (aki úgy készítette el a Down in It című kislemezt, hogy nem találkozott Reznorral) és Mark "Flood" Ellisszel Reznor. Flood 1994-ig minden nagyobb Nine Inch Nails anyagon közreműködött, Sherwood pedig 2000-ig segített a remixekben. Reznor és társproducerei a Head Like a Hole és a Sin kislemezekkel egészítették ki a Right Track stúdiós demófelvételeket. A Rolling Stone egyik alkalmazotta, Michael Azerrad így jellemezte a lemezt: „erősen zajos, popszerkezetes, szívszaggató, de egyben fülbemászó”. Reznor pedig azt mondta lemezéről, hogy „őszinte lenyomata annak, hogy akkor miben gondolkoztam”. Miután 113 hétig szerepelt a Billboard 200-as listán, a Pretty Hate Machine lett az első olyan lemez, amely függetlenül jelent meg, és platinalemez lett belőle. Az MTV leadta a Down in It és a Head Like a Hole című számokról készült videoklipeket, de a Sin klipje csak 1997-ben jelet meg a házi készítési Closure-ön.
2005. augusztus 19-ei kezdettel az album szerzői jogait árverésre bocsátotta a TVT Records, a Prudential Securities csődeljárásának megfelelően. Az album jogaira egy átfogó csomag részeként lehetett licitálni, amely a Television's Greatest Hits válogatások és a Mortal Kombat film zenéjének jogait is magában foglalta. Ezenkívül, a legmagasabb árat ajánló bizonyos százalékban részesül a Nine Inch Nails más TVT-vel kapcsolatos kiadványai, mint a Broken, a Fixed, a The Downward Spiral és a Further Down the Spiral jövőbeli eladásainak bevételeiből. A Rykodisc, amely nem nyerte meg az aukciót, de sikerült engedélyt szereznie a Prudentialtól, újra kiadta a Pretty Hate Machine-t 2005. november 22-én. Valamint újra kiadta az albumot 12" vinyl formában 2006. január 31-én, mint ahogy a „Head Like a Hole” kislemezt is. A Rykodisc meg akarta jelentetni az albumot deluxe kiadásban, hasonlóan a The Downward Spiral deluxe kiadásához, de Reznor nem akarta fizetség nélkül elvállalni az ezzel kapcsolatos munkákat.
A NIN második főbb kiadványa a Broken (1992) volt, egy hat számból és két bónusz felvételből álló EP, amely az USA-ban platinalemez lett. Eredetileg kihajtható digipak formátumban jelent meg, az első hat számot egy szokásos CD, a maradék bónusz számokat egy további három inches mini-CD tartalmazta. Miután Reznor rájött, hogy néhány gátlástalan kereskedő le fogja választani a mini-CD-t, és külön fogja eladni, ezért később már egy CD-ként jelent meg, amelyen a bónusz felvételek 98-as és 99-es sorszámú „rejtett” számokként szerepeltek. A „Wish” c. dal a Coil zenekarból ismert Peter 'Sleazy' Christopherson által rendezett videóval támogatva Grammy-díjat nyert „metal” kategóriában. Jon Reiss rendezett klipet a „Happiness in Slavery” c. dalhoz, amelyet naturális tartalmának köszönhetően szinte egyetemesen betiltottak. A videó Bob Flanagan performansz művészt ábrázolja egy géphez szíjazva, amely azt követően, hogy kéjben részesíti, megkínozza, majd megöli őt. A dal Woodstock ’94 koncerten történő előadása újabb Grammy-díjat nyert Legjobb metal előadás (Best Metal Performance) kategóriában, 1996-ban. A „Pinion” számára készült videót kétszer játszották le az MTV-n mielőtt betiltották volna nem kívánatos tartalma miatt, ennek ellenére néhány képkockája bekerült az Alternative Nation c. MTV műsor főcímének kezdő képsorai közé. Készültek videók a „Help Me I Am In Hell”, (a The Downward Spiral felvételeinek helyszínéül szolgáló Le Pig stúdióban) a „Gave Up”, és egy 1995-ös koncertfelvételből a „Wish” c. számokhoz is. Egy teljes filmet is készített Sleazy, egyszerűen csak The Broken Movie néven, amely hivatalosan nem jelent meg. A The Broken Movie 2005-ben is csak bootleg formában található meg. A Brokent a Fixed c. remix EP követte.
A NIN második teljes albuma és harmadik főbb kiadványa a The Downward Spiral (1994) volt. Ez volt a NIN második együttműködése Mark ’Flood’ Ellis producerrel. Két kislemez, a „March of the Pigs” és a „Closer” jelent meg erről a négyszeres platina albumról, két további számot, a „Hurt” és a „Piggy” címűeket kislemez nélkül küldték ki a rádióknak. A koncertzenekar szerepeltetésével készültek videók a „Hurt”, az (adásban soha le nem játszott) „Eraser”, ill. a (videó számára újra, egyetlen nekifutással, stúdióban felvett) „March of the Pigs” c. számokhoz. Nagy sikert ért el a „Closer” vágott, MTV változata. A „Closer” számára (Mark Romanek által rendezett) videó sok szempontból mértékadóvá vált a Nine Inch Nails videók számára, disznófejeket és szado-mazo felszerelést felvonultató hátborzongató képeivel. A „Closer” egyik remixét, a „Closer (Precursor)” címűt a Hetedik c. film főcímzenéjéhez is felhasználták. Az album záró száma, a „Hurt” újra népszerű lett, amikor Johnny Cash, a dalszöveg apró módosítása mellett, 2003-ban feldolgozta, egy szintén Mark Romanek által rendezett videoklip kíséretében. 1995-ben David Bowie a „Hurt”-öt duett verzióban énekelte Trent Reznorral az Outside turnén. Ez, és a Self Destruct turné más részei vannak megörökítve a Closure c. dupla VHS kiadványon.
A The Downward Spiralt a Further Down the Spiral c. remix album követte, az egyetlen, amely nem tartozik a főbb kiadványok közé, mégis aranylemez lett az USA-ban. A lemezen közreműködött az elektronikus zene egyik úttörője, Aphex Twin, valamint a Jane’s Addiction gitárosa, Dave Navarro. A Further Down the Spiral két verzióban jelent meg, a második néhány eltérő remixet tartalmaz. A The Downward Spiral újrakevert változata 2004. november 23-án jelent meg, egy B-oldalakat és ritkaságokat tartalmazó kiegészítő CD-vel. Az újrakevert felvétel kétoldalas DualDisc formátumban is kijött. Az újrakevert anyag deluxe kiadása többsávos és sztereó SACD verziókban éppúgy tartalmazza az albumot, mint újrakevert standard CD formában az első lemezen, és sztereó SACD és standard CD formákban a másodikon. A DualDisc egy újrakevert CD-Audio-t tartalmaz az egyik oldalon, a másikon pedig egy DVD-Audio található, amely tartalmazza a teljes album nagy felbontású sztereó és 5.1-es surround mixeit, kiegészítve album artworkkel, diszkográfiával, és a „Closer” (sztereó és surround), a „March of the Pigs” és a „Hurt (Live)” videoklipjével.
A NIN negyedik főbb kiadványa a kétlemezes The Fragile (1999) album volt. Három kislemez készült róla, az egyik („The Day the World Went Away”) az USA-ban, a másik („We're In This Together”) 3 részes kislemezként az EU-ban és Japánban, a harmadik („Into The Void”) pedig Ausztráliában jelent meg. Az USA-ban a „We're In This Together”, az „Into The Void” és a („Starsuckers, Inc.” címre átnevezett) „Starfuckers, Inc.” videoklipjét játszották.
Gyakran azt feltételezik, hogy a „Starfuckers, Inc.” Reznor korábbi barátja és pártfogoltja, Marilyn Manson paródiája. Az ének felvételekből számosat részekre daraboltak majd összeillesztettek, nem túl finom célzásként Manson állítólagos hiányosságára, mely szerint képtelen egyetlen felvétel során elérni kívánt énekstílusát. E nézet szerint a dalszöveg kigúnyolja Mansont, üres és őszintétlen ember lévén. Manson és Reznor később kibékültek, és Manson még a „Starfuckers, Inc.” videoklipjében is feltűnt (sőt, a rendezésben is részt vett). A népszerű nézet ellenére nem úgy tűnik, hogy lenne bármilyen hivatalos megerősítés Reznor részéről arról, hogy a dal kifejezetten Marilyn Manson ellen irányult; de tény, hogy a videó egy olyan jelenetet is tartalmaz, amelyben Reznor baseball labdákat dobálva töri szét saját, és különböző más előadóművészek – köztük Billy Corgan a The Smashing Pumpkinsból és a Limp Bizkitből Fred Durst – mellszobrát. A videóban szerepel egy túlsúlyos nő is, egy vizes medencébe passzírozva a szokásos karneváli játékok stílusában, oly módon felöltözve, amelyet sokan a Live Through This album borítóján látható Courtney Love kifigurázásának vélnek.
Sokan úgy hiszik, hogy Reznor a dal címét a szintén zenész és egyben barát Tori Amostól kölcsönözte, de ez nem tekinthető támadásnak, mivel Trent mindig elismerően beszélt Toriról. A „starfucker” kifejezést igazából mindkét zenész egy jóval korábbi, „Starfucker” című Rolling Stones daltól vette át, amely Amerikában a kevésbé sértő „Star Star” címmel jelent meg.
Az album befejezése előtt készült interjúkban Reznor azt mondta, fontolóra vette úgy elrendezni a számokat, hogy az egyik lemez tartalmazza az összes instrumentális, a másik a dalszöveggel rendelkező számokat. Ezek a tervek megváltoztak, amikor Bob Ezrin a számok olyan elrendezését javasolta, amely „az album négy sarkát” erősíti – vagyis mindkét lemez elejét és végét. Ezrin az album kísérőszövegében úgy kap említést a közreműködők közt, mint aki a „végső folytonosság és áramlás” létrejöttéért felelős.
A The Fragile-t a Things Falling Apart c. remix album követte. A felvételen rögzített Fragility turné CD-n és DVD-n jelent meg, And All that Could Have Been címmel. A különleges kiadás egy Still c. kísérő lemezzel jött ki, a NIN pályafutása során szerzett dalok újra felvett akusztikus változata mellett számos új dallal. A Stillt a rajongók remekműnek tartják, és sok olyan elképzelés volt a With Teeth 2005-ös megjelenése előtt, hogy az album majd Stillhez hasonló formát ölt. Három videó jelent meg a Stillhez a NIN hivatalos weboldalán.
A NIN ötödik főbb kiadványa, az (előzetesen Bleedthrough címmel ellátott) With Teeth Reznor alkoholizmussal és anyaghasználattal folytatott harcát követően született. Az album jó néhány számában dobosként közreműködött a Foo Fightersből Dave Grohl (ex-Nirvana). Az első „The Hand that Feeds” c. kislemezhez készült videoklipet inkább a hivatalos NIN weboldalon jelentették meg először, mintsem a hagyományos zenei csatornán, az MTV-n. Az album anyaga a 2005. május 3-i hivatalos CD és DualDisc formátumú megjelenése előtt kiszivárgott. Bár az album csomagolásából hiányzik a szokásos kísérőszöveg, a nin.com/with_teeth oldalról letölthető egy digitális PDF poszter, rajta stilizált artworkkel és dalszövegekkel. A zenekar az egész album végighallgatását 2005. április 27-étől kezdve lehetővé tette folyamban továbbított audio formájában a MySpace oldalon keresztül. Mind a vinyl, mind a With Teeth japán, ausztrál és EU kiadásai tartalmaztak egy extra felvételt „Home” címmel, amely egy a With Teeth felvételeinek sorából származó kimaradt darab. A standard és a Limited Tour Edition mellett elérhető egy DualDisc verzió is, amely tartalmazza a With Teeth albumot sztereó és 5.1-es surround hangzásban, DVDA sztereó és surround formában, egy Dolby Digital sztereó és surround mixben, valamint a „The Hand that Feeds” videoklipjét, egy interaktív diszkográfiát, és egy NIN-hez kötődő képekből álló diabemutatót.
A Nine Inch Nails a 2005-ös MTV Movie Awards díjkiosztón egy MTV-vel keletkezett nézeteltérés miatt nem lépett fel, amely abból adódott, hogy George W. Bush módosítatlan fényképe szolgált volna a „The Hand that Feeds” c. dal előadásának hátteréül, amelynek dalszövege ilyen sorokat tartalmaz:
Justified in the name of the holy and the divineMi van, ha társasjáték ez az egész keresztes hadjárat
A szent és az isteni nevében magunkat felmentjük„Nyilvánvalóan elnökünk képe annyira sértő az MTV számára, mint számomra”, nyilatkozta Reznor. A műsorban a Foo Fighters lépett fel helyettük.
2005 áprilisában Trent Reznor megjelentette a „The Hand that Feeds” forrásfájl anyagát Garageband formátumban, hogy lehetővé tegye a rajongóknak a remixelését. A megjelenés életre hívott egy nem hivatalos remix versenyt (Unofficial Remix Contest), amelybe több mint 500 rajongó által készített remixet neveztek be. Miután ilyen óriási visszhangra talált ez a „kísérlet”, a következő kislemez, az „Only” forrásfájl anyaga már többféle formátumban jelent meg. A NIN hivatalos weboldalán Reznor ezt fűzte hozzá: „Itt nincs más tennivaló számotokra, mint a felfedezés, a kísérletezés és a szórakozás, alig várom, hogy halljam, mikkel álltok elő.” A rajongók feltölthették remixeiket a The Ninremixes nevű MySpace oldalra, szavazhattak kedvenceikre, és egy erre a célra létrehozott blogon megfogalmazhatták tapasztalataikat. Másik megoldásként, a rajongók egy hasonló lehetőségekkel rendelkező adatbázist is létrehoztak ezen és más remixek tárolására, megalkotva ezzel az egyik máig legnagyobb média tartalmú rajongói oldalt, a ninremixes.com címen. A forrásfájlok különböző fájlformátumokban, így Garageband és ACID formátumban is elérhetőek. Ezek a nin.com oldalon találhatóak.
Az album második kislemeze, az „Only” július közepén jelent meg. Az „Only” klipje május körül készült el. A klip elsősorban a számítógép generálta ábrázolás technikájának felhasználásával készült, és David Fincher rendezte. Július 11-én debütált a Fuse csatornán, és a zenekar hivatalos weboldalán is megtalálható. A With Teeth 2006 márciusában érte el a RIAA hivatalosan elismert platina (Certified Platinum) címét. Az album harmadik kislemeze, az „Every Day Is Exactly the Same” 2006 áprilisában jelent meg, de a tervezett videoklip készítése a végső gyártási szakaszban leállt. [1]
2005 őszén a Nine Inch Nails Észak-Amerikában kezdett turnézni, előzenekarként pedig a Queens of the Stone Age, valamint a turné első felén az Autolux, a másodikon a Death from Above 1979 kísérte őket. Előzenekaraik voltak még ezen a turnén a dance-rockot játszó Moving Units, továbbá Saul Williams, egy szavalásához (Spoken word) koncertjein hiphop elemeket is felhasználó zenész. 2005. december 10-én a Nine Inch Nails fellépett a Kalifornia állambeli Los Angeles egyik rádióadója, a KROQ által szervezett Acoustic Christmas tizenhatodik évfordulóján. Ez volt az első alkalom, hogy a zenekar KROQ koncerten lépett fel. A With Teeth korszak lezárásaként a NIN egy különösképp az USA-beli amfiteátrumokat érintő turnét tett 2006 nyarán. Ekkor előzenekarként a Bauhaus és a TV on the Radio csatlakozott hozzájuk (a turné első felén), valamint Peaches (a második felén). 2006 szeptemberében a Nine Inch Nails hivatalos weboldalán megjelent a Nine Inch Nails Live: Beside You in Time c. kiadvány előzetese, amely 2007 februárjától kapható 3 féle formátumban: DVD, HD DVD és Blu-ray. Ezen a kiadványon a 2006-os With Teeth turné Észak-Amerikában töltött téli (és részben nyári) szakaszát dokumentálták, néhány 2005-ös próbafelvétellel és videoklippel kiegészítve. Miután egy rövid pihenőt tartott a zenekar, amíg Trent Reznor befejezte az új albumot, a NIN 2007-ben folytatja világ körüli turnéját. Reznor ezúttal az angol Ladytron, és a The PoPo nevű zenekarokat kérte fel, hogy csatlakozzanak az európai turnéhoz előzenekarként. A koncertkörút májusban folytatódik Ausztráliában és Japánban, ezen a szakaszon a Serena-Maneesh nevű norvég alternatív rockzenekar játszik majd előttük. A NIN augusztusban tér vissza Európába, ahol több nyári fesztiválon is fellép.
A legújabb Nine Inch Nails stúdióalbum Year Zero címen 2007. április 17-én jelent meg. Az album első kislemeze, a „Survivalism” 2007. március 6-án érkezett volna a rádiókhoz, de korábban debütált, majd több más dallal együtt a NIN MySpace oldalára is felkerült. A dal később GarageBand formátumban is elérhetővé, ezáltal szabadon remixelhetővé vált.
Továbbá a promóciót segíti az album koncepciója köré épült viral marketing kampány is. Ennek keretében például az új turnén kapható pólókon található utalások vezették a rajongókat különböző weboldalakhoz, amelyek egy „orwelli víziót festenek le az Egyesült Államokról a 2022-es év környékén”, és egy telefonszámhoz, amelyet tárcsázva többek között a „Survivalism” c. számból is hallható egy részlet. Emellett számos Year Zero dal elsőként egy USB-drive-on keresztül jutott el a rajongókhoz, először a „My Violent Heart” c. dal, amelyre a Lisszabonban tartott NIN koncert alkalmával a mosdóhelyiségben találtak rá a rajongók (majd a „Me, I'm Not” és az „In This Twilight” c. dalok bukkantak fel más-más európai koncerthelyszíneken), azelőtt, hogy a NIN MySpace oldalára felkerültek volna. Ez azt az érzetet kelti, hogy a zenekar – burkolt formában – saját maga terjesztette el az új anyagot. Az album köré ilyen elemekből felépített „alternatív valóság-játék” olyan mértékben bevonta a rajongókat, hogy a jelenség a média figyelmét is felkeltette; olyan sajtóorgánumok, mint az MTV News, az USA Today, vagy a Rolling Stone az újabb és újabb felfedezésekkel kapcsolatban olyan NIN-hez kötődő weboldalakat idéztek, mint a The NIN Hotline, az Echoing the Sound fórum, a The Spiral rajongói klub, és a NIN Wiki.2007. április 4-én az album teljes terjedelmében meghallgathatóvá vált a saját hivatalos weboldalán, majd április 10-én a zenekar hivatalos MySpace oldalán is.
A Year Zero digipak verziójában található lemez termografikus réteget tartalmaz, amely színt változtat hő hatására, feketéről bézs színűre változik, majd feltűnik egy rejtett bináris kód is, egy copyright információ, és az album másik elnevezése (Halo 24) mellett. A bináris kód megfejtése, az exterminal.net pedig az http://www.exterminal.net/ weboldalhoz vezet.
Trent Reznor a Year Zero turné lezárulta után megszabadult a koncertzenekart alkotó zenésztársaitól. Néhány hónap hallgatás után a nin.com oldalon beharangoztak egy várható „meglepetést”, mely végül is a Ghosts I-IV kiadványban öltött testet.
A teljesen instrumentális Ghosts I-IV 2008-ban jelent meg, elsőként online kiadásban. A négy lemezt tartalmazó album érdekessége, hogy a daloknak nincs címe, csak sorszáma 1-től 36-ig 4*9 dalra osztva a teljes művet. A Ghosts I ingyenesen letölthető volt a ghosts.nin.com weblapról a bitTorrent hálózaton keresztül. A kiadvány még további négy formátumban elérhető pénzért.
A lemez megítélését illetően megoszlanak a nézetek. Vannak akik a régi NIN feltámadását vélték felfedezni a dalokban, és vannak, akik csak az elmúlt évek kedvtelésből felvett hanganyagainak kategorizálását és egy kompozícióban történő kiadását látják rajta.
Trent Reznor, a zenekar frontembere, így írja le a „Nine Inch Nails” név mögötti jelentést:
Az együttes logóját (a kezdőbetűkből rövidített „NIN”-t, ahol a második „N” meg van fordítva a következőképpen: „NIИ”) egy Kálmán Tibor által tervezett tipográfia inspirálta, amely a Talking Heads Remain in Light című albumának borítóján található.
Különböző megközelítésből, a NIN hangzásvilágát a következő műfajokkal írták már le: alternatív, elektronikus, heavy metal, rock, vagy leggyakrabban industrial vagy industrial rock. Zenéjének industrial műfajba sorolásáról Reznor a következőket nyilatkozta egy 1994-es Axcess Magazine interjúban:
A NIN dalok műfajok egész sorát fedik: a „The Perfect Drug” c. dalnak drum and bass íze van, a „Down in It” címűt a korai Skinny Puppy inspirálta, ahogy ritmusát a Skinny Puppy „Dig It” c. számával összehasonlítva hallható is, a „Happiness in Slavery” Ministry-féle industrial metal árnyalattal bír, a „The Frail” egy melankolikus zongoradarab, a Pretty Hate Machine nagy része pedig sötét elektronikus popnak tekinthető.
Még a zenekar zenei sokoldalúsága és rugalmas dalszerző képessége mellett is vannak olyan technikák és stílusok, amelyek folyamatosan megtalálhatók a Nine Inch Nails életművében.
A Nine Inch Nails összetartó ereje az extrém dinamika. Ez már a Queen „Get Down, Make Love” című számának korai feldolgozásakor is nyilvánvaló volt, de csak a Broken album idejében vált Reznor ismertetőjegyévé. Az olyan dalok, mint a „Wish” és a „The Day the World Went Away” a pianissimo és fortissimo közti gyors váltás Reznor által előszeretettel alkalmazott módszerét szemléltetik. Néhány dal hangos tetőponttal ér véget, melyet inkább egy hirtelen befejezés követ, mintsem elhalkulás vagy az utolsó hang szabad rezonálása. Reznor énekstílusa hasonló mintát követ, oda-vissza hullámzik a suttogástól az üvöltésig.
A Broken óta minden albumon legalább egy ostinato szerepel. Ezek jellegzetes módon, mérsékelten nyugodt hangon kezdődnek, és lassan, a crescendo után zaj-és torzításhalmazba torkollnak. Kiváló példák erre a „Help Me I Am in Hell”, az „Eraser”, a „The Way Out Is Through” és a „Beside You in Time” c. számok. Jellemzően, az ostinatók koncerten történő előadását valamilyen videó is kíséri.
Reznor előszeretettel alkalmazza zenéjében a disszonancia jelenségét is. Ez gyakran kromatikus melódián és/vagy harmónián keresztül jön létre. E technika alkalmazásának talán legismertebb példája a „Closer” c. dalban található, amikor egy négy hangból álló, egy erősen hangsúlyos megemelt első hangot tartalmazó motívum kapcsolódik be az első refrén után. Majd egy súlyosan kromatikus zongora motívummal fejeződik be a dal. A „Hurt” c. számban egy erősen disszonáns tritonus szerepel a verzékben, a B5(#11), mely hangsúlyt kap, amint Reznor az „I” szót énekli, minden alkalommal, amikor a B/E# hangköz elhangzik. Több nyilvánvaló esetben Reznor módszere a tiszta atonalitás, vagy szokatlanul hangolt hangszerek segítségével, mint például a „The Downward Spiral” és a „The New Flesh” c. számokban, vagy szó szerint zajt alkalmazva az olyan dalokban, mint a „Happiness in Slavery” és a „The Art of Self Destruction”.
Reznor zenéjében a ritmika is határozott jegyekkel bír. Dalaira gyakran jellemző a szokatlan ütemmutató, az ütemmutató váltás és a poliritmika, mint például „March of the Pigs”, a „La Mer” és a „The Collector” c. dalokban.
A NIN számos filmzenéhez is vett fel számokat, ilyen volt az A holló (1994) c. filmhez készült „Dead Souls”, amely egy Joy Division feldolgozás, a Született gyilkosok (1994) c. filmhez a „Burn”, David Lynch Útvesztőben (1997) c. filmjéhez a „The Perfect Drug”, és a Lara Croft: Tomb Raider (2001) c. filmhez a „Deep”. A „You Know What You Are” c. számot a DOOM (2005) c. film számára Clint Mansell remixelte, aki a film zenéjét is komponálta.
Trent Reznor gyakran dolgozik a Nine Inch Nails keretein kívül is, producerként dolgozott a Született gyilkosok és az Útvesztőben filmzenéjénél, ill. egy FPS (First-person shooter) játék, a Quake összes hangjának megalkotásáért is ő a felelős. A Reznor nevéhez fűződő művekről további információ található a Trent Reznor-diszkográfiában.
Trent Reznor a zenekar egyetlen állandó tagja, aki maga írja a zenét és a szövegeket, és egyedül irányítja a zenekart. A felvételek alatt Reznor különböző producereket, hangmérnököket és zenészeket gyűjt maga köré, hogy segítsenek neki az új dalok megalkotásában.
Ehhez hasonlóan, Reznor összegyűjt egy koncertzenekart is minden NIN turné számára. Az első felállás, amely 1988 októberében alakult, hogy a Skinny Puppy előzenekara legyen néhány alkalommal, egy Goldmine Magazine cikk szerint „session zenészekből” állt. A zenekar nyilvánvalóan szegényes fogadtatásban részesült, mivel tíz fellépés után arra kérték őket, hagyják ott a turnét.
Reznor mellett (ének, gitár, basszusgitár, szintetizátor, szaxofon, tamburin, mbira) a következő zenészek voltak a NIN koncertzenekarának tagjai 1988 után:
(Pretty Hate Machine promó turné; turné a Jesus and Mary Chain előzenekaraként; Hate '90 turné; Lollapalooza '91 turné; 1991-es európai mini-turné)
(Self Destruct turné, Woodstock '94, Further Down the Spiral turné, Outside turné, klub turné a Helmettel)
Jeordie White (korábban Twiggy Ramirez a Marilyn Mansonban) – basszusgitár, gitár, szintetizátor
The Downward Spiral – Legjobb alternatív zenei előadás (Best Alternative Music Performance), 1994. (jelölés)
„Happiness in Slavery” – Legjobb metálelőadás (Best Metal Performance), 1995. (a Woodstock '94 összeállításról) (győzelem)
„The Perfect Drug” – Legjobb hardrock-előadás (Best Hard Rock Performance), 1997. (jelölés)
The Fragile – Legjobb alternatív zenei előadás (Best Alternative Music Performance), 1999. (jelölés)
„Starfuckers, Inc.” – Legjobb metálelőadás (Best Metal Performance), 1999. (jelölés)
„Into The Void” – Legjobb férfi rockénekes előadás (Best Male Rock Vocal Performance), 2000. (jelölés)
„The Hand That Feeds” – Legjobb hardrock-előadás (Best Hard Rock Performance), 2005. (jelölés)
„Every Day Is Exactly the Same” – Legjobb hardrock-előadás (Best Hard Rock Performance), 2006. (jelölés)
A „nine inch nails” kifejezés különféle kulturális vonatkozásban is használatos, és mint egyébként valószínűtlen szókapcsolat, gyakran feltételezik a zenekarra vagy annak elismerésére való utalásként. A példák között megtalálhatóak olyan zenészek munkái, mint Tori Amos és Eminem, videojátékok, mint a Quake, és filmek, mint az A gépész és az Underworld 2.
A The Downward Spiral c. albumot abban a házban vették fel, ahol Sharon Tate-et meggyilkolták, és a „Gave Up” c. dal videoklipje is a Tate rezidencián készült. Mielőtt elköltözött volna, Trent igényét fejezte ki a hírhedt ’pig’ ajtóra, 2006 júliusában az ajtó még az (egykori) Nothing Studios területén található, New Orleansban.
Reznor egy nagy mértékben nyilvánosan folyt viszályba került a NIN-t elsőként szerződtető TVT Records nevű lemezcéggel. Sikeresen perelt, így el tudta hagyni a céget, de csak bizonyos százalékot átengedve nekik minden jövőbeli szerzői jogdíjából. Évekkel később Reznor arra jött rá, hogy korábbi barátja és menedzsere, John Malm, Jr., a Nothing Records társalapítója kezén pénzek tűntek el szép csendben az évek során a zenekartól. Kapcsolatuk hivatalosan egy Los Angeles-i tárgyalóteremben ért véget, ahol a Reznort ért károkat három millió dollárt meghaladó összegben állapították meg [2].
2000-ben a (Nothing ill. Interscope közül egyikkel sem kapcsolatban álló) Vitamin Records nevű lemezcég megjelentetett egy remix összeállítást Radiant Decay címmel, különböző előadóművészek által, NIN-dalokból készített remixekkel (amelyet az A Tribute to Nine Inch Nails alcímmel láttak el). Ugyanez a vállalat volt felelős a The String Quartet Tribute to Nine Inch Nails c. kiadványért.
A 2005-ös USA-beli Club turné összes jegye kevesebb mint 10 percen belül kelt el, amely során több mint 200 dolláros áron adtak el jegyeket az eBayen és más helyeken.

Nizza (franciául Nice, olaszul Nizza, görögül Nikaia) Franciaország ötödik legnagyobb városa. Itt található Franciaország harmadik legnagyobb repülőtere, továbbá itt írták alá a nizzai szerződést, amely az Európai Unió egyik alapokmánya.
A Földközi-tenger partján található félúton Marseille és Genova között, a Francia Riviérán, közel Monacóhoz. Provence-Alpes-Côte d’Azur régióban, azonbelül Alpes-Maritimes megyében helyezkedik el.
Nizza területén már 400 000 évvel ezelőtt a homo erectus megtelepedett. Az 1965-ben végezett ásatások számos leletet tártak fel, ezek ma a Terra Amata Múzeumban láthatóak. A 190 000–130 000 évvel ezelőtt itt élt neandervölgyi ember maradványait a várostól keletebbre fekvő Lazaret-barlangban tárták fel.
A város alapítása a Marseille környékén gyorsan szaporodó görög telepeseknek köszönhető Kr. e. 400 környékén. Kr. e. 154-ben a rómaiak elfoglalták a vidéket, miután támadást intéztek a görög Nikaia és Antipolis városok ellen Bio és Cannes települések területéről.
A rómaiak hatalmuk megerősítése érdekében Nikaia mellett egy második települést is alapítottak a mai Cimiez fennsíkján Cemenelum néven. Az ókori városnak 15 000–20 000 lakója lehetett, és regionális központként működött. A város fejlődésének virágkorát hozta el az Augustus alatt – Kr. e. 7-ben – kiépülő Via Julia Augusta római út, amely összekötötte a birodalom többi részével.
Az 5. században Cemenelum polgárai áttelepültek Nikaiába. A terület 508-tól a keleti gótokhoz tartozott, 536-tól a Frank Birodalom része lett.
Nizzát 813-ban, 859 és 880-ban a szaracénok fosztották ki. Ezt követőn többször próbálták megszállni a várost a muszlimok (pl: 943-ban is) azonban I. Vilmos provence-i gróf vezetésével elűzték őket. A várost a Provence-i Grófság annektálta.
1144-ben négy konzulból álló testület igazgatta a várost. 1162-ben a lakosság megtagadta a hűségesküt III. Rajmund Berengár provence-i grófnak, de 1176-ban II. Alfonz aragóniai király erőszakkal visszavette Nizzát. Alfonz halála után a város két pártra szakadt, és 1215-ben Genovához csatlakoztak. V. Rajmund Berengár provence-i gróf 1229-ben erőszakkal visszahódította Nizzát. 1295-ben II. Károly nápolyi király megalapította Villefranche-t Nizzához közel a kalóztámadások kivédése érdekében. A kereskedelem fellendülésének hatására a település lakossága az 1250-es 4000 főről 1285-re 7000-re nőtt. 1324-ben II. Károly azt is engedélyezte, hogy az állandó városi tanácsnak 40 tagja legyen. A város népessége 1340-re 13 000–13 500 főre nőtt. A fejlődést a pestis 1347-1348-ban megtörte. A lakosság fele elpusztult: 1387-ben már csak 4000–5600 ember lakott itt.
I. Johanna nápolyi királynő halála után Anjou Károly és unokatestvére Durazzói Károly is magáénak igényelte a területet. Ebben a helyzetben Jean Grimaldi az Anjouk ellen lépett fel és hatására 1388. szeptember 27-én megosztották Provence-t. A keleti részen VII. Amadé savoyai gróf vezetésével létrejött a Nizzai Grófság. 
A város számára az önálló grófság a fejlődés lehetőségét jelentette, ugyanakkor elveszítette a környék gazdasági hátterét.
1406-ban a zsidó közösséget törvényesen elismerték. 1430-tól kijelölték a zsidók lakhelyét (gettó), majd az egyház nyomására megfosztották őket korábbi jogaiktól, bal vállukon megkülönböztető jelzést kellett hordaniuk, és megtiltották számukra az uzsorás tevékenységeket. A zsinagógát bezárták és csak 1733-ban épült fel az új imaház.
1419-ben a Anjou-ház lemondott a keleti Provence felett gyakorolt hatalmáról és Nizzáról. Ugyanebben az évben, Amadé herceg Savoyát hercegi rangra emelte. 1418-ban nagybátyja halálát követően a város is a birtokába került.
Miután a Savoyai-család átvette az uralmat a város felett, a politikai helyzet stabilizálódott, bár a városban 1436-ban lázadás tört ki. A 15. század a gazdasági fejlődés időszaka. A várost fokozatosan integrálta Savoya. A beszélt nyelvjárás eltávolodott a provence-itól. A korai tizenötödik században a város új jelképe a vörös sas lett.
III. Károly savoyai herceg uralkodása alatt a város nehéz időszaka következett, különösen azért, mert I. Ferenc francia király által Itália ellen indított háborúk a várost is érintették. 1538-ban III. Pál pápa közbenjárására született meg a nizzai béke. A nizzai tárgyalás végeztével Ferenc és V. Károly német-római császár fegyverszünetet kötött, sőt a francia király még szabad átvonulást is engedélyezett ellenfelének, hogy az leverhessen egy genti lázadást.
Hajreddin Barbarossa 1543-ban a Földközi-tenger nyugati részébe indult, hogy megsegítse a franciákat, akik akkor a törökök szövetségesei voltak. 210 hajó és a 14 000 katonával együtt mintegy harmincezer ember állt a rendelkezésére. Útközben, a Messinai-szoroson is átkelt, elfoglalta Reggio Calabriát. Barbarossa kifosztott néhány spanyol és olasz szigetet, fenyegette Rómát, aztán Nizzát ostromolta meg. 1543. augusztus 5-től támadta az erődöt és elfoglalta a várost a francia király számára.
1600-ban IV. Henrik ostromolta a várost. 1601-ben Lyonban kötött béke szerint a város Savoya része maradt. 1610-ben elkészült a Torino–Nizza királyi út. 1612-ben felépült a szabad kikötő. Az építészetben is új irányzat, a barokk a jellemző. 1614-ben a szenátus létrehozta a független bíróságot.
1631-ben kitört a pestisjárvány. 1642-ben kiűzték a spanyolokat. XIV. Lajos francia király 1691-ben elfoglalta a környéket és Nizza grófja címet adományozott magának. 1693-ban Sébastien Le Prestre de Vauban katonai mérnök erősítette meg a város erődítményeit. Két évvel később a savoyai herceg házasság révén jutott ismét Nizzához. A spanyol örökösödési háborúban a francia támadások megsemmisítették az erődítményt. A város elveszítette ezzel katonai jelentőségét.
Miután II. Viktor Amadé lemondott, 1730-ban, az ő fia, III. Károly Emánuel folytatta a küzdelmet Franciaország ellen. 1744-1748 harcok folytak a város környékén is, de a város katonai erősség nélkül jelentős szerepet nem kapott a háborúban. Az erődítmények elbontásával kialakult a mai város utcahálózata és jelentősebb épületei.
A népesség növekedése folytatódott, a régi városfalakon kívül új kerületek épültek. A településnek 1718-ban 14 600, 1790-ben már 20 000 lakosa volt. A nizzai elitet ugyanakkor egyre csak Torino vonzotta, ahol a tanulmányok folytatása, a katonai, diplomáciai, kormányzati karrierépítés lehetősége várta őket.
1792-es Franciaország ellen folytatott első koalíciós háború elkerülte a várost. 1792-ben a helyhatósági választásokat követően az új franciabarát városvezetés kérte a Nemzeti Konventtől a város hovatartozásának rendezését. A Nemzeti Konvent népszavazásra kérte fel a környék 18 városát. A szavazás eredményeként hivatalosan 1793. január 31-én létrejött az Alpes-Maritimes megye, egyben Franciaország része lett Nizza is.
Napóleon innen indította csapatait Piemont meghódítására. 1800-ban rövid ideig osztrák csapatok is megszállták a területet, majd helyreállt a francia igazgatás. 1804-ben népszavazáson 3488 igen és 2 ellenszavazatot követően elismerték a Nizzai Hercegséget. Az 1814-es Párizsi béke szentesített, a helyreállított Piemontot amelynek részévé vált a Szardínia királyság. A határokat az 1760-as határok szerint rögzítették. 1859-től Franciaország támogatta a Habsburg-ellenes mozgalmakat. 1860-tól Szardínia és Piemont az egyesített Olasz Királyság részévé vált, Savoya a Francia Császársághoz került (cserébe a III. Napóleon által elfoglalt Lombardiáért). Nizza ismét Franciaország része lett, amelyet a város lakóinak 20 000 támogató és 200 ellenző szavazat is legitimált.
1864-ben megépült az első vasútvonal a városba. A vasútállomás és az új építkezések a Paillon folyó túlpartján történtek, ezért a történelmi városmag érintetlen maradt.
A város kedvező éghajlatának köszönhetően az angol arisztokrácia kedvelt üdülőhelyévé vált, olyannyira, hogy 1851-ben Alexandre Dumas így vallott: „Nizza alapvetően egy angol város, ahol azért olykor egy-egy honfitársunkkal is találkozhatunk”. Az angolok mellett hamarosan az európai arisztokrácia, az orosz cár és Viktória brit királynő kedvelt üdülő és téli tartózkodási helyévé vált. 1890-ben mintegy 22 000 vendég töltötte itt a telet, 1910-ben pedig már 150 000. A munkások között számottevő volt az olasz.
Az 1914 augusztusában kitört járvány súlyos csapást mért a helyi gazdaságra. Az első világháború hatására 1914–1915. évi szezon is rosszul alakult, a munkanélküliség megnőtt. A turisták helyett sérült katonákat és menekülteket látott el a város. A világháború végén 1917–1918 tele alakult először idegenforgalmilag kedvezőbben. A város 3665 hősi halottat veszített a háborúban, a helyi gazdaság, az építőipar, virágkultúra és a vendéglátás romokban hevert, sztrájkok és munkanélküliség jellemezte a mindennapokat. A háborút követően a város népessége aztán jelentősen megnő: 1921-ben 155 000, 1936-ban már 240 000 fő élt itt.
A lassú fejlődést a nagy gazdasági világválság törte meg és ismét a munkanélküliség okozott feszültségeket. A politikai harcok a szélsőségesek között kiéleződtek.
1934-től a szélsőbal és szélsőjobb mind többször csapott össze a városban. 1940. június 10-én Olaszország hadat üzent Franciaországnak, válaszul letartóztatták a Nizzában élő olasz fasisztákat. Szeptembertől a város irányítása a Vichy-kormány bábállama alá került.
A zsidókat először a drancyi gyűjtőtáborba, majd Auschwitzba deportálták: ma emléktábla emlékezik a Hotel Excelsior előtt az elhurcoltakra.
1942. november 11-től az olasz hadsereg elfoglalta a várost, majd Franciaország délkeleti része is irányításuk alá került. Az elfoglalt területeken Angelo Donati olasz zsidó bankár és Père Marie-Benoît kapucinus atya megakadályozták a Vichy-kormány antiszemita törvényeinek alkalmazását.
A város megszállása ellen halálos áldozatokkal járó ellenállási mozgalom bontakozott ki és tartott a háború végéig. Olaszország 1943. szeptemberi kapitulációjával véget ért az olasz megszállás. Helyette a hatalmat a németek vették át és folytatták a több ezer embert érintő deportálásokat. Sok szervezet és civil segítette a zsidók mentését. Moussa Abadi, Paul Rémond püspök segítségével 527 gyermek életét mentette meg.
1944. május 26-án az amerikaiak bombázták a várost, amelynek mérlege 308 halott, 499 sebesült és 5600 hajléktalan volt. A gazdaság romokban hevert, és 1944 nyarán éhínség tombolt.
A felszabadító csapatok közeledtével 1944. augusztus 28-án nagyszabású felkelés bontakozott ki. Az utcai harcokban náci oldalon 25 ember esett el és 105-en kerültek fogságba, az ellenállók 31 halottat és 280 sebesültet számláltak. Az amerikai ejtőernyősök augusztus 30-án érkeztek meg. Megkezdődtek a letartóztatások és 1944. augusztus 28. és szeptember 30. között 30 náci-szimpatizánst kivégeztek. A második világháborút a város megszenvedte, 1944 május 26. és augusztus 28. között 1868 épület megsemmisült vagy megrongálódott. A lakosság 30 000 fővel 193 628-ra csökkent.
A háború után jelentős fejlődés következett be, amely a helyi gazdaság erősítésére és a turizmus újjáélesztésére alapozódott. Az 1960-as évektől épült a Városi Színház, a Modern Art Múzeum és a Kortárs Művészeti Múzeum, az Akropolisz-palota. Az 1980-as éveket a korrupciós problémák jellemezték. A város pénzügyei rendezetlenek voltak egészen az 1990-es években felállt új városvezetésig.
A népesség ugrásszerűen megnőtt és 1968-ra 330 000 fő lett. Sokan érkeztek a francia Algériából 1962-ben. 1975. óta stagnál a lakosság száma: 340 000 és 350 000 fő között. A kedvező éghajlat miatt jelentős számban települnek ide nyugdíjasok.
A város gazdasági szerkezete is átalakult az elmúlt évtizedekben. A turizmus és szolgáltatások fejlesztésével párhuzamosan a gyáripari egységek elhagyták a várost. Az építő- és szolgáltatóipar a legjelentősebb ipari ágazatok a városban. Nizza az életminőség javítására törekszik. Közlekedési szempontból hátrányos, hogy kapcsolata Marseille és Toulon felé rosszabb, mint Torino és Genova irányába.
A karneváli király először 1873. február 23-án érkezett a városba, ez volt a Nizzai karnevál születésnapja. A karneváli király érkezése egyben a nyitánya a tél végén tartott kéthetes ünnepségnek. Az első virágcsatát -Bataille de Fleurs- 1876-ban tartották az Angol sétányon. A virágcsata mára inkább virágparádévá alakult. A karnevál évente változó témát dolgoz fel és ezt mutatja be a 15-20 kocsiból és 150 óriás bábból álló menet. A díszítéshez használt számos virág közül a minoza, gerbera, liliom dominál. 2014-ben a gasztronómia volt a fő témakör, 2015-ben a zene lesz. Az utcákon 1000 táncos és művész ad műsort a világ minden tájáról. A eseményt meglátogatók száma eléri az 1.2 milliót.
A Nizzai Grófságot véglegesen 1860-ban annektálta Franciaország, innen datálódik a kulturális különállás igényének megfogalmazása.
Az alapműnek számító „Lou Presepi Nissart” („La Crèche niçoise”, „Nizzai karácsony”) egyfajta hagyományos karácsonyi pasztorál, melyet 1922-ben alkalmazott színpadra „Lou Nouvé, o Sia lou pantai” („Le Noël, ou Que soit le rêve”) címen Gustav-Adolph Mossa (1883-1971) és a színész Barthélemy Marengo (1882-1935), a „Compagnia nissarda de théâtre dialectal” alapítója.
Körülbelül ez tekinthető a nissart színház (théâtre niçois/teatro nissart) születési dátumának.
Itt született 1848-ban Eugène-Melchior de Vogüé francia író, irodalomtörténész, a Francia Akadémia tagja
A város és térsége az A8-as autópályán érhető el. Az autópályának 6 csomópontja van a város területén. Az autópálya Var és Nizza közötti szakaszát naponta 230.000 jármű használja, egyike a legsűrűbb forgalmú autópályának Franciaországban.
A becslések szerint 310.000 ember ingázik a városba naponta, azonban a városi közlekedés nem kielégítő. Az úthálózat telített, és a domborzati adottságok miatt ennek javítása komoly feladat.
A forgalom azonban évente 5%-kal növekszik a Côte d'Azur-n, és a kapacitás végét 2015-re eléri. Ezért tartják fontosnak a tömegközlekedés fejlesztését és az úthálózat bővítését.
A városközponttól hét kilométerre nyugatra, a város központjában a nemzetközi - Aéroport Nice Côte d’Azur - Nizzai repülőtér, amelynek 2011-ben 10,4 millió utasa volt. Ezzel a harmadik legnagyobb repülőtere Franciaországnak.
Menetrend szerinti járatok közlekednek Korzika szigetére. A kikötő mellett ugyanakkor kisebb vitorlás és jacht kikötők is létesültek.
A város a távolsági hálózati vasúti rendszerét SNCF üzemelteti. A távolsági vasútállomás Gare de Nice-Ville a város központjában fekszik. A keskeny nyomtávú vasút a város és a Digne-les-Bains között közlekedik, érintve az agglomerációt. Az üzemeltető cég Chemins de fer de Provence.
A város paradox módon jobban kapcsolódik Párizs felé, mint a közeli Marseille és Genova (két óra vonattal), ami megakadályozza a fejlődését és visszaveti vonzerejének. A TGV hálózat bővítésével várhatóan 2023-ban Párizsba Marseille és Toulon érintésével fog nagysebességű vasút közlekedni.
Az első villamos 1900-ban született. A teljes hálózat 1910-ben villamosították. 1920-ban a hálózat 11 útvonalra kibővült és a tágabb térségben helyi érdekű vasútként, vagy csak szállításra szolgált. 1927-ben megindult az autóbusz-közlekedés is. Az utolsó villamos 1953. január 10-én közlekedett.
A város és a túlterhelt városközpont súlyos közlekedési problémáira azonban igazi válasz nem született. 1987-ben megjelent az első tanulmány a közlekedés fejlesztésére. 1997-ben a városvezetés előkészítette a villamos bevezetésének lehetőségét. A villamosra azért esett választás, mert megbízható, olcsóbb egy metrónál, mégis független a közúti közlekedéstől. A kivitelezése 2003-ban kezdődött és 2007. november 24-én zárult. Az ún. kék vonalat 2011-ben 65–70 000 ember vette igénybe naponta.
Az 1-es villamos az északi és a keleti városrészt köti össze. A 2-es villamos a kikötő és a repülőtér között fog közlekedni. Eredetileg 2012-re készült volna el, azonban akkor az építkezés még el sem kezdődött. 2018. június 30-án a Cadam és Magnan közötti első szakasza végül megnyílt. A 3. vonal a TGV vasúthoz kapcsolódóan létesülne részben föld alatti szakaszokkal.
Ez a szócikk részben vagy egészben a Nizza című német Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.
Ez a szócikk részben vagy egészben a Histoire de Nice című francia Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.

A Nemzetközi Olimpiai Bizottság (NOB) (franciául: Comité international olympique (CIO), angolul: International Olympic Committee (IOC)) egy nemzetközi szervezet, amelynek székhelye a svájci Lausanne-ban található. A szervezetet 1894. június 23-án Párizsban alapította meg Pierre de Coubertin báró és Dimítriosz Vikélasz, hogy újjáélesszék az ókori görögországi olimpiai játékokat, amelyekre i. e. 776 és i. sz. 396 között került sor. Jelenleg 206 nemzeti olimpiai bizottság tagja a szervezetnek, Magyarországot a Magyar Olimpiai Bizottság képviseli.
A NOB szervezi az olimpiai játékokat: a nyári olimpiai játékok az olimpiád első évében kerülnek megrendezésre, míg a téli olimpiai játékok (1994-től) annak harmadik évében. A modern idők első olimpiai játékait 1896-ban rendezték Athénban, Görögországban. Az első modern kori téli olimpiai játékokat a franciaországi Chamonix-ban rendezték meg 1924-ben.
Az olimpiai mozgalom egy életfilozófia, kiemelve és egyesítve a test, az akarat és az ész erejét, ezek harmonikus egységét képezve. A sportot a kultúrával és a képzéssel ötvözve, az olimpizmus az örömre és az erőfeszítésre alapuló életmódot kíván létrehozni, a jó példa és az egyetemes erkölcsi alapelvek fontosságát hangsúlyozva.
valamint:  Amerikai Szamoa,  Amerikai Virgin-szigetek,  Aruba,  Bermuda,  Brit Virgin-szigetek,  Guam,  Kajmán-szigetek,  Cook-szigetek,  Palesztina,  Puerto Rico,  Kínai Köztársaság,  Hongkong és  Koszovó.
A NOB Kongresszusa (amely a NOB-tagokból áll) saját soraiból, titkos szavazással választja meg a szervezet elnökét nyolcéves időtartamra, amely egyszer négy évvel meghosszabbítható. A legutóbbi elnökválasztásra 2013-ban került sor.
Godefroy de Blonay (Svájc) 1916–1919 (A fronton lévő Pierre de Coubertint helyettesítette)
Juan Antonio Samaranch (Spanyolország) 1980–2001 (élete végéig tiszteletbeli elnökké választották)
Pierre de Coubertin báró – 1500 év kihagyás után – 1894. június 23-án újból életre hívta az olimpiai játékokat. Coubertin a nemzetközi kapcsolatok és a béke előmozdulását és javulását remélte az olimpiai eszme újjáélesztésétől.
Nemzetközi kongresszust rendezett a Francia Atlétikai Társaságok Uniója 1894. június 16-án Párizsban, az előadó de Coubertin kétezer lelkes hallgató előtt ismertette elképzelését az olimpiai versenyek felújításáról és nemzetközivé tételéről.
D’Andria Caraffa olasz hercegNem volt jelen, de beválasztották a vezetőségbe dr. Kemény Ferenc magyar alreáliskolai igazgatót és a német dr. Willibald Gebhardtot.
A Nemzetközi Olimpiai Bizottság az olimpiai mozgalom állandó szervezete, amely irányítja a játékok ellenőrzését és biztosítja azok fejlődését. Megalakulása óta önmagát egészíti ki a szervezet nemzeti olimpiai bizottságok tagjaiból. Általános elv, hogy minden országot csak egy-egy tag képviselje, kivéve a vezető sport hatalmakat és azokat ahol már rendeztek játékokat, de így is legfeljebb két tag. Az olimpiai mozgalom vezető testületének tagjai a NOB képviselői hazájukban. Sokáig a tagság csak halálozás, lemondás vagy megfosztás esetén szűnt meg. 1966 óta a tagságot korhatárhoz kötötték, a 72. életévüket betöltötteknek vissza kell vonulniuk, a legeredményesebben dolgozók tiszteletbeli tagként működhetnek tovább de szavazati joggal már nem rendelkeznek.
A NOB elnökét a vezetőség tagjaiból 8 évre választják, amely további négy évre újraválaszthatók, az alelnökök és a végrehajtó bizottsági tagok megbízatása 4 évre szól. A végrehajtó bizottság a szervezet operatív testülete, sürgős esetekben intézkedik, új tagokat javasol, és a játékok idején a legfőbb versenybírói fórummá alakul.
A nemzetközi sportszövetségek 1967-ben létesítették a NOB felé tanácsadó testületüket (Assamblée Générale des Fédérations Internationales). A nemzeti olimpiai bizottságok 1968-ban hozták létre érdekképviseletüket (Assamblée Générale des Comites Nationaux Olympiques).
A NOB ülését az elnök hívja össze, az ülés a megjelent tagok számától függetlenül határozatképes. Az olimpiai szabályzat módosításához a szavazati joggal bírók kétharmados többségének kell együtt szavaznia. A határozatokat egyszerű szótöbbséggel hozzák.
Megalakulásakor a NOB székhelye Párizsban volt, a háború idején biztonsági okból 1915. április 10-én a svájci Lausannbe helyezték át. A hivatalos nyelvek a NOB-ban a francia és az angol. 1914 óta a hivatalos zászlaja a szervezetnek a fehér alapon egymásba fonódó öt különböző színű karika, amely az öt földrész sportolóit jelképezi (a színek: kék, sárga, fekete, zöld és piros). A NOB jelmondata gyorsabban, magasabbra, erősebben
A játékok színhelyének kiválasztása a jelentkező városok közül a NOB kizárólagos joga. 1977 óta a csökkenő pályázó helyszínek csökkenő száma miatt, úgy döntöttek hogy a jövőben egy országnak ítéli a rendezés jogát, a helyszínt (helyszíneket) az adott nemzeti bizottság dönti el. A megnyitó és a záró ünnepséget, illetve döntőket az olimpiai fővárosban kell rendezni, a selejtezőket azonban máshol is megrendezhetik. A rendezési jogról a versenyek előtt hét évvel kell dönteni. 1896 óta négy évenként kell megrendezni a versenyeket.
A versenyek időpontjáról az adott nemzeti bizottság dönt, előírás szerint az időtartam 16 nap, illetve a téli játékoknál 12 nap, beleérve a megnyitót is.
A kezdeti időszakban a rendező nemzeti bizottságok szabad kezet kaptak a lebonyolítására és a programok összeállításában. Ez sok visszásságot szült, 1900-ban Párizsban a májusban kezdődő versenysorozat csak október végén fejeződött be, 1904-ben St. Louisban pedig 390 bajnokot avattak. Ezért 1932 óta a nyári olimpiai játékok lebonyolítására 16 nap van engedélyezve. A megrendezhető versenyszámokat pedig a NOB dönti el, mely számok kerüljenek ki és milyen új számok be, a programba.
Simson & Jennings. The Lord of The Rings. Power, Money and Drugs in the Modern Olympics.. Shuster & Shuster. ISBN 0-671-71122-9 

Nofertiti (Nofernoferuaton; más átírásban Nefertiti, Nofretete; jelentése: „a szépség megérkezett”) ókori egyiptomi királyné a XVIII. dinasztia idején, Ehnaton fáraó felesége. Mellszobra az ókori egyiptomi művészet egyik legismertebb alkotása. Számos rejtély övezi, sem származásáról, sem haláláról nem tudni pontosat; temetkezési helye nem ismert, múmiáját nem sikerült azonosítani. Feltételezték, hogy azonos a Nofernoferuaton vagy a Szemenhkaré nevű társuralkodóval, akik uralkodásának utolsó éveiben álltak Ehnaton mellett, de ezen elméletek ellen is erős bizonyítékok szólnak.
Nofertiti családjáról biztosan semmit nem tudunk; mivel nem viselte „a király leánya” vagy „a király nővére” címeket, biztos, hogy nem az egyiptomi királyi családból származott. Korábbi feltételezések Mitanni királya, Tusratta lányával, Tadukhipával azonosították, akit a király III. Amenhotep háremébe küldött, de ez a feltevés mára megdőlt (Tadukhipát már inkább Ehnaton második feleségével, Kiával tartják azonosnak). Gyermekein kívül egyetlen vér szerinti családtagja, akit a feliratok azonosítanak, húga, Mutnedzsmet.A jelenleg leginkább elterjedt feltételezés szerint Nofertiti Ay, a későbbi fáraó lánya. Ez többek közt azokon a tényeken alapul, hogy Ay viselte az „isteni atya” címet, ami vagy magas papi címet jelentett, vagy a királyi családhoz való szoros kapcsolódást – ezt a címet szintén viselte Ay feltételezett apja, Juja, akinek lánya, Tije III. Amenhotep fáraó főfelesége volt – Ay feleségét, Tejét pedig a feliratokon „a királyné dajkája”-ként említik. A feltételezés szerint Nofertiti Ay egy korábbi házasságából születhetett, és Teje nevelte fel. Amennyiben ez az elmélet igaz, Nofertiti és IV. Amenhotep – a későbbi Ehnaton – első unokatestvérek voltak.
Nofertiti valószínűleg Amenhotep trónra lépése körül ment feleségül az ifjú fáraóhoz, és annak első számú felesége (nagy királyi hitves) lett. Ezt a címet III. Amenhotep és Tije házassága előtt főleg olyanok viselték, akik maguk is hercegnőnek születtek; IV. Amenhotep vagy apja nyomdokaiba lépett, amikor nem hercegnőt vett feleségül, vagy leánytestvérei közt nem volt megfelelő korú (legalább két, de lehet, hogy három nővére korábban már apjukhoz, III. Amenhotephez ment feleségül). Házasságukból fiúgyermek szinte biztosan nem született, vagy ha mégis, akkor nem élte túl a csecsemőkort. Hat leánygyermekük ismert; nevük és feltételezett születési idejük:
Meritaton (az első uralkodási évben vagy előtte; legkésőbb a 2. évben / i. e. kb. 1354)
Szetepenré (a 9. vagy a 10. évben / i. e. kb. 1347)A 7. uralkodási évben a királyi udvar az Ehnaton által építtetett új fővárosba, Ahet-Atonba költözött. Ekkoriban, már az új városban készülhetett a királyné híres mellszobra egy Thotmesz nevű szobrász műhelyében, és legkisebb három vagy négy gyermekük is itt született. Az ahet-atoni sírokban képek ábrázolják Nofertitit, amint áldozatot mutat be Atonnak, ünnepségeken vesz részt családjával, kitüntetéseket oszt a Megjelenések Ablakából (a palota két részét összekötő, a város főútja fölött átnyúló hídról nyíló ablakból), a királysírban pedig ábrázolják, miközben férjével együtt második lányukat, Maketatont gyászolják, aki a 12. uralkodási évben halt meg, feltehetőleg járványos betegségben vagy gyermekágyban.
Nofertiti férje uralkodása alatt rendkívül fontos szerepet töltött be, már-már társuralkodóként állt Ehnaton mellett. A királynéi szerep jelentőségének növekedése már III. Amenhotep uralkodása alatt is megfigyelhető volt, mikor Tije nagy királyi hitvest olyan jelenetekben ábrázolták, amilyen korábban csak uralkodó fáraónak járt – például szfinx alakban, amint lesújt ellenségeire –, egy szobron pedig férjével egyforma magasnak tűnt. Tije ábrázolása és neve rendszeresen feltűnt férjéé mellett, a királyné gyakorlatilag az istenített fáraó női megfelelője lett, és Szedeingában külön templomot emeltek a tiszteletére.A királynéi befolyás erősödése és ennek hangsúlyozása folytatódott IV. Amenhotep uralkodása alatt is. A fáraó befejezetlenül maradt karnaki templomai közül az egyiket, a Hut-Benbent Nofertitinek szentelték, itt férje nincs is jelen a képeken, a királynét lánya, Meritaton kíséri. A templomok díszítésein a királynét rendkívül fontos szerepekben ábrázolják, ami arra utal, hogy a szertartásokon is jelentős szerepet töltött be: egyes ábrázolásokon ő is az ellenséget tiporja el vagy a „Maat bemutatása” szertartást végzi, amely a fáraónak azon szerepére utal, hogy fenntartja a rendet a világmindenségben. Nofertiti a teremtő isten női princípiumát jelképezte.
IV. Amenhotep uralkodásának 4. évében Ehnatonra változtatta a nevét, ezzel is mutatva elkötelezettségét reformjai iránt. Szintén még ezekben a korai években a királyné neve kiegészült, innentől kezdve Nofernoferuaton Nofertiti néven említik a feliratokon (a Nofernoferuaton, mely később a királyi pár negyedik lányának a neve is lett, azt jelenti: „Aton szépeinek szépe” vagy „Aton legszebbje”; a nofer egyébként egyaránt jelentett szépet és jót is.) Aton isten nevét a kartusban mindig úgy vésték, hogy a királynői státust jelző determinatívum mindig szembeforduljon vele, ami különös kegyet jelentett Nofertiti számára. A királyné nevét időnként egy helyett két kartusba írták, külön a Nofernoferuatont és külön a Nofertitit, ami megint csak megkülönböztetett jelentőségére utal, hiszen mindaddig csak a fáraóknak járt a kettős kartus, melybe külön írták uralkodói és személyes nevét. Ehnaton ezen kívül egy sor hangzatos címmel is felruházta feleségét: Nagy dicséretben álló; Nagy kegyben álló; A palota hatalmas úrnője; Tökéletes arcú; Gyönyörű, tollakkal ékes; Kinek hangja megörvendezteti a szívet; A Két Föld úrnője. A határkősztélék és az új vallás összefoglalásának tekinthető Aton-himnusz név szerint említi. Vallási jelentősége a régi, politeista hitben gyakori istentriádokra vezethető vissza, melyekből Ehnaton ötletet merített. Aton és a királyi pár a héliopoliszi teremtő istennek, Atumnak, és gyermekeinek, Su levegőistennek és Tefnut páraistennőnek feleltek meg; hat gyermekükkel együtt a héliopoliszi enneád amarnai változata teljessé vált.Címek, melyeket viselt: Nagy királyi hitves (ḥm.t-nỉswt wr.t), Szeretett nagy királyi hitves (ḥm.t-nỉswt wr.t mrỉỉt=f), Szeretett fő királyi hitves (ḥm.t-nỉswt 3ˁ.t mrỉỉt=f), A Két Föld úrnője (nb.t-t3.wỉ), Alsó- és Felső-Egyiptom asszonya (ḥnwt-šmˁw-mḥw), Örökös hercegnő (ỉrỉỉ.t-pˁt), Nagy kegyben álló (wr.t-ḥzwt), A kegyelem úrnője, az édes szeretetű (nb.t-ỉm3.t bnr.t mrwt), Minden hölgy úrnője (ḥnwt ḥm.wt nb.w).
Ehnaton uralkodásának 14. évében Nofertiti váratlanul eltűnik, nevét nem említik többé. Egyes feltételezések szerint ő is a járvány áldozatául esett, más elméletek szerint valamiért kiesett a fáraó kegyeiből, és egy kisebb palotában, az úgynevezett északi palotában élte le hátralévő életét. Régebben a kegyvesztés elméletét erősítette az a tény, hogy nevét több helyen (például az Ahet-Atonhoz tartozó üdülőben, a Maru-Aton palotában) mintha kivakarták és valamelyik lánya nevével helyettesítették volna; az újabb kutatások azt mutatják, a hercegnők neveivel nem Nofertiti, hanem Ehnaton másodfelesége, Kia nevét írták fölül.Ehnaton mellett ugyanebben az időben feltűnik egymás után két társuralkodó, Nofernoferuaton és Szemenhkaré. Nofernoferuaton uralkodói neve, az Anhetheperuré Szemenhkaré uralkodói nevének az Anhheperurénak a női változata, ezért egy időben feltételezték, hogy ugyanarról a személyről van szó, és talán Nofertiti lett férje társuralkodója, majd férfiként ábrázoltatta magát, ahogy egykor Hatsepszut. Három sztélét szokás felhozni fő bizonyítékként. Az egyik az ún. Társuralkodás-sztélé, egy feliratos mészkőtábla, melyet hét töredékből rekonstruáltak, és ma a londoni Petrie Museumban van. Ez eredetileg Ehnatont, Nofertitit és Meritatont ábrázolta, később Nofertiti nevét felülírták Anhheperuré Nofernoferuaton nevével, Meritatonét pedig Anheszenpaatonéval.
A másik két sztélé Berlinben található, mindkettő befejezetlen, a neveket nem írták be a kártusokba. Az egyik két koronás fáraót ábrázol meghitt ölelésben; korábban Ehnaton homoszexualitásának bizonyítékaként látták, de az, hogy csak három kártus szerepel, fáraóra és királynéra utal. A másik berlini sztélé is két személyt ábrázol, Ehnatont és az egyedi koronája alapján jól azonosítható Nofertitit, a három üresen maradt kártus mellé azonban – jól láthatóan utólag – egy negyediket is bevéstek; az érvelés szerint ez a királyné társuralkodóvá válását jelenti, mert két kártusba írt név csak uralkodóknak járt ki.Azt, hogy a két társuralkodó két különböző személy, arra alapozzák, hogy Nofertiti usébtijeinek feliratai alapján királynéként halt meg, nem fáraóként, így nem tűnik valószínűnek, hogy ő lett volna a társuralkodó. Ezek a tárgyak azonban nem biztos, hogy usébtik, lehetnek fogadalmi szobrocskák is. Akik szerint két különböző személyről van szó, azok szerint az egyikük Szemenhkaré, Meritaton férje, másikuk pedig Nofernoferuaton, aki a királyi család egy még azonosítatlan nőtagja.Egy feltételezés szerint Nofertiti írta Ehnaton halála után azokat a leveleket I. Szuppiluliumasz hettita királynak, amelyek fennmaradtak a hattuszaszi udvarban, és amelyekben Egyiptom özvegy királynéja, „Dahamunzu” hettita herceget kér férjéül, mert nincs utódja. A leggyakoribb feltételezés szerint azonban lánya, Anheszenamon írta a leveleket férje, Tutanhamon halála után, ő ugyanis valóban utód nélkül halt meg, míg Ehnaton és Szemenhkaré halála után még élt az ifjú Tutanhaton, a leendő Tutanhamon fáraó. Arra, hogy Nofertiti lehetett a szóban forgó királyné, az utal, hogy Tutanhamon temetésére – a sírjában talált virágmaradványokból ítélve – február vége és március közepe közt kerülhetett sor, a hettita király azonban évkönyveik tanúsága szerint ősszel kapta meg a levelet. Ehnaton valamikor 17. uralkodási évének vége felé, ősszel halhatott meg, mert az ebben az évben szüretelt bor korsóin még említik. Az Amarna-levelek egyike (EA170) az Amka elleni katonai beavatkozást említi, feltehetőleg ugyanazt, amit a hettita évkönyvek is; ez is arra utal, Nofertiti írta a leveleket, mert amikor Anheszenamon megözvegyült, az amarnai levéltár már rég nem volt használatban.
Nofertiti mellszobra, melyet egy Thotmesz nevű szobrász készített, az ókori egyiptomi művészet egyik legismertebb alkotása. Feltehetőleg későbbi szobrokhoz és képekhez készült modellnek, hogy a királynénak ne kelljen mindig modellt állnia.
A szobrot a Ludwig Borchardt vezette német régészek találták meg 1912-ben, és – máig nem teljesen tisztázott körülmények között – Németországba vitték, sokáig a berlini Altes Museum őrizte, de 2009 októberétől visszakerült régi helyére, az időkőzben újjáépített a Neues Museumba. Egyiptom többször kísérletet tett a szobor visszaszerzésére, de a német múzeum 2007-ben még kölcsön sem adta egy egyiptomi kiállításra, azzal az indokkal, hogy túl törékeny az utazáshoz.Nofertiti szobra látható Al-Minya kormányzóság zászlajában. Ma ennek a tartománynak a területén található az ókori Ahet-Aton városa.2009 márciusában a szobron komputertomográfiás vizsgálatokat végeztek, és megállapították, hogy a stukkóbevonat alatt található eredeti szobor kevésbé idealizált arcvonásokat mutat, arccsontjai alacsonyabban fekszenek, orrán kis dudor van, szája szélén ráncok. Mindeddig úgy tartották, a stukkóréteg csak vékony bevonat és nem módosított magán a szobron. Dr. Alexander Huppertz, a vizsgálatot végző német tudóscsapat vezetője szerint „a változtatások némelyike kedvező, némelyike kedvezőtlen”.
Nofertiti múmiáját sosem találták meg, de kísérlet történt már beazonosítatlan múmia Nofertitiként történő azonosítására. 2003. június 9-én Joann Fletcher brit régész bejelentette feltételezését, mely szerint a Királyok völgye 35. számú sírban talált három múmia – egy később Tije királynéként azonosított idős hölgy, egy fiatalabb nő és egy fiú múmiája – közül a fiatalabbik női múmia Nofertitié. Marianne Luban egyiptológus egy 1999-ben az interneten közölt cikkében már felvetette ugyanezt az elméletet, melyet ugyanazokra a tényekre alapozott, mint Fletcher.Fletcher, aki támogatta az elképzelést, mely szerint Nofertiti azonos volt Szemenhkaréval, a Discovery Channel finanszírozásával megvizsgálta a kérdéses múmiát. A balzsamozószerek összetétele és a koponyában hagyott agy alapján a múmiáról megállapítható, hogy XVIII. dinasztia korabeli; parókája olyan stílusú, amilyet Nofertiti viselt. Úgy tűnik, még az ókorban megszentségtelenítették – karját letörték, melynek oka az lehetett, hogy eredetileg fáraóhoz illő testtartásban temették el, mindkét karját keresztbe fektetve mellkasán, később azonban egyik karját letörték, és a test mellé fektették, hogy királynéhoz illő testtartásban – csak az egyik karját a mellkasára helyezve – feküdjön.A legtöbb egyiptológus, köztük Kent Weeks és Peter Locavara nem tartotta elegendőnek a Fletcher által felhozott bizonyítékokat. Ők úgy gondolták, DNS-vizsgálat nélkül képtelenség azonosítani egy múmiát, és mivel Nofertiti szüleinek kiléte bizonytalan, gyermekei múmiáját pedig még nem találták meg, lehetetlen pontosan azonosítani. A közvetett bizonyítékok, mint a hajstílus – ami meglehetősen divatos volt abban az időben – vagy a kar helyzete nem elegendőek, a keresztbe fektetett karok Fletcher állításával ellentétben nemcsak a fáraókra, hanem a királyi család más tagjaira is jellemzőek lehettek, a test közelében talált paróka nem biztos, hogy éppen ahhoz a személyhez tartozott, a múmia megszentségtelenítésének okairól pedig legjobb esetben is csak találgatni lehet. Ezenkívül a XVIII. dinasztia Egyiptom egyik leghatalmasabb és leghosszabb ideig uralkodó dinasztiája volt, és egy azonosítatlan női múmia kétszáz év királynéi és hercegnői közül bármelyiké lehet.
A múmia korát és nemét illetően is kétségek merültek fel Zahi Hawass, az Egyiptomi Régészeti Hivatal elnöke részéről. Hawass 2003. június 12-én már kijelentette, hogy nem tartja elegendőnek a Fletcher által felsorolt érveket, a Reuters szerint augusztus 30-án kijelentette, biztos abban, hogy az illető múmia nem is nőnemű, valamint hogy dr. Fletcher ásatási engedélyét visszavonja, amíg nem tisztázták a helyzetet a Yorki Egyetemmel, melynek Fletcher dolgozik. (Hawass egyébként egymásnak ellentmondó állításokat is tett a múmia nemével kapcsolatban.) Hawass ezután CT-vizsgálatok alapján Tutanhamon feltételezett anyjával, Kiával azonosította a múmiát. Végül a 2010-ben publikált, a késő XVIII. dinasztiabeli múmiákon végzett DNS-vizsgálatok bebizonyították, hogy a múmia Ehnaton egy testvéréé, aki Tutanhamon anyja volt.A KMT magazin egyik cikke az ún. Idősebb hölgy múmiáról feltételezte, hogy talán Nofertiti teste, annak alapján, hogy a múmia egyes vizsgálatok alapján harmincas vagy negyvenes éveiben halt meg, arca pedig hasonlít Nofertiti szobraira. Erről a múmiáról azonban valószínűbb volt, hogy Tije királynéé, és 2010-ben bebizonyosodott, hogy ez a feltételezés helyes.
Ian Shaw: Az ókori Egyiptom története (Debrecen, Gold Book, 2004) ISBN 963-425-022-X
Kákosy László: Az ókori Egyiptom története és kultúrája (Budapest, Osiris, 1998) ISBN 963-379-371-8

A nokota lófajta hagyományosan az Észak-Dakota állam (Amerikai Egyesült Államok) délnyugati részén él, a 19. században tűnt fel először. A fajtát indiánok lovai és farmokról elmenekült lovak leszármazottjainak tartják. 
Egy nemzeti park létesítésekor ezen a területen elvették a nokota fajta természetes környezetét, és ezalatt számos nokota lovat "befogtak". A nemzeti park kezdeti célja az volt, hogy kipusztítsa ezt a fajtát, habár egy kisebb ménes szemléltető célból most már "hivatalosan" is jelen lehet a parkban.
Ezek a lovak nemcsak a western-rajongók számára jelentenek történelmi értéket, hanem kiemelkedő kulturális és történelmi értékkel bírnak egyes indián törzsek számára is. Sokan ösztönözték az Észak Dakota-i állam vezetését, hogy jelölje a nokota fajtát mint "tiszteletbeli állami fajtát", és ezt 1993-ban el is érték. A nemzeti parknak ettől kezdve a fajtát történelmi értékként kellett kezelnie.
Svenska Nokotahästarna: http://sites.google.com/site/svenskanokotahaestarna/home
McLaughlin, Castle. The History and Status of the Wild Horses of Theodore Roosevelt National Park. Theodore Roosevelt Nature and History Association. 1989.
Horses of the Plains: Written and Illustrated by Frederic Remingtonfrom The Century, a popular quarterly, Volume 37, Issue 3, January 1889: https://web.archive.org/web/20101217015713/http://discoverseaz.com/History/HorsePlains.html
A nomadizmus vagy nomád pásztorkodás olyan társadalmi, gazdasági életforma, amelynek gyakorlói, a nomádok a háziállatokat szabadon legeltetve tenyésztik (rideg állattartás), és az egész közösség az állatokkal együtt vándorol. 
A nomád népek régen többnyire törzsközösségekben éltek, ezekre használhatjuk a nomád törzsek elnevezést is. Az ókorban és a középkorban volt jellemző ez az életmód, de a világ néhány pontján ma is gyakorolják. A nomád szó eredete a „legeltetni” igével összefüggő görög nomasz („pásztor”).
A szó eredeti görög jelentésének jobban megfelelő hazai szakirodalmi használat mellett, a nomád életmód vagy nomadizmus kifejezést gyakran alkalmazzák egyszerűen a vándorlás értelmében is, ezenkívül sokszor a peripatetikus fogalommal is összevonják. Így használja általában a nyugat-európai szakirodalom is, a nomádok közé sorolva például a hagyományos peripatetikus vándorlást folytató romákat vagy a Dél-Afrikai zsákmányoló-gyűjtögető busmanokat, sőt még a thaiföldi úgynevezett tengeri nomád halásznépeket is. Az állataikat legeltetve vándorló népeket ugyanakkor a nyugati szakirodalom a „pásztorkodó nomádok” kifejezéssel különíti el.
Alapvető különbség mutatkozik a nyitott- és a zárt nomadizmus között (excluded/external és enclosed). Az előbbi a nagy léptékű nyílt területekre, elsősorban sztyeppékre vonatkozik, ahol a mozgást semmi sem akadályozza. A zárt nomadizálás a természeti körülmények miatt behatárolt, vagy letelepült népességgel körülvett területekre jellemző, ahol az állatcsordák mozgása korlátozott területen valósulhat meg.A nomád népek egy része szabadon vándorol állataival, például az észak-afrikai tuaregek. Ez a horizontális nomadizmus, amely nem igényel ideiglenes szállásterületet sem. Más részük meghatározott területi rend szerinti szállásváltó gazdálkodást folytat, amely az évszakok váltakozásához igazodik. Ilyenek például a kelet-afrikai maszájok vagy a hagyományos életformájukat gyakorló belső-ázsiai mongolok. Ez többnyire vertikális nomadizmus.
A nomád életmód mellett létezik félnomád és transzhumáló életmód is. A félnomád népeknél csak a nép egyik része vándorol, míg a másik részük letelepedett földművelést folytat, ennek neve integrált nomadizmus. Ilyen életmódot folytatott például a honfoglaló magyarság. A transzhumálás során ezzel szemben az egész nép letelepedetten él, csak a pásztorok vándorolnak az állatállománnyal, hosszabb időszakokra elhagyva az állandó településeket.
A vándorlás módja szerint tehát sokféle nomadizálás lehetséges a nyitott, horizontálistól a zárt, vertikális, integrált nomadizálásig. Merev kategóriák azonban nincsenek, a nomadizálás jellege a mobilitás és az élelemtermelés típusa két változó értékével írható le. E két változó általában kapcsolatban van egymással: a pásztorkodás nagyobb aránya általában nagyobb mobilitást jelent.
Egy további különbségtétel a nomád népek között az, hogy milyen állatokra épül a gazdaságuk. A történelmi eurázsiai sztyeppei népek általában nagyállattartó lovasnomádok voltak (fő a állat a ló), míg például a kelet-afrikai nomád népek elsősorban szarvasmarha-tartásból, az észak-európai lappok rénszarvas-tartásból élnek, az ókori héberek pedig juhtartó nomádok voltak.

Nona Gaprindasvili (grúzul: ნონა გაფრინდაშვილი, oroszul: Но́на Тере́нтьевна Гаприндашви́ли), (Zugdidi, 1941. május 3. –) szovjet, grúz női sakkozó, a hatodik női sakkvilágbajnok (1962–1978), tizenegyszeres sakkolimpia bajnok csapatban, kilencszeres egyéni sakkolimpiai aranyérmes, a Szovjetunió ötszörös női sakkbajnoka, kétszeres Európa-kupagyőztes, négyszeres grúz bajnok, szenior világbajnok, nemzetközi sakk versenybíró, a Grúz Olimpiai Bizottság elnöke. Grúzia 20. századi történelmének legsikeresebb sportolója.Nemzetközi nagymester 1978-tól, női nemzetközi nagymester 1976-tól.
A Nemzetközi Sakkszövetség (FIDE) női bizottságának elnöke (1980–1986). A sakk-Oscar-díj első női díjazottja (1982). 2013-ban beválasztották a World Chess Hall of Fame (Sakkhírességek Csarnoka) tagjai közé.A Szovjetunió széthullása, Grúzia önállósulása óta politikai szerepet is vállalt. 1989–1996 között a Grúz Nemzeti Olimpiai Bizottság elnöke, majd tiszteletbeli elnöke. A Grúz Egyesült Demokrata Párt (United Democratic Georgia Party) elnöke, a „Public Assembly Initiative” csoport egyik vezetője. 2002-ben a Tbiliszi Városi Tanács tagjává választották.
Apja könyvelő volt egy műszaki iskolában, anyja háztartásbeli. A családban öt fiú és egy lánygyermeket neveltek.5 éves korában tanult meg sakkozni, bátyjaitól lesve el a lépéseket. 13 évesen véletlenül került be a sakkéletbe. A sakkcsapatnak, amelynek első táblása egyik bátyja volt, női játékost is szerepeltetnie kellett, és – jobb híján – ő játszott, mindenki számára meglepően eredményesen, ezért klubja edzőt szerződtetett mellé. Ekkor költözött Tbiliszibe.
A Tbiliszi Úttörőházban Vahtange Karszeladze (1919–1966) foglalkozott vele, akit a grúz női sakkiskola megalapítójának neveznek. 14 évesen 2. helyezést ért el Tbiliszi bajnokságán, 15 évesen Grúzia bajnoka, amely sikerét 1959-ben, 1960-ban és 1961-ben megismételte.1960-ban a Szovjetunió bajnokságán a 4. helyen végzett, és jogot nyert arra, hogy elinduljon a világbajnokjelöltek 1961. évi versenyén, amelyet megnyert, így megmérkőzhetett a női világbajnoki címért Jelizaveta Bikovával. A mérkőzést 9–2 arányban megnyerte, és ezzel elhódította a világbajnoki címet. 1962–1978 között ő volt a sakkozás történetének hatodik női világbajnoka.
Ötszörös szovjet bajnok (1964, 1974, 1981, 1983, 1985). Mintegy 20 női nemzetközi versenyt nyert meg, és sikerrel szerepelt rangos férfitornákon is. Legnagyobb sikerét 1963/64-ben Hastingsben és 1977-ben Lone Pine-ban érte el.
Kétszer nyerte el az Európa-kupát (1969, 1972)Kétszeres szenior világbajnok az 50+ korosztályban (1995, 2009), és 2014-ben megnyerte a 65+ korosztály szenior világbajnoki címét. Szenior Európa-bajnok (2011)1961-ben lett női nemzetközi mester, 1962-ben a női világbajnoki címhez a Nemzetközi Sakkszövetség a nemzetközi mesteri címet adományozta neki. 1976-ban kapta meg a női nemzetközi nagymester fokozatot, és 1978-ban a nők között elsőként kapott nemzetközi nagymesteri címet.1964-től nemzetközi versenybíróként is működött.
1961-ben megnyerte a világbajnokjelöltek versenyét, ezzel jogot szerzett arra, hogy párosmérkőzésre hívja ki a női világbajnoki cím viselőjét, Jelizaveta Bikovát. A párosmérkőzésre 1962-ben Moszkvában került sor, amelyen elsöprő arányú, 9–2-es (+7=4-0) győzelmet aratott, ezzel ő lett a sakkozás történetének hatodik női világbajnoka.Címét négy világbajnoki cikluson keresztül sikerrel védte meg. Három alkalommal Alla Kusnyir, és egy alkalommal Nana Alekszandria ellenében.
Az 1964-es világbajnokjelölti versenyen hármas holtverseny alakult ki az élen, ezért a három versenyző között kétfordulós körmérkőzésre került sor. Ezt a körmérkőzést Alla Kusnyir nyerte, így ő mérkőzhetett meg 1965-ben a világbajnoki címért.  E mérkőzésre 1965-ben Rigában került sor, és ezt Gaprindasvili 8,5–4,5 (+7=3-3)arányban nyerte.Az 1967-es világbajnokjelölti versenyt Alla Kusnyir egyedül nyerte, így ismét megküzdhetett a női világbajnoki címért. A párosmérkőzésre 1969-ben Tbilisziben és Moszkvában került sor, amelyen ismét Gaprindasvili győzött, ezúttal 9,5–4,5 (+7=5-2) arányban.Az 1969–1972-es világbajnoki ciklusban módosítottak a lebonyolítás rendszerén. Az indulók először zónaversenyeken mérték össze tudásukat, majd minden zónából a legjobbak jutottak be a zónaközi döntőbe. A zónaközi döntő első három helyezettje kiegészülve az előző világbajnoki döntő vesztesével 10 játszmás párosmérkőzéseken kieséses alapon döntött a kihívó személyéről. A versenysorozatból Alla Kusnyir került ki győztesen, így ő már harmadszor próbálkozhatott meg a világbajnoki cím elhódításával. A világbajnoki döntőt Gaprindasvili 8,5 – 7,5  (+5=7-4) arányban nyerte, így harmadszor is megvédte címét.Az 1973–1975-ös világbajnoki ciklusból Nana Alekszandria került ki győztesen, ezzel jogot szerezve arra, hogy a világbajnoki címét már 13 éve viselő Gaprindasvilit ledöntse a trónról. A párosmérkőzésen a címvédő meggyőző fölénnyel 8,5–3,5 arányban győzött, ezzel továbbra is ő maradt a női sakkvilágbajnok.Az 1976–1978-as világbajnoki ciklusban a 15 éves Maia Csiburdanidze továbbjutott a Tbilisziben rendezett zónaközi döntőből a kieséses rendszerű világbajnokjelölti párosmérkőzéses szakaszba, ahol a két zónaközi döntő első három-három helyezettje,  kiegészülve az előző világbajnoki ciklus két döntősével, küzdöttek a világbajnok kihívásának jogáért. Ezt a lehetőséget Csiburdanidze szerezte meg, így 1978-ban Tbilisziben ő mérkőzhetett meg Gaprindasvilivel. A világbajnoki döntőt az akkor 17 éves Csiburdanidze nyerte 8,5–6,5 (+4=9-2) arányban.1980–1981-ben az előző világbajnoki döntő veszteseként közvetlenül a kieséses rendszerű párosmérkőzéses szakaszban kapcsolódhatott be a világbajnoki címért folyó versengésbe. A nyolc között 6–3-ra verte Nino Gurielit, majd a legjobb négy között 7–7 arányú döntetlent ért el – a korábban a magyar Verőci Zsuzsát búcsúztató – Nana Ioszeliani ellen. Sorsolás révén Ioszeliani jutott tovább.Az 1982–1984-es világbajnoki ciklusban megnyerve a Bad Kissingenben rendezett zónaközi döntőt, jutott a legjobb nyolc közé, a párosmérkőzéses szakaszba. Itt az első fordulóban 6–4 arányban kikapott Irina Levityinától, aki később a világbajnok Maia Csiburdanidze kihívója lett.1985-ben a Zeleznovodszkban rendezett világbajnokjelölti zónaközi döntőn csak a 6. helyezést érte el, így nem jutott tovább.
1987-ben ismét kvalifikálta magát a zónaközi döntőből a világbajnokjelöltek versenyére, amelyet ezúttal nem kieséses rendszerben, hanem körmérkőzéses formában bonyolítottak le a legjobb nyolc versenyző részvételével. Ezen a versenyen 1988-ban a 7. helyezést érte el.1990-ben első helyen jutott tovább a zónaközi döntőből a világbajnokjelöltek versenyébe, . ahol a győztes, és később a női világbajnoki címet is elnyerő Hszie Csüntől 1 ponttal elmaradva az 5. helyen végzett.1991-ben ismét első lett a Szabadkán – ezúttal svájci rendszerben megrendezett zónaközi versenyen. Az 1992-ben Sanghajban rendezett világbajnokjelölti versenyt a magyar Polgár Zsuzsa 3 pont előnnyel nyerte, Gaprindasvili a kilenc résztvevő között a 8. helyet szerezte meg.2000-ben és 2001-ben az új rendszerű, 64-résztvevős kieséses világbajnoki versengés során mindkét alkalommal az első körben búcsúzott.
1963 és 1992 között 12 sakkolimpián vett részt, amelyeken csapatban 11 arany és 1 ezüst, egyéniben 9 arany, 3 ezüst és 1 bronzérmet szerzett, ezzel minden idők legeredményesebb versenyzője a sakkolimpiák történetében.
. Предпочитаю риск / Нона Гаприндашвили ; Лит. запись В. Васильева. — Москва : Мол. гвардия, 1977. — 191 с., 8 л. ил. ; 16 см. — (Спорт и личность ; Кн. 32).
Gaprindasvili – Peters, Lone Pine 1977. 1–0 Az utolsó fordulóban győzni kellett
Velimirovic-Gaprindashvili 1984 Bela Crkva 1/2–1/2 Egy hihetetlen bonyodalmakkal teli játszma
2013-ban beválasztották a World Chess Hall of Fame (Sakkhírességek csarnoka) tagjai közé.
A sakkolimpiákon a nyílt és a női kategória összesítésében legjobb eredményt elért ország csapata a róla elnevezett trófeát kapja.
Graham, John (1987). Women in Chess, Players of the Modern Age. McFarland & Company.

Normandia (franciául: Normandie, normand nyelven Normaundie) tájegység Franciaország északnyugati részén, a Francia Királyság egyik történelmi tartománya. Ma két közigazgatási régióra van felosztva: Felső-Normandia (Haute-Normandie) a Szajna alsó folyása mentén terül el, Párizstól északra, Alsó-Normandia (Basse-Normandie) Párizstól nyugatra fekszik, ide számítva a Cotentin-félszigetet is. Felső-Normandiát Seine-Maritime és Eure, Alsó-Normandiát Orne, Calvados és Manche francia megyék alkotják. Franciaország egész területén itt élnek a legkevesebben.[forrás?]
Fontosabb folyók a következők: Szajna, Orne, Vire, Eure, Risle, Robec, Touques, Couesnon.
Normandiában nagyjából 3,5 millióan laknak, legnépesebb városai: Rouen (385 000 lakos az elővárosokkal együtt), Le Havre (247 000 lakos), Caen (200 000 lakos) és Cherbourg-Octeville (89 000 lakos).
Normandia névadói a normannok, akik Rollo normandiai herceg vezetésével a 911-es Saint-Clair-sur-Epte-i szerződésben kapták meg a tartományt III. Károly nyugati frank királytól. Rollo, aki 912-ben a Robert nevet kapta a keresztségben, a tartomány első hercege volt, bár jómaga és fia, I. Vilmos is a grófnak megfeleltethető jarl címet használta. A maroknyi normann hamarosan elfranciásodott, a tartományban kialakult a feudalizmus. A hercegek szigorúan ellenőrzésük alatt tarthatták tartományukat, mivel kezdettől fogva érvényesítették primátusukat vazallusaik vazallusai felett, azaz az egész hűbéri lánc nekik engedelmeskedett.
Normann herceg volt Hódító Vilmos, aki 1066-ban az Angol Királyságot is megszerezte magának. Ez nem jelentette azt, hogy a két trón egyesült volna, bár mindig az angol uralkodók rokonai ültek a királyság trónjára. Ez a 13. század elejéig így is volt. Normandiát – pontosabban annak szárazföldi részét, mivel a Csatorna-szigetek, Jersey és Guernsey a mai napig brit uralom alatt áll – végül II. Fülöp Ágost hódította meg 1204-ben Földnélküli Jánostól, aki korábban normandiai hercegként francia segítséggel áskálódott bátyja, Oroszlánszívű Richárd ellen.
Ettől kezdve Normandia a francia koronabirtok részét képezte, csak a Valois-házban fordult elő, hogy olykor apanázsul adták a tartományt egy-egy hercegnek. Így a későbbi II. János és V. Károly is Normandia ura lett. V. és VI. Henrik angol király a százéves háború során még megszerezte magának a szárazföldi Normandiát is egy időre. Az utolsó tényleges hatalommal bíró herceg II. Károly, XI. Lajos francia király fivére volt 1465–1469 között, aztán a címet a 18. század végéig nem adományozták. Legutoljára névleges hercegként Lajos Károly dauphin (XVI. Lajos fia), 1785 és 1789 között. 1944. június 6-án Normandiában szálltak partra a szövetségesek, ezzel megkezdődött Európa felszabadítása a nemzetiszocialista megszállás alól.

Normandiai Adéla (Normandia, 1062-1067 körül - Marcigny-sur-Loire,  1137. március 8.) Hódító Vilmos és Flandriai Matilda lánya, István angol király anyja.
Normandiai Adéla a franciaországi Normandia tartományban, Hódító Vilmos és Flandriai Matilda leányaként, a Norman-dinasztia tagjaként született. Ő volt I. Henrik angol király kedvenc nővére, Hódító Vilmos legfiatalabb gyermeke, aki a kor szokásaihoz képest rendkívül művelt asszony volt, és jól ismerte a latin nyelvet is.
Körülbelül 1080 és 1084 között nőül ment István Henrikhez, a blois-i gróf fiához. Férje 1089-ben megörökölte apjától Blois, Chartres és Meaux tartományokat. Tizenegy gyermekük született: Vilmos, Sully grófja; Odo; II. Theobald champagne-i gróf; Lithuise; István angol király; Lucia-Mahaut; Fülöp, Chalons-sur-Marne püspöke; Ágnes; Alíz; Eleonóra; Henrik; Winchester püspöke. 1102-ben a grófné megözvegyült.
Lucia lánya férjével együtt meghalt, amikor a Fehér Hajó 1120-ban elsüllyedt. Az áldozatok között volt I. Henrik király egyetlen fia, Vilmos Adelin herceg is, így Anglia trónörökös nélkül maradt. Emiatt trónviszály tört ki Normandiai Adél fia, István és I. Henrik leánya, az özvegy Matilda, német-római császárné között, mivel mindketten Hódító Vilmos unokái voltak, így jogot formáltak az angol trónra. 
Normandiai Adél negyedik fia, István angol király lett 1135-ben, miután nagybátyja, I. Henrik meghalt. István öt évig uralkodott. Normandiai Adél 1137. március 8-án halt meg a franciaországi Marcigny-sur-Loire-ban.
Norodom Szihanuk (khmerül: នរោត្តម សីហនុ, nyugaton: Norodom Sihanouk; Phnompen, 1922. október 31. – Peking, 2012. október 15.) Kambodzsa királya volt 1941 és 1955, majd 1993 és 2005 között. 2004-es második lemondása után „Kambodzsa Apakirálya” lett (khmerül: Preahmâhaviraksat), megtartva sok korábbi, alkotmányos uralkodói pozíciójához tartozó jogkörét. Apja Norodom Szuramarit király, anyja Sziszovat Koszamak királynő volt.
Szihanuk olyan sok pozíciót töltött be 1941-től, hogy a Guinness Rekordok Könyve őt nevezte meg a legtöbb különböző tisztséget élete során ellátó politikusként. Többek között kétszer szolgált királyként, kétszer hercegként vezette az országot, egyszer elnökként, kétszer volt miniszterelnök, számos kormányt irányított emigrációban, 1975-1976-ban pedig a vörös khmer uralma idején bábállamfő volt. Címei közül számos csak tiszteletbeli volt, valódi hatalom nem járt vele, mint például az alkotmányos királyi tiszttel. Szihanuk 1953. november 9-étől, Kambodzsa függetlenné válásától 1970. március 18-áig, a Lon Nol tábornok puccsát követő parlamenti határozatig irányította az ázsiai országot.
Norodom Szihanuk Phnompenben járt általános iskolába, míg középfokú tanulmányait a vietnámi Saigonban, a Lycée Chasseloup Laubat-ban végezte. 1941. április 23-án meghalt anyai nagyapja, Sziszovat Monivong, és a koronatanács – Jean Decoux francia kormányzó közbenjárására - a herceget választotta Kambodzsa királyának. Jean Decoux úgy vélte, hogy a 18 éves ifjú könnyen befolyásolható lesz. A koronázás 1941. május 3-án volt. Ezt követően a franciaországi Samur lovassági iskolájában tanult.Ebben az időszakban országa Francia Indokína része volt, amelyet a tengelyhatalmakkal kollaboráló Vichy-kormány megbízottja irányította. Kambodzsát elfoglalta a Japán Birodalom, amely megengedte, hogy a francia gyarmati adminisztráció a helyén maradjon, de 1945 márciusában átvette a hatalmat. Japán nyomásra Szihanuk kikiáltotta Kambodzsa függetlenségét. A király, ellentétben a hasonló helyzetű vietnámi uralkodóval, Bảo Đại vietnámi császárral, nem kötelezte el magát a japánok mellett. A második világháború befejeződése után a franciák visszavették a hatalmat. Kambodzsa új státuszt kapott a gyarmatosítóktól, a francia unió autonóm állama lett. Ennek köszönhetően saját alkotmánya és számos politikai pártja volt, de a valódi hatalom a franciák kezében maradt.
A második világháború után Norodom Szihanuk nacionalistábbá vált, és egyre erőteljesebben támogatta Kambodzsa függetlenné válását Franciaországtól, és a gyarmatosítók távozását Indokínából. Ugyanezek az igények fogalmazódtak meg más térségbeli országokban, Laoszban és Vietnámban is. 1953 májusában kénytelen volt Thaiföldre távozni, mert a franciák az életét fenyegették, és a száműzetésből csak a függetlenség elérése, 1953. november 9. után tért vissza Kambodzsába. 1955. március 2-án lemondott a trónról apja javára, hogy részt vehessen a kambodzsai közéletben, és megalapította pártját, a Szocialista Népi Közösséget (Szangkum). Az 1955. szeptemberi parlamenti választáson pártja nagyarányú győzelmet aratott, és Norodom Szihanuk miniszterelnök lett.
1959. augusztus 31-én Ngo Dinh Nhu, a dél-vietnámi elnök, Ngo Dinh Diem öccse és főtanácsadója merényletet kísérelt meg ellene. Ügynökeit arra utasította, hogy levélbombákat küldjenek Szihanuknak. Ngo Dinh Nhu nem értett egyet Szihanuk külpolitikájával, és abban bízott, hogy halála után sikerül saját emberét hatalomra juttatni Phnompenben. Két bőröndöt juttattak el Szihanuk palotájába, egyet a politikusnak, egyet Vakrivan hercegnek, a protokollfőnöknek címezve. A csomagok feladójaként egy Kambodzsában dolgozó amerikai mérnököt tüntettek fel, tartalomként pedig hongkongi ajándékokat jelöltek meg. Bomba csak Szihanuk csomagjában volt, de Vakrivan mindkettőt kinyitotta, és a robbanásban szolgájával együtt azonnal meghalt.
Apja 1960-as halálát követően Szihanuk megnyerte az általános választásokat, de herceg maradt. 1963-ban módosíttatta az alkotmányt, amelynek értelmében ő lett élete végéig az állam feje. Ez azt jelentette, hogy olyan alkotmányos hivatalt szerzett, amely anélkül biztosította számára az uralkodó jogait, hogy megkoronáztatta volna magát.
A vietnámi háború kitörésekor Szihanuk Kambodzsa semlegességének és biztonságának megőrzését nevezte a legfontosabb célnak. Kormányára a szemben álló felek nyomást gyakoroltak, hogy kötelezze el magát mellettük. Miközben Szihanuk odahaza elnyomta a baloldaliakat, meg volt győződve arról, hogy a háború a kommunista hatalmak győzelmével végződik. Hogy országát a háborún kívül tartsa és megőrizze hatalmát, együttműködött a kínaiakkal és az észak-vietnámiakkal. 1963-ban az Amerikai Egyesült Államok ellen fordult: államosította a bankokat és a kereskedelmi társaságokat, majd 1964-ben megszakította a kapcsolatokat Washingtonnal, és nyíltan is Peking szövetségese lett. Ezzel a lépésével elidegenítette a kormány jobboldali érzelmű tagjait, valamint a hadsereget, amelynek létfontosságúak voltak az amerikai segélyek. 
1965 tavaszán megállapodott Kínával és Észak-Vietnámmal, hogy engedélyezi vietnámi bázisok felállítását országa keleti részén, valamint hozzájárul ahhoz, hogy a kínai katonai szállítmányok kambodzsai kikötőkből jussanak el Vietnám kommunista felébe. Kína a kambodzsai rizstermés magas áron történő megvásárlásával fizetett a segítségért. Szihanuk ebben az időben több beszédében is elkerülhetetlennek nevezte a kommunizmus délkelet-ázsiai győzelmét. A vietnámiakkal kötött titkos megállapodása felháborította a nacionalistákat, míg a városi értelmiséget a növekvő munkanélküliség és a gazdaság rossz irányítása fordította el tőle. 1970 márciusában, Szihanuk moszkvai tartózkodása alatt a parlament megfosztotta hatalmától, és távollétében halálra ítélte. A puccsot az Egyesült Államok is támogatta. Csaknem kétezer év után Kambodzsában hivatalosan is eltörölték a monarchiát.
Szihanuk Moszkvából Pekingbe utazott, ahol megalapította a Kambodzsai Nemzeti Egységfrontot (FUNK), és megkezdte a kommunista lázadók, a vörös khmerek Lon Nol elleni harcának támogatását. Megalapította az emigrációs kormányt, amelybe vörös khmer vezetőket is bevett. Szihanuk támogatására sokan csatlakoztak Kambodzsában a kommunistákhoz, így a vörös khmer csapatok létszáma ötezerről hatvanezerre emelkedett. Az újonnan csatlakozók között sok apolitikus paraszt volt, akik nem a baloldali ideológiát, hanem a királyt támogatták. Szihanuk ebben az időszakban Pekingben és Phenjanban élt. Ez utóbbiban egy hatvanszobás rezidenciája volt, amelyben mozit is kialakítottak. Nagyon közeli barátságban volt az ország diktátorával, Kim Ir Szennel. Később, az 1979-es vietnámi invázió után is ide tért vissza. Szerette a telet Észak-Koreában tölteni, mert Peking szennyezett levegőjét kibírhatatlannak érezte a hideg hónapokban.
1975 áprilisában, amikor a Khmer Köztársaság elvesztette a polgárháborút a kommunisták ellen, Szihanuk lett az állam szimbolikus feje. Hatalma nem volt, az országot valójában Pol Pot irányította. Szihanuk a kommunista uralom idején házi őrizetben töltötte idejént Phnompenben. 1976. április 4-én névleges pozíciójától is megfosztották. 1978 decemberében a vietnámi csapatok megindultak Kambodzsa ellen, ekkor a kommunisták New Yorkba küldték a herceget, hogy az ENSZ-ben szólaljon fel az invázió ellen. Ezután Kínában és Észak-Koreában élt.
Norodom Szihanuk üdvözölte, hogy Vietnám megdöntötte a vörös khmer rémuralmát, de szilárdan ellenezte a Vietnám által támogatott kormány tevékenységét. Azt szerette volna, ha Kambodzsát senki nem képviseli az ENSZ-ben, mert úgy vélte, sem a vörös khmerek, sem Heng Szamrin Vietnám-barát kabinetje nem reprezentálja a khmer népet. Szihanuk ennek ellenére ismét a vörös khmerekkel szövetkezett, hogy létrehozzon egy Vietnámmal szembeni egységfrontot. Egyes vélekedések szerint ezt az Egyesült Államok nyomására tette.
1982-től az addiginál is ellenségesebben fordult a phnompeni kormány felé, és a Demokratikus Kambodzsa Koalíciós Kormányának (CGDK) feje lett, amelynek része volt az ő pártja (Szihanuk Nemzeti Serege), a Khmer Nemzeti Felszabadítási Front és a vörös khmer szervezet. 1989-ben a vietnámi csapatok kivonultak Kambodzsából. Az országot egy velük szimpatizáló kormány vezette, amelynek feje egy volt vörös khmer vezető, Hun Szen volt.
Norodom Szihanuk, dacára Amerikai-ellenességének és bensőséges viszonyának Észak-Koreával, az 1980-as években az Egyesült Államok támogatta Vietnámmal és szövetségese, a Szovjetunióval szembeni fellépését.
1991-ben a szemben álló felek aláírták Párizsban a békemegállapodást, és Norodom Szihanuk november 14-én visszatérhetett Kambodzsába. Útjára észak-koreai testőrök kísérték el. 1993-ban ismét Kambodzsa királya lett.
2004-ben a 82 éves uralkodó úgy döntött, hogy Észak-Koreába és Kínába költözik megromlott egészsége miatt. Október 7-én lemondott a trónról. 1993-ban prosztatarákot diagnosztizáltak nála, 2005-ben és 2008-ban áttéteket találtak a gyomrában. Szihanuk emellett cukorbetegségben és magasvérnyomás-betegségben szenvedett.A koronatanács október 14-én fiát, Norodom Szihamonít választotta uralkodónak. Szihanuk címe az őfelsége a kambodzsai apakirály lett. Betegsége ellenére 2011. október 30-án még megjelent a 89. születésnapja és hazatérése huszadik évfordulójára rendezett ünnepségén Phnompenben. Ez volt az utolsó nyilvános szereplése. Szihanuk 2012. október 15-én, 16 nappal 90. születésnapja előtt szívinfarktusban Pekingben elhunyt. Kambodzsában a zászlókat félárbócra eresztették, és a politikus földi maradványait fia, az uralkodó és Hun Szen miniszterelnök kísérte haza Kínából. 2013. február 1-jén Norodom Szihanuk holttestét elhamvasztották, majd a Mekongba szórták.
Szihanuknak több felesége és szeretője volt, legalább 14 gyereke született. Több mint húsz film alkotója volt: tevékenykedett rendezőként, íróként és színészként egyaránt. 1966-os La Forêt Enchantée (Elvarázsolt erdő) című filmjét bemutatták az ötödik moszkvai nemzetközi filmfesztiválon is.
Ez a szócikk részben vagy egészben  a   Norodom Sihanuk című angol Wikipédia-szócikk fordításán alapul.  Az eredeti cikk szerkesztőit annak laptörténete sorolja fel.
Northumbria egy állam volt a középkori angolszász Angliában i. sz. a 7. század és a 10. század között. Fővárosa Bebbanburg (Bamburgh) volt, mely az első király, Æthelfrith feleségéről, Bebbáról kapta a nevét.
Northumbria 604-ben jött létre, amikor Æthelfrith, Bernicia királya uralma alá vonta Deira királyságát. Æthelfrith skót és walesi területeket is hozzácsatolt. Katonai fénykorát a hetedik században élte, Eadwine (616–632), Oswald (633–641) és Oswio (641–670) uralkodása idején.Northumbria aranykora a hetedik és nyolcadik században volt, kolostorai egész Nyugat-Európa kulturális életére hatással voltak. Itt élt és dolgozott a teológiai és történetírói munkásságáról világszerte ismert Szent Béda. Az aranykornak a vikingek érkezése vetett véget, majd 944-ben Northumbria megszűnt önálló királyság lenni, Anglia alá tartozó grófság lett.

A biológiában a nőnem a két biológiai nem (ivar) egyike. A másik biológiai nem a hímnem. A nőnemű lények nőivarsejteket termelnek, melyik nagyok és kevéssé mozgékonyak, szemben a hímivarsejtekkel, melyek kicsik és mozgékonyak. A kloroplasztiszt és a mitokondriumot (ezek viszonylag autonóm, endoszimbiotikus eredetű sejtszervecskék) mindig a nőivarsejtek adják át a következő generációba, a hímivarsejtekből ezek nem öröklődnek.
A nőnemű állatot nősténynek nevezik. A madarak nőstényét nevezik tojónak is. Egyes emlősöknél a nőstény neve tehén (lásd: kérődzők, vízilófélék, orrszarvúfélék, ormányosok, tengeritehenek és úszólábúak), kanca (lófélék, tevefélék), szuka (kutyafélék), koca (disznófélék és pekarifélék), suta (őz).

A Not That Kind Anastacia amerikai énekesnő első albuma. 2000-ben jelent meg. Fő producerei Sam Watters, Louis Biancaniello és Ric Wake. Az amerikai Billboard 200 albumslágerlistán csak a 168. helyig jutott, de más országokban nagy sikert aratott, és a legtöbb slágerlistán a top 5-be vagy a top 10-be került.
Same Old Story – 5:32A Why’d You Lie to Me és a Don’tcha Wanna felkerültek Anastacia következő, Freak of Nature albumára is. A Late Last Night Diane Warren szerzeménye.

A Novara cirkáló egy első világháborús osztrák-magyar cirkáló, parancsnoka Horthy Miklós volt

November 11. az év 315. (szökőévben 316.) napja a Gergely-naptár szerint. Az évből még 50 nap van hátra.
Névnapok: Márton, Ata, Atád, Atos, Atosz, Martin, Martos, Ménás, Ménrót, Nimród.
1493 – A milánói udvar kérésére a pápa érvénytelenítette Sforza Bianka Mária milánói hercegnőnek a Corvin János herceggel, I. Mátyás magyar királynak az Edelpeck Borbála boroszlói úrnővel folytatott viszonyából született törvényesített és apja utódául szánt fattyú fiával  1487. november 25-én per procuram (képviselők útján) Milánóban kötött házasságát, miután Corvin János nem lett magyar király.
1526 – Szapolyai János  erdélyi fejedelmet I. János néven magyar királlyá koronázzák Székesfehérváron.
1606 – A zsitvatoroki béke megkötése II. Rudolf német-római császár (Rudolf magyar király) és a török szultán között.
1620 – Massachusettsben kiköt a Mayflower hajó, fedélzetén 41 európai kivándorlóval, az "Amerikai Egyesült Államok alapító atyáival".
1653 – Apáczai Csere János a gyulafehérvári kollégium tanárai és tanulói előtt „De studio sapientiae” címmel megtartja székfoglaló beszédét a bölcsesség tanulásáról.
1887 – Négy Chicago-i szakszervezeti vezetőt (Albert Parsons-t, August Spies-t, Adolf Fischert és George Engelt) halálra ítélnek és felakasztanak, az 1886. május 3-i munkástüntetést és rendőrsortüzet követő megtorlás keretében (1893-ban rehabilitálják őket).
1918 – Németország aláírja a compiegne-i erdőben a fegyverszünetet, véget ér az első világháború.
1918 – I. Károly osztrák császár (IV. Károly néven magyar király) lemond Ausztria császári trónjáról (a magyar királyi trónról csak 13-án).
1938 – Kassa visszacsatolása a Magyar Királysághoz, az első bécsi döntés értelmében.
1938 – Először hangzik fel Irving Berlin szerzeménye, a God Bless America a rádióban.
1956 – Kádár János bejelenti, hogy az MSZMP Ideiglenes Intéző Bizottsága határozatot hozott az ÁVH végleges megszüntetésére.
1960 – A dél-vietnámi hadsereg egyes egységei sikertelen puccsot hajtanak végre Diem elnök ellen.
1963 – A világ 44 állama embargót vezet be Dél-Afrika ellen annak fajüldöző politikája miatt
1968 – Az amerikai csapatok átfogó légi-offenzívába kezdenek a Ho Si Minh-ösvényen történő csapatmozgások és az utánpótlás szállításának leállítására.
1971 – Bonnban egyezményt írnak alá az NSZK és a Szovjetunió közti menetrend szerinti repülőgépjáratok megindításáról.
1972 – Az amerikai hadsereg kivonul a Long Binh bázisáról ezzel végetér az amerikai részvétel a vietnámi háborúban
1977 – Nagyarányú tisztogatási hullám indul a „négyek bandájának” hívei ellen Kínában.
1981 – A Nemzetközi Bűnügyi Rendőrségi Szervezet (Interpol) felveszi tagjai sorába a magyar rendőrséget.
1997 – az UNESCO Közgyűlése elfogadta az Emberi Génállomány és Emberi Jogok Egyetemes Nyilatkozatát.
1998 – Az izraeli kormány ratifikálja a "Földet békéért" szerződést a palesztinokkal.
2004 – Jasszer Arafat halála után Mahmúd Abbász lesz a Palesztin Felszabadítási Szervezet (PFSZ) elnöke
1220 – Alphonse de Poitiers VIII. Lajos francia király és Kasztíliai Blanka gyermeke, IX. (Szent) Lajos francia és I. Károly szicíliai király fivére († 1271)
1449 – Podjebrád Katalin magyar királyné, I. György cseh király leánya, I. Mátyás magyar király első felesége (†1464)
1806 – Rottenbiller Lipót magyar politikus, Pest város polgármestere, majd főpolgármestere († 1870)
1812 – Pettkó János császári és királyi bányatanácsos, magyar geológus a Magyar Tudományos Akadémia levelező tagja († 1890)
1834 – Franz Steindachner osztrák zoológus és ichthiológus, kiemelkedik a halrendszertan területén végzett munkássága († 1919)
1835 – Matthías Jochumsson izlandi költő, író, műfordító, az izlandi himnusz szövegírója († 1920)
1852 – Franz Conrad von Hötzendorf császári és királyi tábornagy, vezérezredes († 1925)
1882 – Ballenegger Róbert Kossuth-díjas magyar agrogeológus, egyetemi tanár († 1969)
1886 – Basilides Mária magyar opera-énekesnő, a Nemzeti Színház örökös tagja († 1946)
1891 – Gádor István Kossuth-díjas magyar kerámiaművész, érdemes és kiváló művész († 1984)
1901 – Rajeczky Benjámin Kossuth- és Erkel Ferenc-díjas magyar zenetörténész, népzenekutató  († 1989)
1905 – Cs. Szabó László magyar író, esszéista, kritikus, a „Nyugat” c. folyóirat munkatársa († 1984)
1919 – Köpeczi Bócz István Jászai Mari-díjas magyar díszlet- és jelmeztervező († 1978)
1926 – Maria Teresa de Filippis olasz autóversenyző, a Formula–1-es világbajnokság első női versenyzője († 2016)
1928 – Kiss Ferenc József Attila-díjas magyar irodalomtörténész, kritikus († 1999)
1530 – Girolamo Balbi (Balbus Jeromos) itáliai humanista, váci prépost, egri őrkanonok és gurki érsek (* 1465 körül)
1649 – Jaroslav Bořita z Martinic osztrák politikus, államférfi, II. Rudolf, II. Mátyás és II. Ferdinánd magyar királyok tanácsosa (* 1582)
1751 – Julien Offray de La Mettrie francia orvos és filozófus, az empirikus orvostudomány megalapozója (* 1709)
1831 – Gyulay Ignác magyar gróf, császári-királyi tábornok, a napóleoni háborúk hadvezére (* 1763)
1918 – Victor Adler osztrák szociáldemokrata politikus, újságíró, az Arbeiter-Zeitung alapító főszerkesztője (* 1852)
1975 – Theodosius Dobzhansky orosz származású amerikai genetikus, zoológus (* 1900)
2004 – Jasszer Arafat palesztin politikus, a PFSZ alapítója, Palesztina elnöke (* 1929)
Tours-i Szent Márton emléknapja a katolikus egyházban, melyhez számos népszokás kapcsolódik
a fegyverszünet napja (vagy az emlékezés napja) a (brit) Nemzetközösség országaiban, Franciaországban és Belgiumban az I. világháborút lezáró compiègne-i fegyverszüneti egyezmény aláírásának emlékére
Sztudita Szent Theodórosz (Sztudioni Szent Teodor)  bizánci szerzetes, apát emléknapja az ortodox egyházban
Márton napjához, november 11-hez számos népszokás, néphit kapcsolódik Magyarországon, melyek egyrészt Szent Márton és a ludak legendájához kötődnek, másrészt az év végéhez, a mezőgazdasági munkák befejeződéséhez, illetve az advent közeledtéhez.

November 13. az év 317. (szökőévben 318.) napja a Gergely-naptár szerint. Az évből még 48 nap van hátra.
Névnapok: Szilvia, Arkád, Árkád, Bulcsú, Ené, Éne, Enéh, Enese, Enet, Eugén, Gellén, Jenő, Kilény, Kilián, Megyer, Miklós, Nikolasz, Perenna, Szaniszló, Szolón
1400 – IX. Bonifác pápa megerősíti kegyúri jogaiban a Széchy családot a szentgotthárdi apátságban.
1551 – Fráter György bíboros és Castaldo császári tábornok vezetésével a magyar hadak visszafoglalják a töröktől Lippa várát.
1635 – Nagyszombatban megkezdi működését a Pázmány Péter alapította tudományegyetem.
1855 – Érvénytelenítik a jozefinista reformokat Ausztriában, a római katolikus egyház visszanyeri feudális államegyház-pozícióinak egy részét az Osztrák Császárságban.
1918 – IV. Károly magyar király (I. Károly néven osztrák császár) a Bécs melletti Eckartsau vadászkastélyban írt levelében lemond a magyar államügyekben való részvételéről, Magyarország trónjáról azonban nem. Felesége, Zita királyné kijelenti, hogy „egy uralkodó nem mondhat le, csak megfosztható trónjától”.
1918 – A belgrádi katonai konvención a magyar kormány és az antant balkáni haderőinek képviselői Belgrádban aláírják a 18 pontos fegyverszüneti egyezményt.
1924 – Az Egységes Pártból előző év nyarán kilépett képviselők Gömbös Gyula vezetésével megalakítják a Magyar Nemzeti Függetlenségi (fajvédő) Pártot.
1938 – Kihirdetik az 1938:XXXIV. törvénycikket a Magyarországhoz visszacsatolt felvidéki területeknek az országgal való egyesítéséről.
1941 – A Földközi-tengeren torpedótalálat következtében elsüllyed a brit Ark Royal repülőgép-hordozó.
1957 – A Legfelsőbb Bíróság ítéletet hirdet a Nagy Íróper-ben: Déry Tibort 9 év, Háy Gyulát 6 év, Zelk Zoltánt 3 év és Tardos Tibort 1,5 év börtönbüntetésre ítélik.
1968 – Az angliai mozikban bemutatják a Beatles animációs filmjét, a „Yellow Submarine”-t.
1971 – Megérkezik a Marshoz a Mariner–9, a NASA Mariner-programjának a kilencedik űrszondája, és a Mars első műholdja.
1974 – Jasszer Arafat, a Palesztinai Felszabadítási Szervezet (PFSZ) vezetője New Yorkban az ENSZ Közgyűlése előtt követeli, hogy a Palesztina brit mandátumterületén alapítsanak új államot, amelyben keresztények, muzulmánok és zsidók együtt élhetnek.
1979 – Az USA egyházait tömörítő társadalmi szervezet ebben az évben Lékai László bíboros, esztergomi érseknek adományozza a „Lelkiismeret Embere” Díját.
1980 – A második olajválság kezdete, amely az világpiaci árak folyamatos emelkedését, az import adminisztratív korlátozását és a hitelfelvételek növekedését eredményezi.
1983 – Észak-Ciprus önhatalmúlag, függetlenségi nyilatkozatban rendelkezik a függetlenségéről, amelyet Rauf Denktaş elnök jelent be.
1988 – Megalakul a Szabad Demokraták Szövetsége, a Szabad Kezdeményezések Hálózatából.
1989 – Az MDF a november 26-i ún. „négyigenes” népszavazás bojkottálására szólít fel.
1990 – Elkészül az első ismert World Wide Web oldal (Sir Tim Berners-Lee Genfben, a CERN magkutató központban fejlesztette ki a világ első webböngésző programját).
1998 – Bill Clinton beleegyezik abba, hogy 850 000 dollárt fizet Paula Jonesnak azért, hogy ejtse a szexuális zaklatás vádját
1998 – A brazil gazdaság összeomlását nemzetközi összefogással sikerül megakadályozni egy, összesen 41 milliárd dolláros hitelcsomag segítségével
2001 – Az Európai Bizottság közzéteszi a csatlakozni kívánó államokat elemző 2001. évi jelentéseit, Magyarország a csatlakozásra várók között a 10 legfelkészültebb ország egyike, és 2002 végére befejezheti a csatlakozási tárgyalásokat.
2002 – Irak elfogadta a Biztonsági Tanács 1441.-es határozatát, mely felszólítja Irakot az azonnali lefegyverzésre, és a tiltott fegyverek megsemmisítésére. Iraknak biztosítania kell, hogy az ENSZ UNMOVIC, valamint a Nemzetközi Atomenergia-ügynökség munkatársai teljes körű ellenőrzést végezhessenek az iraki nukleáris berendezésekben és a hozzá kapcsolódó infrastrukturális létesítményekben.
2007 – A pakisztáni hatóságok elrendelik Benazír Bhutto, volt kormányfő hétnapos házi őrizetét, arra hivatkozva, hogy tudomásuk van egy, a politikus elleni merénylet-kísérletről.
2007 – Lemond Franz Müntefering német szociáldemokrata (SPD) alkancellár, munkaügyi miniszter.
2015 – Géppisztollyal felfegyverkezett terroristák előre megtervezett akció keretében Párizs különböző pontjain ártatlanokra lövöldöznek, és robbantást hajtanak végre forgalmas helyeken.
1988 –  ausztrál nagydíj, Adelaide - Győztes: Alain Prost  (McLaren Honda Turbo)
1994 –  ausztrál nagydíj, Adelaide - Győztes: Nigel Mansell  (Williams Renault)
2011 –  abu-dzabi nagydíj, Yas Island - Győztes: Lewis Hamilton   (McLaren-Mercedes)
2016 –  brazil nagydíj, Autódromo José Carlos Pace - Győztes: Lewis Hamilton   (Mercedes)
354 – Hippói Szent Ágoston (Aurelius Augustinus) püspök, egyházatya, filozófus († 430)
Klebelsberg Kuno magyar kultúr- és tudománypolitikus, kultuszminiszter († 1932)
Borsos József királyi ügyész, a Szolnoki Királyi Ügyészség elnöke († 1938 után)
1894 – Göllner Mária magyar művelődéstörténész, antropozófus, a magyarországi Waldorf-pedagógia megteremtője († 1982)
Alberto Lattuada olasz filmrendező, forgatókönyvíró, színész,  producer († 2005)
1918 – Kardos László Kossuth-díjas magyar néprajzkutató, művelődéspolitikus († 1980)
Pankotay István magyar színész, színigazgató, a Móricz Zsigmond Színház örökös tagja († 1992)
1460 – Tengerész Henrik (1394 portugál herceg, a nagy felfedezések korának egyik legfontosabb személyisége  (* 1394)
1972 – Kádár Imre magyar költő, író, műfordító, szerkesztő, rendező, színigazgató, az Erdélyi Szépmíves Céh egyik alapítója (* 1894)
1976 – Rotschild Klára magyar divattervező a Clara Rotschild divatszalon tulajdonosa (* 1903)
1988 – Doráti Antal (er. Deutsch), magyar származású karmester, zeneszerző (* 1906)
a kedvesség világnapjaa magyar nyelv napja annak emlékére, hogy 1844-ben e napon fogadták el a magyart  hivatalos nyelvvé tevő törvényt
Kosztka Szent Szaniszló  lengyel jezsuita novícius, Lengyelország védőszentjének emléknapja a katolikus egyházban

November 16. az év 320. (szökőévben 321.) napja a Gergely-naptár szerint. Az évből még 45 nap van hátra.
Névnapok: Ödön, Aglent, Ágnes, Agnéta, Alfréd, Edmond, Edmunda, Gertrúd, Margit, Olinda, Otmár, Örs, Péter, Pető, Trudi
1712 – II. Rákóczi Ferenc száműzött fejedelem megpróbál Angliába utazni, de a bécsi udvar tiltakozása miatt nem fogadják be.
1848 – Sepsiszentgyörgyön, a Háromszék Honvédelmi Bizottmánya ülésén Gábor Áron elmondja híres szavait: „Lészen ágyú”.
1908 – Arturo Toscanini karmesterként bemutatkozik a New York-i Metropolitan-ben.
1918 – A magyar Parlamentben feloszlatja magát előbb a képviselőház, majd a főrendiház. A kupolateremben összeül az országos testületté bővült Magyar Nemzeti Tanács, mely határozatában kihirdeti, hogy „Magyarország minden más országtól független és önálló népköztársaság”, ezzel megfosztja trónjától IV. Károly királyt. Az alkotmányozó nemzetgyűlés megalakulásáig az ország vezetésével Károlyi Mihályt és az elnöklete alatt álló népkormányt bízza meg.
1933 – Az USA és a Szovjetunió először veszi fel egymással a diplomáciai kapcsolatot.
1945 – 88 elfogott német rakétatudós érkezik az Egyesült Államokba, köztük Wernher von Braun.
1956 – A Nagy-Budapesti Központi Munkástanács (NBKMT) elnökének választják Rácz Sándort.
1965 – Útjára indítják a Venyera–3 űrszondát a Vénusz felé, hogy leszálljon annak felszínre.
1968 – Föld körüli pályára állítják az akkori legnagyobb tömegű, kozmikus sugárzást vizsgáló műholdat a szovjet Proton–4-et Proton hordozórakétával.
1971 – Hirohito japán császár – elsőként a japán uralkodók között – sajtókonferenciát tart Tokióban.
1971 – Moszkvában aláírják a szovjet-magyar földgázvezeték építéséről szóló egyezményt.
1973 – Richard Nixon amerikai elnök aláírja a Transzalaszkai Csővezeték megépítéséről szóló törvényt (Trans-Alaska Pipeline Authorization Act).
1988 – Észtország parlamentje az országot szuverén állammá nyilvánítja a Szovjetunión belül, ezzel kezdetét veszi a Szovjetunió felbomlása.
1989 – Az Európa Tanács ülésén Horn Gyula külügyminiszter átadja Magyarország felvételi kérelmét a szervezetbe.
1989 – Vágsellyén megalakul a szlovákiai magyarok első politikai pártja, a Független Magyar Kezdeményezés.
1996 – Az orosz Marsz–8 űrszonda indítása: a pályára állítás nem sikerül, a szonda a Csendes-óceánba zuhan.
2000 – Bill Clinton amerikai elnök az amerikai elnökök között elsőként a kommunista Vietnámba látogat
2000 – Az EU-csatlakozási tárgyalások brüsszeli főtárgyalói fordulóján ideiglenesen lezárják Magyarországgal a szociálpolitikával és a foglalkoztatással kapcsolatos joganyagrészt, amelyben Magyarország először kap átmenetei mentességet.
2007 – A több mint 4 079 381 dominó ledöntését megkísérlő „rendezvény”, azaz a Dominó Nap
1717 – Jean le Rond d’Alembert francia matematikus, filozófus, mérnök, enciklopédista († 1783)
1841 – Kossuth Ferenc dualizmus-kori magyar mérnök, politikus, miniszter, Kossuth Lajos fia († 1914)
1871 – Nagy Emil magyar politikus, képviselő, igazságügy-miniszter Bethlen István miniszterelnök kormányában († 1956)
1899 – Chiovini Ferenc Munkácsy Mihály-díjas magyar festő, érdemes művész († 1981)
1900 – Nyikolaj Fjodorovics Pogogyin (Sztukalov) szovjet újságíró, drámaíró († 1962)
1188 – Uszáma ibn Munkidz szíriai emír, költő, író, katona és diplomata, az „Intelmek könyve” szerzője (* 1095)
1673 – Frangepán Katalin, Zrínyi Péter horvát bán felesége, özvegye (* 1625 körül)
1786 – Hatvani István magyar orvosdoktor, a debreceni Református Kollégium tanára (* 1718)
1801 – Déodat Gratet de Dolomieu francia geológus, a dolomit kőzet és az olasz Dolomitok (hegység) névadója (* 1750)
1831 – Carl von Clausewitz, porosz katona, hadtörténész, katonai teoretikus (* 1780)
1858 – Mészáros Lázár honvéd altábornagy, az 1848-49-es szabadságharc hadügyminisztere (* 1796)
1945 – Janovics Jenő filmrendező, színigazgató, a magyar filmgyártás úttörője (* 1872)
1952 – Szolomija Amvroszijivna Kruselnicka ukrán operaénekes, zenepedagógus (* 1872)
1972 – Goldoványi Béla olimpiai bronzérmes, Európa-bajnok magyar atléta (* 1925)
1975 – Kmetty János Kossuth-díjas magyar festőművész, grafikus, kiváló művész (* 1889)
1997 – Georges Marchais francia politikus, a Francia Kommunista Párt egykori főtitkára. (* 1920)
1997 – José Behra (Joseph Edouard Robert Christian Behra) francia autóversenyző (* 1924)
2006 – Milton Friedman magyar származású amerikai közgazdász, Nobel-díjas (* 1912)
2014 – Rajz Attila válogatott magyar jégkorongozó, balszélső, edző; az Alba Volán SC korábbi játékosa (* 1976)
Skóciai Szent Margit,  magyar származású skót királyné emléknapja a katolikus egyházban
Szent Otmár  svájci bencés szerzetes, a Sankt Gallen-i kolostor első apátjának emléknapja a katolikus egyházban
A Szovjetuniótól való szuverenitás kinyilvánításának napja Észtországbanaz izlandi nyelv napja, Jónas Hallgrímsson izlandi költő születése évfordulóján

November 17. az év 321. (szökőévben 322.) napja a Gergely-naptár szerint. Az évből még 44 nap van hátra.
Névnapok: Gergő, Hortenzia, Brunhilda, Brünhild, Dienes, Ében, Ede, Gergely, Gergő, Gertrúd, Györe, György, Györk, Györke, Hilda, Hilka, Ildikó, Salómé, Szalóme, Trudi, Viki, Viktória, Zágon, Zakeus, Zekő
1370 – I. (Nagy) Lajos magyar királyt lengyel királlyá koronázzák a krakkói székesegyházban.
1558 – I. Mária angol királynő halálával féltestvére, I. Erzsébet lép a trónra. Megkezdődik az erzsébeti kor Angliában.
1796 – Az arcolei csatában Napoléon Bonaparte tábornok francia csapatai legyőzik az osztrák hadsereget Itáliában.
1869 – Egyiptomban felavatják a Szuezi-csatornát, mely összeköti a Földközi-tengert a Vörös-tengerrel.
1873 – Megtartja alakuló ülését Budapest tanácsa, átvéve az ügyintézést Pest, Buda és Óbuda tanácsaitól.
1948 – Az MDP Államvédelmi Bizottsága – Rákosi Mátyás javaslatára – határoz arról, hogy szovjet katonai és rendőrségi szakértőket kérnek, illetve magyar katona- és rendőrtiszteket küldenek a Szovjetunióba.
1962 – Átadják a forgalomnak a Budapest–Miskolc közötti villamosított vasútvonalat.
1970 – A Luna–17 szovjet űrhajó leszáll a Hold felszínére és a Holdra bocsátja a Lunohod–1 holdautót, az első holdjárművet.
1972 – Juan Perón, Argentína száműzött elnöke 18 év után ismét visszatér országába.
1973 – Görögországban a Műegyetem hallgatóinak forradalmát az "ezredesek rendszere" három tank bevetésével leveri, fegyvertelen egyetemi hallgatókat ölnek meg és tartóztatnak le.
1995 – Pályára áll az európai, infra tartományban kutató csillagászati műhold, az ISO.
1997 – Luxorban 58 külföldi turistát és négy egyiptomit gyilkolnak meg iszlám terroristák, aminek következményeként az utazási irodák tömegesen mondják vissza egyiptomi körútjaikat.
2007 – Parlamenti választások Koszovóban. A választásokat a Koszovói Demokrata Párt (PDK) nyeri, a szavazatok 34%-ával 37 mandátumot szerezve; a második legerősebb párt a korábbi vezető erő, a Koszovói Demokratikus Liga (LDK) a szavazatok 23%-ával és így 25 mandátumra tesznek szert.
2017 – Várszegi Asztrik pannonhalmi főapát bejelenti, hogy 2018 elején, a harmadik főapáti ciklus végeztével vissza kíván vonulni az apáti szolgálatból.
1398 – Aragóniai Péter szicíliai királyi herceg és trónörökös, I. Mária szicíliai királynő, valamint Ifjú Márton aragón infáns és szicíliai király fia (†1400)
1852 – Kürthy Lajos földbirtokos, felvidéki főispán, kijelölt miniszter († 1921)
1854 – Nyíri Sándor magyar katonatiszt, a Ludovika Akadémia parancsnoka, altábornagy és honvédelmi miniszter († 1864)
1869 – Ignotus (Veigelsberg Hugó) magyar író, a Nyugat egyik alapítója († 1949)
1905 – Asztrid svéd hercegnő, belga királyné, III. Lipót belga király felesége († 1935)
1923 – Eősze László Erkel Ferenc-díjas, Kodály Zoltán-díjas magyar zenetörténész
1930 – Bárány Frigyes Jászai Mari-díjas magyar színész, érdemes és kiváló művész
1935 – Toni Sailer osztrák síbajnok, olimpiai bajnok, színész, slágerénekes († 2009)
1974 – Mizui Shinji az LM.C japán rock/visual együttes gitárosa (1995–2006-ig a PIERROT gitárosa volt)
1231 – Árpád-házi Szent Erzsébet magyar királyleány, Lajos türingiai őrgróf felesége (* 1207)
1494 – Giovanni Pico della Mirandola olasz reneszánsz humanista gondolkodó, filozófus (* 1463)
1562 – Antoine de Bourbon francia arisztokrata, Navarra társuralkodója, a vallásháborúk többször pártot cserélt hadvezére (* 1518)
1905 – Fülöp belga királyi herceg, I. Lipót belga király fia és a későbbi I. Albert belga király apja (* 1837)
1929 – Herman Hollerith amerikai mérnök, statisztikus, a róla elnevezett lyukkártya-rendszer megalkotója (* 1860)
2006 – Puskás Ferenc olimpiai bajnok magyar labdarúgó, az Aranycsapat kapitánya, 1958–1966 között a Real Madrid játékosa (* 1927)
2014 – Csepregi Gyula magyar szaxofonművész, a Liszt Ferenc Zeneművészeti Egyetem volt tanára, a  Stúdió 11 szólistája és művészeti vezetője (* 1958)
Budapest napja, a Pest, Buda és Óbuda egyesülésével létrejött székesfőváros közgyűlésének 1873-as első ülése emlékére
Nemzetközi diáknap Csehszlovákia náci megszállásakor meggyilkolt Jan Opletal és több száz társa emlékére
A szabadságért és demokráciáért való küzdelem napja Csehországban és Szlovákiában az 1989-es bársonyos forradalom emlékére
Helftai Nagy Szent Gertrúd német bencés apáca, misztikus emléknapja a katolikus egyházbana koraszülöttek világnapja. Ebből az alkalomból lilába „öltöztetnek” mindent. Nemzetközi esemény, Magyarországon is sok épületet lilával világítanak meg ezen a napon, például Budapesten a MÜPÁ-t és a Budapest EYES-t. Ennek a napnak a célja, hogy felhívja a figyelmet a koraszülöttségre mint népbetegségre. A világban minden 10. gyermek – Magyarországon kb. minden 9-10. gyermek – korábban érkezik a világra, mint a 37. gesztációs hét.

November 20. az év 324. (szökőévben 325.) napja a Gergely-naptár szerint. Az évből még 41 nap van hátra.
Névnapok: Jolán, Amál, Amália, Bódog, Brendon, Edmond, Edmunda, Emiliána, Félix, Jónás, Koriolán, Ödön, Zolta, Zoltán, Zsolt
1805 – Bécsben, a „Theater an der Wien”-ben először kerül színpadra Ludwig van Beethoven „Fidelio” című operája.
1849 – Átadják a Pestet Budával elsőként összekötő állandó hidat, a Széchenyi lánchidat.
1921 – A Mirditai Köztársaság megszűnik, mert a népszövetségi bizottság visszaállította Albánia 1913-as határait, így területe ismét Albánia, illetve Szerbia része lett.
1923 – Habsburg Ottó születésnapján királypárti demonstrációt tartanak a budapesti bazilikában.
1949 – Újra megnyitják az újjáépített Széchenyi lánchidat (az első híd megnyitásának 100. évfordulóján).
1959 – A Magyar Szocialista Munkáspárt Központi Bizottsága (MSZMP KB) megerősíti korábbi döntését, és úgy határoz, hogy Rákosi Mátyás „maradjon ott, ahol van”. (A Szovjetunióban, száműzetésben.)
1962 – Megkezdődik az MSZMP VIII. kongresszusa, ahol Kádár János beszédében többek között elhangzik, hogy „Aki nincs ellenünk, az velünk van”.
– John F. Kennedy amerikai elnök feloldja Kuba karanténját, ezzel végleg befejeződik a Kubai rakétaválság.
1979 – Iszlám fundamentalisták felkelése Szaúd-Arábiában a nyugatbarát kormány ellen. Fegyveresek elfoglalják a mekkai Nagymecsetet, 6000 zarándokot túszul ejtenek. A lázadást több hetes véres ostrom után, francia különleges egységek segítségével sikerül leverni.
1988 – Egyiptom és Kína bejelenti, hogy elismeri a Palesztin Nemzeti Frontot, mint Palesztina egyedüli képviselőjét.
1995 – Lemond Horváth Ádám, a Magyar Televízió elnöke, mert nem ért egyet a tervezett médiatörvénnyel.
1995 – Diána walesi hercegné a BBC Televízióban bemutatott riportban elismeri, hogy megcsalta Károly herceget.
1995 – A rádiókban felcsendül egy addig nem hallott Beatles-felvétel, a „Free as a bird”.
1998 – A Zarja modul pályára állításával kezdetét veszi a Nemzetközi Űrállomás építése.
1998 – Az amerikai dohánygyárak és 46 szövetségi állam megállapodást kötnek, ahol a dohánygyárak 25 év alatt 206 milliárd dollár megfizetését vállalták a dohányzás káros hatásainak ellentételezésére.
2001 – Az amerikai Igazságügyminisztérium épületét George W. Bush jóváhagyásával  Robert F. Kennedyről nevezik el.
2004 – A Cape Canaveralról elindul a gamma tartományban kutató amerikai Swift csillagászati műhold.
2007 – Lemond Paul Gray, a brit királyi adó- és vámhivatal elnöke, miután kiderül, hogy nyoma veszett Nagy-Britanniában két számítógépes adathordozó lemeznek, amelyeken a brit felnőtt lakosság felének minden adó- és bankszámla-adata rajta van.
1820 – Ábrányi Emil magyar földbirtokos, költő, újságíró, 1848-as politikus, miniszteri titkár, kormánybiztos († 1850)
1853 – Oskar Potiorek cs. és kir. tábornok, Bosznia-Hercegovina katonai kormányzója († 1933)
1886 – Karl von Frisch Fiziológiai és orvostudományi Nobel-díjas osztrák etológus  († 1982)
1893 – Ábrahám Ambrus Andor magyar zoológus, ideghisztológus, az MTA tagja († 1989)
1901 – Nâzım Hikmet török költő, drámaíró, regényíró, akit világszerte a 20. század egyik legnagyobb költőjéként tartanak számon († 1963)
1908 – Kerényi Jenő Kossuth- és Munkácsy Mihály-díjas magyar szobrászművész († 1975)
1924 – Benoît Mandelbrot lengyel születésű francia matematikus, a fraktálgeometria kidolgozója († 2010)
1929 – Gérecz Attila magyar költő, öttusázó, az 1956-os forradalom hősi halottja († 1956)
1939 – Bányai János magyar egyetemi tanár, író, irodalomtörténész, műkritikus, szerkesztő († 2016)
1942 – Felkai Eszter Déryné- és Jászai Mari-díjas magyar színésznő, a Békéscsabai Jókai Színház Örökös Tagja
1943 – Ferencz Zsuzsanna kolozsvári születésű magyar író, újságíró, műfordító († 2010)
1988 – Rhys Wakefield ausztrál színész, az „Otthonunk” („Home and Away”) tv-sorozat Lucas Holdenje
1995 – Liu Shaolin Sándor olimpiai és világbajnok rövidpályás magyar gyorskorcsolyázó
1995 – Michael Gordon Clifford ausztrál énekes, 5 seconds of summert nevű banda gitárosa
1856 – Bolyai Farkas erdélyi magyar matematikus, Bolyai János édesapja (* 1775)
1894 – Anton Grigorjevics Rubinstejn orosz zongoraművész, zeneszerző, karmester (* 1829)
1910 – Lev Nyikolajevics Tolsztoj orosz író, a világirodalom „legragyogóbb lángelméje” (* 1828)
1975 – Francisco Franco y Bahamonde spanyol katonatiszt, a Falange Española (Spanyol Falangista Mozgalom) vezetője, államfő, diktátor (* 1892)
1995 – Szergej Grinkov szovjet többszörös olimpiai bajnok páros műkorcsolyázó (* 1967)
Nyikolaj Antonovics Dollezsal, szovjet-orosz gépészmérnök, az NII–8 intézet vezető, atomreaktorok főkonstruktőre (* 1899)
a gyermekek jogainak világnapja – az UNICEF  kezdeményezésére 1954 óta ez a nap (a gyermekek jogairól szóló egyezmény elfogadásának napja) a Gyermekek Világnapja, elsősorban a fejlődő országok gyermekeinek támogatására.a tanárok napja Vietnamban

November 25. az év 329. (szökőévben 330.) napja a Gergely-naptár szerint. Az évből még 36 nap van hátra.
Névnapok: Katalin, Alán, Alen, Emma, Emmi, Erzsébet, Karen, Karin, Karina, Kata, Katarina, Katerina, Kati, Kitti, Liza, Mózes, Katinka
1431 – Luxemburgi Zsigmondot Milánóban Itália királyává koronázzák (1437-ig uralkodik).
1487 – Sforza Bianka Mária milánói hercegnő per procuram (képviselők útján) Milánóban házasságot kötött Corvin János herceggel, I. Mátyás magyar királynak az Edelpeck Borbála boroszlói úrnővel folytatott viszonyából született törvényesített és apja utódául szánt fattyú fiával. (Miután Corvin János nem lett magyar király, a milánói udvar kérésére a pápa a házasságot 1493. november 11-én érvénytelenítette.)
1556 – Izabellát, I. János magyar király magyar király özvegyét, Erdély kormányzójának ismerik el fia nagykorúsításig.
1769 – Magyarországon először indul szakszerű orvosképzés Egerben 10 hallgatóval. A nagyszombati orvosi kar felállítása után, 1771-ben megszűnik.
1893 – A Madártani Intézet (a világ első ilyen állami intézetének) megalapítása. Első vezetője Herman Ottó, utódja Chernel István.
1915 – August von Mackensen német tábornagy seregei győzelmet aratnak Rigómezőnél. A szerb hadsereg maradéka Albániába vonul vissza.
1916 – Albert Einstein Az általános relativitáselméletet előadássorozatban adja elő a Porosz Tudományos Akadémián.
1918 – A Vajdaságot a Szerb királyság részének nyilvánítják és kimondják a Róth Ottó-féle Bánáti Köztársaság felszámolását.
1927 – A magyar felsőház elfogadja azt a törvénycikket, amely szerint március 15. nemzeti ünnep lesz Magyarországon.
1936 – Antikomintern paktum létesül Németország és Japán között, Olaszország 1937-ben, Spanyolország 1939-ben csatlakozik hozzá.
1939 – Gheorghe Tătărăscu-t nevezik ki Románia új miniszterelnökének, miután az előző nap lemondott Constantin Argetoianu és kormánya.
1953 – Magyarországra érkezett a Gulag-lágerekből szabadon bocsátott rabok első csoportja.
1953 – A magyar labdarúgó Aranycsapat a londoni Wembley Stadionban 6:3 arányban legyőzi a hazai pályán 90 éve veretlen angol válogatottat.
1959 – New Yorkban agyonlőve találják Povl Bang-Jensen dán diplomatát, az ENSZ ötös bizottság másodtitkárát. Halálának körülményei máig tisztázatlanok, miután megtagadta a magyar ügyben tanúskodó személyek névsorának kiadását.
1963 – Jacqueline Kennedy meggyújtja a John F. Kennedy örökmécsesének lángját az elnök temetési szertartásának végeztével.
1969 – John Lennon, a Beatles együttes tagja visszaküldi 1965-ben kapott kitüntetését a II. Erzsébet brit királynőnek, tiltakozásul Nagy-Britannia biafrai politikája és az USA vietnámi beavatkozását támogató brit kormánypolitika ellen.
1974 – Jasszer Arafat megkezdi tárgyalásait a Szovjetunióban, ennek eredményeként a Szovjetunió elismeri a palesztin nép jogát önálló állam alakítására.
1992 – A csehszlovák parlament úgy dönt, hogy 1993. január 1-jével az ország szétválik Csehországra és Szlovákiára.
2007 – Több tucat orosz ellenzékit vesznek őrizetbe és vernek össze Szentpétervárott a rohamrendőrség egységei egy Vlagyimir Putyin elnök ellen tervezett, nem engedélyezett tüntetés előtt.
2012 –  brazil nagydíj, Sao Paulo - Győztes: Jenson Button  (McLaren-Mercedes)Labdarúgás
1953 – a londoni Wembley Stadionban játszotta „az évszázad mérkőzését” az angol és a magyar labdarúgó válogatott. (Anglia Magyarország 3:6)
1635 – Madame de Maintenon márkinő (sz. Françoise d’Aubigné), XIV. Lajos francia király szeretője, majd titkos felesége († 1719)
1638 – Bragança Katalin angol királyné, II. Károly angol király felesége; († 1705)
1775 – Csergheő Ferenc magyar császári-királyi tanácsos, a dunántúli királyi tábla ülnöke († 1885)
1825 – Szikszai Lajos Szilágy vármegye alispánja, 1848-as forradalmár és szabadságharcos, politikus († 1897)
1881 – Angelo Giuseppe Roncalli a későbbi XXIII. János pápa, a második vatikáni zsinat összehívója († 1963)
1882 – Szabó Zoltán magyar botanikus, biológus, a genetika hazai úttörője († 1944)
1895 – Anasztasz Ivanovics Mikojan (er. Anasztasz Hovhanneszi Mikojan) örmény születésű bolsevik forradalmár, szovjet politikus, az SZKP PB tagja, miniszterelnökhelyettes, államfő († 1978)
1901 – Arthur Liebehenschel az auschwitzi és majdaneki haláltáborok parancsnoka volt a második világháborúban († 1948)
1904 – Nádasdy Kálmán Kossuth-díjas magyar színházi rendező, színházigazgató, színészpedagógus († 1980)
1921 – Pilinszky János magyar költő, a 20. század egyik legjelentősebb katolikus költője († 1981)
1929 – Gross Arnold Kossuth- és Munkácsy Mihály-díjas magyar grafikus, festőművész, a nemzet művésze († 2015)
1938 – Takács Marika magyar tévébemondó, az Magyar Televízió örökös tagja († 1997)
1960 – ifj. John Fitzgerald Kennedy amerikai jogász, John Fitzgerald Kennedy fia († 1999)
1978 – Shiina Ringo (椎名林檎) japán énekesnő, zeneszerző, dalszövegíró, zenei producer, a Tokyo Jihen nevű rock-jazz együttes alapítója
1766 – Johann Maria Farina német illatszergyártó, a kölnivíz feltalálója (* 1685)
1810 – Alvinczi József magyar katona, császári tábornok, a hétéves háború kapitánya és II. Ferenc császár katonai oktatója (* 1735)
1854 – Birly Ede Flórián magyar orvos, szülész, egyetemi tanár, királyi tanácsos (* 1787)
1935 – V. Ijaszu etióp császár Etiópia császára, II. Menelik etióp császár unokája. (* 1897)
1961 – Györgyi Dénes magyar műépítész, a Györgyi-Giergl művészcsalád tagja (* 1886)
1967 – Ossip Zadkine fehérorosz származású francia absztrakt stílusú szobrász (* 1890)
2005 – Richard Burns rali világbajnok (2001), az egyetlen angol származású világbajnok (* 1971)
2008 – Flipper Öcsi (Jeszenszky Béla Tibor) magyar énekes, dalszerző, zenész (* 1962)
2017 – Benes József Munkácsy Mihály-díjas magyar festő- és grafikusművész (* 1936)
Vlagyimir Petrovics Skurihin olimpiai ezüstérmes szovjet válogatott orosz röplabdázó (* 1958)
a nők elleni erőszak megszüntetésének világnapja (Patria, Minerva és María Teresa Mirabal dominikai emberi jogi aktivisták meggyilkolásának évfordulóján)
a magyar labdarúgás napja (az Aranycsapat  1953-as londoni 6:3-as győzelme emlékére)
Ha Katalin kopog, karácsony locsog. (Mely szerint ha e napon fagy, karácsonykor enyhe idő várható.)

November 29. az év 333. (szökőévben 334.) napja a Gergely-naptár szerint. Az évből még 32 nap van hátra.
1223 – III. Honoriusz pápa jóváhagyja és engedélyezi az Assisi Szent Ferenc által az előző évben megalapított Ferences rend működését.
1314 – Trónra lép X. Lajos francia király (Civakodó Lajos), a középkori Franciaország királya.
1320 – I. Károly (Róbert) magyar király Bártfa városa számára telepítési kiváltságlevelet adományoz.
1780 – Trónra lép II. József német-római császár, magyar és cseh király (Kalapos király).
1923 – Franciaország és a Szovjetunió megnemtámadási és semlegességi szerződést köt.
1929 – Richard Evelyn Byrd és társai (Balchen, June, McKinley) elsőként repülnek át a Déli-sark fölött, Byrd 1928-ban elhunyt főpilótájáról, Floyd Bennettről elnevezett hárommotoros gépükkel.
1947 – Az ENSZ közgyűlésén döntenek arról, hogy az angol mandátumterületet, Palesztinát egy arab és egy zsidó államra osztják ketté.
1975 – Bill Gates először használja a Microsoft nevet arra a cégre, melyet ő és Paul Allen alapított.
1986 – Az 1959-ben újjáalakult Magyar Írók Szövetségének közgyűlésén az elnökségbe kerül Csoóri Sándor és Csurka István.
1988 – Grósz Károly a Budapest Sportcsarnokban rendezett pártaktíván kijelenti, hogy Magyarországon osztályharc folyik, és ha nem tudnak „az ellenséges, ellenforradalmi erőkkel” szemben fellépni, akkor „az anarchia, a káosz és – ne legyen illúzió – fehérterror uralkodik el” az országban. Hangsúlyozza, hogy fenn kell tartani az egypártrendszert, mert az „történelmileg alakult ki”. Berecz János egy tatabányai fórumon kijelenti, hogy „jelenleg forradalmi válság van” Magyarországon.
1988 – Szegeden az MSZMP-tagok kezdeményezik a párton belüli platformok, reformkörök megalakulását.
1989 – Az MSZP a köztársasági elnök közvetlen megválasztása mellett teszi le voksát.
1990 – Budapesten megnyílik az Európai Közösség diplomáciai képviselete. (első nagykövete Hans Beck).
1990 – Az ENSZ Biztonsági Tanácsa 1991. január 15-i hatállyal katonai ultimátumot intéz Irakhoz Kuvait megszállása miatt.
1996 – Kuncze Gábor belügyminiszter felmenti Pintér Sándor országos rendőrfőkapitányt, Bodrácska János budapesti rendőrfőkapitányt, Túrós Andrást, az ORFK közbiztonsági főigazgatóját és Valenta Lászlót, az ORFK gazdasági főigazgatóját.
1998 – Svájcban döntő többséggel leszavazzák a heroin és más pszichoaktív szerek legalizálását.
2006 – A rigai csúcstalálkozón a NATO Reagáló Erőt (NRF) harcra képesnek nyilvánítják. (A 25 000 fős, saját légierővel és haditengerészettel rendelkező alakulatot a katonai szövetség új elithaderejeként ismerik el).
2007 – Pakisztánban beiktatják hivatalába – az időközben hadsereg főparancsnoki tisztségétől megvált – Pervez Musarrafot.
2007 – Lövöldözés tör ki Manilában azt követően, hogy lázadó tisztek egy csoportja elfoglalja a Peninsula nevű luxushotelt – az épületben tartózkodó vendégekkel és újságírókkal – és Gloria Arroyo Fülöp-szigeteki elnök lemondását követelik.
1791 – Bajzáth György András magyar királyi tanácsos és országgyűlési követ († 1869)
1803 – Christian Doppler osztrák matematikus és fizikus, a róla elnevezett Doppler-effektus felfedezője († 1853)
1856 – Ábrányiné Katona Clementina magyar író, publicista, zenekritikus († 1932)
1907 – Jankovich Ferenc Kossuth-, Baumgarten- és József Attila-díjas költő, író, műfordító († 1971)
1966 – Olvasztó Imre gyermekszínész, az Indul a bakterház című film Bendegúzaként vált ismertté († 2013)
1314 – IV. (Szép) Fülöp az egyik legjelentősebb középkori francia király (* 1268)
1543 – Ifj. Hans Holbein német festő, a reneszánsz mesterek második generációjának tagja (* 1497)
1780 – Mária Terézia osztrák uralkodó főhercegnő, magyar királynő, német-római császárné (* 1717)
1939 – Eugen Kolisko osztrák orvos-kémikus, fizikus, matematikus, író, antropozófus (* 1893)
1942 – Zipernowsky Károly magyar feltaláló, gépészmérnök, a magyar erősáramú elektrotechnikai ipar megalapítója (* 1853)
1967 – Münnich Ferenc magyar kommunista politikus, a Minisztertanács elnöke (* 1886)
1975 – Graham Hill (Norman Graham Hill) brit autóversenyző, a Forma-1 kétszeres világbajnoka (1962, 1968) (* 1929)
1980 – Várady György Jászai Mari-díjas színész, színházi rendező, színigazgató (* 1926)
1981 – Natalie Wood (Natasa Nyikolajevna Gurdin) orosz-amerikai színésznő (* 1938)
1986 – Cary Grant (Archibald Alexander Leach) brit születésű amerikai színész (* 1904)
a palesztin néppel való szolidaritás nemzetközi napja (Palesztina felosztásáról szóló 181 (II) sz. ENSZ-határozat 1947-es elfogadásának évfordulóján)[1]
a felszabadulás napja Albániában (a német megszállás alóli 1944-es felszabadulás emlékére)[2]2018. november 

A növények (Plantae) az élőlények egyik nagy, több százezer fajt felölelő  országa. A növények összessége (a Föld teljes növényzete együttvéve) a flóra.
A növényekre általában jellemző a fotoszintézis, vagyis a napfény energiáját felhasználva autotróf módon építik fel a testüket alkotó molekulákat. Találhatunk köztük ismerős élőlényeket, mint például a fák, a füvek és a páfrányok.
Arisztotelész az élőlényeket állatokra és növényekre (amelyeknek általában nincsenek érzékszerveik) osztotta.
Linné rendszerében ezek később a növényvilág (Plantae) és állatvilág (Animalia) nevet kapták.
Korábban ide sorolták a gombákat és az algákat is. A barna-, vörös- és az egyéb eukarióta moszatokat később a protiszták országába sorolták, amely azonban többszörösen parafiletikus volt. Ma a gombák külön országot alkotnak, a kékmoszatok a baktériumok közé tartoznak, a kékeszöld moszatokat és a vörösmoszatokat visszahelyezték a növények közé, a többi moszatot pedig a Chromalveolata országba sorolják.
A növényeket ma három csoportra osztják: a zöld színtestű növények (Viridiplantae) és a vörös színtestű növények (Rhodoplantae) alországára és az alországba besorolatlan kékeszöld moszatok (Glaucophyta) törzsére. Egy ideig csak a zöld növényeket tekintették a növények országának, és azt a vörösmoszatokkal és a kékeszöld moszatokkal együtt az Archaeplastida kládba sorolták. A jelenlegi rendszertan szerint tehát az Archaeplastida csoport a növényeké, ezzel a Plantae sensu lato és az Archaeplastida elvileg ekvivalens fogalmakká váltak.
A növények alapvető közös sajátossága a fotoszintézis, pontosabban a szén-dioxid-asszimiláció (ld. fentebb). Ez a fiziológiai sajátosság a növények mindegyikében ugyanúgy zajlik, jelentős különbségeket biokémiailag nem találunk az egyes növénycsoportokban.
Léteznek azonban olyan növények is, melyek másodlagosan elveszítették fotoszintetizáló képességüket. Ezek nem rendelkeznek kloroplasztisszal, szerves anyagaikat heterotróf módon építik fel. Ilyenek a parazita növények (például a vajfüvek, arankafélék), melyek más növényeken élősködve vesznek fel szerves és szervetlen anyagokat; illetve a mikotróf növények (például madárfészekkosbor), melyek szaprofita gombákkal élnek szimbiózisban.
A rovaremésztő növények fotoszintetizáló növények, s az életműködésükhöz szükséges szervetlen anyagok egy részét (pl. nitrogén, kálium) nem csak a talajból szívják fel a gyökerükön keresztül, hanem azokhoz rovarok elfogásával és lebontásával, tehát heterotróf módon is hozzájutnak.
A növények ontogenezise (egyedfejlődése) is alapvetően egységesnek mondható; általánosan jellemző a nemzedékváltakozás (metagenesis; generatio alternans). A nemzedékváltakozás során az ivaros szaporodású ivarsejttermelő vagy gametofiton (gametophyton) nemzedék és az ivartalanul szaporodó, spóratermelő vagy sporofiton (sporophyton) nemzedék váltakozik egymással. Az evolúció folyamán az ivaros nemzedék mindjobban redukálódik, míg az ivartalan nemzedék a szövetes (hajtásos) szerveződésig jut el. Érdekes a mohák (Bryophyta) esete, ahol a sporofiton nemzedék nem önállósodik, hanem a gametofitonon „élősködik”. Itt a gametofiton végzi az asszimilációt és táplálja a tulajdonképpen heterotróf anyagcseréjű sporofitont (ami a moháknál a spóratok és toknyél). Az ivartalan nemzedék a legősibb szövetes növényekben (ősedényesek Protracheophyta) egyenrangú fejlettséggel bírt, mint az ivaros nemzedék. Ez az ún. izomorf metagenezis. A korpafüvektől (Lycopodiophyta) kezdve a gametofiton mindjobban redukálódik, ún. előteleppé alakul, mely a korpafüveknél és a harasztoknál (Monilophyta) is csak telepes szerveződésű. A virágos növényeknél (Spermatophyta) a gametofiton nem szakad el a sporofitontól, hanem annak védelmében fejlődik, és attól kapja a tápanyagait is. A növényvilág evolúciója során a női ivarsejteket termelő ún. makrogametofiton marad fejlettebb, melyet az magyaráz, hogy a hím mikrogametofiton által termelt spermatozoidok (hímivarsejtek) a petesejt megtermékenyítése után befejezik munkájukat.
A legszembetűnőbb közös morfológiai (pontosabban mikromorfológiai) sajátosságok a sejteket burkoló cellulóz anyagú sejtfal, a színtestek (bár ez más élőlénycsoportokban is megjelenik, kivéve a Opisthokonta országban). A klorofill-b nevű fotoszintetizációs színanyag kizárólagosan a zöld színtestű növények, azaz a Viridiplantae alország sajátossága, és még a Biliphyták között sem találkozunk vele.
A növényi evolúció kezdetét korábban a fotoszintézis megjelenésétől kezdték számítani. Tulajdonképpen a növények nem elsődlegesen autotróf szervezetek, vagyis korai őseik valószínűleg heterotróf szervezetek voltak. A Chromista országba sorolt törzsek (például sárgamoszatok, mészmoszatok, barnamoszatok) pedig még másodlagos autotrófnak sem nevezhetők. Ennek oka, hogy a növényi evolúció valószínűleg endoszimbiogenezis eredménye. Azaz az ősidőben kialakult ősi autotróf baktériumok, majd a megjelenő kékbaktériumok (Cyanobacteria) voltak az első fotoszintetizáló - egyben kemoszintetizáló - szervezetek. Ezeket az ősi autotróf prokariótákat kebelezhette be egy heterotróf eukarióta egysejtű, és nem emésztette meg, hanem szimbiózist, mutualista kapcsolatot alakított ki vele. Membránréteg vette körül, de a sejten belül megmaradt a részleges önállósága (például van saját DNS-állománya, a sejttől függetlenül önállóan is képes osztódni). A kékbaktériumokból alakultak ki tehát a növények zöld színtestei (kloroplasztiszok). A Chromista ország tagjai pedig szekunder endoszimbiogenezis során alakultak ki, vagyis már egy korábban endoszimbiózissal kialakult autotróf eukariótát kebelezett be. Ennek egyik legfőbb bizonyítéka, hogy a barnamoszatok sejtjeiben a színtestek membránja kettős (vagyis a növényi sejt kloroplasztiszához képest még plusz egy membránt tartalmaz).
A növények legkorábban kialakult csoportjai a Biliphyta subregnumba sorolt kékeszöld moszatok és a vörösmoszatok. A növényvilág evolúciójának következő nagy lépése az embrió kialakulása, vagyis a megtermékenyítés után a zigóta osztódásával kialakul egy kezdetleges növényke, az embrió. Embriós növényekről a moháktól kezdve beszélhetünk, ám legkifejezettebben a szövetes növények kládjában jelenik meg.
A szárazföldre kilépés is óriási mérföldkő a növényvilág fejlődéstörténetében. A kijutásnak több akadálya is volt, például az, hogy a növény testét a víz felhajtóerejének hiányában meg kellett támasztani. A szárazföldön nem lehet diffúzióval az egész testfelületen vizet felvenni, ezért gátolni kellett a víz elpárolgását. A száraz környezet a szaporodási lehetőségeknek is határt szab. Mai ismereteink szerint az első szárazföldi növények a Rhyniophyta törzs rendkívül egyszerű hajtásos szerveződésű fajai voltak. Kialakultak a testüket megtartó támasztó alapszöveteik, megjelent a párologtatást csökkentő epidermisz; kezdetleges gyökereik megkapaszkodtak a földön, és vélhetőleg vizet is ezekkel vettek fel. Általában mocsarak szélén tenyésztek, hosszú rizómájuk a földön fekve kúszott, ebből ágaztak ki azok az egyszerű edényekből felfelé álló, hengerded hajtások, amelyekben még nem alakult ki a központi bélszövet, hanem a centrális xilémet (farészt, vízszállító elemeket) floém (háncsrész) övezte. Metagenezisük is érdekes volt, ún. izomorf típusú, azaz a sporofiton és a gametofiton nemzedék kinézete hasonló volt. A spóratokok és az ivarszervek a hajtások csúcsán nőttek.
A további fejlődés során a spórás növényeknek számos típusa alakult ki, így például a korpafüvek (tágabb értelemben, együtt például az Asteroxylon kláddal), melyeknek még valódi leveleik nincsenek, csak a szár epidermiszének apró kinövései. A harasztoktól (Monilophyta) beszélhetünk valódi levelekről (valódi levelű növények, Euphyllophytina). A Rhyniophyta csoportban – ahogy azt már említettük – a sporofiton és gametofiton nemzedék fejlettsége vélhetőleg közel azonos volt. A növényi evolúció egy általános szabálya az – amely tulajdonképpen a korpafüvek törzsétől kezdve már jól látható –, hogy a sporofiton nemzedék, vagyis a diploid sejtekkel rendelkező növény mindjobban fejlődik (kialakul a fejlett szállítószövet-rendszer, eleinte tracheidákkal, majd tracheákkal, megjelenik a fa- és háncsparenchima, a bélszövet; kialakulnak a különféle bőrszövet- és alapszövet-rendszerek stb.), míg a gametofiton nemzedék nem lép túl a szövetes fejlettségen, teleptestű marad, mi több, elveszíti önállóságát, és mindjobban egyszerűsödik. A korpafüvek és a harasztok előtelepe (protalliuma) még teljesen önálló, lemezes szerveződésű, némi fotoszintetizációra képes, ivarszerveket létrehozó képlet, azonban a virágos növények (Spermatophyta) törzseiben teljesen elveszíti önállóságát. A másik alapvető jelentőségű törvény, hogy a gametofiton nemzedéken belül a mikrogametofiton, azaz a hím jellegű protallium sokkal inkább egyszerűsödik, és ennek a védelme kevésbé fontos, mint a női jellegű makrogametofitoné. Ennek a magyarázata igen egyszerű: a hím gametofitonok a hímivarsejtek kijuttatása után tulajdonképpen befejezik feladatukat. Azonban a női előtelep védettsége fontos, hisz ott megy végbe számos rendkívül fontos élettani folyamat, mint például a megporzás, a megtermékenyítés, az embriogenezis, a mag kialakulása stb. Létfontosságú kérdés az a növénycsoport számára, hogy milyen mértékben védik ezt a fejlődő makrogametofitont. A nyitvatermők közös sajátossága, hogy a makrogametofiton egy makrosporofillumon fejlődik, azonban ez a makrosporofillum csak részleges védelmet nyújt a számára, mert nem forrnak össze zárt magházzá, legföljebb szorosan egymásra záródnak. A nyitvatermők körében még annyira nem érzékelhetjük a redukálódást a gametofiton nemzedékben. A mikrogametofiton fejlődése bonyolultabb, mint a zárvatermőknél, még egy sejtosztódási folyamat beiktatódik; a makrogametofiton pedig alapvetően eltér a zárvatermő haploid nemzedéktől.
A makrospórában alakul ki egy előtelep, amely igen nagy számú sejtet tartalmaz (a zárvatermők ellenben csak 7 sejtet tartalmaznak a magkezdemény kialakulása végén: egy centrális vegetatív magot, egy petesejtet, annak két segédsejtjét, emellett még három ellenlábas sejtet). És ami lényeges különbség még a két csoport között: a nyitvatermők makroprotalliumában kialakul az archegónium (női ivarszerv), ami a zárvatermőknél egyáltalán nincs meg. A nyitvatermők archegóniumában alakul ki aztán a petesejt, amelyet a pollenből kiszabaduló spermatozoid termékenyít meg. A zárvatermők evolúciós újítása a zárt magház, melynek a belsejében fejlődik az igencsak redukált makroprotallium. A zárt magház a megtermékenyítés után is védi a magot a teljes érésig azáltal, hogy egy bonyolult szövetrendszerű szervvé, a terméssé fejlődik. A virágos növények kialakulása a devon korra tehető, első alakjaik valószínűleg a magvaspáfrányok voltak, melyek nem mutatnak tényleges rokonságot a páfrányokkal, valószínűleg a hasonló levélszerkezet miatt vélték őket a harasztok közé sorolt páfrányok rokonainak. A magvaspáfrányok pedig feltételezhetően ősi spórás növények, méghozzá heterospórás növények leszármazottai lehetnek, melyeket ma előnyitvatermők néven ismerünk, a Lignophyta kládon belül. Ezek még spórás növények voltak, azonban jól elkülönültek a kis méretű, hím előtelepet létrehozó spóráik (mikrospórák) a nagyobb méretű, makroprotalliumot létrehozó spóráktól (makrospórák). A fejlődés folyamán a makroprotallium nem vált le az anyanövényről, hanem azon alakult előteleppé – létrehozva ezzel a magkezdeményt –, míg a hím előtelep a mikrospóra belsejébe alakult ki, és a benne lévő spermatozoidák valamilyen közvetítő közeg (főképp a szél) segítségével jutottak a női előtelephez.
A magvaspáfrányoknál a női előtelep még szabadon állt a zöld fotoszintetizáló levelek fonákán, a fejlődés folyamán azonban a magkezdeményeket létrehozó levelek elkülönülnek az asszimiláló, klorofilltartalmú levelektől (például cikászok). A magvaspáfrányok a devon száraz területein terjedtek el, hisz a szaporodásukhoz, vagyis a hím és női ivarsejt találkozásához nem volt szükségük vízre. Így terjedhettek el a középidő triász időszakában az egész Földön a nyitvatermő csoportok, főképp a cikászok, a Bennettitesek és a toboztermők.
Zárvatermők (Magnoliophyta)Az alábbi kladogram a zöld növények törzsfejlődését szemlélteti:
Raunkiær a növényeket felépítésük, a környezethez való alkalmazkodásuk alapján a következő csoportokra osztotta:
Phanerophyta – fás szárú növények. Az áttelelő szervek magasan a talaj szintje felett vannak (fák és cserjék).
Chamaephyta – az áttelelő szervek a föld felszínéhez közel helyezkednek el. Főleg fásszárúak (törpecserjék, kúszócserjék).
Hemikryptophyta – az áttelelő szervek a talaj felszínén, vagy közvetlenül az alatt vannak. Ezek lehetnek tőrózsa, tősarj vagy földbeli hajtás (évelők).
Kryptophyta v. Geophyta – az áttelelő szervek földalattiak (hagymás, gumós, gyöktörzses növények).
Hemigeophyta – az előző csoport Priszter Szaniszló által bevezetett alcsoportja. Ezek a növények ősszel kihajtanak és vegetatív állapotban telelnek át.
Hemitherophyta – az évelőkhöz hasonlóan áttelelnek, de csak egyszer (ekkor még általában nem is virágoznak), a második év végén azonban elhalnak és csak a magok maradnak meg (kétévesek, kétnyáriak).
Therophyta – egy éven belül csíráznak, növekednek és virágoznak, majd ősszel el is pusztulnak, csak a magvak maradnak meg (egyévesek, egynyáriak).
Epiphyta – fákon élő növények, a talajban nem gyökereznek (ilyen a hazánkban is előforduló fagyöngy, vagy a trópusok sok páfrány-, orchidea- vagy broméliaféléje).
A növényi egyed a környezet egyes jellemzőihez (pl. csapadék-változáshoz) képes bizonyos mértékig alkalmazkodni, más jellemzőkhöz (pl. a hőmérséklet-változáshoz) nem.
Különösen jelentős korunkban a globális felmelegedés hatására adott növényi válasz. Az állatok  viszonylag széles határok között, igen rövid idő alatt képesek az alkalmazkodásra, a növények jelentős része azonban nem képes elég gyorsan alkalmazkodni, ezért kipusztulnak. A növényfajok gyors alkalmazkodása csak elterjedési területük változtatásával lehetséges: ha melegedés van, akkor elindul egy terjeszkedési front a sarkok felé és egy kipusztulási front az Egyenlítő felől; ha az egyik front utoléri a másikat, a növényfaj kipusztul.
A növények biológiai szempontú csoportosításával a növényrendszertan foglalkozik. A növényeket azonban nem csak tudományos szempontból csoportosítják.
Azokat a növényeket, amelyeket az ember valamilyen (élelmezési, ipari, esztétikai stb.) célra használ fel, haszonnövényeknek nevezzük. A haszonnövények közé tartoznak egyrészt a kultúrnövények, másrészt olyan vadon termő növények, melyeket az ember még ha termeszt is, nem tartoznak a kultúrnövények közé (pl. gyógynövények, egyes gyümölcsök).
Kultúrnövényeknek nevezzük azokat a haszonnövényeket, amelyeket az ember saját céljait követve tervszerűen nemesít és termeszt, s emiatt korábban nem fordultak elő a természetben. A kultúrnövények vadon élő növények háziasításával jöttek létre. A kultúrnövények elsősorban abban különböznek a vadon termő növényektől, hogy elvesztették természetes elterjedésüket szolgáló adottságaikat, szinte valamennyi szervük megnagyobbodott, magasabb koncentrációban tartalmazzák azokat az anyagokat, amelyekért létrehozták őket, többnyire csekélyebb az ellenálló-képességük, érzékenyebbek a kártevőkkel, a faggyal és a szárazsággal szemben.A haszonnövények csoportosítása felhasználásuk célja szerint is történhet:
Tápláléknövények (étkezési növények) – olyan növények, amelyeket táplálkozás céljára használ fel az ember.
Olajnövények – olyan táplálék- vagy ipari növények, amelyekből növényi olajokat nyernek ki étkezési (étkezési olaj), vagy ipari célokra.
Mézelő növények – ezeket a növényeket pollenjükért és cukortartalmú nektárjukért látogatják a méhek, s ennélfogva a méz alapanyagát szolgáltatják a méhészet számára is.
Gyümölcsöt termő növényekA gyümölcs szó gazdasági, felhasználói fogalom. Tudományos igénnyel az ökonómbotanikusok törekszenek a növényvilág hasznosságelvek szerinti csoportosítására. Gyümölcsnek általában az emberi fogyasztásra nyersen és frissen alkalmas terméseket és álterméseket tekintik. A köznyelv többnyire megszorítóbb értelmű, és csak a fás növényeken termő gyümölcsöt tekinti gyümölcsnek, (az édes ízt is társítja), míg a tágabb definícióba beleférnek a dinnyék, de akár a frissen fogyasztott paradicsom is. ::A lágyszárú, egyéves növény frissen és nyersen fogyasztható terméseit tehát innen nézve inkább gyümölcsnek, a termesztéstechnológia felől inkább zöldségnek szokás nevezni. (A gyakorlatias választóvonal leginkább az, hogy az adott kultúrkörben jellemzően inkább nyersen, vagy főzve-sütve fogyasztják-e.) A "legközepebb" határeset a szamóca (földieper), amelynek az áltermését esszük, lágyszárú, de többéves növényről.ZöldségnövényekA zöldség kifejezés konyhaművészeti műszó. Definíciója nem tudományos igényű, nagyrészt önkényes és szubjektív.A lágyszárú növények bármelyik részét, ami emberi fogyasztásra alkalmas, zöldségnek nevezhetünk, kivéve a gabonaféléket, az olajos magvakat, fűszereket és a konyhai értelemben vett gyümölcsöket. A gombákat is zöldségeknek szokás tekinteni, holott azok teljesen más biológiai kategóriába tartoznak (valamikor a növények alá sorolták őket).A zöldségek közül némelyiknek a levelét fogyasztjuk (például fejes saláta), másnak a szárát (spárga), gyökerét (sárgarépa), virágát (brokkoli), gumóját (fokhagyma) vagy éretlen, húsos magvait (zöldborsó, bab). A zöldségfélékhez tartoznak olyan növények is, amelyeknek botanikai értelemben vett gyümölcsét fogyasztjuk, ilyen az uborka, a tök, az avokádó, a paprika és a paradicsom.Mivel a „zöldség” nem botanikai kifejezés, nincs ellentmondás abban, hogy egy növényi rész botanikailag gyümölcs, de egyébként zöldségnek tekintjük. Régi könyvekben is találkozhatunk olyan nézetekkel, amelyben a dinnyét zöldségként, a paradicsomot gyümölcsként említik meg.Általában a zöldségek inkább sósak vagy erősek, mintsem édes ízűek (néhány kivétellel, mint a rebarbara, sütőtök) vagy az óceániai kultúrákban elterjedt édes burgonya, a „kumara”.Főzeléknövények – főzelék készítésére használt növények.
FűszernövényekA fűszerek, mindazon növényekből, gombákból, állatokból vagy ásványokból nyert anyagok, amelyeket hatóanyagaik (illat-, íz-, zamat-, szín- és tartósítóanyagok) miatt ételeink elkészítéséhez, tartósításához felhasználunk. A fűszerek nagy többsége növényi eredetű; a zömmel fűszernek termesztett/használt növények a fűszernövények.A fűszer a növények erős ízhatású vagy aromájú része, amit ételkészítéskor az ételek ízének, illatának megőrzésére, módosítására használnak csekély mennyiségben. A fűszereket továbbá gyakran használják illatszerek, parfümök és gyógyszerek előállításához, valamint vallási rituálék során. A fűszerek kitűnnek a többi növényi alapanyag közül, mint például gyógynövények, az aromás zöldségek és a szárított gyümölcsök, amelyek zöld leveles részét, szárát, gyökerét, termését vagy virágját hasonló célokra használják.Gyógynövények-nek nevezzük mindazon növényeket, amelyeknek valamely részét a bennük lévő hatóanyagok miatt gyógyászati célokra használjuk.
Ipari növények – azok a növények, amelyekből az ember valamilyen használati tárgyat (ruházati cikk, szerszám, épületalkatrész, bútor stb.) készít, vagy amelyekből kinyerhetők egyes iparágak, technológiai folyamatok kiindulási anyagai.
Energianövények – olyan növények, melyeket energiaültetvényeken termesztenek energianyerés céljából.
Faipari növények – azok a fás szárú növények, amelyek faanyagát a faipar hasznosítja.
Festőnövények – olyan növények, amelyekből festékanyagot állítanak elő. Lásd: Festőnövények listája.
Illatszer-növények – belőlük olyan anyagokat (pl. illóolaj) vonnak ki, amelyek az illatszeripar nyersanyagai.
Kaucsuknövények – olyan növények, amelyek latextartalmuknál fogva kaucsuk előállítására alkalmasak, és emiatt a gumigyártás nyersanyagai.
Rostnövények – olyan növények, melyekből iparilag felhasználható rostot nyernek például textíliák, hálók, kötelek készítéséhez; azaz főleg a textilipar nyersanyagai.
Takarmánynövények – elsősorban háziállatok takarmányozására felhasznált növények.
Dísznövények – azok a növényfajok, amelyeket díszítő hatásuk miatt termeszt és nemesít az ember. Egyes dísznövényeket évszázadok óta a legnagyobb tervszerűséggel nemesítenek (azaz kultúrnövények), mások azonban kertekbe és parkokba ültetett vadon élő fajok (főleg fák).
Díszcserjék, díszfák – fás szárú növények, melyeket elsősorban kertek és parkok díszítésére használnak.
Erkélynövények – erkélyek, illetve ablakok külső díszítésére használt növények.
Gyomnövényeknek egyfelől azokat a növényfajokat nevezzük, amelyek emberi települések környékének szemetes, törmelékes romtalajain jellegzetesek, másfelől azokat a növényfajokat, amelyek egy adott helyen termesztett haszonnövény növényi kártevőinek számítanak.
Kártevőriasztó növények ültetése hasznos lehet egyes növényi kártevők távol tartásában, de a megfelelő növénytársítás megválasztása a terméshozamok növelése szempontjából is fontos lehet.
Légtisztító növények között léteznek olyanok is, melyek alkalmasak arra, hogy a fotoszintézishez elengedhetetlen szén-dioxidon kívül a levegőből egyéb anyagokat is kiszűrjenek.
Mérgező növények néven különböztetjük meg azokat a növényeket, amelyeknek valamely részének elfogyasztása mérgezést okoz. Lásd: Mérgező növények listája.
A növények különböző módszerekkel próbálják meg kivédeni azt, hogy a növényevő állatok táplálékává váljanak. Ezen módszerek között szerepel például az, hogy tüskéket növesztenek, mérgező anyagokat termelnek, bizonyos rovarfajokkal lépnek kapcsolatba, melyek védelmezésükért cserébe különböző tápanyagokat kapnak a növényektől. A kutatók azonban felfedeztek egy új módszert, melynek során a növények összegyűjtik a rájuk rakódó homokot és abból, mintegy páncélzatot képeznek magukon, vagy a sérülékenyebb részeiken. Ezáltal a homokkal borított növényi részek ehetetlenné válnak a növényevő állatok számára.
Mancuso-Viola: Stefano Mancuso, Alessandro Viola, 2013: Sensibilità e intelligenza del mondo vegetale. Magyarul: A fák titkos nyelve. Kossuth Kiadó, Budapest, 2016. ISBN Sablon:978-963-09-8470-6
