
Március 7. az év 66. (szökőévben 67.) napja a Gergely-naptár szerint. Az évből még 299 nap van hátra.
1530 – VIII. Henrik angol király megalapítja az anglikán egyházat, válaszul az első házasságának felbontását ellenző pápai döntésre.
1608 – Báthory Gábor, hajdúi segítségével, az erdélyi fejedelmi trónra lép, lemondatva elődjét, Rákóczi Zsigmondot.1936 – A német hadsereg bevonul a demilitarizált Rajna-vidékre.
1939 – A magyar kormánypárt (Nemzeti Egység Pártja) átalakult Magyar Élet Pártjává.
1943 – Sztálint kinevezik a Szovjetunió legfőbb marsalljává, ezután a Generalisszimusz címet (is) viseli.2008
A Grúziából kiszakadt Abházia hivatalosan is az ENSZ-hez, az Európai Unióhoz és az EBESZ-hez fordul és kéri függetlensége elismerését.
Tarja Halonen finn köztársasági elnök bejelenti, hogy országa elismeri Koszovó függetlenségét.
Csehországban leteszi hivatali esküjét Václav Klaus, akit február közepén választottak meg újra államfővé.
1825 – Mieczysław Woroniecki lengyel herceg, katona, a magyarok oldalán az 1848–49-es forradalom és szabadságharc mártírja († 1849)
1848 – Zsigmondy Béla magyar gépészmérnök, a mélyfúrási technika kiváló szakértője († 1916)
1848 – Kosutány Tamás magyar agrokémikus, mezőgazdasági szakíró, a mezőgazdasági ipar műszaki fejlesztésének egyik első hazai kezdeményezője, a Magyar Tudományos Akadémia levelező tagja († 1915)
1850 – Tomáš Garrigue Masaryk cseh filozófus, politikus, Csehszlovákia első elnöke († 1937)
1900 – Fritz London Lorentz-medállal kitüntetett német születésű amerikai fizikus († 1954)
1902 – Timár József Kossuth-díjas magyar színművész, érdemes és kiváló művész († 1960)
1922 – Július Torma magyar születésű csehszlovák olimpiai bajnok ökölvívó és edző († 1991)
1927 – Varga János Széchenyi-díjas levéltáros, az Országos Levéltár volt főigazgatója, az MTA rendes tagja († 2008)
1992 – Adányi Alex magyar színész, a Jóban Rosszban filmsorozat Révész Milánja.
I. e. 322 – Arisztotelész athéni filozófus, természettudós, író. Nagy Sándor tanítója annak 13 éves korától, ie. 343-tól. (* i.e. 384)
1274 – Aquinói Szent Tamás filozófus, teológus, egyházi író (* 1224 vagy 1225.)
1921 – Nádasi Tersztyánszky Károly magyar katonatiszt, csász. és kir. vezérezredes, I. világháborús hadvezér (* 1854)
1922 – Axel Thue norvég matematikus, alkalmazott matematikával foglalkozott és az "algoritmus" szót is ő vezette be 1904-ben (* 1863)
1978 – Allodiatoris Irma magyar antropológus, tudománytörténész, bibliográfus (* 1912)
1997 – Edward Mills Purcell amerikai fizikus, aki 1952-ben megosztott fizikai Nobel-díjat kapott a mágneses magrezonancia felfedezéséért folyadékokban és szilárd anyagokban. (* 1912)
2000 – Charles Gray angol színész (Gyémántok az örökkévalóságnak, The Rocky Horror Picture Show)  (* 1928)

Marco Melandri (Ravenna, 1982. augusztus 7. –) olasz motorversenyző. Jelenleg a gyári Ducati csapat pilótájaként a Superbike világbajnokságon versenyez, ahol korábban egyszer második, egyszer harmadik is volt összetettben.
A gyorsaságimotoros-világbajnokságban először az 1997-es szezonban szerepelt, a nyolcadliteresek között. Ekkor egy futamon indult, a cseh nagydíjon, szabadkártyásként. A versenyen a tizenhetedik helyen végzett. 1998-ban már egész szezonra szóló szerződést kapott a Hondától. Ebben az évben rögtön sikerült megszereznie a harmadik helyezést összetettben. 1999-ben már második volt, mindössze egy ponttal lemaradva a világbajnoki címről.
Jó teljesítményének köszönhetően 2000-ben felkerülhetett a 250 köbcentiméteres géposztályba. Itt újabb három évet töltött, első negyedliteres évében ötödik, ezt követően harmadik lett, 2002-ben pedig már a világbajnoki címet is sikerült megszereznie.
A MotoGP-be 2003-ban került fel. Legsikeresebb évei a Gresini Racing csapatához kötődnek, a csapattal 2005-ben második, majd negyedik és ötödik is volt. 2008 volt pályafutása leggyengébb éve, többször nem sikerült pontot szereznie, végül tizenhetedik lett összetettben. 2009-ben a Hayatéhoz szerződött, ebben az évben egyszer sikerült dobogóra állnia, amely nagy meglepetésnek számított. 2010-ben visszatért korábbi sikerei helyszínére, a Gresini Racinghez.
2011-ben a Superbike világbajnokságba igazolt, ahol első szezonjában rögtön másodikként zárt Carlos Checa mögött. Később szerzett egy harmadik és két negyedik helyezést, majd 2015-ben visszatért a MotoGP-be a Gresini csapat versenyzőjeként. Itt azonban csak a szezon első nyolc futamán indult, ezután végleg elköszönt a sorozattól. Másfél év szünet után, 2017-ben tért vissza a Superbike világbajnokságba, ahol azóta több futamgyőzelmet is sikerült szereznie..
Melandri a korábbi sikeres olasz versenyző, Loris Reggiani által ismerkedett meg a motorversenyzéssel. Először minimotorokkal kezdett versenyezni, ezután kipróbálta a supercrosst is, majd előbb az olasz 125-ös bajnokságban, majd az Európa-bajnokságon indult.1997-ben megnyerte az olasz bajnokságot és ezzel párhuzamosan az Eb-n is negyedik lett, valamint szintén ebben az évben szabadkártyásként elindulhatott a cseh nagydíjon is.
A versenyző 1998-ra már teljes szezonra szóló szerződést kapott a Hondától, a Benetton Honda Team színeiben. Rögtön első évében komoly sikereket ért el, már a szezon negyedik versenyén, az olasz nagydíjon megszerezte első dobogós helyezését, egy második helyet. Ezt megismételte Franciaországban és a madridi nagydíjon is, majd a nagyszerű szezonkezdést folytatva megnyerte a Holland TT-t is. Ezt a győzelmét 15 évesen és 324 naposan aratta, amivel sokáig a legfiatalabb nyolcadliteres futamgyőztes volt. Ez a rekordja 2008-ban dőlt meg, mikor a brit nagydíjat Scott Redding nyerte meg. A szezon során még egy versenyt, a cseh nagydíjat sikerült megnyernie, valamint még további két alkalommal felállhatott a dobogó második fokára. Ezzel a teljesítményével végül az összetett harmadik helyén végzett, 202 pontot szerezve. Az első két helyen ebben az évben két japán versenyző, Szakata Kazuto és Manako Tomomi végzett, 27, illetve 15 ponttal megelőzve Melandrit.1999-re is maradt ugyanannál a csapatnál, és a világbajnoki cím egyik esélyese volt, ugyanis az előző szezon első két helyezettje már a negyedliteresek között versenyzett. A szezon első két versenyét, a maláj és a japán versenyt sérülés miatt ki kellett hagynia, így jelentős hátrányból indult a többi versenyzővel szemben. Az ezt követő spanyol versenyen kiesett, és hiába nyert meg később öt futamot is, csak az összetett második helyére tudott felzárkózni, ám mindössze egyetlen ponttal lemaradva a végül győztes Emilio Alzamora mögött. Alzamora 227, Melandri 226 pontot szerzett. Annak ellenére, hogy nem lett világbajnok, Melandri 2000-ben már a negyedliteresek között versenyzett.
Melandri 2000-re az Apriliához szerződött, és a szintén olasz Valentino Rossi helyére került, aki 1999-ben megnyerte a 250 köbcentiméteresek világbajnokságát és a királykategóriában folytatta pályafutását. A szezon nem alakult jól Melandri számára, mert az eleje nagyrészt a nagyobb motorral való ismerkedéssel telt. Ebben a szezonban nem tudott futamot nyerni, mindössze négy dobogós helyezést könyvelhetett el a végén. Ezek a portugál, a valenciai, a brazil és a csendes-óceáni nagydíjak voltak, melyeken harmadik lett. Bár gyengébben teljesített, mint a korábbi szezonokban, a sorozatos pontszerző helyeknek és a négy dobogónak köszönhetően így is az ötödik helyen végzett 159 ponttal, nyolcvan egységgel lemaradva a negyedik Ukava Tórutól.2001-ben már javult Melandri teljesítménye. A szezont öt pontszerzéssel, ebből négy dobogós helyezéssel kezdte, így ekkor még közvetlenül az élmezőny mögött helyezkedett el. Ezután csak egy versenyt tudott megnyerni, valamint háromszor kiesett, egy versenyt pedig lábtörés miatt ki is kellett hagynia, így az év végén bronzérmes lett, ismét nagy lemaradással az előtte végzőkhöz képest. A világbajnoki cím végül Kató Daidzsiróhoz került, a második szintén egy japán, Harada Tecuja lett.2002-ben már a legfőbb világbajnoki esélyesnek számított, miután az előző szezon első két helyezettje a MotoGP-ben folytatta karrierjét. Bár a szezon első három versenyéből kétszer kiesett, később kilencszer is győzni tudott, ezenfelül további három alkalommal végzett a második helyen, így végül 298 ponttal végzett a világbajnokság első helyén. Ezzel ő lett a legfiatalabb 250 köbcentiméteres világbajnok 20 évével és 74 napjával. Ez a rekordot Dani Pedrosa döntötte meg 2004-ben.
Negyedliteres sikereinek köszönhetően 2003-ra a Yamaha gyári csapata szerződést ajánlott neki. Csapattársa a spanyol Carlos Checa volt. A MotoGP konstruktőrei közül ekkor messze nem a Yamaha volt a legerősebb, és a versenyzők ennek megfelelően gyengén szerepeltek, Melandri nyolcszor is a verseny feladására kényszerült, és legjobb eredménye is csak egy ötödik hely volt, melyet a csendes-óceáni nagydíjon sikerült elérnie. A szezon végén csak az összetett 15. helyén végzett, mindössze 45 pontot szerezve.2004-ben csak annyi változás történt, hogy a gyári Yamaha csapatától egy priváthoz, a Tech 3-hoz került. Csapattársa a szezon során az előző évhez hasonlóan Carlos Checa volt. A szezon során már fejlődés mutatkozott, ugyanis Melandrinak már sikerült két dobogós helyezést is begyűjtenie, a katalán és a holland versenyen. Ebben a szezonban ismét sokszor kiesett, összesen hétszer kényszerült kiállni, németországi kiesésének köszönhetően a következő, brit futamot kénytelen volt kihagyni. A szezont végül a 12. helyen zárta 75 ponttal.
2004 végén felbontotta szerződését, és a következő idényben meglepetésre Movistar Honda csapatfőnöke, Fausto Gresini őt szerződtette Sete Gibernau mellé. Ebben az évben Melandri addigi legsikeresebb királykategóriás szezonja következett. Az idény során ötször is felállhatott a dobogóra, ezenfelül megnyerte az utolsó két versenyt, a török és a valenciai Nagydíjat. Ezzel közel két év után ő lett az első Hondás, akinek egymást után két versenyt is sikerült megnyernie. Bár reális esélye sohasem volt egyik legjobb barátja, Rossi megelőzésére, végül magabiztosan, 220 ponttal végzett a világbajnokság második helyén, megelőzve az amerikai Nicky Haydent.2006-ban a Fortuna Honda csapatánál versenyzett, csapattársa Toni Elías volt. Ebben a szezonban már három futamon diadalmaskodott, de hiába szerzett 228 pontot, vagyis 8-cal többet, mint az előző szezonban, ez is csak a negyedik helyezésre volt elegendő. A harmadik helyezett Loris Capirossitól mindössze egy ponttal maradt el.2007-ben ismét a Honda színeiben versenyzett. Ebben az idényben az előző éveknél ismét valamivel rosszabbul szerepelt. Futamot nem tudott nyerni, ám háromszor is a dobogóra tudott állni (kétszer második, egyszer harmadik lett), valamint a cseh nagydíjat leszámítva minden versenyen pontszerző helyen ért célba. Mindent összevetve ez a teljesítmény az ötödik helyet jelentette számára.
A 2008-as szezonra a Ducatihoz került. Ez az idény volt az eddigi legrosszabb pályafutása összes szezonja közül. A versenyek többnyire nem sikerültek jól, legtöbbször a mezőny legvégén motorozott, és a pontszerző helyekért volt kénytelen versenyezni, pedig csapattársa, Stoner a világbajnoki címért harcolt. Bár összesen csak kétszer kényszerült feladni a versenyt, ellenben ötször nem sikerült beverekednie magát a pontszerzők közé. Legjobb eredménye egy ötödik hely volt. Ez azt jelentette, hogy a szezont a 17. helyen zárta, 51 pontot szerezve. Az idény során többször is veszélybe került helye a csapatnál, ám a Ducati vezetői mindannyiszor biztosították bizalmukról. Már ekkor felröppentek olyan pletykák, hogy távozik, egyesek tudni vélték azt is, hogy a Kawasaki lesz a következő csapata. Végül igazuk lett, ugyanis Melandri szeptemberben bejelentette, hogy a 2009-es szezonban a japán istállónál fog versenyezni. Ez a szerződés végül kútba esett, ugyanis a Kawasaki a szezon végén bejelentette, hogy kiszállnak a MotoGP-ből.
2009-re ismét egy privát csapathoz, a Kawasaki gyári csapatából kivált Hayate Racing Teamhez került. Korábban sokáig nem talált csapatot magának, és úgy nézett ki, hogy 2009-re nem kap sehol versenyzői állást, ezt a szerződését is március elején, tehát mindössze egy hónappal a szezonkezdés előtt írta alá. Az sem volt biztos, hogy a privát Kawasakis csapattal aláírja a szerződést. A pilóta csak a katari teszt után döntötte el, hogy aláír az istállóhoz. Arra is felkészült, hogy egy évet kihagy, esetleg másik sorozatot keres. Végül egyéves szerződést írt alá a csapattal. A csapatnak ő lett az egyetlen versenyzője. A szezonnyitó katari versenyen még csak 14. lett. A második versenyen, Japánban már jobban szerepelt, többek között jó rajtjának köszönhetően végül a hatodik helyen végzett. A versenyen több szép előzést is bemutatott, megelőzte többek között Doviziosót és Stonert is. A következő versenyen, Jerezben ismét jól szerepelt. A gyakorlásokon még eléggé hátul végzett, de miután a csapattal konzultálva teljesen megváltoztatta a motor beállításait, a versenyen végül az ötödik helyen végzett, ismét látványosan, több előzést bemutatva. Megelőzte Colin Edwardsot és Loris Capirossit is. Később megpróbálta utolérni Randy de Puniet-t is, ám ez végül nem sikerült neki. Mind Melandri, mind a Hayate maximálisan elégedett volt az eredménnyel. A francia nagydíjon, a folyamatosan felszáradó Le Mans-i pályán már dobogós helyen végzett. A verseny elején még esőgumival indultak el a versenyzők, ekkor Melandri még csak a kilencedik helyen volt. Bár elmondása szerint egy körrel korábban váltott motort, mint az ideális lett volna, és többször majdnem elesett, végül még ez is jó döntésnek bizonyult, és végül 17 másodperces hátránnyal végzett a győztes Jorge Lorenzo mögött a második helyen. A Hayate előzetesem közel sem várt ilyen jó szezonkezdést, mert bár a téli tesztek alatt látszott a fejlődés, a 2008-as szezon során az akkori versenyzők, John Hopkins és Anthony West szenvedtek az akkor még gyári Kawasaki motorjain. Melandri tehát jóval túlteljesítette az előzetes elvárásokat. Franciaországi második helye volt két év után az első dobogós helyezése, akkor ugyanitt állhatott fel a dobogóra. A szezonnak ez az eredmény volt az eddigi legnagyobb meglepetése. Az olasz verseny nem sikerült tökéletesen számára. Bár a verseny elején, vizes pályán pár kör erejéig még vezetett is, később azonban a pálya felszáradt, és ekkor kiütközött a Kawasaki lemaradása a többi csapathoz képest. Melandri folyamatosan visszaesve végül a 11. helyen végzett. A katalán nagydíjon gyakorlatilag teljesen esélytelen volt a jobb helyezések elérésére. Az időmérőn csak 17. lett, a versenyen azonban sikerült feljebb kapaszkodnia, végül a 2 pontot jelentő 14. helyen végzett. A holland TT-n három helyet javított, a tizenegyedik helyen végzett. Az amerikai nagydíjon a sok kiesőnek köszönhetően újabb egy helyet lépett előre, tizedik lett. A német és a brit versenyt egyaránt a hetedik pozícióban fejezte be, ekkor ezen a helyen állt összetettben is.A cseh és az indianapolisi versenyen kiesett, majd a következő négy versenyből három alkalommal is a top 10-ben végzett. A szezonzárón nem tudott pontot szerezni, ez először fordult elő vele a szezon során. Év végén végül tizedikként zárt, 105 ponttal.
A 2010-es szezon előtt bejelentették, hogy Melandri visszatért korábbi csapatához, a Gresinihez. A tesztek nem sikerültek jól sem az ő, sem a csapattárs Marco Simoncelli számára, legtöbbször a mezőny végén végeztek.A szezon eleje már jobban sikerült, egy katari tizenharmadik helyet követően folyamatos javulás volt megfigyelhető. A brit nagydíjat feladni kényszerült, majd a Holland TT-n el sem tudott indulni, miután a második szabadedzésen megsérült a kulcscsontja.A következő versenyen, a katalán nagydíjon már rajthoz állhatott, ám a vállában érzett fájdalom jelentősen hátráltatta, és csak kilencedik lett. Németországban csak tizedik lett, miközben csapattársa szezonbeli legjobb helyezését produkálva hatodik lett. Melandri az amerikai nagydíjon nyolcadik lett, sérülése óta ez volt a legjobb eredménye.
2011-ben the Yamaha World Superbike Team versenyzője lett. Cal Crutchlow helyére szerződtették, aki a MotoGP-be szerződött a Tech 3 csapatához. Bemutatkozó szezonja rendkívül jól sikerült. Már a második versenyhétvége első futamán, a tulajdonképpen hazai pályának számító Donington Parkban megszerezte első győzelmét. Később még ehhez hármat tudott hozzátenni, év végén pedig az előkelő második helyet szerezte meg a spanyol Carlos Checa mögött.
2011. október 2-án a BMW-hez igazolt, miután a Yamaha bejelentette, hogy 2012-től kezdve nem indít gyári csapatot. A 2012-es szezon első versenyén rögtön egy második hellyel nyitott, annak ellenére, hogy mindössze a tizenharmadik helyről rajtolt. A világbajnoki címhez a következő években sem került sokkal közelebb. Bár a 2012-es szezonban még kettőt hozzá tudott tenni előző évi győzelmeihez, a szezon végi kiesések nagyon sokba kerültek neki, így 328,5 ponttal csak a harmadik helyen zárta az évet. 2013-ban is a BMW színeiben indult. Ez a szezonja is egy kicsit döcögősen indult, de a 2012-eshez képest kettővel korábban, már a negyedik hétvége első versenyén sikerült megszereznie az évi első győzelmét. Később még kétszer haladt át ő elsőként a célvonalon, ám végül hiába szerzett több pontot (359 a 328,5-lel szemben), mint egy évvel korábban, így is csak a negyedik lett.
2014-re az Aprilia versenyzője lett, nem titkoltan azzal a céllal, hogy az istállóval visszatérhessen a MotoGP körforgásába. Ebben az évben ismét sikerült szereznie hat futamgyőzelmet, ám négyszer is a nyolcadik vagy annál rosszabb helyen végzett, valamint a győzelmeken kívül nem jött össze annyi dobogós helyezés sem, ami elég lett volna egy igazán komoly eredményhez, így nem tudott ellépni az összetett negyedik pozíciójából, másodszor is ott zárta az évet.
2014 novemberében bejelentették, hogy Melandri visszatér a Gresini Racinghez a MotoGP-be, ami a 2015-ös szezontól kezdve az Aprilia gyári alakulataként funkcionál. Az első hat futam szörnyen sikerült Melandri számára, ugyanis egyetlen alkalommal sem tudott pontszerző helyen végezni, legjobb eredménye két tizennyolcadik hely volt.
2008 telén Melandri belekóstolt az autóversenyzésbe is. A Speedcar sorozatban a négy versenyen összesen két nyolcadik helyet ért el, ezzel összesen 2 pontot szerzett.

1982-ben az első osztályban, az Ajax csapatában kezdte el pályafutását és már 19 évesen gólkirály lett. Innen az AC Milanhoz került, de a válogatottal is sikereket ért el (Európa-bajnoki cím). Többször nyert olasz bajnoki címet és BEK-et is. Négyszeres holland, kétszeres olasz gólkirály, háromszor nyerte el az aranylabdát. Az AC Milannál a karrierjét jelentősen visszavetették térd- és bokasérülései, amelyek végül véget is vetettek a pályafutásának. 1993 és 1995 között egyáltalán nem lépett pályára, viszonylag fiatalon, 31 évesen vonult vissza 1995-ben.

Marcus Miller (New York, 1959. június 14.) jazz-zenész, zeneszerző és producer, elsősorban Miles Davis és David Sanborn basszusgitárosaként ismert. Miller először klarinéton tanult, játszik basszusklarinéton, zongorán, szaxofonon és gitáron is.
Miller legfőképpen mint basszusgitáros ismert. Noha szólóiban nem egyedül ő képviseli azt a játékstílust, melyben a slappelés (a húrok ütés általi megszólaltatása) a leghangsúlyosabb elem, mégis emblematikus személyisége ennek az irányzatnak, s játéka is könnyen felismerhető ezáltal. Fúziós jazz-stílusában így a funky hatása a legerősebb.
Egyéni és utánozhatatlan játékstílusának sok elemét példaképeitől ismerhetjük. A hangszer olyan nagyságai, mint Keni Burke, vagy (a csak nyolc évvel idősebb) Jaco Pastorius meghatározóak voltak Miller hangszeres fejlődésében. Korai korszakában Miller (sok más tehetséges társához hasonlóan) szinte teljesen Pastorius stílusában játszott (érthető, hiszen Jaco személyisége uralta akkoriban a hangszer megszállottait), később már egyéni hangzásvilágot teremtett.
Miller (akárcsak annak idején Pastorius) Fender hangszeren játszik. Észak-Amerikán kívül szerte Európában és Japánban koncertezik folyamatosan. Jelenleg saját zenekarával játszik, elsősorban fúziós jazzt.

Maria Callas (görögösen María Kálasz [Μαρία Κάλλας]; New York, 1923. december 2. – Párizs, 1977. szeptember 16.) Amerikában született görög származású opera-énekesnő (szoprán), aki elsősorban lenyűgöző bel canto technikájának, valamint hatásos drámai képességeinek köszönhette hírnevét; rajongói La Divinaként vagy primadonna assolutaként emlegették.
María Ána Szofía Kekilía Kalojeropúlu New Yorkban született, görög bevándorló apja a könnyebbség kedvéért a Callas nevet adta lányának. Miután szülei elváltak, az anyja és két lánya 1937-ben hazautazott Athénba. Maria itt énektanulmányokat folytatott, majd 1940-ben lépett az athéni operaház színpadára. A második világháború idején is foglalkoztatták, emiatt gyakran hozták kapcsolatba a német megszállókkal. 1945-ben meghallgatáson vett részt a New York-i Metropolitan operaházban, mivel azonban nem tetszett neki a felajánlott szerep (Leonóra a Fidelióból) inkább visszamondta a felkérést. 1947-ben Olaszországba utazott, ahol Amilcare Ponchielli La Gioconda című operájának főszereplőjeként lépett a híres veronai aréna színpadára. Ez az előadás hozta meg számára a várva várt sikert. Az új csillag színészileg is képezte magát a neorealista rendező Luchino Viscontinál, aki a legnagyobb tragikának nevezte. Magánéletének örvendetes fordulataként megismerkedett a nála 30 évvel idősebb Giovanni Battista Meneghinivel, aki férje és impresszáriója lett. Sorra hódította meg a világ leghíresebb operaházait. Három oktávnyi hangja a felső E-től az alsó F-ig terjedt, így a koloratúrszoprántól a drámai szopránig mindenre alkalmas volt. Legszívesebben olyan érzelmekben gazdag asszonyok bőrébe bújt, akik meghalnak vagy ölnek szerelmükért, vígoperát csak kettőt vállalt (A sevillai borbély és A török Itáliában című Rossini-műveket). Határozott temperamentuma és sorozatos botrányai miatt gyakran szerepelt bulvárlapok címoldalán. Ugyancsak ezek a botrányok vezettek oda, hogy a milánói és bécsi operaházak szakítottak vele. Egészsége az 1950-es években megrendült, sokak szerint a túlzásba vitt fogyókúrák miatt. 1959-ben elvált férjétől és viszonyt kezdett Arisztotélisz Onászisz görög hajómágnással, aki végül Jackie Kennedy miatt hagyta el. 1965-ben a londoni Covent Gardenben Toscaként lépett utoljára színpadra. Ezután többnyire csak hangversenyeken énekelt. Maria Callas 1977. szeptember 16-án halt meg Párizsban, szívroham következtében.
Több mint negyven operaszerepet énekelt, és húsz teljes operafelvételt hagyott maga után. Alakításaiban Bellini, Donizetti, Rossini, Cherubini rég elfelejtett operái születtek újjá. Legjelentősebb szerepei Lucia a Lammermoori Luciából, Floria Tosca a Toscából, Violetta a Traviátából, Bellini Normája, valamint Cherubini Médeiája.
A Kalojerópulosz házaspár – Jórgosz Kalojerópulosz és Evangelía Dimitriádi – közé válaszfalat húzott a látható korkülönbség, valamint az eltérő temperamentum: míg a férj igénytelen és kényelmes, addig a feleség vidám, társasági életre vágyó és művészeteket pártoló volt. A család életét beárnyékolta, hogy második gyermekük, Vaszílisz tífuszban meghalt. Noha volt egy idősebb lányuk is, Jakínthi Kálasz (akiből az Amerikai Egyesült Államokban Jackie lett), mégis a mélyen hagyományőrző és vallásos Kalojerópulosz családban az egyetlen fiúgyermek elvesztése különösen nagy tragédiát jelentett, hiszen ő lett volna a család nevének továbbvivője. Az apa, Jórgosz, aki gyógyszerész volt a peloponnészoszi Meligalában, megelégelte a szegényes életkörülményeket, eladta üzletét, és elhatározta, hogy családjával együtt Amerikába vándorol. Feleségével az elutazásuk előtti napon közölte a hírt. Evangelía tiltakozott ugyan, hiszen már terhes volt Mariával, de elkeseredetten és haraggal telve követte férjét. A család 1923. augusztus 2-án szállt partra a New York-i kikötőben egy jobb élet reményében. Megérkezésük után Long Islanden béreltek egy lakást. Jórgosz gyógyszerészi állás kapott, de nem sikerült önálló üzletet nyitnia.1923. december 2-án megszületett María Ána Szofía Kekilía Kalojeropúlu (görögül: Μαρία Άννα Σοφία Καικιλία Καλογεροπούλου). Nevét apja hamarosan Callasra változtatta, mivel abban bízott, hogy egy Amerikában könnyebben kiejthető névvel sokkal hamarabb sikerül majd érvényesülnie. Az anya fiúgyermeket várt, aki pótolja majd Vaszíliszt. Csalódottságát a későbbiekben többször is lánya szemére vetette.1927-ben Kalojerópulosznak sikerült önálló üzletet nyitnia, ezért a család Manhattanbe költözött. Evangelía a házvezetéssel és a lányok (Jackie és Maria) nevelésével volt elfoglalva. Az apa kezdettől fogva ellenezte, hogy Evangelía zenélni és énekelni tanította a lányokat, de az anya rádöbbent, hogy mindkettejüknek csodálatra méltó tehetsége van. Ő ismertette meg a lányokat az operával: elsőként megvette nekik a Faust, a Lammermoori Lucia és a Mignon című operalemezeket, valamint zongoraleckékre íratta be őket. Evangelía elképzelése az volt, hogy Mariából „párját ritkító énekesnőt”, Jackie-ből pedig „rangos zongoraművésznőt” farag. Ennek érdekében számos rádióversenyre és zenei vetélkedőre is beíratta őket, melyeken sorozatos sikereket értek el, elsősorban Maria. A becsvágyó anya minden létező finomságot megadott lányának, hiszen véleménye szerint a „jó hangot táplálni kell”, így Maria már gyerekkora óta kövér volt, ráadásul sokdioptriás szemüveget viselt, hiszen egészen kicsi kora óta rövidlátó volt.
1937-ben Evangelía és Jórgosz között annyira megromlott a kapcsolat, hogy már képtelenek voltak az együttélésre. Elhatározták, hogy elválnak. Mivel a férj keresete kevés volt, ezért nem tudta eltartani a három nőt. Úgy döntött, hogy Evangelíát és a lányokat hazaküldi Görögországba, ahol az általa havonta folyósított – Amerikában kevésnek számító – száz dollárból élnek majd.Evangelía, Jackie és Maria 1937 májusában, a Saturnia fedélzetén érkeztek meg Athénba. Evangelía családja, a Dimitriádik várták őket, és az ő házukba költöztek. Mindhárman újra felvették a Kalojerópulosz nevet. A Kalojerópuloszok és Dimitriádik között azonban hamarosan megromlott a viszony, így Evangelía és lányai kénytelenek voltak elköltözni a Patiszíon utcába, ahol Maria végre valóban nekifoghatott a tanulásnak. Evangelíának sikerült megszerveznie lánya számára egy próbaéneklést Nicola Moscona, híres görög basszista előtt. Ezen részt vett Maria Trivella szopránénekesnő, a Nemzeti Konzervatórium tanára is.Akkoriban Athénban két jelentős zenei intézet működött: a tekintélyes Athéni Konzervatórium, ahonnan az ország híres énekesei kerültek ki, valamint a Nemzeti Konzervatórium, ahol a felvételi követelmények kevésbé szigorúak voltak. Az előbbi intézmény 1937-ben elutasította Maria felvételét, mivel nem töltötte még be tizenhatodik életévét. Meghamisítva életkorát, 1938-ban Mariát felvették a Nemzeti Konzervatóriumba, ahol Trivella felügyelete alatt elkezdte a komoly tanulást. Első színpadi szerepére a konzervatóriumban 1939. április 2-án sor került a Parasztbecsület Santuzzájaként.
Evangelia Kalogeropulosznak még 1938-ban sikerült megszerveznie egy próbaéneklést Elvira de Hidalgónál, a híres spanyol szopránnál, aki az Athéni Konzervatórium tanára volt. Hidalgo beleegyezett, hogy tanítványává fogadja Mariát, de az anya kérésére megvárták a lány tanulmányainak befejezését a Nemzeti Konzervatóriumban.Callas hangjának három regisztere (magas, közép és mély) között törés volt, és ezt már Trivella is észrevette. Ezek a törések veszélyeztették az átmenetet az egyik regiszterből a másikba, így éneke a hozzáértők számára hézagosnak tűnt. Callas rengeteget dolgozott ezek enyhítésén, és elsősorban kitűnő drámai érzékének köszönhetően sikerült is elfeledtetni e hibákat. Véglegesen azonban csak jóval később sikerült nagyjából kiküszöbölnie őket, amikor hangja már túljutott a csúcson, és a kifáradás miatt regiszterei is veszítettek intenzitásukból. Hidalgo is nagyon érezte ezeket a töréseket, és azt tanácsolta tanítványának, hogy kezdetben foglalkozzék az operairodalom könnyedebb részeivel, maradjon a koloratúraszoprán szerepek mellett, és tanuljon (akkoriban mellőzött) bel canto szerepeket. Az volt a véleménye, hogy Maria hangja idővel kifejlődik majd, és képes lesz nehezebb szerepeket is elénekelni. A bel canto alapjában véve olyan éneklési stílus, amely teljesen alá van rendelve a veszélyesen nehéz dallamvonalnak és a dús díszítésnek, amit aztán az énekes saját kedve szerint módosíthat. Az ilyenfajta éneklés hajlékony hangot követel, amely képes alkalmazkodni az opera követelményeihez. Rossini, Bellini és Donizetti operái rendszerint ezt a szép éneklést követelték meg, de a később született Verdi-, majd Puccini-darabok sokkal nagyobb kifejezőerőt kívántak, és a regiszterek szélsőségeire alapoztak, ezért a 20. század elejére a bel canto operák zöme lekerült az operaházak műsoráról.Elvira de Hidalgo nemcsak énekelni tanította Callast, hanem színpadi helytállásra is: megtanította neki a helyes testtartást, a kézmozdulatok fontosságát és kifejezőerejét, így a kissé ügyefogyott lányból magabiztos, nyílt tekintetű, méltóságteljes embert nevelt, aki szemüvege nélkül is úgy tudott keresztülmenni a színpadon, mintha jól látna.Maria és az anyja lassan elhidegültek egymástól, és Evangelia később többször is megjegyezte, hogy lánya gőgös, dicsőségre vágyó és kapzsi lett. Maria viszont felrótta anyjának, hogy miatta lett kövér és vaskos, valamint az anyja mindig a vékonyabb Cynthiát részesítette előnyben annak szépsége miatt.Callas bemutatkozó előadására az Athéni Konzervatóriumban 1940 májusában került sor egy gálaesten, melyen Verdi áriáit énekelte az Aidából és Az álarcosbálból. Ezek távol álltak Hidalgo elképzeléseitől, de a fiatal énekesnő kénytelen volt elvállalni őket, hiszen a konzervatórium legtehetségesebb diákja volt, és meg kellett felelnie a vezetőség elvárásainak.
1941. január 21-én Hidalgo közbenjárásának köszönhetően Callas Beatrice szerepében debütált Franz von Suppé Boccacciójában, az Athéni Operaházban. A mindössze tizenhét éves Maria hatalmas sikert aratott.Időközben kitört a második világháború, ami hozzájárult ahhoz, hogy a feltörekvő énekesnő sorsa gyökeresen megváltozzék. A Kalojerópulosz család támogatta a görög katonai ellenállást, és házukban nem egyszer bujkáló görög katonákat, sőt angol pilótákat rejtegettek. A számos rendőrségi nyomozás és házkutatás csak fokozta a feszült hangulatot a családban, hiszen ha a megszálló németek megtalálták volna azokat, akiket keresnek, Evangelíát kivégezték volna. A háború alatti megpróbáltatások része volt a szegényes étrend is: Maria félt, hogy éhen pusztul, de ennek ellenére egyetlen dekát sem fogyott le a nélkülözések ideje alatt.A megszállásnak azonban volt egy jó oldala is. A német csapatok görögországi parancsnoka, Speidel tábornok kedvelte a színházat és pártolta a művészeteket, ezért a színházak rövid időn belül ismét megnyíltak. A Kalogerópoulousz családot Mario Bonalti, olasz tüzérezredes vette pártfogásba, majd később, az 1970-es években olyan mendemondák is szárnyra kaptak, miszerint a Propaganda Korps vezetőjének, Friedrich Herzognak a közbenjárásával sikerült megalapozni Maria karrierjét. Tagadhatatlan tény, hogy Maria Callas karrierjének első sikerét a háború ideje alatt aratta.1941 júliusában az Athéni Operaház Toscája hirtelen megbetegedett. Elvira de Hidalgo a tanítványát ajánlotta beugrásra, és Maria olasz összeköttetéseinek köszönhetően jóvá is hagyták a fellépését. Július 4-én lépett színre Puccini operájában és óriási sikert aratott. Erről Friedrich Herzog is elismerő beszámolót írt a Deutsche Nachrichten in Griechenland című újságban, és valószínűleg emiatt terjedt el a feltételezés, hogy Callast a Propaganda Korps segítette volna színpadra. A Tosca – noha saját bevallása szerint nem szerette – Callas egyik meghatározó szerepe lett Norma, Lucia, Violetta és Médeia mellett.Az Athéni Operaház (szintén Hidalgo közbenjárásának köszönhetően) szerződtette az énekesnőt, akinek hivatalos karrierje az 1942-es évaddal kezdődött. A Tosca mellett fellépett Lehár A mosoly országa című művében, valamint Mascagni Parasztbecsületében, a kevésbé ismert Manólisz Kalomírisz Protomásztorasz  (Építőmester) című alkotásának női címszerepében, valamint Eugen d’Albert Hegyek alján című operájában Martha szerepét énekelte. 1944. augusztus 14-én Athénben, a Herodes Atticus színházban Beethoven egyetlen operájának, a Fideliónak a női címszerepét (Leonora) alakította. Énekelte mindezen szerepeket annak ellenére, hogy Hidalgo óva intette őt hangjának korai megerőltetésétől.A Fidelio után két hónappal Athén a felszabadító partizánok kezére került, és kitört a pánik mindazok körében, akik közvetlenül vagy akár közvetve a kommunizmus kísértetétől rettegtek. A Kalogeropoulousz család aktívan részt vett az antikommunista mozgalomban, és a Patiszion utcában csak két év múlva állt be a nyugalom, amikor vérbe fojtották a kommunista mozgalmat. Mariának azonban nem kedvezett a szerencse, mivel az Athéni Operaház nem újította meg a szerződését, arra hivatkozva, hogy túl sokat szerepelt a megszállás alatt, és kollaboránsként árthat a társulat hírnevének.1945 nyarán az athéni amerikai konzulátus azt ajánlotta Mariának, hogy sürgősen térjen vissza az Egyesült Államokba, hogy továbbra is megőrizhesse útlevelét és állampolgárságát. Maria gyorsan döntött, hiszen Görögországban amúgy is reménytelen volt a helyzete, és a Stockholm nevű hajó fedélzetén New Yorkba utazott, ahol apja és feltehetően fényes karrier várta. Elvira de Hidalgo azonban figyelmeztette, hogy ha valaki igazán világhírű énekesnő akar lenni, annak Olaszországba kell mennie, nem pedig Amerikába, ahol a karriert formáló gépezet össze is tudja zúzni a karrierre áhítozót.
Callast az Egyesült Államokban édesapja várta, pedig Maria még otthon elhatározta, hogy nem fogja felkeresni, hiszen anyja kioktatta, hogy apja méltatlan a szeretetre. Az apa befogadta a lányát, sőt egy évvel később, amikor Evangelía is a lánya után utazott, őt is befogadta a lakásba, minden korábbi nézeteltérés ellenére. Maria számos stúdiót és impresszáriót felkeresett, számos próbaéneklésen vett részt, azonban mindenhol elutasították, elsősorban kövér alakja miatt. Felvette a kapcsolatot Giovanni Martinellivel, a Metropolitan Opera veterán énekesével is, aki minden kötelezettség nélkül kijelentette, hogy a lány tehetséges, de még tanulnia kell. New Yorkban találkozott Nicola Moscola, híres görög basszistával is, akivel otthon (Görögországban) már dolgozott együtt. Moscola elutasította a segítséget, mivel nem akarta kockára tenni barátságát a Met nagy karmesterével, Arturo Toscaninivel egy fiatal és ismeretlen énekesnő miatt. Toscanini a későbbiekben ellenségesen viszonyult Callashoz, mivel lelkes védelmezője lett Renata Tebaldinak a két énekesnő közötti háborúskodásban.A mentőöv Edward Johnsontól, a Metropolitan igazgatójától érkezett, aki hosszas huzavona után meghallgatta Callast, és két szerződést is felkínált neki: a Fidelio Leonóráját és a Pillangókisasszony címszerepét. Callas kategorikusan visszautasította mindkét szerepet, mégpedig azért, mert nem volt hajlandó Beethoven operáját angol nyelven énekelni az eredeti német helyett, valamint úgy gondolta, hogy nyolcvanöt kilósan nevetségessé válna a tizenhét éves, törékeny Cso-cso-szán szerepében.Röviddel New Yorkba érkezése után megismerkedett Louise Caselotti egykori szopránénekesnővel és hollywoodi zenés filmek szereplőjével, valamint férjével, az ügyvéd Edward Richard Bagarozyval, aki lemondott hivatásáról, és színházszervező-impresszárió lett. Ők ketten elhatározták, hogy újra életre keltik a chicagói operaházat United States Opera Company néven. Úgy tervezték, hogy a bemutató előadás Puccini Turandotja lesz. A siker érdekében számos híres külföldi (elsősorban olasz) énekest csábítottak magukhoz, többek között Callast is, akinek a félelmetes hercegnő szerepét kellett volna énekelnie. Az első előadást 1947. január 27-ére tervezték, de az utolsó pillanatban az amerikai kardalos szindikátus pénzbeli garanciát kért, mivel féltek, hogy a beözönlő idegen énekesek mellett pénztelenül maradnak. Ezt a kérést Bagarozynak nem sikerült teljesítenie, és kénytelen volt feloszlatni a társulatot.Callas számára azonban szerencsésen alakultak az események, hiszen Nicola Rossi-Lemeni, híres tenor és jó barát közbenjárására részt vett Giovanni Zenatello énekpróbáján, aki a Veronai Ünnepi Játékokon bemutatandó Ponchielli-opera, a La Gioconda női főszereplőjét kereste Amerikában. Zenatello döntött: a szerepet Callas énekli Veronában 1947 augusztusában. Callas 1947. június 13-án a Rossia hajó fedélzetén elindult Olaszország felé, de előtte még aláírt egy szerződést Bagarozyval, aki vállalta, hogy karrierjének „fellendítője” lesz az énekesnő fellépti díjának tíz százaléka ellenében.
1947. augusztus 6-án Maria Callas a veronai arénában, Ponchielli Giocondájának címszerepében állt az olasz operakedvelő közönség elé. Elsöprő sikert aratott, játékát hatalmas tapsvihar követte. Hangjára mindenki felfigyelt, hiszen határtalan lehetőségek rejlettek benne, de ugyanakkor rámutattak fő hibáira is: a regiszterek közötti törésekre. Callasnak tíz évig kellett szüntelenül gyakorolnia, skáláznia, hogy észrevétlenné tegye ezeket a hibáit és ne sértse velük a zeneértők fülét. A fesztivált követően ismerkedett meg életének két meghatározó férfijával, Giovanni Battista Meneghinivel és a nagy karmesterrel, Tullio Serafinnel. Utóbbi volt, aki egyengette az énekesnő pályáját, és megteremtette a Callast, a dívát.Meneghini jó családból való úriember, vagyonos nagyiparos és megrögzött agglegény volt, aki pénzének javát a veronai építőiparból szerezte. Első találkozásuk alkalmával beleszeretett Mariába, aki viszonozta kedvességét. Valószínű azonban, hogy csak nyugalomra és egy erőskezű férfira vágyott, emiatt bízta rá magát Meneghinire és nem volt igazi szerelem kettejük között. Hivatalosan azonban csak 1949-ben házasodtak össze, Maria argentínai turnéja előtt. A kapcsolatot mind Meneghini anyja, mind a Kalogerópoulouszok ellenezték, hiszen a férfi akár apja is lehetne Mariának. Meneghini felszámolta veronai vállalkozásait is annak érdekében, hogy Maria Callas ügynöke és korrepetitora legyen. Ő döntött a vállalt szerepekről és a fellépti díjakról is, amelyeket minden előadás után magasabbra emelt.
A következő évben Firenzében vendégszerepelt, ahol Bellini Normáját énekelte, amely karrierjének egyik meghatározó szerepe lett. Tullio Serafin tanácsára számos nehéz, hangját nem kímélő szerepet énekelt: Wagner A walkür, Parsifal és Trisztán és Izolda című operáinak főszerepeit, Puccini Turandotjának hercegnőjét, valamint Verdi Aidáját. Elsősorban Firenzében és Velencében énekelt, Milánót még nem sikerült meghódítania. Az igazi áttörésre 1949. január 19-én került sor, amikor a velencei La Fenice operaházban felkérték Bellini A puritánok című operájának főszerepére, mivel az eredetileg felkért szoprán, Margherita Carosio lebetegedett. Elvira szerepét mindössze hat nap alatt tanulta meg úgy, hogy időközben kétszer is elénekelte a nagyközönség előtt Wagner A walkürjét. Callas bemutatkozása a La Fenicében igazi diadal volt, nemcsak Olaszországban, hanem Európa-szerte, sőt Amerikában is cikkeztek róla az újságok. A puritánokban megmutatkozott Callas igazi tehetsége a bel canto terén, sikerült visszaadnia Bellini legnehezebb kromatikus meneteinek virtuozitását és zenei értékeit.Bellini operája után ismét két nehezebb szerepet énekelt: Wagner Parsifaljának Kundryját és Verdi Nabuccójának Abigéljét. Az előbbit Rómában, az utóbbit pedig Nápolyban énekelte. Ugyanebben az évben, 1949-ben került sor Callas első nemzetközi turnéjára Tullio Serafin és Nicola Rossi-Lemeni társaságában a Buenos Aires-i Teatro Colónban.1949-ben feleségül ment Meneghinihez egy egyszerű szertartás keretében, hiszen Maria nem volt hajlandó áttérni a katolikus hitre. A továbbiakban Maria Meneghini Callas néven lépett színpadra.Maria Callas egészségi állapota roppant gyenge volt, állandóan szédült és fáradt volt, ami elsősorban kövérségének számlájára volt írható. Később alacsony vérnyomást is megállapítottak nála, majd 1950-ben sárgaságon is átesett, ami miatt kénytelen volt lemondania nápolyi vendégszereplését a Don Carlosban. A színpadon Maria szinte vak volt, hiszen nem hordhatott szemüveget, és az ebből eredő idegfeszültség szintén károsan hatott az egészségére.1950-ben egyetlen előadás erejéig helyettesítette a lebetegedett Renata Tebaldit Verdi Aidájában, melyet az olasz opera fellegvárában, a milánói La Scala operaházban adtak elő. Ez csak egy bemutatkozó előadás volt, mert a Scala-beli igazi debütálás csak később következett. 1950 nyarán Callas Mexikóvárosban turnézott, ahol A trubadúr, a Rigoletto és a Lammermoori Lucia női főszerepeit játszotta, valamint a Normát és az Aidát is.Az 1950-51-es évad elején találkozott Luchino Viscontival, aki rávette, hogy dolgozzanak együtt Rossini korai, elfeledett műveinek felújításán. Callas elvállalta A török Itáliában című opera főszerepét, amelynek bemutatója 1950. október 19-én volt a római Eliseo színházban. Ezt követően három új szereppel ismerkedett meg: Verdi Violettájával a Traviatából (amely szintén egyik leggyakrabban énekelt szerepe lett), valamint A szicíliai vecsernye Elenájával és Haydn Orpheus és Eurüdiké című művének Eurüdikéjével. Egy negyedik szerepet is megtanult: Verdi Macbethjéből, mégpedig Lady Macbethét. Ezen előadások során már sztár énekesnőként ünnepelték, de ekkor történtek első incidensei is, amelyekre a sajtó azonnal lecsapott. Egy mexikóvárosi Aida-előadás során összezördült a Radamest alakító Kurt Baum tenorral, mivel Callas egyedül akart kimenni a függöny elé megköszönni a tapsokat. Szintén Mexikóvárosban, szintén egy Aida-előadás alkalmával került összetűzésbe Mario del Monaco tenorral, mivel hosszabban tartotta ki a magas hangokat, mint ő. A szicíliai vecsernye egyik előadása során állítólag szóváltásba keveredett Borisz Hrisztov bolgár tenoristával, akit megfenyegetett, hogy összetöri, ha nem engedi egyedül kiállni a függöny elé. 1951 tavaszán, egy Rio de Janeiró-i rövid turné alatt összeszólalkozott Renata Tebaldival: sértő és epés megjegyzéseket tett rá, mivel Tebaldi nem tartotta magát korábbi egyezségükhöz, és egy közös koncertjükön két ráadást is elénekelt. Ez az incidens volt a két énekesnő közötti rivalizálás első fejezete.
Maria Callas előtt 1951. december 7-én gördült fel a La Scala vörös bársony függönye és ekkor szembesült először a világ legigényesebb közönségével. Verdi A szicíliai vecsernye című operájának főszerepét, Elenát alakította. A karmester Victor de Sabata volt. Ezek után nyolcszor énekelte karrierjének talán legnagyobb szerepét, a Normát. Ezt követően Mozart Szöktetés a szerájból című operájának női főszereplőjét, Konstanzét alakította, annak ellenére, hogy sem a művésznő, sem pedig a milánói közönség nem volt a salzburgi zeneszerző nagy rajongója. Ez volt az egyetlen alkalom, amikor Callas Mozart-operában lépett fel, későbbi koncertjei során is csak néhány áriát énekelt tőle, elsősorban a Don Giovanniból.A Scala nagy dívája akkoriban Renata Tebaldi volt, aki az 1951-52-es évadban Verdi Falstaffjában és Arrigo Boito Mefistofeléjében énekelt. Mivel a milánói sajtó megszellőztette a két énekesnő között Rio de Janeiróban kialakult vitát, a Scala közönsége már az 1951-52-es évadtól kezdődően két pártra szakadt, akik hosszú éveken át szakadatlanul háborúztak egymással, brávóztak, tapsoltak vagy hurrogtak, és tüntetőleg csendben maradtak a hivatalos „klakkfőnök” döntései szerint, hiszen az illető a szolgálatait – drága pénzért – mindkét félnek eladta. Annak érdekében, hogy megelőzzék a viszály erősödését, illetve megnyugtassák a két tábort, Ghiringelli, a Scala intendánsa igyekezett kompromisszumos megoldást találni: Maria Callas énekelt az évad első felében, Renata Tebaldi pedig a másodikban.Maria Callas az 1952-53-as évadot Verdi Macbethjével nyitotta. Csak ebben az évadban énekelte ezt a szerepet, amelyre vonatkozó összes későbbi terve meghiúsult, pedig saját bevallása szerint neki is tetszett Lady Macbeth hatalmas képességeket követelő szerepe. A Macbeth után Ponchielli Giocondáját énekelte, mellyel korábban a veronai arénában debütált, de ez a milánói előadás bukás volt: lehurrogták, sőt ócsárló szavakat is intéztek hozzá. Sikerült viszont visszakerülnie a kritikusok kegyeibe A trubadúr csodálatos előadásával.Az 1953-54-es évadot Cherubini Médeájával nyitotta meg, melyet Leonard Bernstein vezényelt. A siker mindent elsöprő volt, a közönség tombolva ünnepelt, és bár az évadot Tebaldi indította Alfredo Catalani La Wally című operájával, Maria Callas diadalát nem lehetett összemérni annak egyszerű sikerével. Ebben az évadban éleződött ki leginkább a kettejük közötti viszály. Callas következő szerepe a Lammermoori Lucia volt Herbert von Karajan vezényletével, majd pedig Gluck Alkésztisze Carlo Maria Giulini karmester irányítása alatt. Az évadot Verdi Don Carlosával fejezte be és a Scala királynőjeként távozott Milánóból Veronába, majd Angliába és az Egyesült Államokba, ahol fél évet töltött lemezfelvételekkel.1954 őszén New Yorkba utazott, remélve, hogy sikerül majd énekelnie a Metben, de Rudolf Bing, az operaház impresszáriója nem volt hajlandó megadni a Meneghini által kért fellépti díjat. Callas 1954. november 1-jén a Norma címszerepében megnyitotta a chicagói Lyric Theater évadját. Ez volt az első amerikai diadala. A Time Magazine megjegyezte, hogy Callas talán nem a világ legjobb hangú énekese (ez a titulus Olaszországban Renata Tebaldit, az Egyesült Államokban pedig Zinka Milanovot illette meg), de feltétlenül a világ legizgalmasabb énekesnője. Következő előadásainak sikereivel (a Traviata és a Lammermoori Lucia) sikerült meghódítania az amerikai sajtót és egy csapásra világhírű énekesnő lett.
Amikor 1954. április 12-én a Don Carlos Erzsébeteként színre lépett, Maria Callas már egy teljesen más nő volt. Kevesebb, mint két év alatt kilencvenkét kilóról hatvanötre fogyott le. Ezt a jelentős változást a sajtó azonnal észrevette, és különböző elméletek jelentek meg módszeréről: a legkülönlegesebb az volt, hogy galandférget nyelt. Egy római tésztagyár azt állította, hogy a művésznő az ő termékeinek köszönhetően fogyott le, emiatt Callas be is perelte a céget. Az énekesnő a súlyvesztését az alacsony kalóriatartalmú ételek (saláták és csirkehús) fogyasztásával magyarázta. Nemcsak súlya változott, hanem a megjelenése is: befestette a haját, és Chicagóból már hamvasan fénylő szőkeségként tért vissza Milánóba. Ruhatárát is radikálisan megváltoztatta, amiben nagy segítségére volt a milánói divattervező, Biki asszony (Elvira Leonardi Bouyeure), aki az 1952-53-as évad jelmezeit is tervezte számára.Családjával – elsősorban az édesanyjával – megromlott a kapcsolata, mivel Maria nem volt hajlandó támogatni nővére zongorista karrierjét és nem volt hajlandó évjáradékot fizetni az anyjának. Emiatt ő lett „a hálátlan leány”, aki „gyémántot reggelizik és nercek közt alszik, de hagyja, hogy anyja bejárónőként tengesse az életét”. Ezt a családi perpatvart a sajtó minduntalan megszellőztette, amit Callas anyja ki is használt és jó pénzért, több alkalommal is becsmérlően nyilatkozott lányáról.Callas még amerikai tartózkodása idején szembesült az úgynevezett „Bagarozy-üggyel”. A megbukott United States Opera Company impresszáriója még 1947-ben, Callas New York-i tartózkodásának utolsó napján aláírattatta vele a szerződést, amely szerint mindenkori fellépti díjának 10%-ra igényt tart. Most, hogy Callas világhírű énekesnő lett, Bagarozy pert indított ellene, hogy megszerezze az akkoriban mintegy 300 ezer dollárra rúgó összeget. Callas ellentámadásba lendült, és váltig bizonygatta, hogy Bagarozy nem teljesítette a szerződésben vállalt kötelezettségeit, hogy támogatni fogja új szerepek megszerzésében.
Maria Callas karrierjének legsikeresebb időszaka az 1954 és 1959 közötti évek, amikor – elsősorban Luchino Visconti és Franco Zeffirelli rendezőknek köszönhetően – a milánói operaház első számú énekesnője volt.
Az 1954-55-ös évadot Gaspare Spontini A Vesta-szűz című operájával nyitotta meg. Callas remekelt, lenyűgözte a közönséget, de érződött, hogy hangja már megváltozott és nem hasonlított arra, amivel karrierje kezdetén a Turandot hercegnőjének szerepét énekelte. Ettől függetlenül bel canto technikája tökéletes volt, színpadi megjelenése, amelyet Visconti tanított be: hibátlan. Ezzel az alakításával sikerült kivívnia Arturo Toscanini elismerését, aki korábban ridegen viszonyult hozzá, hiszen Renata Tebaldi elkötelezett híve volt. Az évad második előadása Bellini Az alvajáró című operája volt. Ez volt az első alkalom, amikor Luchino Visconti, Leonard Bernstein és Maria Callas együtt dolgoztak. A harmadik előadás Verdi Traviatája volt. A főszerep megformálására Callas rengeteg figyelmet fordított, és így egyike lett az operatörténet leghitelesebb Violettáinak. Zeffirelli rendezésében A török Itáliában Fiorella szerepét játszotta, szintén nagy sikerrel. Ötödikként A trubadúr Eleonóráját kellett volna énekelnie, de végül Umberto Giordano André Chénier című operájának főszerepét énekelte. A trubadúr azért hiúsult meg, mert a Manrico szerepére kijelölt tenor, Mario del Monaco az utolsó pillanatban visszalépett. Attól félt, ha elrontja az opera egyik legnehezebb áriáját, a Di quella pirát, akkor a milánói közönség lehurrogja, hiszen a Nabucco Va’ pensierója mellett ez is afféle nemzeti himnusz volt. Az André Chénier viszont hatalmas bukás lett, a milánói közönség lehurrogta Callast, mert másnak ábrázolta Chénier kedvesét, mint azt elvárták tőle. Ugyanakkor így álltak bosszút rajta, mert Madeleine Renata Tebaldi egyik nagy szerepe volt, amelynek eljátszásával Maria kiváltotta Tebaldi rajongóinak haragját.
1955 őszén Lawrence Kelly és Carol Fox meghívására Callas a Chicago Civic Operában énekelt három Pillangókisasszonyban, abban az operában, amelyet korábban sosem énekelt színpadon. A chicagói operaház és Callas kapcsolata mindössze erre a három előadásra korlátozódott, mivel a harmadik előadás után, az impresszáriók minden elővigyázatossága ellenére, Callas öltözőjébe berontott két rendőr, akik átnyújtották az idézést a Bagarozy által indított perben. Ez azért fontos momentum, mert az amerikai törvények szerint csak akkor lehet valakit bíróság elé állítani, ha az illető amerikai földön kapja kézhez az idézést. Ezt Callasnak addig sikerült elkerülnie. Callas dühkitöréséről a sajtó is cikkezett, és az addig „szeszélyes”-nek és „nehéz természetű”-nek titulált énekesnőből fúriát és hárpiát faragtak. Maria elhagyta a várost, ahová csak hosszú évek múltán tért vissza, és akkor is csak egyetlen hangverseny erejéig.
Callas számára az 1955-56-os évad a Scalában nem tartozott a legjobbak közé: igaz ugyan, hogy majdnem negyvenszer lépett színpadra, de csak négy szerepet énekelt. Az évadnyitó előadás a Norma volt, amelyen jelen volt az Olasz Köztársaság elnöke is. Ezen előadások alkalmával Callas többször is összezördült Mario del Monaco tenorral, aki a főhős szerepét játszotta, mivel nem tudtak kiegyezni, ki menjen ki a függöny elé megköszönni a tapsokat. Maria következő szerepe a Traviata Violettája volt. Az egyik előadáson a függöny lehullását követő virágesőben valaki egy csomag retket (vagy répát, nem tudni pontosan) dobott az énekesnő lába elé. Az incidensnek két változata ismert: az egyik szerint a dühös Callas a zenekari árokba rúgta az „ajándék”-ot, a másik szerint pedig a virágokkal együtt a szívéhez ölelte, hiszen színpadon alig látott valamit, így nem vette észre a retket. Nem tudni, mi az igazság, de Callasnak az előadást követő őrjöngéséről a világ minden sarkában cikkeztek az újságok.A harmadik szerep Rosina volt Rossini A sevillai borbély című operájában. Ez karrierjének egyik leggyengébb szerepe volt, a közönség és a kritika egyaránt bukásnak tekintette. A negyedik előadás, Umberto Giordano Fedora című operája szintén kevés sikert hozott. A kritikusok ekkor már megállapították, hogy hangja változóban van és bár sokat vesztett az erejéből, de megszabadult a magas regiszterének sokat bírált éles hangzásaitól.
A chicagói sikerek láttán Rudolf Bing, a New York-i Metropolitan operaház igazgatója már 1955-ben felkereste Callast és szerződést ajánlott neki, sőt megadta a Meneghini által kért honoráriumot is, noha néhány évvel korábban megtagadta az előadásonkénti 1000 dollárnál nagyobb pénzösszeg kifizetését.Maria Callas 1956 kora őszén érkezett meg New Yorkba. Tudatában volt, hogy a Met-beli sikerektől függ bekerülése a high societybe. Érkezését a sajtó is beharangozta, felkerült a Time címlapjára, de az embereket inkább a pletykarovatok érdekelték, mivel anyja, Evangelía „kipakolt” önzőnek és hálátlannak titulált lányáról.Callas október 29. és december 19. között öt Normát, négy Luciát és két Toscát énekelt a Metben, továbbá fellépett egy philadelphiai Normában, valamint részt vett egy televíziós hangversenyen is. A közönség kezdetben hűvösen fogadta, csak a Toscával sikerült feloldania a hangulatot. A kritikusok elismerően nyilatkoztak róla, de ugyanakkor fenntartásokkal is, hiszen New York Zinka Milanov birodalma volt, aki ráadásul egy közös előadásuk során több tapsot is kapott. A Time azonban megszellőztette a Milánóban dúló Callas–Tebaldi-viszályt és nyilatkozatra bírta az olasz szopránt, aki kifejtette álláspontját, hogy a Callas által elviselhetetlenné változtatott légkör miatt hagyta ott a Scalát. A hírt Elsa Maxwell, az amerikai bulvársajtó leghíresebb szerkesztője is felkapta és Tebaldi pártját fogva epés hangvételű cikkeket jelentetett meg Callasról.Hatalmas port kavart az úgynevezett „Enzo Sordello-ügy” is. A fiatal bariton egy Lammermoori Lucia-előadás során került összetűzésbe az énekesnővel, amikor elhatározta, hogy kivágja a rezet a Metben és minden várakozás ellenére, nem törődve a karmester Fausto Cleva utasításaival, addig tartotta a magas hangot Enrico és Lucia egyik duettje során, ameddig hatalmas tüdejéből kitelt. Sem Callas, sem pedig a zenekar nem tudta követni. A baritont elbocsátották az operaházból, amit a sajtó természetesen Callas bosszújának állított be, noha a karmester követelte az énekes menesztését.Callas váratlan pártfogóra talált Elsa Maxwell személyében, akinek segítségével sikerült megismernie a New York-i jótékonysági bálok és gálák frakkos-estélyiruhás urait-hölgyeit. Maxwell lett Callas egyik legbizalmasabb barátnője és támogatója.
A rövid, de sikeres New York-i vendégszereplés után Callas visszatért Milánóba. Mivel másutt volt elfoglalva, ezúttal nem ő énekelte a Scala évadnyitó előadását. Az év folyamán rengeteget utazott, hiszen felkéréseket kapott Amerikától Bécsig, sőt Athénba is visszatért.Az 1957-es év elején előbb Chicagóban és New Yorkban énekelt gálaesteken, majd februárban a londoni Covent Gardenben a Normát énekelte, amellyel hatalmas sikert aratott: kritikusai dicsérték egyre finomabb bel canto technikáját. Márciusban Az alvajáró főszerepét énekelte Milánóban, majd áprilisban egy új operában, Donizetti Boleyn Annájában debütált, amelyet Visconti rendezett. Ezt követően Gluck egy másik operájában – Iphigeneia a tauriszok földjén – szerepelt, amelynek premierje után az államelnök az Olasz Köztársaság „commendatore” címével tüntette ki. A sikeres évadot ismét egy honorárium körüli huzavona árnyékolta be. Herbert von Karajan, akivel korábban már dolgozott együtt, meghívta a bécsi operaházba, hogy énekelje el a Traviatát. Callas férje, Meneghini azonban hatalmas honoráriumot kért, amit hosszas alkudozás után Karajan nem adott meg. Az összezördülés eredménye az lett, hogy Callas Chicago után a bécsi operából is kizárta magát. Barátnője, Elsa Maxwell sietett a segítségére és Karajant Maria ellenségének állította be, ezzel rontva az amúgy is puskaporos helyzeten.Callas 1957-ben két hangversenyre kapott meghívást Athénba. Meneghini a két előadásért 9000 dollárt kért. Ezt a görög sajtó megtudta és azonnal kitört a vita, hogy egy szegény ország megengedheti-e magának ezt a költséget. A vita a görög parlamentbe is eljutott, ahol a Karamanlisz-kormányt is felelősségre vonták emiatt. Callasnak Herodes Atticus színházában kellett volna fellépnie, de fáradtsága miatt kénytelen volt lemondani az első előadást, amiért a görög sajtó durván felelősségre vonta és „az ország hűtlen lányá”-nak titulálta. Mielőtt elhagyta volna Athént, Callas a Lammermoori Luciával, A trubadúrral és Izolda halálával kápráztatta el a közönséget és sikerült lecsillapítania a kritikusait.Visszatérve Milánóba orvosi vizsgálatokon esett át: alacsony vérnyomást állapítottak meg nála, egészségi állapotát fogyása is rontotta. Orvosai tanácsa ellenére az év második felében elutazott az edinburghi operafesztiválra, ahol a Scala társulata Az alvajáróval vett részt. Az operát négyszer adták elő, hatalmas sikerrel, az énekesnő viszont kimerült és nem vállalta az ötödik szereplést. Visszautazott Olaszországba, ahol részt vett Elsa Maxwell egyik velencei gálaestjén. Ez újabb botrányhoz vezetett: ő lett a „lehetetlen sztár, aki inkább elmegy Velencébe táncolni, mint hogy Edinburghban énekelne”. Velencében találkozott először Arisztotélisz Onászisz hajómágnással.Az év vége kedvezőtlenül alakult számára, hiszen megromlott egészségi állapotára hivatkozva lemondta San Franciscó-i fellépéseit. Ezzel magára haragította az ottani operaház igazgatóját, aki azonnal feljelentette az Amerikai Zeneművészek Szövetségénél (A.G.M.A.) szerződésszegésért. Ez a per azért volt fontos, mert ha az A.G.M.A. (American Guild of Musical Artists) elmarasztalta volna, akkor többé nem énekelhetett volna Amerikában. A szövetség elfogadta Callas érveit, de ettől függetlenül a San Franciscó-i operaház is bezárta előtte a kapuit.
A Scala az 1957-58-as évadot Verdi Az álarcosbál című operájával nyitotta meg, amelynek főszerepét Callas játszotta. Az előadás próbái azonban zaklatott körülmények között zajlottak, hiszen egyrészt Ghiringhelli, az operaház intendánsa az edinburgh-i eset óta neheztelt az énekesnőre, másrészt Callas folyamatos konfliktusban állt Giuseppe Di Stefano tenorral, mivel kölcsönösen azzal vádolták egymást, hogy elorozzák a másiknak járó tapsokat. Mindezektől függetlenül Az álarcosbál hatalmas siker volt.Az 1958-as év egy újabb botránnyal kezdődött. Callast a római operaház kérte fel a Norma előadására január 2-án. Mivel az énekesnő a szilveszteri mulatság után rekedten ébredt fel, kérte az előadás elhalasztását. Ebbe viszont az operaház vezetősége nem egyezett bele, hiszen az előadás díszvendége az olasz államelnök volt. Callas kénytelen volt énekelni, de az első felvonás után mégis visszalépett. Annak ellenére, hogy tudtak Callas torokfájásáról, az operaház vezetősége nem gondoskodott helyettesről, ezért kénytelen volt lemondani az előadást. Az őrjöngő közönség egyértelműen a „szeszélyes dívá”-t vádolta az előadás felfüggesztésével, megostromolta az öltözőket, Callas pedig kénytelen volt egy titkos folyosón át elmenekülni a szomszédos szállodába. Az operaház vezetősége beperelte ugyan, de veszítettek. Callas előtt viszont bezárultak a római operaház kapui is.Az év márciusában visszatért New Yorkba, ahol óriási sikereket aratott a Traviata és a Tosca címszerepeiben, az előadások között pedig Elsa Maxwell támogatásával belevetette magát az amerikai társasági életbe. Ezek után visszautazott Milánóba, ahol májusban Bellini A kalóz című operájának főszerepét énekelte. A május 19-i bemutató előadás hatalmas sikert aratott, a közönség többször is a függöny elé hívta, de Ghiringhelli könyörtelenül ráengedte a vasfüggönyt, a hangosan tüntető közönséget pedig az alkalmazottak segítségével eltávolította a teremből. Callasnak ezek voltak az utolsó előadásai a Scalában, hiszen Ghiringhelli nem ajánlott fel neki újabb szerepeket.Maria az év további részében az Egyesült Királyságban, Kanadában és az Amerikai Egyesült Államokban koncertezett. Közben újabb felkérést kapott Rudolf Bingtől, a Met impresszáriójától, aki két darab éneklésére akarta szerződtetni a New York-i operaházba. Callas azonban halogatta a válaszadást, minek következtében Bing ultimátummal fenyegette meg, végül érvénytelenítette ajánlatát, és ezzel a New York-i operaház is bezárta a kapuit az énekesnő előtt.
Callast a párizsi operaház szerződtette. Bemutatkozó előadása a Francia Becsületrend tagjainak tiszteletére rendezett gálaesten volt, 1958 decemberében. A következő év első hónapjaiban kedvenc szerepeit, Luciát és Normát énekelte. 1959 áprilisában a londoni Covent Gardenben vendégszerepelt, ahol egy díszvacsorán megismerkedett Arisztotélisz Onászisszal és feleségével, Tínával (Athiná Livanú). Onászisz hajómágnás volt és egyben a leggazdagabb görög a világon. Nagyvonalúságával és fényűzésével elkápráztatta Callast, aki egy csapásra szerelmes lett az őszülő férfiba. Onászisz egy földközi-tengeri jacht-körútra hívta Callast és férjét, amelyen többek közt Winston Churchill és Greta Garbo is részt vett. Csatlakozott hozzájuk Carl Foreman producer, aki felajánlotta az énekesnőnek következő filmje, a Navarone ágyúi főszerepét, de ezt Meneghini tanácsára Callas elutasította.A hajóút végére Maria és Meneghini kapcsolata megromlott Callasnak Onászisz iránti rajongása miatt, amit az idős férj nem nézett jó szemmel és féltékenységének többször is hangot adott. Augusztusban visszatértek a Garda-tó partján fekvő villájukba, ahol megegyeztek válásuk feltételeiben. A tárgyalásra november 14-én került sor Bresciában. A válás után Callas Dallasba repült, ahol két Médeia előadással megnyitotta az operaévadot. Ezek után visszatért Onásziszhoz a jachtra, új életet kezdeni.Időközben Onászisz is rendezte helyzetét: elvált feleségétől. A pletykalapok szerint Tina beleegyezését és hallgatását a híres Hope gyémánttal sikerült megvásárolnia. Tény azonban, hogy Onászisz válópere csendben, a családi szennyes kiteregetése nélkül zajlott le. Egyedül Elsa Maxwell támadta Callast, aki régi barátnője, Tína, a „megcsúfolt hitves” pártjára állt, és megszakította kapcsolatát az énekesnővel.
Callas az 1959-es évet New Yorkban kezdte, ahová kénytelen volt visszatérni az egyre inkább elhúzódó Bagarozy-ügy miatt és egyúttal fellépett egy hangversenyen a Carnegie Hallban. Január 27-én a párizsi operában énekelt a francia államelnök előtt. Az év során két nagy sikerű előadássorozatot énekelt: a Lammermoori Luciát Franco Zeffirelli rendezésében Joan Sutherlanddel Dallasban, a Médeiát pedig a londoni Covent Gardenben. Az év végén Kansas Cityben elvállalt egy előadássorozatot, amely sikeres volt ugyan a közönségnél, de művészileg nagy bukást jelentett, hiszen a Lammermoori Luciában számos hangot elhibázott, sőt egy őrülési jelenet során majdnem összeroskadt. A másik elvállalt operát, A sevillai borbélyt nem tudta elénekelni, helyette Eugenia Ratti, a Scala egyik neves énekesnője ugrott be.Az 1960-as év első felében Callas nem énekelt: ekkor esett át első hangválságán, amely az évek során aztán többször is megismétlődött. Ennek okai részben az idegkimerültség (válása Meneghinitől, pihenést nem ismerő élete Onászisz mellett), részben pedig egészségi problémái (alacsony vérnyomás, fájdalom az arcüregében, amely minden énekléskor megkínozta) voltak.Onászisz mellett teljes baráti köre lecserélődött, még inkább a sajtó reflektorfényébe került és egyre többször felmerült esetleges házasságuk kérdése. Mindketten elváltak: Callas, aki Olaszországban esküdött meg Meneghinivel, nem tudott újra férjhez menni a katolikus egyház ott érvényben lévő tiltása miatt, de mivel nem mondott le amerikai útleveléről, férjhez mehetett volna az Egyesült Államokban. Mégis, egyikük sem szánta rá magát a házasságra. Callas ugyan hajlott rá, de Onászisz minduntalan kitért a válaszadás elől.
Callast visszahívták Görögországba, hogy az epidauroszi estéken, a hatalmas ókori színházban elénekelje a Normát. Az előadást üldözte a balsors: a bemutató estéjén, néhány perccel a kezdés előtt özönvízszerű eső zúdult a színházra, a gálaestet le kellett mondani. Ezúttal elmaradt a felháborodás, nem úgy, mint évekkel korábban, Athénban, köszönhetően talán annak is, hogy az énekesnő immár nem a szeszélyes, csupa tűz díva hírében állt, hanem elsősorban társasági személyiség volt, a leggazdagabb görög üzletember szeretője. Az előadást végül kétszer is színre vitték és mindkét alkalommal hatalmas sikert aratott. Az előadások után, a helyi szokásokhoz híven babérkoszorút helyeztek Maria fejére. Az utolsó, augusztus 28-i fellépés azért is fontos volt Callas számára, mert a közönség soraiban ült apja is, akivel az előadás után kibékült. Másrészt a sikeres előadássorozat helyreállította önbizalmát, így az év végén Milánóba ment, ahová minden korábbi sérelmet félretéve visszahívták elénekelni a Normát. Bár a kritikusok megállapították, hogy hangja nem volt a legjobb állapotban, a közönség mégis zajosan ünnepelte. Callast azonban éneklés közben folyamatosan gyötörték az arcüregfájdalmak, ezért az előadások előtt sebészi beavatkozásra volt szükség, hogy tágítsák az arcüregeit. Emiatt elhatározta, hogy ezentúl csak három szerepet fog énekelni, amelyek kevébbé viselik meg: Normát, Médeiát és Toscát. Ekkor békült ki Renata Tebaldival is, akivel a következő években közösen lépett fel egy New York-i hangversenysorozaton.
Callas Párizsba költözött, ahol megismerkedett Georges Prêtre karmesterrel és Michael Glotzzal, az EMI zenekiadó franciaországi igazgatójával, aki rábeszélte egy francia operaáriákból összeállított lemez felvételére. Kevés fellépést vállalt: Londonban énekelt egy jótékonysági hangversenyen, majd visszatért Epidauroszba is, ezúttal a Médeiával. Itt találkozott anyjával és nővérével is, így egész családjával látszólag sikerült megbékélnie. 1961 decemberében visszatért Milánóba, ahol szintén Médeiát énekelte, de kevés sikerrel, ugyanis a közönség a nemtetszésének adott hangot.1962-63-ban élte át második nagyobb hangválságát, amelyet tetőzött a sajtó által felkavart számos botrány is. Volt férje, Meneghini folyamatosan támadta a sajtón keresztül, hiszen úgy érezte, számára előnytelen válással zárult a házasságuk, másrészt a felhőtlennek ígérkező családi hangulatot beárnyékolta anyja öngyilkossági kísérlete, amiért ismét „szívtelen gyermek”-nek titulálták, sőt Onászisz is egyre gyakrabban hagyta magára.1962 februárjában Maria a londoni Royal Albert Hallban koncertezett. Fellépéséről az angol sajtó megállapította, hogy „a díva haldoklik”. Mivel fokozatosan elveszítette a felső regisztere feletti uralmat, Callas kénytelen volt gyöngédebb, kifejezőbb középső regiszterét használni, így repertoárjába mezzoszoprán szerepek is bekerültek, mint például a Carmen, amelyet május 12-én énekelt először Münchenben, Georges Prêtre vezényletével. A Carment két év múlva lemezre is énekelte, de nem vállalkozott nehéz szerepek eléneklésére, mint például A hugenották főszerepére, hiszen a hangját már nem tudta kellőképpen uralni.1962. június 3-án lépett fel utoljára a milánói operaházban, Médeiát énekelve. Ez az előadás karrierjének végét jelentette, hiszen hangja többször is megbicsaklott, eltűnt az élessége, és a kritikusok szerint „siralom volt hallgatni”.Egy londoni gálaest kivételével 1963. május 3-áig, amikor új lemezfelvételekbe fogott bele, nem énekelt többet. A nagyvilág előtt is alig mutatkozott, Párizs és Monte Carlo között ingázott (hiszen Onászisz révén a monacói hercegi pár jó barátja lett). A sajtó Onászisz állítólagos nőügyeiről cikkezett, de azoknak hamar végük lett, Onászisz Maria mellett maradt.1963 májusában Prêtre vezényletével Callas egy újabb lemezfelvételt készített klasszikus francia áriákkal, majd egy sikeres európai koncertkörúton vett részt Németországban, Londonban, Párizsban és Koppenhágában.
1964-ben Callas visszatért az operaházak színpadára, mivel be akarta bizonyítani – elsősorban önmagának –, hogy még el tudja énekelni azokat a szerepeket, amelyeknek zenéje mindig a fülében csengett, másrészt pedig rengeteg felkérést kapott. Egészségi állapota is helyrejött, homloküreg-gyulladása elmúlt. Az 1964-es évet egy nagy sikerű Tosca-sorozattal kezdte a londoni Covent Gardenben Georges Prêtre vezényletével. A rendező Franco Zeffirelli és a díszlettervező Renzo Mongiardino a világ egyik legnépszerűbb és legidőtállóbb előadását alkották meg, amelyet több mint 20 évvel később is játszottak, igaz, már Callas nélkül. Az előadások során Callas hangja kiegyensúlyozott és fegyelmezett volt, érezhetően javult a két korábbi hangválság után, de a kritikusok azért megérezték harmadik regiszterének enyhe vibrálását és hangjának kifáradását.Az év tavaszán Callas Párizsban énekelt hangversenyeken, majd május 22-én Norma szerepében fellépett az Opérában is. 1964 júliusában Maria lemezre énekelte a Carment, mely egyike lett a legkiválóbb zenefelvételeinek. Az év további részét Onásziszal töltötte Görögországban: a hajómágnás hajóján, illetve saját szigetén, Szkorpioszon.Az 1965-ös év elején Párizsban, majd New Yorkban énekelte a Tosca főszerepét. Amerikából fáradtan tért vissza, de nem mondta le soron következő fellépéseit a párizsi operában. A május 14-i Norma előtt rosszul lett. Orvosai teletömték gyógyszerekkel és injekciókkal, de az előadást nem mondta le, viszont megkérte, hogy még a kezdés előtt jelentsék be a közönségnek, hogy nincs jól. A közönség a legrosszabbtól tartott ugyan, de Callas összeszedte minden erejét, és csodálatosan énekelt. A május 21-i előadásra egészségi állapota rosszabbodott: csak szíverősítő injekcióknak köszönhetően sikerült végigénekelnie a műsort és diadalt aratott. Az utolsó Norma előadásra május 29-én került sor. A szerepet bátran és erőteljesen kezdte el, de a második felvonás kettősét Fiorenza Cossottóval már nem bírta végigénekelni és a színpadon elhallgatott. A színpadról leérve összeesett, az előadást pedig lefújták. Az orvosok idegösszeroppanást diagnosztizáltak, pihenőt javasoltak neki, ezért néhány napra visszatért pihenni Onászisz jachtjára.A következő előadás-sorozata a Covent Gardenben lett volna, azonban orvosai tanácsára a négy bevállalt előadás helyett mindössze egyet énekelt. A kritikusok, noha megjegyezték, hogy hangja nem volt hatalmas, mégis elismerően méltatták a szereplését. Ez volt utolsó színpadi fellépése.
1965-ben rendeződtek peres ügyei volt férjével, Meneghinivel. Noha a milánói bírák megrótták Mariát Onászisszal való kapcsolatáért, de ugyanakkor megállapították, hogy Meneghini is súlyos károkat okozott az énekesnőnek azzal, hogy a sajtóban ártó interjúkat adott. A folyamodványt, amelyben Meneghini azt kérte, hogy Mariát tegyék felelőssé a válásért, elutasították. Callas bolondulásig szerette Onásziszt: ezt a rajongást sajtó többször is megszellőztette, és a görög „rabszolganőjének” titulálták az énekesnőt. Továbbra is nyílt kérdés volt esetleges házasságuk. Mindketten Párizsban éltek, azonban nem költöztek egy fedél alá: a Foch sugárúton voltak házaik, nem messze egymástól. Onászisz üzlettársa is volt Callasnak, hiszen az énekesnő pénzét jövedelmező vállalkozásokba fektette.Életrajzírói szerint Callasnak egy gyereke is született Onászisztól 1960. március 30-án, de az újszülött néhány órával a szülés után meghalt. Meneghini cáfolta ezt a feltételezést és saját életrajzában azt állította, hogy Callas meddő volt. Más források arról beszélnek, hogy Callasnak legalább egy vetélése volt, amíg Onászisz élettársa volt.Kettejük kapcsolatának 1968 őszén lett vége, amikor egy váratlan fordulattal Onászisz elhagyta Callast és feleségül vette a meggyilkolt amerikai elnök özvegyét, Jackie Kennedyt. Onászisz magántitkára azonban arról számolt be, hogy noha Onászisz feleségül vette a Kennedy özvegyet, többször is találkozott Párizsban az énekesnővel. Közeli barátaik beszámolói szerint a házasságkötéshez a Kennedy özvegy ragaszkodott, aki nem akart egy titkos kapcsolatba kezdeni, nehogy magára haragítsa gyermekeit. Onászisz 1975-ben halt meg, két évvel Callas előtt. A barátok beszámolói szerint Callas többször is ellátogatott élete nagy szerelmének sírjához.
Callas a londoni és párizsi előadások kiábrándító tapasztalatai után a következő években sorra hárította el az operákra szóló felkéréseket (New York, Párizs, San Francisco). Soha nem mondott azonban egyértelműen „nem”-et, hanem olyan feltételeket szabott (pénzalapok, hosszú próbák), amelyekről tudta, hogy egyetlen operaház impresszáriójának sem áll módjában teljesíteni. Maria tehát egyetlen ajtót sem csukott be maga előtt, hanem hagyta, hogy azok maguktól becsukódjanak.Karrierje során több filmes felkérést is kapott, de a forgatás ötlete igazából akkor kezdte foglalkoztatni, amikor Onászisz jachtján találkozott Carl Foreman producerrel, aki felajánlotta neki a Navarone ágyúi című film egyik főszerepét. Franco Zeffirelli két operafilmet szándékozott Callasszal leforgatni, a Toscát és a Traviátát, de az énekesnő nem tudta rászánni magát a szereplésre, ezért mindkét projekt zátonyra futott.Egyetlen filmes projektje azonban mégis megvalósult, a Médeia, Pier Paolo Pasolini rendezésében. Noha az énekesnő nem rajongott az olasz rendező filmjeiért, mégis ráállt a filmezésre, mivel a rendező „meg tudta nevettetni” és „tisztelte” is őt. A filmet 1969-ben forgatták Olaszországban és Kis-Ázsiában. Az énekesnő teljes odaadással dolgozott a néha zord éghajlati viszonyok mellett is. A film tisztes karriert futott be a művész- és stúdiómozikban.
Két év múlva Callas kilépett az elszigeteltségéből és ismét énekelni kezdett, ugyanis elvállalta, hogy az Egyesült Államokban mesterkurzusokat tart fiatal énekesek számára. A philadelphiai Curtis Institute of Music nem tudott ugyan egy osztályra való tanítványt előállítani, de a New York-i Juilliard School of Music viszont igen. Hallgatói között volt Plácido Domingo és Lilian Gish, de óráira ellátogatott Rudolf Bing (a Met igazgatója) és a pianista Alexis Weissenberg is.1973-ban Torinóban felkérték A szicíliai vecsernye rendezésére, de az előadás, minden különösebb leleményt nélkülözve, középszerűre sikeredett.1973-74-ben Di Stefano tenorral (akivel nem sokkal korábban békült ki) közös hangversenykörútra indult a világ körül, melyet aztán meghosszabbított egy távol-keleti fellépéssorozattal. Noha hangja már rendkívül bizonytalan volt, mégis minden előadás után tapsvihar üdvözölte. A közönség elsősorban személyét üdvözölte és nem teljesítményét. Az előadás művészi szempontból bukást jelentett Callas számára, és ezek után véglegesen visszavonult az énekléstől.
Callas utolsó éveit Párizsban töltötte az Avenue Georges Mandel egyik bérházában. Bruna nevű szobalánya és egy sofőr, aki egyben inasa is volt, gondoskodtak róla. Egyedül maradt, hiszen barátai és csodálói közül sokan meghaltak: Onászisz és Pasolini 1975-ben, Visconti 1976-ban, és Lawrence Kelly is elhunyt. Családja szétszóródott: apja meghalt, anyja és nővére tovább áskálódott ellene, és a bulvársajtót tömték sértő nyilatkozatokkal. Ugyanakkor új barátnőket is szerzett Montserrat Caballé, Sass Sylvia és Leontyne Price személyében, akik kezdő szopránokként kikérték tanácsát jelentősebb fellépéseik előtt.Callas 1977. szeptember 16-án, délután fél kettőkor halt meg. Halálának okát máig vitatják: egyes feltételezések szerint (amelyet az orvosi papír is tanúsít) szívinfarktusban halt meg legyengült egészségi állapota miatt. Más feltételezések szerint öngyilkosságot követett el (methaqualon túladagolás). Szeptember 20-án helyezték örök nyugalomra a párizsi Père-Lachaise temetőben. Hamvait ellopták. Miután sikerült visszaszerezni, Callas korábbi kérésének megfelelően a hamvakat az Égei-tengerbe szórták.
Callas hangja mai napig vita tárgyát képezi, hiszen egyes vélemények szerint zavaró és kellemetlen, más vélemények szerint viszont izgalmas és művészi volt. Hangját nehéz a fach-rendszer alapján besorolni, mivel karrierje során változatos szerepeket énekelt a nehéz drámai szoprántól az egyszerű koloratúra szopránig. Karrierjének kezdetén Callas maga is vallotta, hogy ő tulajdonképpen mezzoszoprán, és hangjának skáláját sok gyakorlattal és akaraterővel szélesítette.Híres fogyókúrája előtt Callas hangjának felső regiszterét nyers, erőteljes, tremolo nélküli hangok jellemezték. Hangterjedelme majdnem három teljes oktávot felölelt a fi-től egészen a háromvonalas oktáv C hangjáig (C6). A Callas hangját tanulmányozó szakértők szerint az énekesnő hangja három regisztert ölelt fel: az alsó regiszter mély hangjaival a szerepeinek drámaiságát hangsúlyozta ki, a középső regiszter volt természetes hangfekvése, melyet üveges hangzás jellemzett, valamint a magas regiszter, melynek hangjait teljes erőből énekelte eltérően a koloratúra szopránok gyöngéd, fuvola-szerű hangjaitól. Mindhárom regiszterét erőteljes vibrato jellemezte.A három regiszter közötti éles töréseket, melyek miatt rengeteg kritika érte főleg fiatalkorában, folyamatos gyakorlatokkal sikerült tompítania. Kiváló tanárainak köszönhetően Callas elsajátította a legnehezebb énektechnikákat is, ezért különösebb akadályok nélkül képes volt a legnehezebb és legigényesebb szerepeket is elénekelnie.
Callas hangjának hanyatlásáról többféle elmélet is létezik. A leggyakrabban híres fogyókúrájával hozzák kapcsolatba és úgy tartják, hogy a hirtelen megváltozott testsúly és ezzel együtt az izomzat, már képtelen volt megfelelő háttérerőt biztosítani az énekesnőnek. Egy másik elmélet szerint Callas hangját a karrierjének elején énekelt igényes és nehéz szerepek tették tönkre, melyek meggyengítették a rekeszizmát és a felső regiszter teljes kontrolljának elvesztéséhez vezettek. Egyéb elméletek Callas korai menopauzájával hozzák kapcsolatban hangjának elvesztését. Az énekesnő maga légzési problémáinak tulajdonította, de sohasem hozta összefüggésbe tüdejének gyengülését a híres fogyókúrájával.
Maria Callas hírnevét nem csak csodálatos hangjának és megható színészi alakításainak köszönheti. Sikeréhez hozzájárult, hogy egy olyan időszakban élt, amikor a médiába egyre fokozódott az érdeklődés a sztárok iránt, ezek karrierje illetve botrányai iránt. Ismertségéhez hozzájárult a számos lemezfelvétel, valamint televíziós szereplés is, melyek során nem csak az opera- és koncertjáró közönség ismerhette meg. Halála után Vasso Devetzi, az énekesnő egykori zongoristája megalapította a Maria Callas Alapítványt a kezdő énekesek megsegítésére. 2007-ben posztumusz megkapta a Grammy Életmű-díjat.
2002-ben Franco Zeffirelli rendezésében elkészült a művésznő utolsó éveit bemutató, részben fiktív eseményeken alapuló Mindörökké Callas című film, a főszerepben Fanny Ardant-nal.
Edwards, Anne. Maria Callas: An Intimate Biography, 2003, New York: St. Martin’s Griffin. ISBN 0-312-26986-2 
Huffington, Arianna. Maria Callas: The Woman Behind The Legend, 2002, New York: Cooper Square Press. ISBN 0-8154-1228-2 
Rémy, Pierre-Jean. Maria Callas, 1978, Budapest: Zeneműkiadó. ISBN 963 330 423 7 

Mária Terézia, magyar királynőként II. Mária (Terézia) (németül: Maria Theresia Walburga Amalia Christina von Habsburg; Bécs, 1717. május 13. – Bécs, 1780. november 29.) a Habsburg-házból származó, III. Károly király és Erzsébet Krisztina királyné második gyermekeként született német-római császári hercegnő, osztrák főhercegnő, magyar, cseh és német királyi hercegnő, 1740-től Ausztria uralkodó főhercegnője, magyar és cseh királynő, majd Lotaringiai Ferenccel kötött házassága révén 1745 és 1765 között a német-római császárné, a Habsburg–Lotaringiai-ház „ősanyja”.A királynő negyven évig tartó uralkodása apja 1740-ben bekövetkezett halálával kezdődött, aki az 1723-as Pragmatica sanctio elfogadásával akarta biztosítani leánya számára az öröklést. A nőági örökösödési rendet azonban többek között Poroszország, Bajorország és Franciaország is elutasította, előbbi 1740 végén még háborút is indított Szilézia meghódítására, melyből a közel kilenc évig tartó osztrák örökösödési háború született és amely területet Mária Terézia a későbbi hétéves háború során megpróbálta visszaszerezni, sikertelenül. A hercegségek háborúját 1748-ban lezáró aacheni békeszerződés után a Habsburg Birodalom megőrizte egységét és a békés fejlődés korszakába lépett. Magyarország számára is jelentős hatással bírtak későbbi felvilágosult abszolutista rendeletei, többek között az 1754-ben hozott kettős vámrendszer, az 1777-es Ratio Educationis, a Nagyszombati Egyetem reformjai és Budára helyezése, és Fiume Magyarországhoz való csatolása is.Férjét, Lotaringiai Ferenc császárt még 1740-ben az összes uralma alá tartozó országban névleg társuralkodói rangra emelte. Magyar királyként férje esküt tett Pozsonyban a magyar rendek előtt 1741. szeptember 21-én, de nem koronázták meg. Férje halálát követően 1765-ben elsőszülött fiát, a későbbi II. Józsefet tette meg jelképes társuralkodóvá. Házasságából összesen tizenhat (főhercegi rangú) gyermek született, köztük két későbbi német-római császár és magyar király, egy francia királyné, egy nápoly–szicíliai királyné és egy parmai hercegné is.
Mária Terézia osztrák főhercegnő 1717. május 13-án született Bécsben. Édesapja VI. Károly német-római császár (III. Károly néven magyar, II. Károly néven cseh király (1685–1740), a Habsburg-ház utolsó férfi leszármazottja volt. Édesanyja Erzsébet Krisztina braunschweig–wolfenbütteli hercegnő, császárné (Prinzessin Elisabeth Christine von Braunschweig–Wolfenbüttel, 1691–1750) volt. Az uralkodópár négy gyermeke közül Mária Terézia főhercegnő másodikként született:
Mária Anna főhercegnő (1718–1744), aki Károly Sándor lotaringiai herceghez (1712–1780) ment feleségül.
Mária Terézia 1736. február 12-én Bécsben feleségül ment Lotaringiai Ferenc István herceghez (1708–1765), I. Lipót József hercegnek, Lotaringia és Bar uralkodó hercegének (1679–1729) és Erzsébet Sarolta orléans-i hercegnőnek (1676–1744) fiához, a későbbi I. Ferenc német-római császárhoz. Tulajdonképpen már gyerekkoruk óta ismerték egymást, s barátságuk később szerelemmé vált. Ferenc házasságának feltétele Elzász átadása volt, amit Mária Teréziáért meg is tett. Házasságukból 16 gyermek született, velük létrejött a Habsburg–Lotaringiai-ház:
Mária Anna Jozefa főhercegnő (1738–1789), betegsége miatt egy klagenfurti kolostorba vonult vissza.
József Benedek Ágost főherceg (1741–1790), később II. József néven német-római császár, magyar és cseh király (1764–1790).
Mária Krisztina főhercegnő (1742–1798), aki 1766-ban Albert Kázmér szász–tescheni herceghez (1738–1822) ment feleségül.
Mária Erzsébet főhercegnő (1743–1808), akit XV. Lajos francia király feleségéül szántak, de betegsége miatt egy innsbrucki kolostorba kényszerült vonulni.
Mária Amália főhercegnő (1746–1804), aki 1769-ben I. Ferdinánd parmai herceghez (1751–1802) ment feleségül.
Péter Lipót József főherceg (1747–1792), I. Lipót néven toszkánai nagyherceg, 1790–92 között II. Lipót néven német-római császár, magyar és cseh király.
Mária Johanna Gabriella (1750–1762), akit IV. Ferdinánd nápolyi királlyal jegyeztek el, de meghalt az esküvő előtt.
Mária Jozefa főhercegnő (1751–1767), akit elhalt nővére, Johanna Gabriella után szintén IV. Ferdinánd nápolyi királlyal jegyeztek el, de ő is meghalt az esküvő előtt.
Mária Karolina Lujza főhercegnő (1752–1814), aki elhalt nővérei helyett 1768-ban feleségül ment IV. Ferdinánd nápolyi királyhoz (1751–1825), a későbbi I. Ferdinánd nápoly–szicíliai királyhoz, így Nápoly és Szicília királynéja lett.
Ferdinánd Károly Antal főherceg (1754–1806), Lombardia főkormányzója, aki 1771-ben elvette Estei Mária Beatrix Ricarda modenai hercegnőt (1750–1829), és megalapította a Habsburg-Lotaringiai-ház Este-Modenai ágát.
Mária Antónia főhercegnő (1755–1793), aki 1770-ben feleségül ment XVI. Lajos francia királyhoz. A francia forradalom során férjével együtt kivégezték. Fia, Lajos Károly francia trónörökös herceg 1795-ben fogságban halt meg.
Miksa Ferenc főherceg (1756–1801) püspök, kölni választófejedelem, a Német Lovagrend nagymestere, érsek.
Mária Terézia 1717. május 13-án, a kora reggeli órákban született a bécsi Hofburg császári palotában, Mária Terézia Walpurga Amália Krisztina néven. Keresztelésére még a születése napján sor került. Édesapja a Habsburg-házból származó VI. Károly német-római császár (III. Károly néven magyar, II. Károly néven cseh király), míg édesanyja a Welf-házból származó Erzsébet Krisztina császárné és királyné volt. Az uralkodópárnak összesen négy gyermeke született, elsőként 1716-ban, a még abban az évben csecsemőként el is hunyt Lipót János trónörökös főherceg, nem sokkal rá másodikként Mária Terézia, majd 1718-ban Mária Anna főhercegnő, aki később Károly Sándor lotaringiai herceghez ment feleségül, utolsóként pedig Mária Amália főhercegnő született 1724-ben, ám nem sokkal később gyermekként meg is halt.
A főhercegnő ifjúkorát nem árnyékolták be apja problémái, részben mert a leányági örökösödést, a kor Bajorországán kívül, minden más nagyhatalom elismerte, másrészt meg apja szinte a haláláig bízott abban, hogy fiúörököse is fog születni. Így Mária Terézia apja, a császár nem örököseként tekintett lányára. Mindezek ellenére 1723-ban megalkotta a Pragmatica sanctio azon változatát, hogy amennyiben férfi utód nélkül hal meg, leendő lányai örökölhessék trónját. Testvérével, Mária Anna főhercegnővel a korban szokásos nevelésben részesültek, történelmet, matematikát, latint, olaszt, spanyolt és franciát tanultak, valamint vadászni, táncolni és célba lőni is.
Az 1723-as Pragmatica sanctióban VI. Károly kimondta a Habsburg Birodalom feloszthatatlanságát, törvényesítette a nőági örökösödést, és ezt számos nemzetközi szerződésben el is ismertette az európai hatalmakkal, ennek ellenére halála után háború indult az osztrák örökség megszerzéséért, és II. Frigyes porosz király hadüzenet nélkül támadt a Habsburgokra. Az 1740 és 1748 között dúlt háború során a birodalom elveszítette Sziléziát, amely Poroszországhoz került. Az Ausztria elleni háborúba Poroszország mellett bekapcsolódott még Franciaország, Bajorország és Szászország is. A háború kezdetén Ausztria kedvezőtlen helyzetben volt, mert alig egy évvel korábban zárta le a Törökország ellen folytatott háborút. Még Mária Terézia édesapja, az idős VI. Károly császár hagyta, hogy az oroszok, akik szintén hadban álltak a törökökkel, meggondolatlanul belerángassák birodalmát ebbe a háborúba. Ennek következtében hatalmas szerbiai, boszniai és havasalföldi területek vesztek el, amelyeket Ausztria még az 1718-as pozsareváci békeszerződésben szerzett meg.
1741. szeptember 11-én, két évvel egy vesztes török háború, és tizenkét éves törvényhozási kényszerszünet után Mária Terézia a Pozsonyba összehívott magyar országgyűléshez fordult, hogy segítsenek koronáját fegyverrel megmenteni. Mária Terézia jól tudta, hogy trónját csak a magyar rendek segítségével tudja megvédeni a porosz fenyegetéstől, és azt is, hogy a birodalom szervezete korszerűsítésre szorul. Mária Terézia, hogy megnyerje a magyarok támogatását, az összehívott pozsonyi országgyűlésen előterjesztette kívánságait. A magyar rendek kezdetben ellenállást mutattak. Az uralkodónő személyesen jelent meg az országgyűlésen, gyászruhát viselve, karján fiával, a gyermek II. Józseffel. Ez később a híres pozsonyi jelenet-ként lett ismert. A fiatal királynő hatásos beszédet mondott, ezt követően mondták ki a jelenlévő magyar nemesek egybehangzóan: Vitam et sanguinem pro rege nostro!, azaz „Életünket és vérünket királyunkért!”. E közfelkiáltással kiálltak a király mellett, aki cserében érvénytelenítette III. Károly király néhány magyarellenes intézkedését, illetve törvényben rögzítette a nemesi földbirtokok adómentességét, továbbá engedélyezte a hadseregben a magyar nyelvű vezényletet. A királyi engedmények fejében 11 magyar huszárezred (mintegy 35 000 katona) harcolt az osztrák örökösödési háborúban a Habsburg trónért Európa hadszínterein. 1745-ben elhunyt a Habsburgok egyik fő ellenfele, Károly Albert bajor választófejedelem és német-római császár, ez tovább gyengítette a katonailag megrendült Habsburg-ellenes koalíciót. Károly Albert fia, III. Miksa választófejedelem különbékét kötött Mária Teréziával. Ennek nyomán Mária Terézia férjét I. Ferenc néven még 1745-ben német-római császárrá választották. Az osztrák örökösödési háborút 1748-ban az aacheni békeszerződés zárta le. Szilézia nagy része ugyan porosz kézre került, de Mária Terézia sikeresen elismertette osztrák főhercegnői trónját, és a Habsburgok nagyhatalmi státusza is fennmaradt. Ezt követően 1756 és 1763 között lezajlott a hétéves háború, amelyben Ausztria sikertelenül kísérelte meg Szilézia visszaszerzését. Így Mária Terézia uralkodásának közel fele háborúkkal telt el. Ez annyira kimerítette birodalmát, hogy a hétéves háború után az uralkodónő már inkább békére vágyott, és nem volt hajlandó belépni Nagy Katalin cárnő szövetségében az Oszmán Birodalom elleni 1768–74-es orosz–török háborúba, miután 1736-39-ből elég rossz tapasztalatai voltak.
Mária Terézia megszerezte és meg is tartotta örökségét, ám a német-római császári koronát női mivolta miatt nem örökölhette, így férjéből, Ferencből lett német-római császár, ám az irányítás Mária Terézia kezében összpontosult, férje csak egyfajta titkárként segítette az uralkodó főhercegnő munkáját. Ám az uralkodónő nem tartott igényt arra, hogy az államirányítás kulcspozícióit csak a saját kezében tartsa, ehelyett következetesen és tudatosan kereste új tanácsadóit és vezető politikusait. Az egyik ilyen fő szerepet az osztrák diplomata, Wenzel Anton Eusebius von Kaunitz herceg foglalta el, aki az örökösödési háborút lezáró béketárgyalásokon is képviselte hazáját. Később párizsi követ, majd államkancellár is lett. Az ő nevéhez fűződik az osztrák külpolitika új vágányra terelése is. Az osztrákok között régóta fennálló franciaellenesség után tető alá hozta Franciaország és Ausztria szövetségét. Fontos szerepe volt továbbá a belpolitikában is, többek között ő dolgozta ki az uralkodónő magyarországi politikájának alapelveit is. 1749-ben nagy igazgatási reform kezdődött, amely központosította az örökös tartományok kormányzását. Ezt a reformot ugyan vissza kellett vonni, ám a rendiség visszaszorítása továbbra is érvényben maradt. Az uralkodónő gondolkodása, a korszellemnek megfelelően az volt, hogy az a természetes hierarchia, ha a férfiak a nők fölött állnak. Férje és társuralkodója, Ferenc, annak ellenére, hogy alig kapott szerepet a politikában, sosem érezhette úgy, hogy ez a hierarchia megfordult volna. Mária Terézia, a lányainak írt leveleiben hosszan oktatta őket erről, mint 1766-ban Mária Krisztina lányának írta, „Tudod, hogy mindenben alá vagyunk rendelve férjünknek, engedelmességgel tartozunk neki, egyetlen törekvésünk az kell legyen, hogy kiszolgáljuk, hasznosak legyünk számára, legjobb barátunkká tegyük.”.
Legfontosabb reformjai közé tartozik, hogy a végrehajtó hatalmat szétválasztotta az igazságszolgáltatástól, így már nem azok ellenőrizték a törvények, rendeletek végrehajtását, akiknek azt végre kellett volna hajtaniuk. 1761-ben Kaunitz kancellár javaslatára államtanácsot állított fel, amelynek segítségével a politikai döntések jelentős szakmai támogatást kaptak. Megszüntette ugyanakkor a 16. századtól működő titkos udvari tanácsokat. Komoly ellenállást váltott ki a királynő vámrendelete. Ez azt a célt szolgálta, hogy a birodalmon belüli munkamegosztást állandósítsa, valamint hogy a nemesség kikezdhetetlen adómentessége miatti jövedelemkiesés pótlását biztosítsa. Ennek érdekében külön vámvonalat húztak Magyarország és az örökös tartományok közé, amelyen a hazánkból kivitt iparcikkekre nagyon magas vámtételt határoztak meg. Ugyancsak magas vámot kellett fizetni akkor, ha nyersanyagot vagy mezőgazdasági terméket akartak kivinni a birodalmon kívülre. Alacsony volt viszont a vám az örökös tartományokból Magyarországra érkező iparcikkekre, és a magyar mezőgazdasági árukra, ha az örökös tartományokba vitték őket.
Mária Teréziának szívügye volt az oktatás. A Nagyszombati Egyetemet 1777-ben Budára helyeztette. 1773-ban feloszlatta a jezsuita rendet (ekkor válik állami egyetemmé a nagyszombati), növelte az állami iskolák számát, erősítette az állam felügyeletét az egyházi iskolákban, kísérletet tett az egységes tananyag bevezetésére: elrendelte a közhasznú tárgyak felvételét, gyakorlatiasabbá tette az iskolai tananyagot (a történelem tantárgy is ekkor került be a tanrendbe). 1777-ben kiadott tanügyi rendelete, a Ratio Educationis az állam irányítása alá helyezte és egységesen szabályozta a teljes magyarországi oktatásügyet. A közhiedelemmel ellentétben nem írt elő általános tankötelezettséget. A gimnázium megteremtésével összekötötte az elemi és a felsőfokú oktatást, tanítóképzőket állított fel, bővítette az egyetemi karokat, illetve újakat alapított. Támogatta továbbá az egészségügyet is. Elrendelte, hogy gondoskodni kell a szegények, betegek, öregek, és árvák ellátásáról.
A hadsereg szervezetében is reformokra volt szükség. A régebbi rendszerről, hogy minden háborús alkalomra toboroztak zsoldosokat, most már áttértek az állandó hadseregre, de szakítottak azzal a rendszerrel, hogy a katonai alakulatokat városokban és falvakban szétszórva tartották, és ezek voltak kötelesek ellátásukról gondoskodni. Ezentúl az egyes csapatokat nagyobb egységekben, általában ezredenként együtt tartották, és az államhatalom központilag gondoskodott ellátásukról. Eddig minden ezrednek külön szabályzata volt, annak alapján gyakorlatozott és harcolt, még egyenruhájuk sem volt egységes. A reformok következtében ezeket is szabályozták.
1760. szeptember 11-én állította föl a „magyar királyi nemesi testőrséget”. Az 1764-es rendi gyűlés a 100 fiatal nemesből álló alakulatra évenként 100 000 forintot ajánlott fel, és szabályozta, hogy a jelölteket maguk a vármegyék ajánlják. Ezen kívül, Erdély külön 20.000 forintot adott húsz testőr ellátására. Az egész gárda 120 főből állt, mindenkori kapitánya a hadsereg tábornoki karának tagja volt, és az 1765. évi VI. törvénycikk alapján felvették Magyarország zászlósurai közé. E testőrség szerepe II. József uralkodása alatt csökkent, de egész 1848-ig nagy dicsőségnek számított a tagjának lenni. Az elitalakulatban szolgáltak a híres „testőrírók” is, akik lerakták a modern magyar irodalom alapjait: Bessenyei György, Orczy Lőrinc, Gvadányi József, Dugonics András, Pálóczi Horváth Ádám.Mária Terézia igen buzgó katolikus volt, az eretnekektől irtózott, a zsidókat sem szerette, meg is próbálkozott kitiltásukkal országai területéről, de ezt kénytelen volt visszavonni, mert a gazdasági élet látta a kárát. 1740 és 1780 között a Gonzaga Eleonóra királyné által alapított Csillagkeresztes Rend védnökasszonya volt, ami a katolikus, jótékonykodó nemes asszonyok kitüntetése és szervezete volt. Minden buzgósága ellenére az egyházat állami kordában óhajtotta tartani. A pápai rendeleteket csak az ő engedélyével volt szabad kihirdetni, az egyházi bíróságok hatáskörét szigorúan egyházi ügyekre korlátozta. A szerzetesrendek külföldön székelő főnökeinek a birodalomba való látogatását megtiltotta, az egyházi ünnepek számát csökkentette. 1775-ben az erősödő külpolitikai nyomás hatására, két év késéssel, kénytelen volt feloszlatni birodalmában is a jezsuita rendet. Mária Terézia királynő 1777-ben úgy döntött, hogy Szombathelyet és Székesfehérvárt püspöki székhellyé teszi. A Szombathelyi egyházmegye területét a győri, a veszprémi és a zágrábi egyházmegyékből szakította ki. Első püspökévé VI. Piusz pápa engedélyével a rendkívül művelt Szily Jánost tette meg. A Fehérvári egyházmegye a veszprémi püspökség területéből alakult ki, első püspöke pedig Séllyei Nagy Ignác lett. Az ellenreformáció addigi térhódításait jó néven vette, a protestáns vallásokat nem tűrte, Magyarországon és Erdélyben azonban nem tudott változtatni a meglévő vallási tolerancián.
A bécsi udvar már évtizedek óta tervezte a magyarországi nemesség megadóztatását, (a birodalom osztrák felén a nemesség már régen adózott) azonban a magyar rendek mindig a leghatározottabban és egységesen felléptek ennek a kiváltságnak a védelmében. Az 1751. évi országgyűlésen újra kísérlet történt a nemesi adózás elfogadtatására, azonban ez a kísérlet is elbukott (1751. évi XIX.tc). A magyar nemesség azért, hogy a jövedelmét növelje, megnövelte a majorsági földeket a jobbágytelkek rovására, amely miatt az államot kár érte, hiszen a majorsági földek jövedelme után nem kellett adót fizetni a jobbágytelkek után meg igen. Ezáltal csökkent a kereskedelemből származó adóbevétel, és az udvar ezt a földesúri jövedelemnövekedést akarta megcsapolni. Mária Terézia 1754-ben bevezette a kettős vámrendszert, ami erősen visszavetette a magyar ipar fejlődését. Ezen vámrendelet lényege, hogy a birodalmat önellátóvá tegye. A magyarországi agrártermékekre a birodalmon belül alacsony kiviteli vámot szabtak, kivéve azokat a cikkeket, amelyeket az örökös tartományokban is termeltek. Az Ausztriából és Csehországból származó iparcikkekre alacsony behozatali vámot kellett fizetni, míg a magyar kivitelt ezen a téren megnehezítették.
A hatalmas jobbágyterhek miatt Mária Terézia idején több jobbágyfelkelés (például: 1765–66. között a Dunántúlon) bontakozott ki. Miután a jobbágykérdés rendezését a magyar rendi országgyűlés elutasította, a királynő e kérdést rendeleti úton szabályozta. Ezt a rendeletet 1767-ben adták ki, melynek urbárium vagy úrbéri pátens volt a neve. Ebben részletesen az uralkodónő a földesurakkal szemben akarta megvédeni a jobbágyokat, illetve azok adózóképességét. Szabályozta a jobbágyok terheit, jogait és a jobbágytelek nagyságát. Minden jobbágy egy egész telek után heti egy nap igás vagy két nap gyalogrobottal (ingyenmunka) tartozott földesurának. A pénzadót teleknagyságtól függetlenül 1 forintban határozták meg. A robot mellett a termés egytizedét kitevő kilencedet is be kellett szolgáltatni a gabonából, borból, lenből, kenderből, valamint a méhkasok és bárányok után. Ezen felül bizonyos földesúri kiváltságokat évente egy-két napra átengedtek a jobbágyoknak, és a telekhatárokat rögzítették. Az urbáriumrendelet könnyített ugyan a jobbágyok helyzetén a nyugati területeken, de például az Alföldön nehezítette a megélhetést.
Mária Terézia nevéhez fűződik a Regulatio Cigarorum rendelet. Ekkor kezdődött a cigányok erőszakos integrálása és asszimilálása. 1761. november 13-án rendeletében megtiltotta a cigány nép elnevezésének további használatát, és az új elnevezésüket tette kötelezővé: újlakosok, újmagyarok, újparasztok (németül: Neubauer). Mária Terézia 1767. november 27-én kiadott rendeletével megtiltotta a cigányok egymás közti házasságát. Elrendelte az újparasztok félévenkénti összeírását, megtiltotta és büntette a döghúsevést.1764-ben történt az az eseménysorozat, amelyet a történetírás madéfalvi veszedelem (Siculicidium: a székelyek lemészárlása) néven ismer. A bécsi udvar megbízta Adolf Nikolaus Buccow tábornokot, hogy szervezzen Erdélyben két székely és két román határőrezredet. A székelyek többször föllázadtak az erőszakos sorozás és a nem megfelelő körülmények ellen. A Buccowot felváltó Siskovics József tábornok parancsot adott katonáinak Madéfalva ágyúzására, ahol a székelyek képviselői tanácskoztak. A mészárlásban körülbelül 400 személy, köztük nők és gyermekek, vesztette életét. Ekkor indult meg a székelyek tömeges kivándorlása Moldvába, illetve Bukovinába.
A magyarországi rendek számára Mária Terézia politikája valamivel kedvezőbb volt, mint apjáé, III. Károly királyé, de az ő uralkodása alatt is folytatódott a magyar rendek háttérbe szorítása. Elődjéhez hasonlóan Mária Terézia is folytatta a betelepítéseket Magyarországra. Az államkincstár költségén több tízezer német ajkú telepest hoztak a Birodalom nyugati tartományaiból, akiket Pest, Vecsés, Buda és Esztergom környékén, a Pilisben, Szatmár vármegyében (a Rákóczi-szabadságharc során kipusztult magyar lakosság helyébe), Baranyában, a Délvidéken és a Bánságban (e három utóbbi helyen a török hódoltság idején kipusztult magyar lakosság helyére) telepítettek le. A Bánságot, bár a magyar korona része volt, császári megbízott igazgatta, itt egészen 1778-ig megtiltották a magyar lakosság visszatelepülését. Mária Terézia uralkodása alatt Magyarország, a Bánság és Erdély területére 350-400 000 román települt be a Kárpátokon túlról. A Kárpátokon túlról való román bevándorlás és az elsősorban az Alföld keleti peremére irányuló erős magyar kivándorlás lényegesen megváltoztatta az erdélyi lakosság etnikai arányait. 1765-től uralkodásának végéig felvilágosult abszolutista módszerekkel kormányzott, ebben az időben országgyűlést sem hívott össze.
Teljes uralkodói címei: Magyarország, Horvátország, Szlavónia, Dalmácia királya, 1758. június 3-tól Magyarország apostoli királya, Csehország királya, Ausztria főhercegnője, Erdély fejedelme, 1765-től Erdély nagyfejedelme, Karintia, Krajna, Stájerország, Brabant, Limburg, Luxemburg, Alsó-Lotaringia és Milánó hercegnője, Flandria, Hainaut, Burgundia (Franche-Comté) és Tirol grófnője.
Férjének, I. Lotaringiai Ferenc császárnak 1765-ben bekövetkezett halála után legidősebb fia, József Benedek főherceg lett a császár, II. József néven. Ausztriában társuralkodóként kormányzott anyja mellett, bár anya és fia sok politikai kérdésben igen ellentétes álláspontot foglalt el. A felvilágosodás filozófusainak szellemében nevelkedett József a radikális reformokat sürgette, konzervatív gondolkodású anyja azonban nem fogadta el ezeket.
Mária Terézia 1780. november 29-én hunyt el Bécsben. A magyar és cseh királyi székben II. József követte, akit Magyarországon „kalapos király”-nak neveztek, mert nem fogadta el a magyar alkotmányt, és nem koronáztatta meg magát.
Marczali Henrik: Mária Terézia 1717–1780, Franklin-Társulat, Budapest, 1891. URL: Lásd Külső hivatkozások
Holčík, Štefan: Pozsonyi koronázási ünnepségek 1563–1830, Európa Könyvkiadó, Budapest, 1986.
Gonda Imre – Niederhauser Emil: A Habsburgok. Egy európai jelenség, Gondolat, Budapest, 1978 ISBN 963 280 714 6
Mitták Ferenc: Képes magyar história; Tóth Könyvkereskedés és Kiadó Kft., 2006 ISBN 978 963 596 629 5
 1000 év törvényei, internetes adatbázis. CompLex Kiadó Kft., Wolters Kluwer (2003). Hozzáférés ideje: 2015. augusztus 3. 

Mariah Carey (Huntington, 1970. március 27. –) ötszörös Grammy-díjas amerikai pop- és R&B-énekesnő, az 1990-es és 2000-es évek egyik legsikeresebb előadója. Első lemeze 1990-ben jelent meg a Columbia Recordsnál. Carey volt az első előadó, akinek első öt kislemeze mind vezette a Billboard Hot 100 slágerlistát; többi dala is nagy sikert ért el, és a Columbiához leszerződött legsikeresebb előadóvá tette. 1993-ban házasságot kötött a kiadó vezetőjével, Tommy Mottolával. Miután 1997-ben különváltak, Carey nagyobb alkotói szabadságot kapott, és dalaiba több hiphop- és R&B-elemet épített. A 2000-es évek elején kevesebb sikert aratott, mint korábban, de 2005-ben megjelent The Emancipation of Mimi stúdióalbumával ismét visszatért a slágerlisták élére. A Billboard magazin szerint ő az 1990-es évek legsikeresebb amerikai énekese, a 100 legsikeresebb előadót felsoroló Billboard-listán az 5. helyre került.
Patricia Hickey ír származású opera-énekesnő és Alfred Roy Carey afroamerikai és venezuelai származású repülőgépmérnök harmadik gyermekeként született a New York állambeli Huntingtonban, római katolikus családban. Nővére, Alison tizenegy, bátyja, Morgan tíz évvel idősebb nála. A család gyakran költözni kényszerült, mert a vegyes házasságok ellenzői kiközösítették őket és megnehezítették az életüket. Carey hároméves volt, amikor szülei elváltak, ezután az édesanyjával maradt, aki korán felfigyelt a tehetségére (miután Carey elénekelt egy részt olaszul Verdi Rigolettójából, amit anyja épp gyakorolt), és tanítani kezdte énekelni. Carey először általános iskolás korában énekelt közönség előtt, és középiskolásként már saját dalokat írt. A greenlawni Harborfields középiskolába járt, de gyakran hiányzott, mert népszerű volt demóénekesként a környék stúdióiban; osztálytársai emiatt Délibábnak becézték. Együtt dolgozott több zenésszel is, például Gavin Christopherrel és Ben Marguliesszel, akivel együtt írta demófelvételének számait. A középiskola után New Yorkba költözött, és részmunkaidőben dolgozott, valamint kozmetikus tanfolyamra járt. Végül Brenda K. Starr Puerto Ricó-i énekesnő háttérénekese lett.
1988-ban egy partin találkozott Tommy Mottolával, akinek Starr odaadta Carey demófelvételét. Mottola, miután távozott a partiról, a kocsijában hallgatta meg a felvételt, és annyira megtetszett neki, hogy visszament megkeresni Careyt, ő azonban már távozott. Mottola végül azonban megtalálta, és lemezszerződést ajánlott neki. Ez a Hamupipőke-történet része lett a hivatalos reklámkampánynak, mellyel igyekeztek befuttatni az énekesnőt.
1990-ben megjelent első, Mariah Carey című albumán Carey majdnem minden dal társszerzője volt, ahogy később is dalai nagy részét részben maga írta, de a kiadó itt még nem sok beleszólást engedett neki a fontos döntésekbe. Az énekesnő elégedetlen volt több olyan producerrel is, akit a Columbia kiadó vett fel, hogy eladhatóbbá tegyék az albumot, például Ric Wake-kel és Rhett Lawrence-szel, és első videoklipjei sem tetszettek neki. Az album megjelenését nagy reklámkampány kísérte, aminek segítségével felkerült a Billboard 200 első helyére, ahol több héten át maradt. Az albumról öt kislemez jelent meg, ebből az a négy, amit az Egyesült Államokban kiadtak, mind vezette a Billboard Hot 100 slágerlistát. Hazájában Carey már ezzel az albummal befutott, de nemzetközi sztárrá csak későbbi albumai tették. Carey két Grammy-díjat is elnyert.
Második, Emotions című albumát a Motown kiadó által fémjelzett hangzásvilág előtti tisztelgésnek szánta. Az albumon Walter Afanasieff-fel, valamint a C&C Music Factoryhoz tartozó Robert Clivillésszel és David B. Cole-lal dolgozott együtt. Az Emotions megjelenése (1991 végén) olyan gyorsan gyorsan követte az első albumét, hogy többen azt hitték, első kislemeze, az Emotions még az első albumról van. Az album nem aratott akkora sikert, mint az előző, és csak első kislemeze vezette a slágerlistát, ezzel azonban Carey rekordot döntött: a mai napig ő az egyetlen előadóművész, akinek első öt, az USA-ban megjelentetett kislemeze mind vezette a Billboard Hot 100 slágerlistát. Az Emotions albumnál Carey már több beleszólást kapott, és innentől már legtöbb dalának társproducere lehetett. Úgy nyilatkozta, ebben az albumban már több van belőle, mint az előzőben. Az elkövetkezendő évtől már más énekeseknek is írt dalokat, például Penny Fordnak és Daryl Hallnak.
Bár időnként fellépett, a lámpaláz megakadályozta abban, hogy nagyobb turnéra induljon. Emiatt pletykák keltek szárnyra, hogy nagy hangterjedelme nem valódi, csak a stúdióban hozzák létre. Első, nagy nyilvánosságot kapó fellépése az MTV Unplugged tévéműsor keretén belül volt 1992-ben; ekkor sikerült leküzdenie lámpalázát, és bizonyítania, hogy valóban képes énekelni. A siker önbizalmat adott neki. A koncerten hat dalát adta elő akusztikus változatban, valamint a The Jackson 5 nagy sikerét, az I’ll Be There-t, Trey Lorenz háttérénekessel duettként. A koncert olyan nagy sikert aratott, hogy megjelentették EP-n (ez Carey mindmáig egyetlen koncertalbuma), az I’ll Be There-t pedig, bár előre nem tervezték, megjelentették kislemezen, és ez lett Carey hatodik listavezető száma a Billboardon, egyben lemezszerződéshez juttatta Lorenzet, akinek első albumának Carey lett a társproducere. A koncert megjelent DVD-n is három videoklippel együtt, MTV Unplugged +3 címmel.
Carey és Tommy Mottola az első album készítése közben egymásba szerettek, és 1993-ban összeházasodtak. A még ebben az évben megjelentetett Music Box album készítése közben Kenneth „Babyface” Edmonds véleményét is kikérték. Az album Carey egyik legsikeresebb albuma lett, világszerte ebből kelt el a legtöbb, 32 millió példány. A Badfinger együttes Without You című számának feldolgozása meghozta a nemzetközi sikert az énekesnőnek; ez volt első listavezető száma az Egyesült Királyságban. Az album két másik kislemeze, a Dreamlover és a Hero az Egyesült Államokban lettek listavezetők. Az album megjelenését az USA-ban turné követte, a Music Box Tour.
1994-ben Carey és Luther Vandross duettet énekeltek, Lionel Richie és Diana Ross Endless Love című számának feldolgozását. Az év végén Carey megjelentette karácsonyi albumát, a Merry Christmast. Az albumon a hagyományos karácsonyi dalok és egy 60-as évekbeli sláger feldolgozása mellett új szerzemények is szerepeltek, köztük az All I Want for Christmas Is You, ami Japánban Carey legsikeresebb kislemeze lett, és azóta is minden karácsonyi időszakban gyakran játsszák a rádiók világszerte. Az album minden idők legsikeresebb karácsonyi albuma lett.1995-ben a Columbia megjelentette Carey ötödik albumát, a Daydreamet, amin már hiphop és R&B hatások is érezhetőek voltak. Az első kislemez, a Fantasy egy remixében Ol’ Dirty Bastard rappelt. Carey azt nyilatkozta, hogy a Columbia negatívan reagált, amikor elmondta, milyen albumot tervez. „Mindenki azt mondta: Mi, megőrültél? Nagyon féltek változtatni a sikert hozó recepten.” Az Egyesült Államokban ebből az albumából kelt el a legtöbb, és a róla megjelent legtöbb kislemez is nagy sikert aratott: a Fantasy lett a második kislemez, ami a Billboard első helyén nyitott, és tizenkét hétig vezette a kanadai slágerlistát; a One Sweet Day (amit a Boyz II Men együttessel írt és énekelt) rekorddöntő tizenhat hetet töltött az amerikai slágerlista elején, az Always Be My Baby pedig, aminek társproducere Jermaine Dupri volt, a Billboard magazin írása szerint a rádiók által legtöbbet játszott szám volt 1996-ban. A Daydream hozta a karrierje alatt kapott legkedvezőbb kritikákat az énekesnőnek, a The New York Times 1995 egyik legjobb albumának nevezte. Az album megjelenését turné követte, a Daydream World Tour. Az album hat Grammy-jelölést kapott.
Carey és Mottola 1996-ban vált külön. Annak ellenére, hogy a házasságuk külsőleg boldognak tűnt, Carey később úgy nyilatkozott, hogy a házasságuk kicsit se volt boldog a valóságban úgy érezte magát, mint aki csapdába került. Carey később egy újságírónak azt nyilatkozta , hogy férje bezárta házukba , többször megütötte , érzelmileg is bántalmazta , feljelentés nem történt . Hivatalosan 1997-ben jelentették be, hogy elválnak, ezt végül 1998-ban érvényesítették. A válás után Carey felfogadott egy független publicistát, egy új ügyvédet és egy menedzsert. Ez idő tájt új előadókat (7 Mile, Allure) kezdett el támogatni, utóbbiaknak több dalt is szerzett tiszavirág-életű Crave Records lemezkiadóján keresztül.
Carey következő albuma Butterfly címmel jelent meg 1997-ben. A lemez első dala a Honey volt, melynek szövege és videója egy jóval szexibb, érzékibb irányt célzott meg, mint Mariah korábbi dalai vagy klipjei.Az énekesnő úgy nyilatkozott, hogy a Butterfly egy olyan pontot jelöl az életében, mikor teljes egészébe a kezében tarthatta a kreatív irányítást a hangzást illetően. A művésznő a hiphop irányba kezdett elmozdulni, olyan producerekkel dolgozott együtt, mint Sean „P. Diddy” Combs vagy Missy Elliott. Hozzátette: „Nem gondolom, hogy túlságosan erősen eltértem volna attól, amit korábban csináltam. Nem őrültem meg, hogy azt gondoljam, na most akkor rapper lesz belőlem. Ez az album arról szólt, hogy végre azt csinálhattam, amit csak akartam.”A kritikák alapvetően pozitívak voltak, a LAUNCHcast (ma Yahoo Music) azt írta: „[A Butterfly] különböző stílusokat feszeget”, zeneileg egy olyan lépés volt, amire a kritikusok úgy reagáltak, hogy „talán felbolygatja a konzervatív rajongókat”, de mindenképpen üdvözölték az új hangzást. A Los Angeles Times azt írta: „az album a legszemélyesebb, leginkább vallomásszerű album, amit az énekesnő valaha készített. A szégyenlős Carey talán már a múlté.”Az album üzletileg is sikeres lett, a My All c. dalával (ami a 13. Billboard-listavezető slágere lett) pedig rekordot állított fel azzal, hogy ő érte el a legtöbb első helyezést női előadóként az Egyesült Államokban.
Az 1990-es évek végén Carey belevágott a Glitter c. film főszerepébe is, ezen felül a Men in Black és a How the Grinch Stole Christmas című filmekhez írt betétdalokat.
A Butterfly készítése alatt ismerkedett meg a New York Yankees baseballsztárjával, Derek Jeterrel, kapcsolatuk 1998-ban ért véget. Később mindketten a médiát okolták a szakításukért.Még ebben az évben kiadta #1’s című válogatásalbumát, amire 13, az USA-ban első helyezést elért száma, valamint 4 vadonatúj dala került fel. Az újak között volt a Whitney Houstonnal készített When You Believe is, ami az Egyiptom hercege című rajzfilm betétdala volt. A dal 2000-ben Oscar-díjat nyert. Az album a várakozásokon felül fogyott világszerte, azonban voltak kritikusok, akik nagyon lehúzták Careyt. Az NME úgy vélekedett, hogy „[az énekesnő] olyan negédes, buta dalok készítője, mint a Hero, aminek az üzenete elég világos: ha kiüríted az agyad minden értelmes gondolattól, majd elkezded a szempilláidat rebesgetni, és elég erősen kívánod, akkor kedves bébik jönnek és méz fog folyni.”1998-ban Mariah is részt vett a VH1 Divas Live koncertjén Shania Twain, Gloria Estefan, Celine Dion és Aretha Franklin társaságában. Ekkor már Careyt állítólagos primadonna-viselkedése miatt nagyon sokan dívaként könyvelték el. A következő évben az énekesnő Luis Miguel dél-amerikai énekessel kezdett járni.
Hetedik stúdióalbuma, a Rainbow 1999-ben látott napvilágot. Az album erős R&B és hiphop jegyeket viselt magán, sok dal producere Jimmy Jam és Terry Lewis volt. Az album első két kislemeze, a Heartbreaker (Jay Z-vel) és a Thank God I Found You (Joe-val és a 98 Degrees-zel) szintén első helyre kerültek a Billboard Hot 100-on. Ezzel újabb rekordot állított fel: ő lett az egyetlen olyan előadó, aki az 1990-es évek minden évében első helyezést tudott produkálni. Az album másik kislemeze Phil Collins Against All Odds (Take a Look at Me Now) című dalának feldolgozás volt, ami, miután újra felvette az ír Westlife-fal, első helyezést ért el Nagy-Britanniában.
Az album fogadtatása alapvetően jó volt, a Sunday Herald Tribune úgy vélekedett, hogy „az album megkapó soul balladák és R&B kollaborációk egyvelege olyan nagyágyúkkal, mint Usher vagy Snoop Dogg. Az album egy letisztult pop-soul gyűjtemény.” A VIBE magazin hasonlóképpen vélekedett, azt írta: „Az énekesnő minden korlátot elsöpör, a Rainbow-val még több elismerést fog begyűjteni.”A pozitív kritikák ellenére az album akkoriban Carey karrierjének legkevesebb példányszámban elkelt albuma lett, sokan úgy vélekedtek, hogy a számok túlságosan egyformára sikeredtek.
Amikor a dupla A-oldalas Crybaby/Can’t Take That Away című kislemeze az első lett, ami USA-ban nem került a Top 20-ba, Carey a Sonyt vádolta, hogy alulpromotálta az albumot. „A körülményeim a lemezkiadónál nem túl pozitívak. Nagyon sok negatív visszajelzést kapok bizonyos főnökeimtől” – írta a hivatalos oldalán.
Miután Mariah megkapta a Billboard „Az évtized művésze” díját és a Világzenei díjat „Az évtized legtöbb lemezt eladó női előadója” kategóriában, Carey otthagyta a Columbiát és a Virgin Recordsszal írt alá egy 80 millió dolláros szerződést. Carey többször kijelentette, hogy a Columbia őt pusztán árucikknek tekintette, és a Mottolától való válása is sok főnökét bőszítette. Néhány hónappal később, 2001 júliusában Carey fizikailag és mentálisan összeomlott. Többször hagyott üzeneteket a hivatalos honlapján arról panaszkodva, hogy túlhajtja magát, és a Luis Miguellel való kapcsolata is a végét járta. Egy évvel később egy interjúban úgy nyilatkozott erről az időszakról, hogy „olyan emberekkel voltam körülvéve, akik nem igazán ismertek engem, és személyes asszisztensem sem volt. Napokon keresztül csak interjúkat adtam, és 2 órákat aludtam jó esetben”.Egyik MTV Total Request Live fellépése során váratlanul jégkrémet osztogatott a közönségnek és – ahogy később leírták – elkezdett sztriptízelni. Július végére kórházba került, a publicistája bejelentette, hogy Carey egy időre búcsút int a fellépéseknek.A kritikusok lehúzták a Glittert, Carey félig önéletrajzi filmjét, az alkotás pénzügyi szempontból is megbukott. A filmhez készült albumot a ‘80-as évek zenéje inspirálta, és olyan előadók vettek rajta részt, mint Jimmy Jam, Terry Lewis és Rick James. Ez a hangzás Carey karrierjének legrosszabb toplistás eredményeit produkálta.
A St. Louis Post-Dispatch úgy vélte, hogy „az album totális bukás, egy hatalmas tévedés egy olyan karrierben, ami ha még időnként nem is volt kritikailag elismert, szinte töretlenül sikeres tudott maradni.” A Blender magazin azt írta: „Több éves pályafutása után a Carey védjegyének számító hang rádióbarát dorombolássá zsugorodik, és így szinte nem marad belőle semmi.” Az első kislemez, a Loverboy (feat. Cameo) a második helyre kúszott a Billboard Hot 100 listán, részben a kislemez olcsó árának köszönhetően, de az album további dalai nem lettek sikeresek.
A Columbia a Glitter bukása után kiadta az igen csekély helyezést elért Greatest Hits albumát. 2002 elején a Virgin 28 millióért kivásárolta Careyt, ami további negatív publicitást keltett. Később Mariah úgy nyilatkozott, hogy a Virginnél töltött időszak „teljes és totális stressz volt” […] A pillanat hevében döntöttem, ami a pénzre alapult és én soha nem szoktam döntéseket hozni a pénzre alapozva. Nagy lecke volt.”Még ebben az évben aláírt egy 20 millió dolláros szerződést az Island Recordsszal és megalapította MonarC nevű lemezkiadóját is. Carey terheit az is súlyosbította, mikor apja – akivel igen kevés kapcsolata volt – meghalt rákban.
Egy elismerést nyert mellékszerep után a WiseGirls című filmben Carey kiadta következő albumát Charmbracelet címmel, ami állítása szerint „egy új időszak beköszöntét jelentette az életében”. A Charmbracelet eladási adatai mérsékeltek voltak, Carey hangját súlyos kritikák érték. A Boston Globe az albumot karrierje legrosszabbjának titulálta, „olyan albumnak, ami felfedi, hogy hangja már nem képes sem erős, sem finom hangokra”. A Rolling Stone azt írta, hogy „Careynek olyan dalokra van szüksége, melyek során kihasználhatja hangerejét és hangterjedelmét, amiről híres. A Charmbracelet olyan, akár egy vízfestéközön, ami végül egy barna tócsába torkollik”.Az album egyetlen dala, ami fel tudott kerüli a listákra, a Through the Rain volt. A dal megbukott a poprádiókban, mivel ezek az adók már kevésbé voltak nyitottak olyan „öregedő” dívákra, mint Carey, Whitney Houston vagy Celine Dion.Az I Know What You Want című Busta Rhymes-dal, amin Carey mint vendégszereplő vett részt, 2003 tavaszán jelent meg, sokkal jobb eredményeket ért el, és az amerikai lista top 5-jébe is sikerült bekerülnie. A Columbia később ezt felrakta a The Remixes című válogatásalbumra. Ez volt az első albuma, ami nem lett aranylemez.
Még ebben az évben elindult a Charmbracelet World Tour is, majd Careyt Chopard Diamond-díjjal tüntették ki, világszerte eladott 100 millió albumáért.2004-ben az énekesnő Jadakiss U Make Me Wanna című dalában szerepelt, a dal a Billboard R&B/Hip-Hop lista top 10-ébe került.
2005-ben jelent meg Carey tizedik stúdióalbuma, a The Emancipation of Mimi, melyen olyan producerek működtek közre, mint a The Neptunes, Kanye West és Carey régi szerzőtársa, Jermaine Dupri. Carey szerint az album „nagyon bulizós lemez… olyasmi, mint kisminkelni magad és készülni a partira… olyan albumot akartam készíteni, ami ezt tükrözi.” A The Emancipation of Mimi 2005 egyik legsikeresebb albuma lett, az USA-ban az ebben az évben megjelent nagylemezek közül ebből kelt el a legtöbb. Carey Grammy-díjat kapott az albumért legjobb R&B-album kategóriában, a második kislemez, a We Belong Together pedig legjobb női előadás és legjobb R&B-dal kategóriában kapta meg a díjat. A dal tizennégy hétig maradt az első helyen a Billboard Hot 100-on (Carey leghosszabb ideig tartó első helyezése a listán szóló előadóként), a harmadik kislemezzel, a Shake It Off megjelenése után pedig ő lett az egyetlen női előadó, aki egyszerre foglalta el a slágerlista első két helyét. Az album deluxe változatán szereplő, kislemezen is megjelent Don’t Forget About Us Carey tizenhetedik listavezető dala lett az USA-ban, ezzel holtversenybe került Elvis Presleyvel mint legtöbb listavezető dallal rendelkező szólóénekes a Billboard magazin új szabályai szerint (a magazin statisztikusa, Joel Whitburn a régi szabályok figyelembe vételével egy tizennyolcadikat is tulajdonít Presleynek (A The Beatlesnek húsz listavezető száma van, ők állnak az első helyen.) Carey kislemezei összesen hetvenhét hétig vezették a listát, ezzel megelőzi a The Beatlest (ötvenkilenc hét), és csak Presley előzte meg, hetvenkilenc héttel (beleszámítva mind a Rock 'n' Roll, mind a Hot 100 listákat).
2006 közepén kezdődött a The Adventures of Mimi turné, az énekesnő karrierjének legsikeresebb turnéja. Ugyanebben az évben csillagot kapott a Hollywood Walk of Fame-en,.Az Entertainment Tonight interjúja alapján már 2006 közepén elkezdett dolgozni új albumán. Két héttel az E=MC² album megjelenése előtt, 2008. április 2-án a Touch My Body, az album első kislemeze Carey tizennyolcadik listavezető dala lett a Billboard Hot 100-on, ezzel megdöntötte Elvis Presley rekordját (a régi számítási mód szerint most kerültek holtversenybe). Billboard, 2005. december 22. Elérés: 2006. március 17.</ref> Careynél most már csak a The Beatlesnek van több listavezető kislemeze (20). Carey kislemezei összesen 79 hétig vezették a slágerlistát, Presley-éi 80 hétig. Carey a külföldi slágerlistákon is nagy sikert aratott, bár nem akkorát, mint hazájában. Eddig 2 listavezető dala volt az Egyesült Királyságban, kettő Ausztráliában és hat Kanadában. Japánban nem jutott a 2. helynél magasabbra.2008. április 30-án Carey feleségül ment Nick Cannon színész/rapperhez a Bahama-szigeteki Windermere-szigeten lévő birtokán Carey megerősítette a házasságról keringő híreket.
Carey a Hero című dalt adta elő 2009. január 20-án, Barack Obama beiktatási ünnepségén. Július 7-én Trey Lorenzzel együtt az I'll Be There című The Jackson 5-feldolgozást adta elő a Michael Jackson emlékére rendezett ünnepségen a Los Angeles-i Staples Centerben.Közreműködött The-Dream énekes-zeneszerző Love vs. Money című albumának második kislemezdalán, a My Love-on. The-Dream már 2009 elején beszélt a brit MTV-nek arról, hogy új albumon dolgozik Careyvel. Az énekesnő május 20-án a Twitteren jelentette be, hogy az album címe Memoirs of an Imperfect Angel lesz. Első kislemeze, az Obsessed a 11. helyen nyitott a Billboard Hot 100-on, ami a legjobb eredmény az 1998-ban megjelent My All óta. Már órákkal a dal megjelenése után elterjedt, hogy a dal Carey válasza Eminem rapper Bagpipes from Baghdad című dalára, melyben az énekesnő férjét, Nick Cannont gúnyolja. Az MTV megemlíti, hogy Carey utal zaklatója drogproblémáira az Obsessedben, Eminem pedig beszélt drogfüggéséről hatodik, Relapse című albumán. Eminem gyorsan megjelentette The Warning című dalát válaszként, ebben sértegeti Careyt és azzal fenyegeti, hogy közzéteszi az üzenetrögzítőn hagyott üzeneteit. Nick Cannon azt mondta, Eminem viselkedésének lesz még következménye. Az Obsessed a hetedik helyig ért el a Billboard Hot 100-on, ezzel ez lett Carey 40. dala ezen a listán. Ő a nyolcadik nő, akinek negyven Hot 100 kislemeze van, a legtöbbel, 76-tal Aretha Franklin rendelkezik. A második kislemez a Foreigner I Want to Know What Love Is című dalának feldolgozása, ami kisebb sikert aratott. Az album az Egyesült Államokban szeptember 29-én jelent meg, és az első héten 168 000 példány kelt el belőle, kevesebb, mint az előző albumból, de így is a Billboard 200 3. helyén nyitott. Október 5-én jelentette be egy New York-i fellépésen, hogy a harmadik kislemez a H.A.T.E.U. lesz 2009 szilveszterén a Madison Square Gardenben lépett fel, ezzel kezdte meg új turnéját, az Angels Advocate Tourt. 2010 elején bejelentette, hogy március 30-án remixalbumot jelentet meg Angels Advocate címmel. Az albumon a Memoirs dalainak remixelt és duettváltozatai szerepeltek volna, vendégelőadókkal. Egy másik remixalbum, a MC vs JS megjelentetését is tervezte, ezen gyors tempójú remixek, melyeket a Jump Smokers készít. Pár nappal a tervezett megjelenés előtt azonban Mariah menedzsere, Chris Lighty bejelentette, hogy a remixalbumok nem fognak megjelenni, mert az Angels Advocate-ről előzetesen megjelentetett két kislemez, az Up Out My Face és az Angels Cry nem váltotta be a várakozásokat.2010 februárjában a 100% című dalt, melyet eredetileg a Precious című filmhez írt, majd az Angels Advocate-en is megjelentetni tervezett, megjelentette a 2010-es téli olimpia alkalmából, az amerikai csapat támogatására.A remixalbumok megjelenésének lemondását követően bejelentették, hogy Carey elkezdett dolgozni új albumán és második karácsonyi albumán is. Utóbbi 2010 végén jelenik meg. David LaChappelle divatfotós április 24-én azt nyilatkozta a The Timesnak, hogy ő készíti az album borítófotóit. Az új stúdióalbum 2011 elején fog megjelenni, és dolgozik rajta Jermaine Dupri, Bryan-Michael Cox, Teddy Riley, Johnta Austin és Randy Jackson is. Az album készítéséről Dupri Living the Life videoblogja is beszámol. Dupri bejelentette, hogy az album első kislemeze már év végén megjelenik.
A karácsonyi album megjelenési dátumát (november 2.) az Island Def Jam vezérigazgatója, Matt Voss jelentette be 2010 augusztuséban Szöulban. A Merry Christmas II You albumon hagyományos karácsonyi dalok feldolgozása mellett hat új dal és a klasszikus All I Want for Christmas Is You egy remixe szerepel. Carey együtt dolgozott rajta többek közt Marc Shaiman Broadway-producerrel is.2010. október 28-án Carey megerősítette, hogy Nick és ő első gyermeküket várják. A hírt sokáig igyekezett titokban tartani. Azt is elmondta, hogy egy korábbi terhessége 2008-ban vetéléssel végződött. Az ikrek – egy lány és egy fiú – 2011. április 30-án születtek meg Los Angelesben.Az ikrek nevét május 4-én hozták nyilvánosságra, a lány a Monroe Cannon, a fiú a Moroccan Scott Cannon nevet kapta. A „Moroccan” ('marokkói') név onnan jött, hogy Mariah New York-i lakásának egy része marokkói stílusban van berendezve, és Nick itt kérte meg Mariah kezét. A „Scott” Nick Cannon középső neve és nagymamájának vezetékneve. Monroe-t a Mariah által csodált Marilyn Monroe-ról nevezték el, második keresztnevet azért nem kapott, mert Mariah-nak sincs.2013. május 6-án megjelent Carey következő albumának első kislemeze, a #Beautiful, egy duett Miguellel. A dal a 15. helyet érte el a Billboard Hot 100-on. Október 14-én újabb dalt tett közzé Facebookján, The Art of Letting Go címmel, mely az album eredeti címe lett volna. Egy újabb kislemez, a You're Mine (Eternal) megjelenése után bejelentették, hogy az album címe nem The Art of Letting Go lesz; végül Me. I Am Mariah… The Elusive Chanteuse címmel jelent meg 2014. május 27-én.2014 augusztusában Nick Cannon megerősítette, hogy feleségével pár hónapja már külön élnek; a válókeresetet Cannon decemberben adta be, hat és fél év házasság után.2015. január 15-én Carey bejelentette Las Vegas-i koncertsorozatát. Január 30-án bejelentették, hogy otthagyja a Universal Music Group Def Jam Recordings kiadóját, és újra a Sonyval szerződik le, az Epic Recordson keresztül. A vegasi koncertsorozattal egyidőben megjelentette új válogatásalbumát, #1 to Infinity címmel; az albumon eddigi tizennyolc Billboard Hot 100 listavezető dala, és egy új dal, az Infinity szerepel, ami április 27-én kislemezként is megjelent.Carey 2015 októberében kezdte meg az A Christmas Melody című karácsonyi tévéfilm forgatását, melynek ő a rendezője és szerepel is benne, egy zenetanárt alakít.Mariah 2016-ban feltűnt az Empire című sorozatban.
Carey 1997-ben kezdett színészleckéket venni, és már a következő évben jelentkezett filmszerepekre. Első szerepe az 1999-ben bemutatott The Bachelor című romantikus vígjátékban volt, ahol egy operaénekesnőt alakított. A CNN negatív kritikával illette.Első főszerepét a Glitter című filmben kapta 2001-ben. Ebben egy énekesnőt játszik, aki a hírnév felé tart az 1980-as években és sikerül befutnia, miután találkozik egy DJ-vel (őt Max Beesley alakítja), akivel romantikus kapcsolatot kezd. Ez a filmje is negatív kritikákat kapott, pénzügyileg is bukás volt, és Carey Arany Málnát kapott mint legrosszabb színésznő. Később azt mondta a filmről: „eredetileg tartalmasnak indult, de végül tízéveseknek való lett. Sok komolyság elveszett belőle [...] kicsúszott a kezemből az irányítás.”Carey, Mira Sorvino és Melora Walters pincérnőket alakítottak egy, a maffia által üzemeltetett étteremben a 2002-ben bemutatott WiseGirls című független filmben. A filmet bemutatták a Sundance Film Festivalon, de az Egyesült Államokban mozikban nem mutatták be, csak kábeltévén. A kritikusok ezúttal dicsérték Carey alakítását. A WiseGirls producere, Anthony Esposito 2006-ban szerepet osztott Careyre a The Sweet Science című filmben, ami egy bokszolónőről szól, de a film nem készült el.Carey és több más zenész is megjelent Damon Dash 2003-as Death of a Dynasty és 2005-ös State Property 2 című független filmjében. Televíziós szereplése az Ally McBeal egy epizódjára korlátozódik, amit 2002 januárjában mutattak be. Carey rövid szerepet kapott Adam Sandler 2008-ban bemutatott You Don't Mess with the Zohan című filmjében is, ahol saját magát alakítja.2006-ban a Tennessee című független filmben kapott szerepet. Afilmben, melyet 2008-ban mutattak be, egy énekesnőt alakít, aki megszökik durva férjétől és két fivérével együtt elindul megkeresni régen látott apjukat. Maga a film vegyes kritikát kapott, de Carey alakítását a legtöbben dicsérték.2009-ben szociális munkást alakított a Precious című filmben, ami Sapphire 1996-ban megjelent, Push című regényén alapul. A film és Carey alakítása is pozitív kritikákat kapott. A Precious díjakat kapott a Sundance Film Festivalon és a Torontói Filmfesztiválon is. 2010 januárjában a Palm Springs-i Nemzetközi Filmfesztiválon Carey megkapta a legjobb áttörő alakításért járó díjat.Carey szerepet vállalt a For Colored Girls Who Have Considered Suicide When the Rainbow Is Enuf című szndarabból készülő filmben, de orvosi okokra hivatkozva később kilépett.Kisebb szerepe volt a 2013-ban bemutatott, A komornyik című történelmi drámában is, melyben a főszereplő, Cecil Gaines anyját alakította.
Carey azt mondta, gyermekkorától kezdve hatással voltak rá R&B- és soulénekesek, például Billie Holiday, Sarah Vaughan, Gladys Knight és Aretha Franklin. Zenéjében erős gospelhatás érződik, kedvenc gospelénekesei a The Clark Sisters, Shirley Caesar és Edwin Hawkins. Mikor elkezdett hiphop-elemeket építeni zenéjébe, születtek olyan feltételezések, hogy a stílus népszerűségét akarja kihasználni, Carey azonban elmondta a Newsweeknek, hogy fekete gyökerei miatt szereti. „Az emberek nem értik. Ezzel a zenével nőttem fel.” Kifejezte csodálatát több rapper iránt is (The Sugarhill Gang, Eric B. & Rakim, a Wu-Tang Clan, The Notorious B.I.G. és Mobb Deep, utóbbival együtt is dolgozott egyszer, a The Roof (Back in Time) című dalon 1998-ban).
Karrierje során hangja, stílusa és sikere miatt is gyakran hasonlították Whitney Houstonhoz és Celine Dionhoz. Ők Garry Mulholland szerint „virtuóz vokalisták, akik a slágerlistákat megcélzó popzenét érett stílussal keverik”. A She Bop II: The Definitive History of Women in Rock, Pop and Soul című, 2002-ben megjelent könyvben Lucy O'Brien úgy írja le Careyt, Houstont és Diont, mint akik „tökéletesre vannak retusálva”. Carey, amikor az 1990-es évek végén zenei stílust váltott és merészebb ruhákat kezdett hordani, ettől az imázstól próbált eltávolodni, és korábbi munkáit giccsesnek is nevezte. Többen felhívták rá a figyelmet, hogy Houstontól és Diontól eltérően Carey saját maga írja a dalait. A Guinness Rockopedia (1998) „tökéletes énekesmadár”-nak nevezte.Többször is vádolták plágiummal, de a legtöbb ilyen eset peren kívüli megegyezéssel zárult.
Mariah Carey hangterjedelme öt oktáv, a négyvonalas gisz-ig terjed. A kritikusok karrierje során rengeteget dicsérték koloratúra magasságait, bár Carey saját állítása szerint eredendően mezzoszoprán volt, magasságait rengeteg gyakorlással tökéletesítette. Jim Farber zenekritikus, a Daily News munkatársa kijelentette, hogy Carey hangterjedelme „elég széles ahhoz, hogy minden oktáv beleférjen az legmélyebb hangtól a legmagasabbig, és könnyedén képes mozogni szerepei között”. Jellegzetessége, hogy képes flageolettregiszterben énekelni. Malcolm Walker francia-amerikai bariton, a Conservatoire de Paris professzora azt mondta Carey hangjáról, hogy az alsó regiszterben fáradt és nem egyenletes, a felső regisztere pedig nagyon jó. „Könnyedén tér át a fejhangra, ami az igazi hangja. A felső regiszter sokkal egészségesebb, mint az alsó regiszter. Aztán ott vannak a hajlítások. Ez a hangja csúcsa, a gyémánt.” Carey azt mondta, Minnie Riperton volt a legnagyobb hatással énektechnikájára, és már nagyon fiatalon is az ő magas hangjait próbálta utánozni, így hangterjedelme szélesebbé vált. 2003-ban az MTV és a Blender magazin A zene 22 legnagyszerűbb hangja listáján egy online szavazás alapján az első helyre került. Carey azt nyilatkozta: „Ez valójában azt jelenti, hogy az MTV-nemzedék hangja. Természetesen hatalmas bók, de nem érzem, hogy igaz lenne rám.”Sasha Frere-Jones ezt írja Carey hangjáról: „Hangjának vad tisztasága a popzene színházi vonalába sorolja, Barbra Streisand és társai közé, de Carey nem a Broadwayre való, és nem is különösebben fehér. Lényegét tekintve R&B-énekes, akinek gyökerei a gospelbe, a soulzenébe és különösen a hiphopba nyúlnak vissza, és a melizma mestere is. (...) A Vision of Love a melizma Magna Cartája. Whitney Houston tette népszerűvé, de Carey óta lett szinte kötelező R&B-énekesek és az American Idol jelentkezői számára. [...] [A Vision of Love] pár hangjegynyi gyönyörű melizmával kezdődik, mintha Carey bemelegítene, és két nagyon hangos melizmával ér véget, az egyik az « all » szó a cappella elnyújtása. (...) Carey hangja szinte minden sornál változik, acélos erejűtől vibráló morgásig, majd párás susogásig.
Legtöbb dalszövege szerelmi témájú, de írt már olyan témákról is, mint a rasszizmus és társadalmi elidegenedés (There’s Got to Be a Way, Outside), halál (The Wind, Bye Bye, Sunflowers for Alfred Roy) és vallás/spiritualitás (My Saving Grace, Fly Like a Bird, I Wish You Well). Carey állítása szerint zenéje nagy részben önéletrajzi, bár pályája korai részében, amikor még nem kapott teljes irányítást a karrierje fölött, a Time magazin egyszer azt írta róla, zenéje mintha nélkülözné azt a drámát és szenvedélyt, amiben életében része volt. A The Village Voice 2001-ben azt írta, hogy ebben a tekintetben Carey még mindig nem kerül előnyös fénybe, ha olyanokkal hasonlítják össze, mint például Mary J. Blige, mert „az új R&B nagyobb érzelmi skálát igényel, ügyesebb költészetet, erőteljesebben belülről jövő bizonyságtételt és kevesebb fölösleges hangjegyet.”Carey zenéje nagy mértékben használ elektronikus hangszereket, például szintetizátorokat. Több dalában hallható zongora, ő maga is tanult zongorázni hatéves korában. Carey nem tud kottát olvasni, és dalszerzésként szívesebben dolgozik együtt zongoristával; úgy érzi, így a legkönnyebb nem szokványos dallamokkal kísérletezni. Hatással volt rá többek közt Stevie Wonder, akit Carey egyszer a huszadik század zsenijének nevezett, de azt is mondta, hogy „az én hangszerem az énekhangom, mindig is az volt.”Carey már pályafutása elején elkezdett remixeket készíttetni dalaiból, és nagy szerepet játszott annak elterjedésében, hogy újra felénekli hozzájuk a dalt. David Morales DJ többször is dolgozott Mariah-val, először 1993-ban a Dreamlover remixén, ami népszerűsítette a popdalok house stílusú remixelését. Ezt a remixet a Slant magazin minden idők egyik legjobb dance-felvételének nevezte. Az 1995-ben megjelent Fantasyvel kezdődően Carey hiphop- és house-producereket is felkért albumai dalainak remixelésére. Az Entertainment Weekly egy 1995-ben készített, Carey legnagyszerűbb dalait felsoroló listájára a Fantasy két remixe is felkerült: a Morales készítette, National Dance Music díjas remix, valamint a Sean Combs-féle hiphopremix, amelyben Ol' Dirty Bastard rapper is közreműködik. Utóbbit gyakran tartják mérföldkőnek a popzenében azzal, hogy népszerűvé tette a pop/hiphop-keveréket, a rapbetétek alkalmazását popdalokban, ami a 2000-es években is folytatódik. Combs szerint Mariah „tudja, milyen fontosak a mixek, ezért úgy érezheted, hogy olyan előadóval dolgozol, aki elismeri a munkádat; olyannal, aki szeretné, ha kihoznál magadból valamit.” Carey továbbra is gyakran dolgozik olyan producerekkel, mint például Morales, Jermaine Dupri, Junior Vasquez és DJ Clue, és több remixében is szerepel vendégrapper. Az amerikai éjszakai szórakozóhelyeken népszerű dance remixek, melyek gyakran radikálisan eltérnek a dal albumváltozatától, időnként még az albumváltozatnál is nagyobb sikert aratnak a slágerlistákon.
Carey több jótékonysági szervezetet is támogat, köztük az egyik a Fresh Air Fund, mellyel már az 1990-es évek eleje óta együttműködik. A szervezettel együtt alapította a róla elnevezett Camp Mariah tábort a New York állambeli Fishkillben. A tábor célja, hogy lehetőséget nyújtson belvárosi gyerekeknek a művészet és karrierlehetőségek megismerésére. Az ifjúságért végzett jótékonysági munkájáért a Kongresszustól is díjat kapott (Congressional Horizon Award). Szintén támogatja a Make-a-Wish Foundationt, amely halálos betegségekkel küzdő gyermekek kívánságait teljesíti. 2006 novemberében az alapítvány is díjazta ezért.Carey adakozott a New York-i Presbiteriánus Kórház nőgyógyászati részlegének is. Az MTV Unplugged bevételének egy részét jótékonysági célra ajánlotta fel. 2008-ban a World Hunger Relief Movement éhezés ellen küzdő szervezet nagykövetévé nevezte ki Careyt. Az énekesnő ingyen letölthetővé tette Love Story című dalát (az E=MC² albumról) az adakozók számára.Egyik legnevezetesebb jótékonysági fellépése a VH1 1998-ban rendezett Divas Live koncertjén volt, ahol több más énekesnővel együtt a Save the Music Alapítványt támogatta. A koncert nagy sikert aratott, és Carey a későbbi, Divas 2000 rendezvényen is fellépett. 2007-ben, tizedik gáláján az alapítvány kifejezte megbecsülését Carey iránt, amiért már megalakulásuk óta mellettük áll A szeptember 11-ei terrortámadás után Carey fellépett az America: A Tribute to Heroes című tévéműsorban, decemberben pedig a koszovói békefenntartók előtt lépett fel. Ő volt a házigazdája a CBS At Home for the Holidays című műsorának, ami örökbefogadott gyermekekről és családjukról szóló igaz történeteket mutatott be. Együttműködött a New York-i gyermekvédelmi szolgálattal is. 2005-ben fellépett a londoni Live 8 koncerten, majd a Katrina hurrikán áldozatainak megsegítésére rendezett Shelter from the Storm tévéműsorban. 2008 augusztusában más énekesekkel együtt felénekelte a Just Stand Up című dalt, melynek producerei Babyface és L. A. Reid. Bevételeit a rák elleni küzdelemre fordítják. A dalt szeptember 5-én az énekesek élőben is előadták egy tévéműsorban.Karrierje elején Mariah nem volt hajlandó reklámokban megjelenni az Egyesült Államokban, és 2006-ig nem is szerepelt egyben sem, ekkor azonban részt vett az Intel Centrino személyi számítógép reklámhadjáratában, és tizenévesek részére ékszerkollekciót is megjelentetett Glamorized néven. Ez az amerikai Claire's és Icing üzletekben volt kapható. Ugyanebben az időszakban a Pepsivel és a Motorolával kötött szerződése részeként exkluzív csengőhangokat is felénekelt, köztük a Time of Your Life-ot. A Forbes magazin szerint Carey a hatodik leggazdagabb nő a szórakoztatóiparban, becsült vagyona 225 millió USD. Carey az 1990-es évektől kezdve több videoklipjének rendezője vagy társrendezője is; a Slant magazin a The Roof (Back in Time) klipjét, melyet Carey és Diane Martel rendeztek, minden idők húsz legnagyobb videoklipje egyikének nevezte. 2008-ban Carey felkerült a Time magazin éves, a 100 legbefolyásosabb embert felsoroló listájára. 2010 januárjában bejelentette a Twitteren, hogy rosépezsgőt jelentet meg Angel Champagne márkanévvel.
Miután szerződést írt alá az Elizabeth Arden kozmetikai céggel, Mariah 2007 szeptemberében megjelentette első saját parfümjét, M néven. A parfüm tervezésében is részt vett, nem csak nevét adta hozzá. Ezt további parfümök követték: 2008 augusztusában a Luscious Pink, 2009 augusztusában a Forever, 2010-ben pedig a Lollipop Bling sorozat, mely három parfümből áll, mindhárom Carey egy-egy dalának nevét viseli: Mine Again, Ribbon és Honey. Majd 2011-ben a Lollipop Splash kollekció, amely szintén három parfümből áll. A Lollipop Bling That Chick megjelenésével a Lollipop Bling sorozat négyre egészült ki. 2013-ban megjelent legújabb illata Dreams névvel.
Phil Hardy. The Faber Companion to 20th Century Popular Music: Fully Revised Third Edition. UK: Faber and Faber Limited, 156–157. o. (2001). ISBN 0-571-19608-X 
Garry Mulholland. The Illustrated Encyclopedia of Music. UK: Flame Tree Publishing, 57. o. (2003). ISBN 1-904041-70-1 
 Guinness Rockopedia. UK: Guinness Publishing Ltd., 74. o. (1998). ISBN 0-85112-072-5 
Colin Larkin. The Encyclopedia of Popular Music Volume II: 3rd Edition. UK: Muze UK Ltd., 934. o. (1998). ISBN 0-333-74134-X 
Lucy O’Brien. She Bop II: The Definitive History of Women in Rock, Pop and Soul. UK: Continuum, 29, 476–481. o. (2002). ISBN 0-8264-5776-2  (paperback)
U.S. charts and sales compiled by Billboard magazine (http://www.billboard.com/) and Nielsen SoundScan (https://web.archive.org/web/20071003165615/http://www.soundscan.com/); see https://web.archive.org/web/20070702030151/http://www.mariahdaily.com/corantofiles/news-archive-1-2006.shtml. (Hozzáférés: 2007. február 7.)
Mariah Carey – Artist Chart History. Billboard. [2006. március 17-i dátummal az eredetiből archiválva]. (Hozzáférés: 2006. március 12.)
UK charts compiled by The Official UK Charts Company (http://www.theofficialcharts.com/); see http://www.mariah-charts.com/chartdata/UKTop40.htm. (Hozzáférés: 2007. február 7.)
Canadian charts compiled by Jam Canoe (http://jam.canoe.ca/Music/) and Nielsen SoundScan; see http://www.mariah-charts.com/chartdata/Canada.htm. (Hozzáférés: 2007. február 7.)
Australian charts compiled by the Australian Recording Industry Association (http://www.aria.com.au/); see http://www.mariah-charts.com/chartdata/Australia.htm.
Japanese charts compiled by Oricon; see http://www.oricon.co.jp/artists/163336/. (Hozzáférés: 2007. február 7.)
Mariah Carey to Receive Congressional Award for Charity Efforts. MTV.com.. (Hozzáférés: 2006. április 22.)
Mike Duffy: Mariah Carey leads heartfelt holiday special to promote adoption. Detroit Free Press, 2001. december 21. [2006. március 8-i dátummal az eredetiből archiválva]. (Hozzáférés: 2006. április 22.)
The fall and rise of Mariah Carey. Bbc.co.uk, 2006. február 8. (Hozzáférés: 2006. március 12.)
Frere-Jones, Sasha.. On Top: Mariah Carey’s record-breaking career. The New Yorker (2006. április 3.) 
Awards. MariahCarey.com., 2006. április 22. [2006. április 23-i dátummal az eredetiből archiválva].
 Fred Bronson's Billboard Book of Number 1 Hits, 5th Edition. ISBN 0-8230-7677-6 
 Joel Whitburn Presents the Billboard Hot 100 Charts: The Sixties. ISBN 0-89820-074-1 
 Joel Whitburn Presents the Billboard Hot 100 Charts: The Nineties. ISBN 0-89820-137-3 
Additional information concerning Carey's chart history can be Hozzáférés ideje: and verified in Billboard's online archive services and print editions of the magazine.

Marija Jurjevna Sarapova (oroszul: Мария Юрьевна Шарапова; Nyagany, Szovjetunió, 1987. április 19. –) ötszörös Grand Slam-győztes, olimpiai ezüstérmes orosz teniszezőnő, korábbi világelső.
2017-ig összesen huszonegy héten át vezette a világranglistát, ő volt az első orosz világelső a női teniszben.
Mindössze 17 évesen megnyerte a wimbledoni teniszbajnokságot, és ő lett Wimbledon harmadik legfiatalabb női bajnoka (Lottie Dod és Martina Hingis után). 2006-ban aratta élete második Grand Slam-győzelmét a US Openen, majd – miután 2007-ben döntőt játszott – 2008-ban megnyerte az Australian Opent is úgy, hogy az egész tornát szettveszteség nélkül játszotta le. Ő az eddigi egyetlen orosz teniszezőnő, aki nyerni tudott Wimbledonban és az Australian Openen. 2012-ben a Roland Garroson is veretlen maradt, ezzel teljesítette az úgynevezett karrier Grand Slamet, miután mind a négy Grand Slam-tornát megnyerte legalább egyszer. 2014-ben második címét is megszerezte a Roland Garroson. A női tenisz történetében ő a tizedik játékos, az open érában pedig a hatodik, akinek sikerült ez a bravúr. Eddig összesen 36 WTA-címet szerzett egyéniben, és hármat párosban, emellett négy ITF-tornagyőzelemmel is rendelkezik.
A londoni olimpián ezüstérmet szerzett egyesben, miután a döntőben vereséget szenvedett Serena Williamstől.
2007-től kezdődően Sarapova a sérült jobb vállával bajlódott, és 2007 októberében – három év után először – kiesett a ranglista legjobb öt játékosa közül. 2008-ban átesett egy műtéten, ami miatt 2009 májusáig nem teniszezhetett versenyszerűen. Sérülése miatt visszacsúszott a 126. helyre a WTA ranglistáján, de 2009-ben visszakapaszkodott az élvonalba, és az évet a ranglista 14. helyén zárta. 2012-es Roland Garros-győzelmének köszönhetően négy év elteltével újra a világranglista élére állt, de négy hét után elveszítette a vezető pozícióját.
Népszerűségét jelzi, hogy 2005-ben és 2008-ban a sportolók közül Sarapovára kerestek rá a Yahoo! honlapján a legtöbben. 2008 júliusában a pályán és azon kívül elért sikerei miatt ő volt a legjobban fizetett női sportoló 26 millió dolláros éves keresetével.
A tenisz mellett Sarapova modellként leszerződött az IMG modellügynökséghez, és több alkalommal is megbízták, például a Sports Illustrated is. Szerződése van többek közt a Nike, a Canon, a TAG Heuer, a Land Rover, a Colgate, a Gatorade, a Tropicana, a Head és a Sony Ericsson multinacionális cégekkel.
2016. januárban a szervezetében tiltott szert mutattak ki, melynek következtében kétéves eltiltást kapott. Az eltiltás ellen fellebbezést nyújtott be a Nemzetközi Sportdöntőbírósághoz, amely a büntetést 15 hónapra csökkentette, így 2017. április 26-tól ismét versenyezhet. 2017. január 10-én hivatalosan bejelentették, hogy eltiltása után először 2017. áprilisban a stuttgarti Porsche Tennis Grand Prix tornán lép pályára. Visszatérése április 26-án sikeres volt, az első fordulóban legyőzte Roberta Vincit, majd egészen az elődöntőig jutott. Visszatérését követő első tornagyőzelmét 2017. októberben a Tianjin Openen aratta.
Családja eredetileg a fehéroroszországi Homelből származik, de később, az 1986-os csernobili katasztrófa után Oroszországba költözött. Sarapova a szibériai Nyagany (Oroszország) városában született 1987-ben. Édesapja Jurij Sarapov, édesanyja Jelena. Mikor Sarapova kétéves volt, a család Szocsiba költözött, ahol az apja összebarátkozott Alekszandr Kafelnyikovval, Jevgenyij Kafelnyikov későbbi Grand Slam-bajnok teniszező apjával. Alekszandr adta az akkor négyéves Sarapovának az első teniszütőjét, aki ezután kezdett el rendszeresen edzeni az apjával egy helyi parkban.Hatévesen Sarapova már Moszkvában edzett egy teniszakadémián, amit Martina Navratilova irányított. Navratilova profi képzést ajánlott neki a Nick Bollettieri Teniszakadémián, Floridában. 1994-ben Sarapova az apjával Floridába költözött úgy, hogy egyikük sem beszélt angolul. Különböző vízumproblémák miatt Sarapova édesanyja két évig kénytelen volt otthon maradni. Édesapja rosszul fizető állásokat is vállalt (köztük például mosogatást), hogy finanszírozni tudja lánya edzéseit, amíg fel nem veszik az akadémiára. 1995-ben végül felvették az edzőközpontba.Annak ellenére, hogy hétéves kora óta az Egyesült Államokban él, megtartotta orosz állampolgárságát, és jelenleg Kaliforniában, Manhattan Beach városában lakik. „Belül mindenképpen orosznak érzem magam, még ha épp Amerikában vagyok, akkor is” – nyilatkozta. Részt vesz a 2014-ben, Szocsiban megrendezendő téli olimpiai játékok kampányprogramjában is.
Sarapova kedveli a divatot, a filmeket, a zenét, és nagy rajongója a Sherlock Holmes és Harisnyás Pippi könyvsorozatnak. Arról is beszélt, hogy régebben hiphop táncórákra járt.A 2004-es US Openen Sarapova néhány orosz teniszezőtársával együtt fekete szalagot viselt az egy nappal azelőtt történt beszláni túszdráma emlékére. 2005-ben 50 000 dollárral támogatta a krízis érintettjeit. Sarapovát 2007. február 14-én az ENSZ Fejlesztési Programjának nagykövetévé választották, és 100 000 dollárral támogatta a csernobili helyreállítási projekteket. Megígérte, hogy 2008-ban, Wimbledon után elutazik az érintett területre, azonban nem lehet tudni, hogy ez megtörtént-e.
2008 júliusában Sarapova küldött egy képüzenetet DVD-n Emily Bailes, annak a rákos kislánynak a temetésére, aki a 2004-es wimbledoni torna döntőjében végezte el az érem feldobását.Sarapova gyakran utal egy esetleges korai visszavonulásra. A 25 éves Justine Henin visszavonulása után így nyilatkozott: „Ha 25 éves koromra ennyi Grand Slamet nyernék, én is befejezném.” Egy interjúban a 2008-as Australian Open után megijedt attól az elképzeléstől, hogy további tíz éven keresztül játsszon, és azt mondta, reméli, hogy addigra már lesz egy szép férje és néhány gyermeke.Teniszsikereinek és szép külsejének köszönhetően reklámbevételei messze túlszárnyalják a teniszsikereivel szerzett pénzdíjait. 2005 áprilisában egyike volt a People magazin által összeállított 50 legszebb hírességnek, 2002-től kezdve pedig a Maxim négy egymást követő évig őt választotta a világ legszexibb sportolójának. 2006 Valentin napján fürdőruhában pózolt a Sports Illustrated Swimsuit Issue-jának 25 másik szupermodellel.
Sarapova 2001-ben debütált a profi élvonalban, de ebben az évben csupán egy versenyen indult. A következő évben a tizennégy éves Sarapova vált minden idők legfiatalabb junior Ausztrál Open döntősévé, és még ugyanebben az évben a junior wimbledoni tenisztorna döntőjéig menetelt. Három ITF címet nyert, és pályára lépett élete első felnőtt WTA versenyén, a Kaliforniában megrendezett Indian Wells Mastersen. Az első fordulón sikeresen túl is jutott, ám a második körben az egykori világelső Szeles Mónika ellen kikapott.
Sarapova 2003-ban csatlakozott véglegesen a felnőtt WTA versenysorozathoz. Először kvalifikálta magát sikeresen az Ausztrál Open és a Roland Garros főtáblájára, azonban mind a két tornán már az első fordulóban búcsúzni kényszerült. A nagy áttörés a füves borítású birminghami DFS Classic tornán történt, ahol Sarapova az akkori ranglista tizenötödik Jelena Gyementyjevát verte a negyeddöntőben. Ez a győzelem juttatta Sarapovát élete első WTA Tour elődöntőjéhez, és ez volt az első alkalom, hogy egy top húszas játékost győzött le. Végül az elődöntőben Aszagoe Sinobutóltól kikapott. Szabadkártyásként részt vehetett a 2003-as wimbledoni teniszbajnokságon, ahol a harmadik körben a tizenegyedik kiemelt Jelena Dokićot búcsúztatta, és így bejutott a negyedik fordulóba, ahol három szettben kikapott Szvetlana Kuznyecovától.Miután a 2003-as US Open második fordulójában legyőzte Émilie Loit-t, Sarapova megnyerte élete első két WTA Tour címét, amik Tier III-as – most már Premier – kategóriájúak voltak. A két torna egyike a tokiói Japan Open Tennis Championships, ahol a döntőben Kapros Anikót verte, a másik pedig a Québecben rendezett Bell Challenge, itt a fináléban Milagros Sequera fölött aratott győzelmet. Az évet a ranglista harminckettedik helyén zárta, és neki ítélték a WTA év újonca címet.
Az Ausztrál Open harmadik fordulójában kikapott a hetedik kiemelt Anasztaszija Miszkinától. A hátralévő tavaszi keménypályás szezonjában elődöntőt játszott Memphisben, a Cellular South Cupon, ahol vereséget szenvedett Vera Zvonarjovától.A tavaszi salakos szezonban Sarapova két Tier I kategóriájú versenyen is eljutott a harmadik fordulóig, Berlinben, a Qatar Telecom German Openen és Rómában, a Rome Mastersen. Ennek köszönhetően a világranglista legjobb húsz játékosa között tartották számon. Az utóbbi versenyen, szettveszteség nélkül legyőzte a ranglista tizedik Jelena Gyementyjevát, ez volt élete első top tízes játékos fölött aratott győzelme. Sarapova bejutott élete első Grand Slam-negyeddöntőjébe a Roland Garroson, de ott kikapott Paola Suáreztől 6–1, 6–3-ra.
Megnyerte karrierje harmadik WTA-címét, a wimbledoni teniszbajnokság előtti, Birminghamben megrendezett DFS Classicot, ahol a döntőben Tatiana Golovint győzte le. Wimbledonban a tizenharmadik kiemeltként és tizenhét évesen Sarapova bejutott élete második Grand Slam-negyeddöntőjébe, ahol Szugijama Ait győzte le 5–7, 7–5, 6–1-re, és így továbbjutott profi versenyzői karrierje első Grand Slam-elődöntőjébe. Ott 2–6, 1–3-ról fordított, és legyőzte az ötödik kiemelt és korábbi bajnok Lindsay Davenportot 2–6, 7–6(5), 6–1-re. A fináléban az első kiemelt és címvédő Serena Williamsszel találkozott, és legyőzte 6–1, 6–4 arányban, ezzel megszerezve élete első Grand Slam-címét. Ő volt a harmadik legfiatalabb Wimbledon győztes női játékos, Lottie Dod és Martina Hingis után. A győzelem eredményeképpen karrierje során először jutott be a ranglista legjobb tíz játékosa közé.Sarapova formája igencsak leromlott a wimbledoni győzelme után. A US Openre való felkészülési időszak alatt hat meccséből mindössze hármat nyert meg. Magán a US Openen eljutott a harmadik fordulóig, ám ott vereséget szenvedett Mary Piercetól. Az amerikai versenyek után Sarapova formahanyatlása abbamaradt, és jelentős címeket szerzett Ázsiában. Először Marta Domachowskát győzte le Szöulban, a Hansol Korea Open Tennis Championships döntőjében, aztán pedig Mashona Washington felett aratott győzelmet Tokióban a Japan Openen, ezzel megvédve a címét.
Októberben, Sarapova a Zürich Openen, a döntőbe vezető úton legyőzte Venus Williamset, ám a döntőben kikapott Alicia Moliktól. Először vett részt az év végi WTA Tour Championshipsen, Los Angelesben. Ott a három csoportmérkőzéséből kettőt megnyert – köztük az akkori US Open bajnok Szvetlana Kuznyecova ellenit –, ezzel továbblépve az elődöntőbe, ahol Miszkinát győzte le. A döntőben a sérült Serena Williams volt az ellenfele, és le is győzte 4–6, 6–2, 6–4-re, miután a döntő szettet 0–4-ről fordította meg.2004-ben nyert-veszített meccseinek aránya 55–15 volt. Az év folyamán szerzett öt címét csak Davenport múlta felül hét tornagyőzelemmel, Justine Henin szintén öt tornát nyert. A női mezőnyben Sarapova kereste a legtöbb pénzt az év során, 2 506 263 dollárt, és az évet a világranglista negyedik helyén zárta. Az év során nyújtott teljesítményéért több díjat is kapott (WTA Player of the Year, WTA Most Improved Player of the Year).
Sarapova az évet az Ausztrál Openen kezdte, ahol az ötödik kiemelt Szvetlana Kuznyecovát győzte le, és ezzel bejutott karrierje második Grand Slam-elődöntőjébe. Ott meccslabdái voltak a harmadik szettben, ám végül kikapott a későbbi bajnok Serena Williamstől 2–6, 7–5, 8–6 arányban. Februárban a Toray Pan Pacific Openen, Tokióban, legyőzte az első kiemelt Lindsay Davenportot, ezzel megnyerve karrierje első Tier I kategóriájú tornáját. Három héttel később megnyerte a következő versenyét, a Qatar Total Opent Dohában, ahol Alicia Molikot győzte le a döntőben. Ennek a sikernek köszönhetően Sarapova életében először bekerült a WTA három legjobban rangsorolt játékosa közé.
Indian Wellsben a Pacific Life Open elődöntőjében Sarapova 6–0, 6–0-s arányban kikapott Davenporttól, ez volt az első alkalom, hogy nem tudott játékot nyerni egy meccs alatt. Az elkövetkezendő két hétben legyőzte az akkori világelső Justine Henint és Venus Williamst, így bejutott a Miamiban megrendezett NASDAQ-100 Open döntőjébe, ahol kikapott Kim Clijsterstől. Ennek hozadékaként előrelépett a ranglista második helyére, ezzel elérve karrierje legjobb ranglista helyezését.
Sarapova karrierje során először eljutott egy salakos verseny elődöntőjébe, Rómában az Internazionali BNL d'Italian, ahol kikapott Patty Schnydertől. Ha megnyerte volna a tornát, első alkalommal lett volna világelső. Az előző évi eredményét megismételve Sarapova most is a negyeddöntőig jutott a Roland Garroson, ám ott kikapott a leendő tornagyőztes Justine Henintől.
 Sarapova füvön szerezte meg harmadik tornagyőzelmét az évben, mikor is sikeresen megvédte címét Birminghamben, a DFS Classicon – ma már AEGON Classic –, ahol a döntőben Jelena Jankovićot verte. Wimbledonban címvédőként szettveszteség nélkül jutott be az elődöntőbe, és az adogatását is csak egyszer vesztette el az ide vezető úton, ezzel füvön huszonnégy egymást követő győzelmet aratott. Ott azonban kikapott a későbbi bajnok Venus Williamstől 7–6(2), 6–1-re.Los Angelesben a JPMorgan Chase Openen Sarapova három szettben nyert a harmadik fordulóban Anna Csakvetadze ellen. Úgy volt, hogy a negyeddöntőben Daniela Hantuchová lesz az ellenfele, de mivel az előző meccsén sérüléssel bajlódott, Sarapova visszalépett a tornától, hogy felépüljön a közelgő US Openre.
Wimbledonban az akkori világelső Lindsay Davenport hátsérülést szenvedett, így kénytelen volt kihagyni a nyári kemény pályás szezont, ami azt jelentette, hogy nem tudja megvédeni az előző évben szerzett ranglistapontjait. Sarapova szintén sérüléssel bajlódott ebben az időszakban, azonban sokkal kevesebb pontot kellett megvédenie, így 2005. augusztus 22-én ő lett az első orosz női világelső. Elsősége ekkor azonban csak egy hétig tartott, ugyanis Davenport megnyerte a New Haveni Pilot Pen Tennis versenyt, és gyorsan visszavette vezető helyét.A US Openen Sarapova első kiemeltként indult, ám az elődöntőben kikapott a későbbi bajnok Kim Clijsterstől 6–2, 6–7(4), 6–3 arányban. 2005. szeptember 12-én mégis újra felkapaszkodott a világranglista első helyére, amit ezúttal hat hétig tartott is. Ősszel azonban újra helyet kellett cserélnie Davenporttal, mert sérülés miatt csak néhány versenyen tudott játszani. Az év végéhez közeledve Sarapova nem tudta megvédeni címét az évet záró WTA Tour Championshipsen Los Angelesben, és bár legyőzte Davenportot az egyik csoportmérkőzésén, az elődöntőben kikapott a későbbi bajnok Amélie Mauresmótól.2005-ben nyert-vesztett meccseinek aránya 53–12 volt. Az évet a ranglista negyedik helyén zárta, és első alkalommal volt a legjobban rangsorolt orosz játékos, az év során három tornát nyert meg. Ő volt az egyetlen játékos, aki három Grand Slam-torna elődöntőjébe is eljutott, és mind a négy Grand Slam-tornán a későbbi bajnoktól kapott ki.
Az évet az Ausztrál Openen kezdte, ahol az elődöntőben három szettben kapott ki Justine Henintől. Néhány héttel később a Barclays Dubai Tennis Championships döntőjét Sarapova szintén Henin ellen vesztette el, pedig a torna korábbi fordulóiban az akkori világelső Martina Hingist és a ranglista harmadik Lindsay Davenportot is legyőzte. Kilenc hónap után sikerült újabb tornát nyernie, a Tier I kategóriájú Indian Wells Masterst, ahol az elődöntőben Hingist búcsúztatta, a döntőben pedig Jelena Gyementyjeva felett aratott győzelmet. Az elkövetkezendő két hétben bejutott a Miami Masters döntőjébe, ám ott kikapott Szvetlana Kuznyecovától 6–4, 6–3 arányban.Egy sérülés következtében Sarapova nem vett részt a salakpályás szezon versenyein, ám a Roland Garrosra visszatért. Ott, miután az első fordulóban meccslabdákat hárítva győzte le Mashona Washingtont, 7–5, 2–6, 7–5-ös vereséget szenvedett Gyinara Szafinától a negyedik körben úgy, hogy a harmadik szettben 5–1-re vezetett.A füves pályás szezont Birminghamben kezdte, ahová kétszeres címvédőként érkezett. Harmadszorra azonban nem sikerült nyernie, az elődöntőben kikapott Jamea Jacksontól. Annak ellenére, hogy nagy esélyesnek tartották a wimbledoni tornagyőzelemre, az elődöntőben vereséget szenvedett az első kiemelt és későbbi bajnok Mauresmótól. Ez volt az egymást követő ötödik veresége Grand Slam-elődöntőben.
Sarapova megszerezte második tornagyőzelmét az évben, a Tier I kategóriájú Acura Classicot San Diegóban, ahol első alkalommal győzte le Clijsterst a döntőben. A US Openen harmadik kiemeltként Sarapova első alkalommal győzte le Mauresmót az elődöntőben 6–0, 4–6, 6–0 arányban. A második Grand Slam-döntőjében a második kiemelt Justine Heninnel találkozott, és győzte le 6–4, 6–4-re, ezzel megszerezve karrierje második Grand Slam-címét.Az ősszel egymást követően két címet is szerzett: először a Zürich Openen Daniela Hantuchovát győzte le a döntőben, utána pedig a Generali Ladies Linz fináléjában aratott győzelmet a címvédő Nagyja Petrova felett. Az év végi WTA Tour Championshipsen Madridban Sarapova mindhárom csoportmérkőzését megnyerte két szettben (beleértve egy győzelmet Clijsters ellen), és ezzel 19 meccses veretlenségi sorozatot állított be. Az elődöntőben azonban kikapott a későbbi bajnok Henintől. Ha Sarapova megnyerte volna a tornát, az évet világelsőként zárja. Így viszont eddigi legjobb év végi helyezését elérve, második volt az év végén. Már második éve ő volt a legjobban rangsorolt orosz játékos. A három Tier I kategóriájú címénél egy játékos sem szerzett többet, és az év folyamán nyert öt címénél csak Heninnek volt több, hat. Az év végén nyert-vesztett meccseinek aránya 59-9 volt.
2007-ben Justine Henin visszalépése miatt Sarapova volt az Ausztrál Open első kiemeltje. Két pont választotta el a kieséstől Camille Pin ellen az első fordulóban, ám végül győzött 6–3, 4–6, 9–7-re. Eljutott az elődöntőig, ahol a negyedik kiemelt Kim Clijsterst győzte le 6–4, 6–2 arányban, és így bejutott az első Ausztrál Open-döntőjébe. A döntőben az akkor 81. helyen rangsorolt Serena Williamssel találkozott, aki könnyűszerrel legyőzte 6–1, 6–2-re. Azzal, hogy eljutott a döntőig, Sarapova visszavette első helyét a ranglistán. Hét hétig meg is tartotta világelsőségét, ám azután, hogy nem tudta megvédeni a címét Indian Wellsben – a negyedik fordulóban kapott ki Vera Zvonarjovától –, Henin ismét átvette listavezető helyét a ranglistán. Az elkövetkezendő két hétben Sarapova ugyan három szettben legyőzte Venus Williamst a Sony Ericsson Open harmadik fordulójában, ám a következő körben nagyon sima 6–1, 6–1-es vereséget szenvedett Serena Williamstől.
Egy vállsérülés arra kényszerítette Sarapovát, hogy két egymást követő évben is kihagyja a salakos szezon nagy részét. Az egyetlen Roland Garros előtti verseny, amin indult, az Istanbul Cup volt, ahol az elődöntőben kikapott Aravane Rezaïtól. A felkészülés hiányának ellenére karrierje során először bejutott a Roland Garros elődöntőjébe – a negyedik körben meccslabdákat hárított Patty Schnyder ellen –, ám ott kikapott Ana Ivanovićtól 6–2, 6–1 arányban.Füves borításon Sarapova bejutott második döntőjébe az évben a birminghami DFS Classicon, azonban a döntőben három szettben kikapott Jelena Jankovićtól. Wimbledonban a negyedik körig jutott, ahol kikapott a későbbi bajnok Venus Williamstől 6–1, 6–3-ra. Ez volt Sarapova legkorábbi wimbledoni búcsúja 2003 óta.Sarapova megvédte a címét San Diegoban az Acura Classicon, ahol a döntőben Patty Schnydert verte. Ez volt az első tornagyőzelme az évben. Részben ennek a győzelemnek köszönhetően karrierje során először első helyen végzett a US Open Series-versenyén. A US Open második kiemeltjeként megnyerte első két meccsét, úgy, hogy mindössze két játékot veszített el, ám a harmadik fordulóban kikapott a 18 éves és 30. kiemelt Agnieszka Radwańska ellen 6–4, 1–6, 6–2-re, miután a harmadik szettet egyből breakkel kezdte. Ez volt Sarapova legkorábbi búcsúja Grand Slam-tornáról a 2004-es US Open óta, ahol szintén a harmadik körben búcsúzott.A US Open vereséget követően Sarapova a Kremlin Cupon indult októberben, ahol a nyitómérkőzésén kikapott Viktorija Azarankától. Röviddel ezután kiesett a ranglista legjobb öt játékosa közül, 2004 óta először. Kvalifikálta magát az év végi WTA Tour Championshipsre, köszönhetően annak, hogy Venus Williams visszalépett a tornáról. Annak ellenére, hogy a korábbi két hónapban nem nyert meccset, első lett a csoportjában, mivel megnyerte mindhárom csoportmérkőzését, beleértve egy háromszettes győzelmet az akkori világranglista második Szvetlana Alekszandrovna Kuznyecova ellen, és egy 6–1, 6–2-es győzelmet Ana Ivanović ellen. Ezután az elődöntőben legyőzte Anna Csakvetadzét. A döntőben Sarapova az akkori világelső Justine Henintől kapott ki 5–7, 7–5, 6–3 arányban, egy 3 óra 24 perces mérkőzésen.
Sarapova 2007-es nyert-vesztett meccseinek aránya 40–11 volt, és az évet a ranglista ötödik helyén zárta. Ezzel már négy egymást követő éve a világ legjobb öt játékosa között volt. Azonban 2004 óta először nem ő volt a legjobban rangsorolt orosz játékos, hanem Kuznyecova, és a 2002-es év óta először csak egy címet szerzett.
Sarapova első versenye 2008-ban az Ausztrál Open volt, ahol ötödik kiemeltként indult. A második körben legyőzte a korábbi világelső Lindsay Davenportot, mielőtt a negyeddöntőben legyőzte az akkori világelső Justine Henint 6–4, 6–0-ra, ezzel megszakítva annak 32 meccses veretlenségi sorozatát. Az elődöntőben Sarapova a harmadik kiemelt Jelena Jankovićcsal találkozott, és legyőzte 6–3, 6–1-re, így az előző évhez hasonlóan bejutott a döntőbe. A döntőben a negyedik kiemelt Ana Ivanović volt az ellenfele, és le is győzte 7–5, 6–3 arányban, ezzel megszerezve harmadik Grand Slam-címét. Ő lett az egyetlen orosz teniszezőnő, akinek sikerült nyerni az Ausztrál Openen, ráadásul az egész tornát szettveszteség nélkül játszotta le.
Az Ausztrál Open után Sarapova egy 18 mérkőzéses veretlenségi sorozatot állított fel, mielőtt először veszített volna a szezonban. Ez a sorozat magába foglalt két egyéni győzelmet a Fed-kupán, mikor Izrael ellen debütált, és egy torna győzelmet a Qatar Total Opent Dohában, ahol a döntőben Vera Zvonarjovát győzte le. Veretlenségi sorozatát Kuznyecova szakította meg az Indian Wells Masters elődöntőjében. Áprilisban Sarapova bejutott Amelia Islanden a Bausch & Lomb Championships döntőjébe. Ez volt az első alkalom, hogy bejutott egy salakborítású verseny döntőjébe, és a harmadik fordulóban Anabel Medina Garrigues ellen lejátszotta karrierje leghosszabb mérkőzését, ami 3 óra 26 perc hosszú volt. A döntőben Sarapova Dominika Cibulkovát győzte le 7–6(7), 6–3 arányban, és ezzel megnyerte profi teniszezői karrierje első salakos versenyét. A következő héten Charlestonban a Family Circle Cup negyeddöntőjében kikapott Serena Williamstől, ez volt zsinórban a negyedik veresége az amerikaival szemben.Májusban Justine Henin visszavonulása miatt ismét ő lett a világelső. A Roland Garros első kiemeltjeként Sarapova két pontra volt attól, hogy vereséget szenvedjen az első fordulóban Jevgenyija Rogyina ellen, de végül megnyerte a mérkőzést. Sarapova végül a 13. kiemelt és későbbi döntős Gyinara Szafinától kapott ki a negyedik körben 6–7(6), 7–6(5), 6–2-re úgy, hogy a második szettben meccslabdája volt. Maga a mérkőzés 2 óra 52 percig tartott. E vereség miatt elveszítette világelsőségét. Sarapova romló formája Wimbledonban is megmutatkozott, ahol a második körben kikapott a ranglista 154. Alla Kudrjavcevától. Az elmúlt öt évben ez volt a legkorábbi kiesése Grand Slam-tornáról, és a valaha volt legkorábbi búcsúja Wimbledontól.Augusztusban a Rogers Cupon Sarapova vállsérülés miatt visszalépett a tornától, miután az első meccsén legyőzte Marta Domachowskát. Egy MRI vizsgálat kimutatta, hogy már április óta rotátor köpeny szakadással bajlódik. Ez a sérülés megakadályozta, hogy részt vegyen a 2008. évi nyári olimpiai játékokon, a US Openen és az év végi WTA Tour Championshipsen. Októberben egy sikertelen vállrehabilitációs kísérlet után megműtötték a jobb vállát.
A hosszú kihagyás következtében még 40 meccset sem tudott játszani az évben, így az év végi nyert-vesztett meccseinek aránya 32–4 volt, és az év során három tornát nyert. Az évet a ranglista 9. helyén zárta, és 2004 óta először nem volt benne az év végi ranglista öt legjobban rangsorolt játékosa között.
Sarapova vállműtéte miatt nem tudta megvédeni a címét az Ausztrál Openen. Márciusban elindult egy páros versenyen a BNP Paribas Openen Indian Wellsben, azonban ő és partnere, Jelena Vesznyina már az első fordulóban kiestek. Ezután Sarapova visszalépett az összes többi egyéni versenyétől. Kihagyása miatt a ranglistán egyre hátrébb csúszott. Májusban, hat év után először kiesett a ranglista első száz játékosa közül, a legrosszabb helyezése a ranglista 126. volt.
Sarapova első egyéni tornáján közel tíz hónap kihagyás után indult, májusban, a Warsaw Openen. Ott megnyerte első két mérkőzését, azonban a negyeddöntőben kikapott Aljona Bondarenkotól. A következő héten részt vett a Roland Garroson, ahol az első négy meccsét három szettben nyerte meg, beleértve egy győzelmet a 11. kiemelt Nagyja Petrova ellen, ahol a döntő játszmában 2–4-es állásról jött vissza, és végül 6–2, 1–6, 8–6-ra megnyerte a mérkőzést. A negyeddöntőben Dominika Cibulková volt az ellenfele, akitől kikapott 6–0, 6–2-re.Sarapova bejutott a Wimbledon előtti AEGON Classic elődöntőjébe, ahol első alkalommal kikapott Li Nától. Wimbledonban nagy meglepetésre a második fordulóban három szettben kikapott Gisela Dulko ellen. Zsinórban ez volt a második év, hogy nem sikerült bejutnia a 3. fordulóba Wimbledonban.
Ezután Sarapova elutazott Észak-Amerikába a US Open Seriesre. Stanfordon bejutott a Bank of the West Classic negyeddöntőjébe, ahol kikapott a későbbi döntős Venus Williamstől. Los Angelesben az LA Women’s Tennis Championships elődöntőjébe vezető úton legyőzte Viktorija Azarankát és Aljona Bondarenkót, de végül az elődöntőben kikapott a későbbi bajnok Flavia Pennettától. 2008 áprilisa óta bejutott az első döntőjébe Torontoban, a Rogers Cupon. A torna során legyőzte Vera Zvonarjovát és Agnieszka Radwanskát is. Végül a döntőben Jelena Gyementyjevától kikapott. A US Openen egy sokkoló vereséget szenvedett a harmadik fordulóban a mindössze 17 éves Melanie Oudin ellen. A meccs végeredménye 3–6, 6–4, 7–5 lett, és érdekes, hogy Sarapova rekord értékű 21 kettős hibát és 60 ki nem kényszerített hibát ütött.A Toray Pan Pacific Openen Tokióban bejutott második döntőjébe, miután legyőzte Samantha Stosurt és Agnieszka Radwanskát is. Sarapova megszerezte első tornagyőzelmét az évben, mivel a döntőben ellenfele, Jelena Janković 5–2-es állásnál csuklósérülés miatt feladta a mérkőzést. A győzelem eredményeképpen előreugrott a ranglista 15. helyére.
Számára az év utolsó tornája a Premier Mandatory kategóriájú China Open volt Pekingben. Mivel tagja volt a Toray Pan Pacific Open négy elődöntősének, automatikusan továbbjutott a tornán a második fordulóba. Ő volt az első nem kiemelt játékos, akinek nem kellett játszania a kezdő körben a WTA történelmében. A második fordulóban úgy tűnt, Sarapova elveszíti a meccset, mivel ellenfele Viktorija Azaranka 2–5-ös vezetéshez jutott a harmadik szettben, ám végül 6–3, 6–7(5), 7–5 arányban megnyerte a háromórás mérkőzést. Utolsó mérkőzését az évben Shuai Peng ellen veszítette el a harmadik fordulóban 6–2, 6–4-re. Wimbledon és a US Open mellett ez volt a harmadik olyan torna, ahol a negyeddöntő előtt kényszerült búcsúzni. A harmadik fordulós eredménye miatt előreugrott egyet a ranglista 14. helyére.
Sarapova év végi nyert-vesztett meccseinek aránya 31-9 volt, és nyert egy címet a Toray Pan Pacific Openen. Sérülése miatt 2003 óta először nem volt benne évvégén a ranglista legjobb tíz játékosa között, azonban az év folyamán a 126. helyről sikerült előrelépnie a 14.-re.
Sarapova a 2010-es szezont két bemutató mérkőzéssel kezdte Thaiföld Hua Hin nevű városában. Egyéni mérkőzésén legyőzte Venus Williamst 6–3, 6–4 arányban, azonban partnerével, Pharadon Szricsaphannal elvesztették a vegyes páros meccsüket 8–6-ra.Sarapova folytatta felkészülését az Ausztrál Openre, és részt vett a Hong Kong Tennis Classicon. A tornán négy csapat indult, az amerikai csapat – kapitány Venus Williams –, az ázsiai csapat – kapitány Cseng Csie –, az európai csapat – kapitány Caroline Wozniacki – és végül az orosz csapat, akiknek Sarapova volt a csapatkapitánya. A verseny során legyőzte Cseng Csiét és Caroline Wozniackit is, ezzel hozzásegítve az orosz csapatot a torna megnyeréséhez.
Az Ausztrál Openen a 14. kiemeltként indult, ahol az első fordulóban a ranglista 58. helyezettje, Marija Kirilenko volt az ellenfele, és 7–6, 3–6, 6–4 arányban elvesztette a 202 perces mérkőzést. A 2003-as Roland Garros óta ez volt az első alkalom, hogy nem jutott túl egy Grand Slam-torna első fordulóján.
Az ausztráliai vereség után Sarapova Memphisbe utazott, hogy részt vegyen a fedett pályás Cellular South Cupon. A torna első kiemeltjeként indult, és szettveszteség nélkül eljutott az első döntőjébe az évben. A fináléban Sofia Arvidsson volt az ellenfele, és 6–2, 6–1 arányban megnyerte a mérkőzést, ezzel megszerezve karrierje 21. tornagyőzelmét. Győzelme után Indian Wellsbe utazott a BNP Paribas Openre, ahol a 10. kiemeltként indult, azonban a torna 3. fordulójában Cseng Csie ellen kikapott 6–3, 2–6, 6–3-ra. Egy könyöksérülés következtében nemcsak a Miamiban megrendezésre kerülő Sony Ericsson Openen, hanem a Family Circle Cupon sem indult.Sérüléséből visszatérve Sarapova a salakpályás szezont a Madrid Mastersen kezdte, azonban már az első fordulóban kikapott Lucie Šafářovától 6–4, 6–3-ra. A Roland Garrosra való felkészülését Strasbourgban az Internationaux de Strasbourgon folytatta, ahol a torna első kiemeltjeként indult. Az elődöntőben Anabel Medina Garrigues felett aratott győzelme után a döntőben a német Kristina Barroist győzte le 7–5, 6–1-re, ezzel megszerezve második tornagyőzelmét az év során. A Roland Garroson első két meccsét könnyedén megnyerte, azonban a harmadik fordulóban kikapott a négyszeres bajnok Justine Henintől 6–2, 3–6, 6–3-ra. 2004 óta ő volt az első teniszező, aki szettet tudott nyerni Henin ellen a Roland Garroson.
Karrierje során hetedszer indult a füves borítású AEGON Classicon, ahol könnyedén eljutott a torna döntőjébe, azonban ott sima két szettben kikapott Li Nától. Sarapova két év után először sikeresen túljutott a wimbledoni teniszbajnokság második fordulóján. A harmadik fordulóban két játszmában győzte le a cseh Barbora Strýcovát, azonban a negyedik körben 7–6, 6–4 arányban kikapott az első kiemelt és későbbi bajnok Serena Williamstől.Sarapova számára a US Open Series első állomása a Bank of the West Classic volt, ahol ötödik kiemeltként indult. Az elődöntőben egy 6–1-re elvesztett első szett után fordítani tudott, és végül 1–6, 6–2, 6–2-re legyőzte a lengyel Agnieszka Radwańskát. Az év során játszott negyedik döntőjében azonban sima két játszmában kapott ki a torna nyolcadik kiemeltjétől, Viktorija Azarankától. Következő versenye a Cincinnatiben megrendezésre kerülő Western & Southern Financial Group Women's Open volt, aminek döntőjében Kim Clijsters ellenfeleként lépett pályára. Miután 6–2, 5–3-as állásnál nem tudta kihasználni három meccslabdáját, egy hatalmas vihar miatt felfüggesztették a mérkőzést. Az esőszünet után Sarapova szerválhatott a meccsért, a mérkőzést azonban végül Clijsters nyerte 2–6, 7–6, 6–2-re. Ha Sarapova megnyerte volna a döntőt, több mint egy év után újra bekerült volna a ranglista legjobb tíz játékosa közé. A cincinnati torna döntőjében megsérült bal bokája miatt visszalépett a Rogers Cupon való szereplésétől. A US Open Seriesen nyújtott teljesítménye miatt sokan a US Open egyik legnagyobb esélyesének tartották. A harmadik fordulóban karrierje századik Grand Slam-tornán megnyert mérkőzésének örülhetett, miután 6–0, 6–0 arányban legyőzte a szabadkártyás Beatrice Caprát. A következő körben az első kiemelt Caroline Wozniacki volt az ellenfele, és harminckét nyerő ütésének ellenére végül 6–3, 6–4-re kikapott.
A Toray Pan Pacific Openre címvédőként érkezett, azonban nem sikerült megismételni előző évi győzelmét, és már az első körben kikapott az akkor egy nap híján negyvenéves Krumm Date Kimikótól. Sarapova Pekingben sem alkotott maradandót, ott a második fordulóig jutott, ahol Jelena Vesznyinától kapott ki 7–6, 6–2-re.
Év végi nyert-vesztett meccseinek aránya 33–11 volt, és az év során játszott öt döntőjéből kettőt nyert meg. Egyik tornagyőzelmét Memphisben, másikat Strasbourgban aratta, és az évet a ranglista 17. helyén zárta.
Sarapova 2002 óta először nem az Ausztrál Openen kezdte az évet, hanem az Aucklandben megrendezett ASB Classicon, és nagy meglepetésre már a negyeddöntőben könnyedén kikapott a későbbi bajnok Arn Grétától 6–2, 7–5-re.
Az ASB Classic után úgy döntött, hogy hat év közös munka után megválik edzőjétől, Michael Joycetól és Li Na korábbi edzőjével Thomas Hogstedtvel dolgozik együtt.Az Ausztrál Openen csak úgy mint tavaly a 14. kiemeltként indult. A harmadik körben Julia Görges ellen szetthátrányból tudott fordítani és végül 4–6, 6–4, 6–4-re megnyerte a mérkőzést, azonban a következő körben részben a 30 ki nem kényszerített hibájának köszönhetően két szettben kikapott Andrea Petkovićtól.
Ezután Sarapova Moszkvába utazott, hogy az orosz csapat tagjaként 2008 óta először részt vegyen a Fed-kupán, ahol ellenfeleik a franciák voltak. Az eredeti tervek szerint két egyéni mérkőzést játszott volna, azonban miután első meccsén könnyedén kikapott Virginie Razzanótól, az orosz kapitány helyette Anasztaszija Pavljucsenkovát küldte ki a pályára Alizé Cornet ellen. Oroszország végül egy 3–2-es győzelmet aratva tovább jutott az elődöntőbe, ahol majd az olaszok lesznek az ellenfeleik.
Moszkvában elkapott egy vírusos betegséget, aminek következtében kénytelen volt visszalépni a Párizsban, Dubajban és Dohában megrendezett tornáktól egyaránt.
Az Ausztrál Open utáni első tornája az BNP Paribas Open volt, ahol a vállműtéte előtti formáját idézve könnyedén eljutott az elődöntőig. Ott az akkori világelső Caroline Wozniackival találkozott, akitől kikapott 6–1, 6–2-re. Sarapova több nyerő ütést ütött, azonban hibáinak száma is jóval túlszárnyalta ellenfeléét. A következő héten az ötödik Grand Slam-tornaként emlegetett Sony Ericsson Openen játszott, ahol a negyedik fordulóban 6–4, 6–1-re győzte le a negyedik kiemelt Samantha Stosurt. 2008 óta ez volt az első top ötbe tartozó játékos felett aratott győzelme. A negyeddöntőben Alexandra Dulgheruval minden idők leghosszabb Miamiban lejátszott női mérkőzését játszották le, ami 3 óra 29 percig tartott, és végül Sarapova nyert 3–6, 7–6, 7–6-ra. Az elődöntőben az élete eddig legjobb formájában játszó Andrea Petkovićcsal került szembe aki ellen szintén egy három szettes mérkőzés során tudott nyerni, és így bejutott élete harmadik Miami-döntőjébe. A tornagyőzelem azonban most sem jött össze, ugyanis két sima játszmában, 6–1, 6–4-re kikapott Viktorija Azarankától úgy, hogy a meccs során mindössze egyszer tudta hozni saját adogatását. Az itt elért eredménye miatt több, mint két év után először ismét bekerült a ranglista legjobb tíz játékosa közé.Sarapova első salakos tornája az évben a Mutua Madrileña Masters Madrid volt, ahol Dominika Cibulkovától kapott ki a harmadik körben 7–5, 6–4-re. Következő héten már Rómában, a szintén vörös salakon megrendezett Internazionali BNL d'Italia hetedik kiemeltjeként indult. Első két mérkőzésén mindössze hat játékot vesztett, így jutott be a torna negyeddöntőjébe, ahol Viktorija Azaranka volt az ellenfele. Az első szettet 6–4-re elvesztette, azonban a második játszmában remek kezdéssel elhúzott 3–0-ra. Ekkor Azaranka könyöksérülése miatt kénytelen volt feladni a mérkőzést, így végül Sarapova jutott tovább az elődöntőbe. Ott az akkori világelső és első kiemelt Caroline Wozniacki volt az ellenfele, aki felett legnagyobb győzelmét aratta visszatérése óta, azzal, hogy két szettben, 7–5, 6–3-ra győzte le. A finálét Samantha Stosur ellen vívta, és akárcsak Wozniackit, őt is két szettben győzte le, ezzel megszerezve karrierje 23. és egyben legnagyobb salak pályás tornagyőzelmét. A Roland Garroson hetedik kiemeltként indult, azonban sokan őt tartották legesélyesebbnek a torna megnyerésére. Idén is egy újabb lehetőség állt Sarapova előtt, hogy teljesítse a Karrier Grand Slamet, ugyanis a négy Grand Slam-torna közül ez az egyetlen amit még nem nyert meg karrierje során. Első körös meccsén mindössze három játékot engedett ellenfelének, azonban a második fordulóban két játékra volt a kieséstől a mindössze 17 éves Caroline Garcia ellen. Garcia egy 6–3, 4–1-es vezetésre tett szert a meccs során, azonban Sarapova 11 játékot nyerve zsinórban megfordította a találkozót. Innentől kezdve szettveszteség nélkül győzte le Agnieszka Radwańskát és Andrea Petkovićot is, így 2007-es legjobb roland garrosi eredményét megismételve bejutott a torna elődöntőjébe. A döntőbe jutásért a hatodik kiemelt és későbbi bajnok Li Nával találkozott, akitől azonban két szettben kikapott 6–4, 7–5-re. Ezzel az eredménnyel előrelépett a ranglista 6. helyére.
A Wimbledonra való felkészülését mint az eddigi évek során annyiszor, idén is az AEGON Classicon szerette volna folytatni, azonban egy megbetegedés miatt – 2003 óta először – kénytelen kihagyni a tornát. Wimbledonban Sarapova az ötödik kiemelést kapta, és szettveszteség nélkül, hét év után először ismét sikerült bejutnia a torna döntőjébe. A fináléba vezető úton legyőzte többek közt Peng Suajt, Dominika Cibulkovát és Sabine Lisickit is. A döntőben sima két játszmában, 6–3, 6–4-re kapott ki a nyolcadik kiemelt Petra Kvitovától, aki ezzel a győzelemmel karrierje első Grand Slam-győzelmét aratta. A torna utáni héten, 2008 óta először ismét a ranglista legjobb öt játékosa között tartották számon.Csakúgy, mint az elmúlt két évben, első tornája a US Open Seriesen ismét a Stanfordon megrendezett Bank of the West Classic volt, ahol a negyeddöntőben kikapott a későbbi bajnok és egy év kihagyás után mindössze harmadik tornáját játszó Serena Williamstől 6–1, 6–3-ra. Következő versenyén a Rogers Cupon ismét a korai búcsúzók között volt miután már a harmadik körben kikapott a legjobb százon kívül rangsorolt Galina Voszkobojevától. Ez volt Sarapova profi karrierjének századik elszenvedett veresége. Utolsó felkészítő tornája a US Openre a Western & Southern Open volt, ahol a negyedik kiemeltként indult. Már a harmadik körben a kétszeres Grand Slam-győztes Szvetlana Kuznyecovával találkozott, akit remek játékkal könnyedén legyőzött 6–2, 6–3-ra. A negyeddöntőben ismét egy sima két szettes győzelmet aratott a tizedik kiemelt Samantha Stosur felett, így bejutott a torna elődöntőjébe, ahol az akkori ranglista második Vera Zvonarjova volt az ellenfele. Miután az első szettet elvesztette 6–2-re fordított és végül 2–6, 6–3, 6–3 arányban megnyerte a mérkőzést, ezzel bejutva negyedik döntőjébe az év során. A döntőben Jelena Janković állt vele szemben, és egy 4–6, 0–2-es hátrány után ismét fordítani tudott és végül megnyerte a meccset 4–6, 7–6(3), 6–3-ra, ezzel megszerezve karrierje 24. tornagyőzelmét. A finálé maga 2 óra 49 percig tartott és eddig ez a 2011-es év leghosszabb női torna döntője. Ezzel a torna győzelemmel a ranglista negyedik helyére jött fel. Az év utolsó Grand Slam-tornáján, a US Openen harmadik kiemeltként indult, és sokak meglepetésére az első körben 6–3-ra elveszítette az első szettet a mindössze 17 éves Heather Watson ellen, de a pillanatnyi megingást igazolta, hogy végül három szettben tovább jutott a következő fordulóba, ahol két játékot elveszítve jutott túl Nasztasszja Jakimaván. Első komolyabb ellenfelével, Flavia Pennettával, a harmadik körben találkozott akivel ismét egy három szettes mérkőzésbe bonyolódott és végül ki is kapott 3–6, 6–3, 4–6-ra. Érdekesség, hogy ez volt Sarapova tizenharmadik három szettes mérkőzése az évfolyamán, azonban csak az első amit el is veszített. Kim Clijsters és Vera Zvonarjova korai veresége miatt a torna után így is feljött a ranglista második helyére.Ázsiában az első tornája a Toray Pan Pacific Open volt Tokióban. Mivel a torna második kiemeltjeként indult, az első körben automatikus továbbjutó volt. A második és harmadik fordulóban Tamarine Tanasugarnt valamint Julia Görgest győzte le, ezzel bejutva a torna negyeddöntőjébe, ahol Petra Kvitová ellen 4–3-as állásnál olyan boka sérülést szenvedett, hogy kénytelen volt feladni a mérkőzést. Ennek a sérülésnek a következtében szintén kénytelen volt visszalépni a China Opentől. Utolsó tornája a szezonban az év végi WTA Tour Championships volt, ahová 2007 után először sikerült ismét kijutnia, méghozzá a második játékosként. Hosszabb kihagyása meglátszott a csoportmérkőzései alatt, ugyanis karrierje során először kapott ki Samantha Stosurtól valamint következő mérkőzését is két szettben veszítette el Li Na ellen. Sarapova az évet a ranglista negyedik helyezettjeként és két torna győzteseként zárta. 2008 óta először került az év végi tabella első tíz helyezettje között, a legjobb ötbe pedig négy éve, 2007-ben tartozott utoljára.
2012-ben az első tornája az Australian Open volt, ahol negyedik kiemeltként indult. A tornán úgy jutott el a döntőig, hogy közben legyőzte Angelique Kerbert, majd pedig Sabine Lisickit. A legjobb 8 közt honfitársa, Jekatyerina Makarova ellen kellett játszania, majd a 2011-es wimbledoni teniszbajnokság győztesével, Petra Kvitovával találkozott, aki ellen bejutott a döntőbe a háromszettes elődöntő után. A döntőben a harmadik kiemelt Viktorija Azaranka volt az ellenfele, akitől 6–3, 6–0 arányú vereséget szenvedett. Győzelem esetén a világranglista élére ugorhatott volna, így azonban a negyedikről a harmadik helyre került.Tavasszal az év második Grand Slam-tornájára, a Roland Garrosra második kiemeltként érkezett. Az ágáról a nehezebb ellenfelek korán kiestek, nagy meglepetés volt például Serena Williams első körös búcsúja vagy a nemrég még világelső Caroline Wozniacki harmadik körös kiesése. A harmadik körben a 28. kiemelt Peng Suajt győzte le, majd Klára Zakopalová következett. A negyeddöntőben a 23. kiemelt Kaia Kanepi után az elődöntőben ismét Petra Kvitová ellen játszott, s ezúttal is sikerült diadalt aratnia 6–3, 6–3 arányban.
A döntőbe jutás óriási lehetőség volt Sarapova számára, mert esélye nyílt arra, hogy teljesítse a karrier Grand Slamet, azaz pályafutása során legalább egyszer megnyerje mind a négy nagy tornát. Két elődöntő után először jutott be a Roland Garros döntőjébe, salakon sosem vallotta magát erős játékosnak. A döntőt a 21. kiemelt olasz Sara Errani ellen játszotta, és mindössze 48 perc alatt fejezték be a meccset 6–3, 6–2-es eredménnyel, így Sarapova megszerezte első trófeáját a Roland Garroson. Sikerének értékét növelte, hogy négy év után ismét világelső lett.Franciaország után Anglia következett, és a nagy múltú wimbledoni teniszbajnokság. Sarapova a torna első kiemeltjeként volt rangsorolva, és egészen a negyedik körig nem is találkozott kiemelttel. Ekkor jött a rangsorban 15. Sabine Lisicki, aki füves borításon visszavágott az Australian Openen elszenvedett vereségéért, miután 6–4, 6–3-as eredménnyel búcsúztatta a világelsőt. Mivel Sarapova 2011-ben döntőt játszott, a negyedik körös kiesésével búcsút mondhatott a néhány hétig őrzött világelsőségének.A londoni szereplés azonban 2012-re nem ért véget, ugyanis a wimbledoni teniszpályákon kétszer is játszhattak a teniszezők ebben az évben, hiszen az olimpiai játékok keretein belül is itt rendezték meg a versenyt. Erre a tornára ismét egy nagy lehetőséggel érkezett Sarapova, mivel a négy nagy torna mellett az olimpiai arany megnyerésére is esélye nyílt, amivel teljesíthette volna a karrier golden slamet. A wimbledoni pontveszteség miatt a torna harmadik kiemeltje volt. A második körben megverte a később vegyes párosban Andy Murray oldalán ezüstérmes Laura Robsont, majd a harmadik körben újra Sabine Lisickivel állhatott szemben, akit ezúttal három játszmában kiejtett a versenyből. A negyeddöntőben Kim Clijsterst győzte le, az elődöntőben a szintén orosz Marija Kirilenkóval küzdött a biztos dobogós helyezésért, s sikerült bejutnia a döntőbe. Ellenfele a párosban és egyéniben is ötszörös wimbledoni bajnok Serena Williams volt, aki megállíthatatlannak látszott, miután az elődöntőben 6–1, 6–2-vel kiejtette a világelső Viktorija Azarankát. Az amerikai játékos ugyanazzal a téttel érkezett a döntőbe, mint Sarapova, tehát a karrier golden slam teljesítésének lehetőségével. A végeredmény fölényes 6–0, 6–1 lett Serena javára, tehát az első olimpiáján részt vevő Sarapova ezüstéremmel térhetett haza.2012 augusztusában világelsőségének visszaszerzésétől távolabb került, mert a cincinnati tornán egészségügyi okok miatt nem tudott részt venni. Egy jelentős eseményről volt szó, melynek a címvédője volt, így pontvesztesége miatt a US Open utáni csúcsra kerülés is nehezen elérhetőnek látszott.
Az év negyedik Grand Slam-tornájára, a US Openre 3. kiemeltként érkezett és hárman voltak esélyesek arra, hogy a világranglista élére kerüljenek: Viktorija Azaranka, Agnieszka Radwańska és Marija Sarapova, viszont ahhoz, hogy a 3. helyről az élre kerüljön, az előtte rangsorolt játékosoknak korán ki kellett volna esniük.
Sarapova az első körben egy magyar játékossal, Czink Melindával játszott, akit 6–2, 6–2-vel búcsúztatott. A negyedik körig simán nyerte a meccseket, a második körben Lourdes Domínguez Lino ellen 6–0, 6–1-es eredménnyel haladt tovább, a harmadik körben pedig a szabadkártyás Mallory Burdette-et ejtette ki szintén fölényes 6–1, 6–1-es győzelemmel. A negyedik körben honfitársa, a szintén orosz Nagyja Petrova ellen viszont már háromszettes mérkőzésre kényszerült, de az elvesztett második szett után a harmadikat sikerült megnyernie. A negyeddöntőben a francia Marion Bartoli ellen viszont már komolyabb problémái akadtak, az első szettben a francia 4–0-ra vezetett, amikor esőszünet miatt megszakították a mérkőzést. Sarapova látványosan nem játszott jól, ezt mutatta a dupla brékhátránya is. Az időjárás miatt csak másnap tudták folytatni a játékot, de ekkor az első szett már elvesztettnek látszott. A szünet jót tett az orosz játékosnak, később összeszedettebben játszott és ez az eredményen is meglátszott: 3–6, 6–3, 6–4 lett az eredmény. Az elődöntőben Azaranka volt az ellenfele, akivel az év elején az Australian Openen döntőt játszott (és veszített el). Ekkor már biztos volt, hogy Sarapova nem lehet világelső, de Radwańska negyedik körös kiesése miatt a második helye már megvolt a torna és a mérkőzés eredményétől függetlenül. A fehérorosz játékos ellen végül 3–6, 6–2, 6–4-re veszített, így ezúttal sem tudott döntőbe jutni 2006-os győzelmét követően, bár az utóbbi hat évben (melyből csak ötször versenyzett) Flushing Meadowsban ez az elődöntő volt a legjobb eredménye.
2016. március 7-én sajtótájékoztatón jelentette be, hogy az Australian Open után végzett doppingteszt során a szervezetében a Nemzetközi Doppingellenes Szövetség (WADA) a meldonium nevű tiltott szert mutatta ki. A szer 2016. január 1-től került fel a WADA tiltólistájára. Sarapova elismerte a pozitív doppingtesztet, és elmondta, hogy öröklődő szívritmuszavara és cukorbetegsége miatt 10 éve szedi a meldoniumot is tartalmazó Mildronate nevű gyógyszert, amely korábban nem volt tiltott. Nem szeretné pályafutását ilyen módon befejezni, és várja a Nemzetközi Tenisz Szövetség (WTA) döntését. A WADA illetékesének nyilatkozata szerint a szankció mértékét a WTA határozza meg, és annak ismeretében döntenek, hogy azt elfogadják-e, vagy a Sportbíróság (Court of Arbitration for Sport (CAS)) elé viszik az ügyet. Sarapova a teljes felelősséget magára vállalta, szakértők szerint azonban a mögötte levő orvosi stábnak lett volna a kötelessége reagálni a szer doppinglistára való felkerülésére. A bejelentést követően legnagyobb szponzorai azonnal felfüggesztették a támogatását. 2016 június 8-án a Nemzetközi Teniszszövetség két évre eltiltotta. Az eltiltás a minta levétele napjától számít, azaz 2018. január 26-ig szól. Sarapova  fellebbez a döntés ellen, és a nemzetközi Sportdöntőbíróság (CAS) elé viszi az ügyét. A kétéves eltiltás mértékét sokallja, mivel a döntés hivatalos indoklása szerint sem szándékosan sértette meg a doppingszabályokat.Az első hírek szerint a Nemzetközi Sportdöntőbíróság (CAS) gyorsított eljárásban 2016. július 18-ig döntött volna a fellebbezéséről, így esetleges felmentés vagy a szankció felfüggesztése esetén Sarapova elindulhatott volna a riói olimpián. Az ügy tárgyalását később szeptember 19-re tűzték ki, így a riói olimpián való indulásának reményei meghiúsultak. A tárgyalásra végül 2016. október 4-én került sor, ahol a büntetést 15 hónapra mérsékelték, így 2017. április 26-án ismét versenybe állhatott. Visszatérése Stuttgartban a Porsche Tennis Grand Prix versenyén sikeres volt, az első fordulóban legyőzte Roberta Vincit, majd egészen az elődöntőig jutott, ahol Kristina Mladenovic ütötte el a döntőbe jutástól.
Többen helytelenítették a Sarapova beválogatását az orosz Fed-kupa-csapatba: nem nézték jó szemmel a teniszező Fed-kupához való hozzáállását, valamint apjának a WTA Tour-meccseken tanúsított viselkedését sem.
Miután Sarapova legyőzte honfitársát, Anasztaszija Miszkinát a 2004-es WTA Tour Championshipsen, Miszkina Sarapova apját kritizálva így nyilatkozott: „Az egész meccsen megállás nélkül kiabált és utasításokkal látta el lányát, szinte már azt hittem, hogy be is ugrik helyette játszani.” Két héttel később a Fed-kupa elődöntőjében Miszkina kijelentette, hogy ha Sarapova a következő szezonban tagja lesz az orosz Fed-kupa csapatnak, ő nem fog játszani: „Ha jövőre csatlakozik a csapatunkhoz, én biztosan nem veszek részt. Az apja viselkedése egyáltalán nem korrekt, kifejezetten faragatlan. Nem kívánok olyan emberekkel egy légtérben lenni, mint ő.” Samil Tarpiscsev orosz Fed-kupa kapitány helyettese, Larisa Neiland hozzátette: „Az apja viselkedése (a WTA Tour Championshipsen) egyszerűen gyalázatos volt. Fogalmam sincs, hogy tudna velünk dolgozni.” Tarpiscsev azonban nem tulajdonított túlzott jelentőséget a problémának: „Úgy érzem, hamarosan lenyugszanak a kedélyek, és mind Miszkina, mind Sarapova, mind Kuznyecova és mindenki más együtt fog Oroszországért küzdeni.”Sarapova 2005 végén kijelentette, hogy mindenképpen szeretne bemutatkozni a Fed-kupában. 2006 áprilisában Belgiumban játszotta volna első mérkőzését, azonban később visszalépett. Sérülések miatt további Fed-kupa meccseket is lemondott: először 2007 áprilisában Spanyolország elleni, utána pedig 2007 júliusában az Egyesült Államok elleni meccseket. A legutóbbi visszalépés következményeként az orosz kapitány nem kívánta Sarapovát nevezni a szeptemberi Fed-kupa döntőjébe. Sarapova azonban ott volt a döntőn, szurkolt az oldalvonalról és ütőpartnerként vett részt a bemelegítéseken. Több csapattársa ezért arra utalt, hogy csak azért volt ott a döntőn, hogy 2008-ban játszhasson az olimpián (a szabályok szerint a játékosoknak bizonyos szintű elkötelezettséget kell tanúsítaniuk a Fed-kupa iránt, hogy játszhassanak). Kuznyecova megjegyezte: „Azt mondta, hogy a tréningpartnerünk akar lenni, de hogy lehetne az, ha nem is játszik?”Sarapova végül 2008 februárjában, Izrael ellen debütált a Fed-kupa negyeddöntőjében. Mindkét egyéni meccsét megnyerte, az elsőt Cipórá Obzíler, a másodikat pedig Sahar Peér ellenfeleként, ezzel hozzásegítve Oroszországot egy 4–1-es győzelemhez. Sérülése miatt azonban nem tudott részt venni sem az elődöntőn, sem pedig a döntőn.
2011-ben ismét tagja volt az orosz csapatnak, akiknek első fordulós ellenfelei a franciák voltak. Első egyéni meccsén két szettben kikapott Virginie Razzanótól, és az orosz kapitány úgy döntött, hogy az Alizé Cornet elleni mérkőzésre Anasztaszija Pavljucsenkovát állítja ki Sarapova helyett.
Érdekes, hogy egy sima röpte vagy lecsapás helyett gyakran egy erőteljes lendített röptét vagy átemelést üt. Sarapovát egyébként gyors játékosként tartják számon, különösen ha figyelembe vesszük a magasságát. 2008 elején néhányan Sarapova játékának fejlődését vélték felfedezni, mely a magasabb szintű lábmunka és mozgás mellett a rövidítések és nyesett fonákok megjelenésében mutatkozott meg. Sarapova híres a pályán rendezett „sikoltozásairól”, 2005-ben a wimbledoni torna egyik meccsén az egyik ilyen alkalommal 101 decibelt rögzítettek a műszerek. Szeles Mónika szerint ez a sikoltozás reflexszerű folyamat, és szerves része a játéknak. Sarapova erre a média kérdéseinek kereszttüzében csupán így reagált: „csak nézzék a meccset”.
Pályafutása elején Sarapova első és második szervája is igen erőteljes volt. 2007 elejétől azonban vállproblémái miatt szervái sokat gyengültek, egy-egy meccsen gyakran több kettős hibát is vétett. Sérüléséből visszatérve „lerövidítette” szervamozdulatát, amitől sokkal kevesebb lett az ász és több a kettős hiba. A kétszeres US Open-győztes Tracy Austin szerint Sarapova gyakran az elrontott szervák miatt veszítette el önbizalmát; olyankor bizonytalanabbul, több ki nem kényszerített hibával játszott. Amióta áttért egy új, a régihez hasonló szervamozdulatra, kevesebb a kettős hibája, több adogatása foghatatlan, sőt a 2010-es AEGON Classicon ütött egy 121 mérföld/órás (195 km/h) adogatást is, amely karrierjének eddigi leggyorsabb szervája.
Mivel a játékát az erőre alapozza, Sarapova jobban kedveli a kemény és a füves borítású pályákat, és nagyon sokáig nem volt igazán jónak nevezhető a salakos borításon mutatott játéka. Egy korábbi kijelentése szerint salakon nincs úgy megelégedve a mozgásával, mint a többi borításon, és egyszer, egy salakos pályán lefolyt meccs után így jellemezte magát: „tehén a jégen”. Állítását a salakon mutatott eredményei sokáig alátámasztották, mivel egészen 2012-ig a Roland Garros volt az egyetlen Grand Slam-torna, amelyet nem nyert meg. Az első WTA-győzelmét salakos borításon profi versenyzői karrierje nyolcadik évében érte el, a korábbi tizennyolc, másféle borításon szerzett címe után. 2012-ben azonban két felvezető torna (Stuttgart és Róma) megnyerése után életében először a Roland Garroson is diadalmaskodott, bizonyítva ezzel játéka fejlődését ezen a borításon.
NK=nem szerzett kvalifikációt; CSK=csoportkör; ND=negyeddöntő; ED=elődöntő; D=döntő; GY=győztes.
* 2009-től megváltozott a tornák rendszere. Az egymás mellett azonos színnel jelölt tornatípusok között nincs teljes mértékű megfelelés.
* 2009-től megváltozott a tornák rendszere. Az egymás mellett azonos színnel jelölt tornatípusok között nincs teljes mértékű megfelelés.
Fan Favorite Singles Player of the Year (az év kedvenc játékosa szurkolói díj): 2010
Fan Favorite Match of the Year (a legszebb mérkőzés szurkolói díja):2013 (Sarapova–Azaranka, French Open) (Video)
