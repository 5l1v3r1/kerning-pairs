
A 2006-os labdarúgó-világbajnokság a futball történetének 18. világbajnoksága volt. Németországban rendezték június 9. és július 9. között. A tornára 198 válogatott nevezett, közülük 32-en jutottak be a záró szakaszba. A világbajnokságot Olaszország válogatottja nyerte úgy, hogy a döntőben tizenegyesekkel győzték le a francia nemzeti válogatottat. Olaszország ezzel negyedik világbajnoki címét szerezte meg. A házigazda német gárda bronzérmet szerzett, miután a harmadik helyért játszott mérkőzésen felülmúlta Portugáliát.
A házigazda kiválasztására a Zürichben, 2000. július 7-én megtartott szavazáson került sor. A szavazáson négy pályázó közül lehetett választani, miután Brazília három nappal korábban visszavonta jelentkezését. A négy megmaradt nemzet Németország, Dél-Afrika, Anglia és Marokkó volt. Három szavazási fordulóra került sor, és minden forduló után kiesett a legkevesebb szavazatot kapott nemzet. Az első forduló után Marokkó esett ki, miután a 23 szavazatból mindössze kettőt szerzett meg. A következő kieső Anglia volt, szintén két szavazattal. Végül Németország nyerte az utolsó fordulót, miután 12-11-es szavazati aránnyal legyőzte Dél-Afrikát.
Németország sikerét és örömét azonban elrontotta egy megvesztegetési botrány, amely végül újraszavazáshoz vezetett. Este, a szavazás előtt egy német gúnymagazin leveleket küldött a FIFA-képviselőknek, és felajánlotta, hogy ajándékokat kapnak, amennyiben Németországra szavaznak.
Charles Dempseyt, Óceánia küldöttjét utasították, hogy Dél-Afrikára szavazzon, de ő „elviselhetetlen nyomásra” hivatkozva tartózkodott. Dempsey szavazatával 12-12-es döntetlen alakult volna ki, ami azt jelentette volna, hogy a köztudottan Dél-Afrikát támogató Joseph Blatternek (a FIFA elnöke) is le kellett volna adnia szavazatát, amellyel kétségtelenül Dél-Afrika nyerte volna el a rendezés jogát.
A selejtezőkön összesen 198 válogatott indult el. A házigazda Németország automatikusan kvalifikálta magát, míg a további 31 helyet a kontinentális szövetségek között osztották szét. Ez volt az első világbajnokság, ahol a világbajnoki cím védője nem jutott be automatikusan a záró szakaszra. Az UEFA-tagszövetségeknek (Európa) 13, a CAF-tagoknak (Afrika) 5, a CONMEBOL (Dél-Amerika) illetve az AFC (Ázsia) szövetségeinek 4–4, míg a CONCACAF-tagoknak (Észak-, Közép-Amerika és Karibi-térség) 3 hely volt fenntartva. A fennmaradó két hely sorsáról rájátszás döntött az AFC és a CONCACAF, illetve a CONMEBOL és az OFC (Óceánia) között.
A selejtezők után nyolc olyan válogatott jutott be a VB döntőjébe, amely először vehetett részt a záró szakaszban: Angola, Elefántcsontpart, Csehország, Ghána, Togo, Trinidad és Tobago, Ukrajna illetve Szerbia és Montenegró.
Csehország és Ukrajna független nemzetként először vettek részt, de régebben már rendre feltűntek a csehszlovák illetve a szovjet csapatok részeként; Szerbia és Montenegró 1998-ban, valamint 1930 és 1990 között még Jugoszlávia részeként játszott. A világbajnokság időpontjára azonban az államszövetség felbomlott, így a jogutód szerb labdarúgó-válogatott az újonnan megalakult, független Montenegró játékosait nélkülözvén vett részt magán a döntőn.
Az 1982-es VB óta mind a hat szövetség képviseltetheti magát a záró szakaszban.
A világbajnokság hivatalos kabalái Goleo és Pille voltak. Goleo egy oroszlánt ábrázol, aki német válogatott mezt visel 06-os számmal, ami a 2006-os évre utal, társa pedig egy beszélő focilabda. A Goleo a „goal” (gól) és a „leo” (oroszlán) szavak összetételéből ered. Németországban a „Pille” a focilabda hétköznapi neve.
A labdarúgó-világbajnokságon először működtek közre állandó játékvezetői hármasok. A nemzetközi labdarúgó-szövetség (FIFA) ettől a döntéstől azt remélte, hogy kevesebb lesz a tévedés és a kommunikációs probléma a játékvezetők és asszisztenseik között. A bíróknak és asszisztenseiknek több elméleti és fizikai tesztet kellett teljesíteniük és csak a legjobb eredményt elérők lehettek ott a tornán. Szintén újítás a korábbi tornákhoz képest, hogy minden játékvezetőnek három asszisztenst kellett megneveznie és csak az a játékvezető kap feladatot a világbajnokságon, akinek legalább két segítője is megfelelt a FIFA által támasztott követelményének. Az új rendszer legnagyobb vesztese a legjobb spanyol játékvezető, Manuel Mejuto González és a német Herbert Fandel - aki Markus Merk mögött második a német játékvezetők rangsorában -, mindketten azért maradtak le a tornáról, mert csak egy segítőjük felelt meg a felmérések során.
Minden csoportból az első két helyezett jut a kieséses szakaszba. A csoporton belüli rangsorolás szempontjai az alábbiak:
A megszerzett pontok száma az összes csoportmérkőzésen (3 pont a győzelem, 1 pont a döntetlen, 0 pont a vereség)
Több lőtt gól az összes csoportmérkőzésenHa két vagy több csapat az összes fenti mutatóban megegyezik, akkor a rangsorolás az alábbiak alapján történik:
SorsolásFigyelmeztetésekA piros lap automatikus eltiltást jelentett a következő mérkőzésről. Két különböző meccsen szerzett sárga lap után is egy mérkőzéses eltiltás következett, de a sárga lapok törlődtek az egyenes kieséses szakasz kezdetekor. Ha valamelyik játékos az utolsó csoportmérkőzésen megkapta a második sárga lapját, akkor a nyolcaddöntőben nem játszhat. Ha egy játékos csapata utolsó világbajnoki meccsén szerez eltiltást, akkor az a következő hivatalos nemzetközi mérkőzéséről való eltiltást eredményezi.
Ebben a szakaszban, ha a rendes játékidő (90 perc) döntetlennel végződik, akkor kétszer 15 perces hosszabbítás következik. (Vagyis nincs aranygól-, illetve ezüstgól.) Ha a hosszabbítás végén is döntetlen az állás, akkor büntetőpárbaj következik. Ennek során mindkét csapat 5 büntetőt rúg, és aki többet értékesít, az jut tovább. Ha a 10 büntető után is döntetlen az állás, akkor egy-egy játékos rúg a két csapatból, egészen addig, amíg az egyik sikerrel jár, a másik pedig nem.
A világbajnokság válogatottja (All Star Team)A FIFA Technikai Bizottsága ezen a világbajnokságon is összeállította azt a 23 játékosból álló keretet, amelybe a torna legjobb játékosai kerülhettek be. A válogatás alapját az egyenes kieséses szakaszban nyújtott teljesítmény adta.
Az első négy helyezett utáni sorrend nem tekinthető hivatalosnak, mivel ezekért a helyekért nem játszottak mérkőzéseket. Ezért e helyezések meghatározása a következők szerint történt:
több szerzett pont (a 11-esekkel eldöntött találkozók a hosszabbítást követő eredménnyel, döntetlenként vannak feltüntetve),
Magyarországon első alkalommal egy kereskedelmi csatorna, az RTL Klub szerezte meg a közvetítési jogokat. Valamennyi mérkőzés élőben került képernyőre, viszont egy részüket a Sportklub adta, ami nem minden háztartásban fogható. A nyolcaddöntőig stúdióból zajlott a kommentálás, a riporterek Hajdú B. István, Léderer Ákos, Hethéssy Zoltán és Világi Péter voltak, a szakkommentátorok Urbán Flórián, Kovács Kálmán, Nagy László és Verebes József. A legjobb nyolc csapat mérkőzéseire Léderer és Hajdú B. kiutaztak a helyszínre, a bronzmérkőzést és a döntőt utóbbi kommentálta.
Az akkori világranglista 11. helyén álló Dánia és Nigéria nem tudta kiharcolni a részvétel jogát, Togo viszont szerepelt annak ellenére, hogy csak a 61. helyen állt a ranglistán.
Svájc csapata úgy esett ki, hogy egyetlen gólt sem kapott a világbajnokság során. A tornán négy mérkőzést játszottak, 4–0-s összesített gólkülönbséggel. Utolsó mérkőzésükön, Ukrajna ellen, a tizenegyes-párbajban egyetlen büntetőt sem sikerült értékesíteniük, így búcsúzniuk kellett.
Az orosz Valentyin Valentyinovics Ivanov játékvezető a Hollandia–Portugália mérkőzésen 16 sárga és 4 piros lapot mutatott fel a játékosoknak. Ez a világbajnokságok történetének legtöbb lappal tarkított mérkőzése.
Az angol Graham Poll az Ausztrália–Horvátország mérkőzésen a 61. percben sárga lapot mutatott fel a horvát Josip Šimunićnak. Ezt megtette a 90. percben is, de elfelejtette a piros lapot felmutatni. Három perccel később, a meccs lefújása után újra sárga lappal jutalmazta a horvát játékos viselkedését, és ekkor már a piros lapot is felmutatta.
A brazil Ronaldo ezen a tornán döntötte meg Gerd Müller gólrekordját. A brazil a torna előtt 12 találatot ért el, ezzel holtversenyben állt Pelével, de a torna során Pelét, Just Fontaine-t és Gerd Müllert is maga mögé utasította, és 15 góllal ő vette át a vezetést az összesített világbajnoki góllövőlistán. Ezt a rekordot 2014-ben döntötte meg az ezen a tornán is szereplő Miroslav Klose.
A világbajnokságok történetének 2000. gólját a svéd Marcus Allbäck érte el az angolok elleni mérkőzésen.
A döntőben a francia Zinédine Zidane a 110. percben mellkason fejelte az olasz Materazzit. Elizondo (a bíró) nem látta az esetet, a partjelzők sem, csak a tartalék játékvezető, aki tájékoztatta a mérkőzésvezetőt. Zidane-t élete utolsó mérkőzésén (a vb után visszavonult, ezt előre be is jelentette) kiállították, az esettel kapcsolatban három kép bejárta a világot: 1.: Zidane lefejeli Materazzit, 2.: Zidane-nak felmutatják a piros lapot és 3.: Zidane az öltözőbe menet elhalad a vb-kupa előtt.
Horacio Elizondo (argentin) az első nemzetközi játékvezető akinek lehetősége volt egy világbajnokságon a nyitómérkőzést – első csoportmérkőzés – és a döntő találkozót vezetni.
Benito Archundia (mexikói) az első játékvezető, aki egy világbajnokságon öt mérkőzésen működhetett közre.
Az olasz Alessandro Del Piero az elődöntő 122. percében szerzett találatával a világbajnokságon lőtt legkésőbbi gól rekordját tartja.
Vb-történelem: 2006 Németország. nemzetisport.hu. (Hozzáférés: 2014. július 31.)
Hornyák Lajos: A labdarúgás játékszabályai (Labdarúgó játékvezetők kézikönyve). HOT-FIVE Kft., 2002. ISBN 963-202-807-4
Évtizedek: 1950-es évek – 1960-as évek – 1970-es évek – 1980-as évek – 1990-es évek – 2000-es évek – 2010-es évek – 2020-as évek – 2030-as évek – 2040-es évek – 2050-es évek  
Évek: 2001 – 2002 – 2003 – 2004 –  2005 – 2006 – 2007 – 2008 – 2009 – 2010 – 2011
január 2. – Németországban a Reichenhall jégcsarnok teteje az erős hóesés következtében beszakad. (15 halálos áldozat.)
január 5. – Szaúd-Arábiában egy hotel összedől, maga alá temetve a hadzsra Mekkába érkező zarándokot.
január 15. – Dzsábir el-Ahmed el-Dzsábir asz-Szabah kuvaiti emír halála után a trónt Szaad el-Abdullah esz-Szalem asz-Szabah sejk veszi át.
január 18–20. – Háromnapos látogatáson Magyarországon tartózkodik az ukrán védelmi miniszter, Anatolij Gricenko.
január 19. – A szlovák légierő AN-24 típusú repülőgépe – koszovói békemisszióból hazatérő katonákkal – becsapódott a Borsó-hegy gerincébe, Hejce község külterületén pilótahiba miatt.
január 24. – A kuvaiti parlament megfosztja hatalmától a betegeskedő Szaad el-Abdullah esz-Szalem asz-Szabah emírt, aki alig több, mint egy hete töltötte be ezt a tisztséget.
február 8. – 404 katona elhagyja barakkját Kelet-Timoron (a kelet-timori válság kezdete)
február 23. – Több ezren tüntettek az indiai Kasmírban, mert a hadsereg agyonlőtt négy, 6 és 18 év közötti fiút előző nap.
február 26. – Az USA Népszámlálási Irodája által kiadott közlemény szerint 01:16-kor (0016 UTC) a Föld népessége eléri a 6,5 milliárd (6500 millió) főt.
március 8. – Három magyar katona sérül meg egy közlekedési balesetben Afganisztánban, Kunduz közelében, mikor a katonákat szállító terepjáró felborul.
március 11. – Slobodan Miloševićet holtan találják a hágai börtöncellájában. Halálát szívroham okozta.
március 17–25. – Román–magyar kétoldalú békefenntartó parancsnoki és törzsvezetési (szimulációs) gyakorlat Aradon.
március 27. – Átadják az M7-es autópálya Ordacsehi–Balatonkeresztúr közötti 25,7 km-es szakaszát.
március 30. – Elindult az űrbe az első brazil űrhajós, Marcos Pontes a Szojuz TMA-8 űrhajóval.
április 4. – Időközi választásokon először szavazhatnak és indulhatnak a választásokon a kuvaiti nők.
Aríél Sárón izraeli miniszterelnököt 4 hónapos kóma után eltávolítják hivatalából
április 12–13. – Ľubomír Bulík altábornagy, szlovák vezérkari főnök meghívására – kétnapos hivatalos látogatásra – Szlovákiába érkezik Havril András vezérezredes, vezérkari főnök; akit udvariassági látogatáson fogad Martin Fedor védelmi miniszter.
április 21. – Dnyánendra nepáli király a két hete tartó tüntetések hatására lemond a teljhatalomról és az ellenzéki pártokat miniszterelnök-jelöltek állítására kéri.
április 23. – A soron következő országgyűlési választások második fordulója Magyarországon.
április 29. – Teherán bejelenti, hogy elfogadja a Nemzetközi Atomenergia-ügynökség (International Atomic Energy Agency – IAEA) felügyeletét, amennyiben Irán atomprogramjának ügye visszakerül az ENSZ Biztonsági Tanácsától a bécsi székhelyű szervezethez.
május 21. – Montenegró lakosai népszavazás útján nyilvánították ki függetlenedési szándékukat Szerbiától, pontosabban Szerbia és Montenegró államszövetségből. Ezzel az eseménnyel az egykori Jugoszlávia teljesen felbomlott.
május 26. – Gyurcsány Ferenc záróbeszédet mond az MSZP frakció zárt balatonőszödi ülésén, elmarasztalva kormánya teljesítményét, amely azonban csak szeptember 17-én kap nyilvánosságot.
június 3. – Montenegró a május 21-én megtartott szavazások végeredményeként kikiáltja függetlenségét Szerbiától, így június 5-én felbomlik Szerbia és Montenegró államszövetsége.
június 8. – A miskolci vízszennyezési botrány, melynek során szennyezés kerül a város ivóvizébe, többen kórházba kerülnek.
július 12. – A Hezbollah elrabolja – izraeli területről – az izraeli hadsereg két katonáját, Ehud Goldwasser főtörzsőrmestert és Eldad Regev őrmestert.
július 14. – Jarosław Kaczyński veszi át a miniszterelnöki posztot Kazimierz Marcinkiewicztől a PiS, az ultranacionalista Lengyel Családok Ligája, valamint a populista agrárpárt, az Önvédelem alkotta koalíciós kormány élén.
július 25. – Egy izraeli légi csapásban Kiam városában életét vesztette az ENSZ Libanonban állomásozó erőinek (UNIFIL) négy megfigyelője.
július 31. – Fidel Castro „ideiglenesen” átadja a hatalmat öccsének, Raúl Castrónak.
augusztus 9. – Műegyetemi lőtértűz. (A budapesti Műszaki Egyetem pincéjében egy lőtéren keletkezett tűzben három tűzoltó lelte halálát az elavult védőfelszerelés miatt.)
augusztus 20. – Tragikus következményekkel járó vihar Budapesten és környékén az ünnepi tűzijáték alatt.
augusztus 25. – A német PRT ellen első alkalommal követnek el merényletet Kunduzban.
szeptember 8.–10. – A NATO Katonai Bizottsága Varsóban tartja őszi, vezérkari főnöki szintű ülését.
szeptember 15.–16. – Sólyom László köztársasági elnök részt vesz a Visegrádi Csoport tagállamai köztársasági elnökeinek lányi találkozóján.
Tiltakozások kezdődnek Magyarországon Gyurcsány Ferenc napvilágra került felvételei kapcsán.
A Japán országgyűlés rendkívüli ülésén Abe Sinzót választották meg az ország miniszterelnökének.
Budapesten tárgyal James Lee Jones vezérezredes, a Szövetséges Fegyveres Erők európai legfelső parancsnoka (Supreme Allied Commander Europe – SACEUR) Havril András vezérezredessel (vezérkari főnökkel).
Pennsylvania állambeli Nickel Mines településen, az amish vallási közösség iskolájában hat halálos áldozatot követel az a lövöldözés, amely egy túszszedő akció közben tört ki. (Az áldozatok között volt az ámokfutó is.)
október 9. – Észak-Korea bejelenti, hogy elvégezte az első kísérleti atombomba-robbantását.
október 9. – Az Országgyűlés megválasztja legfőbb ügyésznek dr. Kovács Tamás altábornagyot, addigi katonai főügyészt.
október 15. – Az ENSZ beleegyezik, hogy Észak-Koreát szankciókkal sújtsák a robbantások miatt.
október 23. – Zavargások törnek ki Magyarországon az 1956-os forradalom 50. évfordulóján.
október 23. – Traian Băsescu román államfő Sólyom László magyar köztársasági elnökkel találkozik Csíkszeredában az 1956-os forradalom 50. évfordulója alkalmából.
november 5. – Kötél általi halálra ítélik Szaddám Huszein korábbi iraki diktátort.
november 6. – Sólyom László köztársasági elnököt a Vatikánban fogadja XVI. Benedek pápa.
Félideji választások az USA-ban. A demokraták először szerezték meg a többséget a kongresszus mindkét házában 1994 óta.
Bulgária, Szlovákia és Horvátország kinyilvánítja csatlakozási szándékát a PRT második váltásába.
november 12. – A volt szovjet tagköztársaságban Dél-Oszétiában a területnek Grúziától való elszakadásáról népszavazást tartanak.
Puerto Ricóban a gazdasági válságból történő minél hamarabbi kilábalás érdekében bevezetik az eladási és használati adót.
november 16–17. – Sólyom László köztársasági elnök kétnapos hivatalos látogatást tesz Szlovákiában.
Hosszan tartó betegség után elhunyt a futballtörténet egyik legnagyobb alakja, Puskás Ferenc, a Budapest Honvéd és a Real Madrid labdarúgója.
november 20. – Irán és Szíria elismeri az iraki kormányt, és felveszik az országgal a diplomáciai kapcsolatot.
november 22. – Hollandiában a választásokon a CDA többséget szerez a parlamentben.
november 23. – A kórházban meghal Alekszander Litvinyenko orosz hírszerzőtiszt, akit polónium-mérgezéssel gyilkoltak meg. Az eset kapcsán Nagy-Britannia és Oroszország között diplomáciai feszültség keletkezik.
november 29. – A rigai csúcstalálkozón a NATO Reagáló Erőt (NRF) harcra képesnek nyilvánítják. (A 25 000 fős, saját légierővel és haditengerészettel rendelkező alakulatot a katonai szövetség új elithaderejeként ismerik el) .
december 1. – Az ukrán parlament leváltja a Juscsenko-párti kül- és belügyminisztert, s hónapokon keresztül akadályozza az új vezetők kinevezését.
december 6. – Az orosz alsóház, az Állami Duma nyilatkozatában a dél-oszét függetlenségi akarat tekintetbe vételére ösztönözi Oroszországot és a világközösséget.
december 9. – Puskás Ferenc budapesti temetésén sok ezres tömeg vesz részt. A legendás labdarúgót a Szent István-bazilikában temetik el.
december 23. – Az ENSZ Biztonsági Tanácsa egyhangúlag megszavazza az 1737. számú határozatot, melyben szankciók bevezetését írja elő Teheránnal szemben.
december 30. – A Senopati Nusantara több száz utassal a fedélzetén elsüllyed Indonézia partjainál.
október: Magyarországon bemutatják az 1956-os forradalom 50. évfordulójára készített Szabadság, szerelem c. filmet.
Megjelenik L. Ron Hubbard Földi küldetés sorozatának 10., egyben befejező része magyarul. Ezzel a teljes sorozat olvasható magyar nyelven. (Az eltörölt bolygó)
Meat Loaf: Bat Out Of Hell III. The Monster Is Loose (A Bat Out of Hell lemezsorozat befejező része)
Roger Waters világ körüli turnéra indul a The Dark Side of the Moon előadásával.
Thalía: El sexto sentido (Re+Loaded) (a 2005-ös album újbóli kiadása négy új dallal, az angol nyelvű változatok és a Loca című dal nélkül)
Bartók-emlékév, a világhírű zeneszerző születésének 125. évfordulóján.A Magyar Rádió MR3-Bartók Rádió adóján összes zenekari művét bemutató sorozat hangzik el.
Május 22-én orgonaavató gálakoncertet tartottak a Művészetek Palotájában, a világszínvonalú új hangversenyorgonán.
A System of a Down augusztus 13-ai koncertje után meghatározatlan időre visszavonul
Wolgang Amadeus Mozart születésének 250. évfordulójára Mozart-év, Salzburgban, Bécsben kiemelt, ünnepi rendezvények,
a Magyar Rádió MR3-Bartók Rádió adóján összes művét bemutató sorozat hangzik el.
február 10. – február 26. XX. Téli olimpiai játékok Torino, Olaszországban, 80 ország részvételével.
június 9.–július 9. 2006-os labdarúgó-világbajnokság, Németország, Világbajnok: Olaszország negyedszer.
szeptember 6. Hiszahito japán herceg, Fumihito (Akisino herceg) és Kiko Akisino hercegné fia, aki a harmadik lett a japán Krizantém trón örököseinek sorrendjében.
január 19. Agárdy Gábor Kossuth-díjas és kétszeres Jászai Mari-díjas színész, a nemzet színésze (* 1922)
Bartók Béla születésének 125. évfordulója előtt tisztelegve Bartók-évet tartottak.
Ady Endre Új versek c. kötete megjelenésének, a magyar költészet egyik „forradalmának” 100. évfordulója

Évtizedek: 1950-es évek – 1960-as évek – 1970-es évek – 1980-as évek – 1990-es évek – 2000-es évek – 2010-es évek – 2020-as évek – 2030-as évek – 2040-es évek – 2050-es évek  
Évek: 2002 – 2003 – 2004 – 2005 –  2006 – 2007 – 2008 – 2009 – 2010 – 2011 – 2012
Hongkong elkezdi büntetni a dohányzást a legtöbb étteremben és közel 1200 köztéren.
A dél-koreai Pan Gimun lesz az ENSZ új főtitkára a hivatalát kitöltő Kofi Annan után.
A brazil államelnök, Luiz Inácio Lula da Silva megkezdi második elnöki periódusát.
január 5. – A Hitachi elkészíti a világ első egy terabájt kapacitású merevlemezét.
január 7. – Stanisław Wielgus, Varsó érseke lemond tisztségéről, miután kiderül róla, hogy korábban együttműködött a kommunista titkosrendőrséggel.
Ausztriában felesküdött az új, nagykoalíciós kormány a szociáldemokrata Alfred Gusenbauer vezetésével; az év folyamán számos szociális programot vittek keresztül (megélhetési minimumot vezettek be, nagyvonalú nyugdíjakról döntöttek – ugyanakkor enyhítették a kelet-európai munkavállalókkal szembeni korlátozásokat és adóreformot vezettek be.)
január 15. – A második Gyurcsány-kormány csökkenti a gyógyszerár-támogatási kulcsokat, így egy évtized óta először sikerül az egészségbiztosítási alap gyógyszerkiadásokra szánt összegén belül maradni.
január 19. – A Kyrill nevű viharban súlyosan megsérült MSC Napoli konténerszállító óriáshajó megfeneklik Nagy-Britannia cornwalli partvidékén.
január 21. – Parlamenti választások Szerbiában – a Szerb Radikális Párt érte el a legtöbb szavazatot, de nem talált magának koalíciós partnert.
január 26. – Martti Ahtisaari, ENSZ–megbízott – egy bécsi nemzetközi konferencián – ismerteti Koszovó–tervét, amely szerint a tartomány korlátozott szuverenitást kapna, s biztosítania kellene a szerb kisebbség autonómiáját.
február folyamán tartották a nemzetközi játékkiállítást a németországi Nürnbergben.
február 6. – A 2006-os zavargásokat elemző Gönczöl-jelentés nyilvánosságra kerül, a dokumentum súlyos rendőri hibákat említ.
február 12. – A koszovói albán vezetés alapvetően elfogadhatónak tartja az Ahtisaari-javaslatot, azonban Pristinában tiltakozások robbannak ki, követelve Koszovó teljes szuverenitását.
február 13. – A szerb kormány elveti Martti Ahtisaari ENSZ–megbízott koszovói rendezési javaslatát, mivel az olyan jogokkal ruházza fel Koszovót, amelyek csak szuverén államokat illetnek meg.
február 13. – A Pekingben tartott hatoldalú tárgyalások hetedik fordulóján Észak-Korea beleegyezett, hogy felszámolja atomprogramját, bezárja njongbjoni reaktorát, cserébe 1 millió tonna fűtőolajért és egy makaói bankszámlán zárolt 25 millió dollárjáért.
február 14. – Beiktatták hivatalába Türkmenisztán új elnökét, Gurbanguly Berdimuhamedow eddigi ügyvezető államfőt.
február 15. – Magyarországon bevezetik a vizitdíj és kórházi napidíj fizetési kötelezettséget.
február 16. – A magyar igazságszolgáltatás kínos melléfogását igazolva a rendőrség bejelenti, mégsem a Kaiser–Hajdú páros követte el a nyolc áldozattal járt móri bankrablást.
február 19. – Az Alkotmánybíróság új tagja Trócsányi László; Kiss László mandátumát meghosszabbítják.
február 22. – Kormányválság Olaszországban, távozik Romano Prodi olasz miniszterelnök, de a köztársasági elnök nem fogadja el lemondását.
február 23. – Az ÁPV aláírja a Malév 99,95%-os részvénycsomagjának eladásáról szóló szerződést a pályázaton nyertes Borisz Abramovics Berezovszkij érdekeltségébe tartozó vevővel.
február 24. – Az MSZP kongresszusa Gyurcsány Ferencet az MSZP elnökévé választotta a távozó Hiller István helyett, ezzel „összevonva” a pártelnöki és miniszterelnöki funkciókat.
február 24. – A virginiai kongresszus mindkét háza bocsánatot kért azért a szerepért, amit a szövetségi állam játszott a feketék rabszolgasorban tartásában az USA-ban.
február 26. – Hugo Chávez, Venezuela elnöke bejelenti, hogy államosítják az Orinoco torkolatvidékének addig nyugati olajvállalatok által művelt nagy olajmezőit. Később kivonult a Világbankból és az IMF-ből.
február 26. – A hágai nemzetközi bíróság ítéletében nem teszi felelőssé Szerbiát a srebrenicai népirtásért.
március 1. – A mandátumát kitöltő Járai Zsigmond után Simor András, a Deloitte elnöke lett a Magyar Nemzeti Bank elnöke.
március 1. – A nemzetközi sarki év (IPY – International Polar Year) hivatalosan elkezdődött.
március 2. – Több napon át tartó zavargások törnek ki Koppenhágában, miután a kormányzat kísérletet tesz egy ún. foglaltház kiürítésére.
március 3. – „Ideiglenesen” megszűnt a személyszállítás 14 magyarországi vasútvonalon. A közlekedési minisztérium az utazók kis számára hivatkozva szüntette meg a vonalak finanszírozását.
március 4. – Kisebbségi önkormányzatokat választottak Magyarországon. A cigány országos önkormányzat vezetéséért a Kolompár Orbán, illetve Farkas Flórián vezette listák versengtek.
március 4. – Érvénytelenül ért véget a Pécsen tervezett NATO-radarról rendezett népszavazás. A résztvevők 94%-a a radar ellen szavazott.
március 4. – Az észtországi parlamenti választásokon a jobboldali-centrista kormánykoalíció győz.
március 6. – Ledöntik a Ciprus három évtizedes megosztottságát jelképező betonfalat Nicosiában
március 9. – Berlinben az Európai Unió államai megegyeznek, hogy átlagosan 20%-kal csökkentik az EU szén-dioxid-kibocsátását.
március 10. – Eredménytelenül fejeződnek be a – Koszovó jövőjéről február 21-én kezdődött – szerb–koszovói tárgyalások Bécsben.
március 15. – Megállapodtak az egységkormányról a palesztinok; melynek létrehozásáról már február elején megegyezett a Fatah és a Hamász, de a tárgyalások mostanáig elhúzódtak.
március 15. – A nemzeti ünnepen zavargások törnek ki Budapesten, de erejük nem közelíti meg az őszi zavargások mértékét.
március 15. – A pápa elfogadja Szabó Tamás püspök lemondását a Tábori püspökség vezetéséről.
március 16. – Az ESA bejelenti, hogy a Mars Express mérései alapján a Mars déli pólusán található vízjég 4 km vastagságú.
március 16. – A pekingi parlament az államival egyenrangúnak ismerte el a magántulajdont. A termőföld azonban tartósan állami tulajdonban marad.
március 17. – Heten meghaltak, 13-an súlyosan megsérültek a szamarai repülőtéren bekövetkezett légi katasztrófában.
március 18. – Finnországban a liberális Centrumpárt a szavazatok 23%-át megszerezve nyerte meg a választásokat.
március 23. – Az iráni haditengerészet 15 brit tengerészt ejtett fogságba. Lásd: Brit katonák 2007-es iráni foglyul ejtése.
március 25. – Brigitte Mohnhauptot, az egykori RAF tagot 24 év után szabadon engedik az aichachi börtönből.
március 26. – Észak-Írországban kiegyezett az északír konfliktus két esküdt ellensége, Gerry Adams katolikus vezető és a protestáns Ian Paisley, pártjaik részvételével közös kormányt alakítottak. Így ötévnyi szünet után megkezdhette működését a belfasti parlament, megszűnt London közvetlen irányítása.
március 26. – Martti Ahtisaari – az ENSZ–főtitkár kosovoi különmegbízottja – benyújtja jelentését az ENSZ BT-nek.
március 28. – A portugáliai Serpa városka mellett működni kezd a világ legnagyobb, 52 000 napelemből álló naperőműve.
március 30. – A Kuncze Gábor-korszak után Kóka János gazdasági miniszter kerül az SZDSZ élére, Fodor Gábort csak a második fordulóban, csekély arányban megelőzve az elnökválasztáson. Fodor környezetvédelmi miniszter lett, Kóka pedig december elején kilépett a kormányból, Eörsi Mátyást váltva a frakcióvezetői poszton.
április 2. – Erős földrengést követően 28 áldozatot követelő szökőár pusztít a Salamon-szigeteken.
április 2. – Ukrajnában az elnök feloszlatta a parlamentet és előrehozott választásokat ír ki.
április 3. – Az oroszlányi bányászzenekar kíséretével, fél év késéssel beindult az M4-es metróvonal alagútját fúró két fúrópajzs.
április 3. – Egy átalakított TGV POS nagysebességű motorvonat Párizs és Strasbourg között 574,8 km/h-s rekordsebességre gyorsult egy kísérlet során.
április 3. – A ENSZ Biztonsági Tanácsa megkezdi az Ahtisaari-javaslat tárgyalását.
április 4. – Lemond miniszteri tisztségéről Molnár Lajos egészségügyi miniszter.
április 5. – A kisebbségi jobbközép cseh kormány bevezeti a vizitdíjat, receptdíjat és napidíjat is tartalmazó, szociális juttatásokat megnyirbáló reformcsomagját, amely az egykulcsos adózást és a társasági adó-kulcsok csökkentését is tartalmazza. Bár a gazdaság kiemelkedően teljesít 2007 folyamán, Mirek Topolánek kormányának jelentősen csökken a népszerűsége.
április 5. – A 120 tagú koszovói parlament 100:1 arányban úgy határoz, hogy támogatja az Ahtisaari-javaslatot, mivel az a nemzet érdekeivel összhangban áll. A parlament egyben elfogadja azt is, hogy amíg nem épül ki a javaslatban foglalt politikai és közigazgatási intézményrendszer, továbbra is működjenek Koszovó területén az ENSZ által felügyelt katonai és polgári szervek.
április 6. – Budapest és Pusztaszabolcs között forgalomba áll a MÁV új Talent típusú motorvonata.
április 8. – Irán az USA ellenvetéseit figyelmen kívül hagyva elkezdi az urán ipari mértékű dúsítását.
április 8. – Pokolgépes merényletben hat kanadai katona életét vesztette Dél-Afganisztánban.
április 12. ‑ A visegrádi négyek és Ukrajna védelmi minisztereinek pozsonyi találkozója.
április 15. – Vízre bocsátják az orosz Borej-osztály első egységét, a Jurij Dolgorukij atom-tengeralattjárót.
április 16. – Kiképzésen részt vevő afgán rendőrök között robbantja fel magát egy öngyilkos merénylő kilenc embert megölve, és huszonötöt megsebesítve.
április 16. – Egy diák ámokfutása 32 áldozatot követel a virginiai műszaki egyetemen.
április 18. – az UEFA bizottsága Cardiffban kihirdette, hogy a Lengyelország – Ukrajna páros rendezi a 2012-es labdarúgó-Európa-bajnokságot.
április 19. – A román parlament felfüggesztette tisztségéből Traian Băsescu román államfőt. Az elnök lemondás helyett népszavazást írt ki visszahívásáról. Ideiglenesen Nicolae Văcăroiu szociáldemokrata politikus vette át az államfői posztot.
április 22. – A konzervatív Nicolas Sarkozy a szavazatok 31%-ával nyerte meg a francia elnökválasztás első fordulóját. A második fordulóba jutott még a 25%-ot szerzett szocialista Ségolène Royal is.
április 23. – Elhunyt Borisz Jelcin volt orosz elnök (1991-1999), az orosz változások jellegzetes alakja, a csecsen felkelés leverője. (*1931. február 1.)
április 23. – Letette hivatali esküjét Horváth Ágnes új egészségügyi miniszter.
április 24. – Európai tudósok bejelentik, hogy Föld-típusú exobolygót fedeztek fel a 20 fényévnyire található Gliese 581 rendszerben.
április 26. – Tallinnban zavargások törtek ki az észt főváros második világháborús szovjet hősi emlékművének egy városszéli katonai temetőbe való áttelepítése kapcsán. A háromnapos események során egy 19 éves fiatalember meghalt, 153-an pedig megsebesültek. Oroszország keményen bírálta az eset kapcsán Észtországot, egy időre leállította az olajszállítást, Moszkvában tüntetők blokád alá vették az észt nagykövetséget, orosz gépekről indított crackertámadások pedig megbénították egyes észt minisztériumok, pártok, bankok honlapját.
április 27. – India GDP-je átlépte az ezermilliárd dollárt, a világon 12.-ként. Itt él ugyanakkor a Föld szegényeinek 44 százaléka, 800 millió ember.
április 29. – Az iszlamista gyökerű Igazság és Fejlődés Pártja egyik vezetőjének, Abdullah Gül külügyminiszternek elnökjelöltsége elleni tiltakozásul milliós tüntetés volt Isztambulban. A júliusi előrehozott választáson az új parlament mégis elnökké választotta.
április 30. – Ettől a naptól kezdve tilos a nyilvános helyen való dohányzás Észak-Írországban.
május 1. – Egy majális alkalmából a XVIII. kerületben, a Nagybecskerek utcai Malév-pályán felállított légvárat a benne játszó gyerekekkel együtt nekilökött a szél egy korlátnak. Hét gyerek megsérült, köztük egy nyolcéves kisfiú agysérülést szenvedett, és két nappal később elhunyt a kórházban.
május 1. – Az iraki belügyminisztérium nyilvánosságra hozza, miszerint belharcok során lelőtték az al-Káida iraki vezetőjét (Abu Ajjub al-Maszrit) a fővárostól északra fekvő térségben.
május 2. – Ismeretlenek ellopták Kádár János csontjait és felesége urnáját a fővárosi Fiumei úti temetőből.
május 3. – Az ország Egyesült Királyságtól való elszakadását támogató Skót Nemzeti Párta szavazatok 32,9%-ával győz a skóciai parlamenti választásokon.
május 3. – Oroszország nem tájékoztatja többé NATO-partnereit csapatmozgásairól, miután Vlagyimir Putyin elnök meghirdette az európai hagyományos erőket korlátozó (CFE) szerződés teljesítésének befagyasztását.
május 3. – Életét vesztette az északkelet-afganisztáni Fajzabádban egy cseh tiszthelyettes, amikor a heves esőzések következtében a közeli hegyről sárlavina zúdult le, s járművét maga alá temette.
május 4. – Skóciában a Skót Nemzeti Párt nyerte a törvényhozási választást, ám Skócia teljes függetlenségét célzó programjával kisebbségben maradt. Alex Salmond vezetésével alakítottak kisebbségi kormányt, aki hivatali ideje alatt a kérdést népszavazásra kívánja bocsátani.
május 6. – Nicolas Sarkozyt, a bűnözés elleni kemény fellépést és a bevándorlás szigorítását előtérbe helyező belügyminisztert a szavazatok 53%-ával Franciaország elnökévé választják – az eredmény tükrözi, hogy nemcsak a szélsőjobboldali választók egy részét, hanem Ségolène Royal sok baloldali szavazóját is meggyőzte határozott fellépése. Győzelme nyomán zavargások törnek ki több francia városban. „Sarko” afféle hiperelnökként rendszeresen tematizálja a médiát, nyit az USA felé, aktivizálja a francia diplomáciát az EU-ban.
május 7–25. – Az olaszországi Szardínia szigetén zajlik a SPRING FLAG '07 elnevezésű NATO többnemzeti légierő-gyakorlat.
május 8. – Az Európai Bizottság kis módosítással jóváhagyta a 2007–2013 között 7 ezer milliárd forint uniós támogatás felhasználását lehetővé tevő Új Magyarország fejlesztési tervet.
május 9. – A Nobel-békedíjas José Ramos-Horta, a kelet-timori elnökválasztás második fordulóját 70%-os támogatottsággal nyerte meg.
május 10. – Tíz év és nyolc nap hivatalában eltöltött idő után beadja lemondását Tony Blair, az Egyesült Királyság miniszterelnöke.
május 10. – Lopás gyanújával hallgatja ki a katonai ügyészség az OTP Bank Széna téri fiókjánál történt túszejtésnél helyszínelő egyik rendőrt.
május 12. – A San José-i orosz nagykövetség épületének konzuli részlegében egy fegyveres kilenc embert ejtett túszul, akit a helyi rendőrség őrizetbe vett négy órával később.
május 15. – A nemzeti nyomozóiroda egy volt rendőrt vett őrizetbe a 2002-es móri banki vérengzés újabb gyanúsítottjaként.
május 16. – Jacques Chiracot tizenkét évi elnökség után Nicolas Sarkozy váltja a francia államfői székben.
május 17. – Lemond a Világbank elnöki posztjáról Paul Wolfowitz. Bukását közvetlenül az okozta, hogy miközben a korrupció elleni harcot hirdetett, barátnőjét magas fizetéssel járó állásba helyeztette. Utódja július 1-jétől Robert Zoellick, a Goldman Sachs vezetője.
május 17. – François Fillont nevezte ki kormányfőnek az új francia elnök, Nicolas Sarkozy.
május 19. – Bagdadban hat – titkos fegyverraktárakat felderítő – amerikai katona és a tolmácsuk életét vesztette egy pokolgépes robbantásban, míg a német PRT három, szolgálaton kívüli katonája a kunduzi bazárban – egy öngyilkos merénylő által működésbe hozott robbanó szerkezet miatt – hal meg.
május 19. – Gyurcsány Ferenc miniszterelnök menesztette Bene László országos és Gergényi Péter budapesti rendőrfőkapitányt.
május 20. – Romániában népszavazáson 74,33%-kal bizalmat kap a parlament által korábban felfüggesztett Traian Băsescu államfő.
május 20. – Gyurcsány Ferenc miniszterelnök elfogadta Petrétei József lemondását.
május 24. – A 2500. résszel lezárult a 48 éve tartó családregény – a Kossuth rádió népszerű sorozata – „A Szabó család”.
május 24. – A konzervatív Fianna Fáil a szavazatok 41%-ával győz az ír választásokon.
május 29. – A parlament döntése alapján határozatlan idejűek lesznek a magyarigazolványok.
A Fatah és a Hamász konfliktusa polgárháborúvá fajul, mely során a Hamász kiszorítja a vetélytárs szervezetet a Gázai övezetből.
június 5. – Az alkotmánybíróság engedélyezi az aláírásgyűjtést a felsőoktatási tandíjról, illetve a vizitdíjról szóló népszavazás kezdeményezésére.
június 11. – Az egyiptomi részleges parlamenti választásokon súlyos szabálytalanságok történtek. A márciusi alkotmánymódosítás óta megszűnt a bírók kontrollja a választások fölött, vallási alapon nem működhet párt, független jelölt nem indulhat az államfői posztért és terrorizmus gyanújával bárkit bíróság elé lehet állítani.
június 13. – A magyar PRT elszenvedi az első személyi sérüléssel járó támadást.
június 15. – Júliustól hatályos kormányátalakítást jelent be Gyurcsány Ferenc miniszterelnök. A Miniszterelnöki Hivatal vezetője Szilvásy György után Kiss Péter lesz, Szilvásy pedig tárca nélküli titokminiszter lett. Lamperth Mónika a szociális tárcához került, az ő helyére az Önkormányzati és Területfejlesztési Minisztérium élén Bajnai Gordon avanzsált.
június 15. – Leszakad egy másfél kilométer hosszú híd több mint 150 méteres szakasza Kínában, miután egy teherszállító hajó a híd pillérének ütközik.
június 15. – Kezdetét veszi az Európai Unió saját rendőri missziója Afganisztánban, amelynek keretében 160 rendőr érkezik az ázsiai országba.
június 16. – A keletnémet utódpárti PSD és a nyugatnémet WASG egyesülésével megalakul a Baloldal (Die Linke) nevű formáció Németországban. Irányítói Oskar Lafontaine és Lothar Bisky társelnökök, frakcióvezetője Gregor Gysi.
június 17. – Mahmúd Abbász palesztin elnök meneszti az Iszmail Hanije vezette koalíciós kabinetet, s helyére szükségkormányt nevez ki (Szalam Fajjad vezetésével).
június 17. – Az ENSZ és az Afrikai Unió közös békefenntartó erőket küld a nyugat-szudáni Dárfúrba, ahol csaknem öt éve tart a polgárháború legalább 200 ezer áldozattal.
június 22. – Sétálók találják meg a Duna-parton a súlyosan sérült Kármán Irén újságírót.
június 23. – Az EU-csúcson a 27 tagállam vezetői megegyeznek az új európai szerződésről.
június 24. – Halálra ítélik Vegyész Alit – Szaddám Huszein unokatestvérét – aki az irak–iráni háború idején elrendelte az Anfal-hadműveletet.
június 25. – Az Országos Választási Bizottság engedélyezi a tandíjról, a kórházi napidíjról és a vizitdíjról szóló népszavazásokat indítványozó aláírások gyűjtését.
június 25. – Ötvenen meghaltak – köztük az al-Káidával szembekerült, az amerikai és iraki haderőkhöz pártolt hat szunnita törzsi vezető – abban a pokolgépes merényletben, melyet egy öngyilkos merénylő hajtott végre egy bagdadi hotelben.
június 25. – Az osztrák OMV bejelenti egyesülési szándékát a MOL Magyar Olaj- és Gázipari Nyrt.-vel. A menedzsment és a kormányfő a közeledést ellenségesnek minősítette, a magyar cég felvásárolta és baráti cégeknek kölcsönadta saját részvényeinek 43 százalékát. Kormánykezdeményezésre az Országgyűlés megalkotta a „lex Mol”-t, a hazai stratégiai fontosságú cégek felvásárlásának megnehezítésére – ezt az Európai Bizottság több ponton is a szabad tőkeáramlás alapelvével ellentétesnek találta.
június 26. – Dunaújvárosban megkezdte a termelést a Hankook gumiabroncsgyára, amely a világon a hetedik legnagyobb.
június 26. – Szekeres Imre honvédelmi miniszter Moszkvában bejelenti, hogy Magyarország 2009-ben végleg kivonja hadrendjéből a MiG–29 típusú vadászrepülőgépeket.
június 27. – Tony Blair benyújtja lemondását, szavahihetőségét vesztett politikusként távozik. Gordon Brown lesz Nagy-Britannia új miniszterelnöke, aki ígéretes kezdés után az év végére népszerűségének 19 éves mélypontjára viszi a Munkáspártot.
június 29. – Móse Kacav izraeli államfő átadta lemondását Dalia Icik izraeli parlamenti elnöknek.
június 30. – Több sikertelen merényletkísérlet London belvárosában és a glasgowi repülőtéren.
július 1. – Várossá nyilvánítják Törökbálint, Alsózsolca, Körösladány, Ács, Maglód, Biatorbágy, Bük és Mándok településeket. Ezzel 298-ra emelkedik magyarországi városok száma.
július 1. – E naptól egész Nagy-Britanniában tilos a nyilvános helyen való dohányzás.
július 1. – Az újonnan megalapított MÁV-START Zrt. veszi át a magyarországi vasúti személyszállítás üzemeltetését.
július 3. – Iszlámábád Vörös Mecsetében barikádozták el magukat azok a szélsőséges iszlámisták akik – az afganisztáni tálibokéhoz hasonló – fundamentalista iszlám törvénykezést követelnek Pakisztánban.
július 5. – Egy bükkábrányi bányagödörből több millió éves mocsárciprusok kerülnek elő.
július 5–8. – Élénk tiltakozások és atrocitások kíséretében zajlik le a XII. Leszbikus, Meleg, Biszexuális és Transznemű Fesztivál. [1] [2]
július 7. – A Live Earth keretében hét kontinensen egy időben koncerteztek együttesek, hogy a globális felmelegedési válságra felhívják az emberek figyelmét.
július 7. – Elkezdődik az évek óta doppingbotrányokkal tarkított Tour de France, a leleplezések ezúttal sem maradnak el.
július 8. – Beiktatják hivatalába az új gyulai román ortodox püspököt, Siluan Mănuilă–t.
július 10. – Sólyom László köztársasági elnök meghívására kétnapos hivatalos látogatást tesz Magyarországon Viktor Juscsenko ukrán államfő. [3]
július 11. – A pakisztáni hadsereg két napi ostrom után ellenőrzés alá vonta a fundamentalisták szentélyét, a Vörös Mecsetet; az összecsapások során 73 iszlám fegyveres és kilenc katona esett el.
július 12. – A Fővárosi Bíróság bejegyzi a Magyar Gárda Kulturális Hagyományőrző Egyesületet, mely a Jobbik Magyarországért Mozgalom elnökének – Vona Gábornak – a vezetésével alakul meg. A Fővárosi Főügyészség december közepén az egyesületi törvény megsértése miatt kezdeményezte a bíróságon a gárda betiltását.
július 14. – A francia államfő (Nicolas Sarkozy) meghívására először vonulnak fel – a francia nemzeti ünnepen – a párizsi Champs-Élysées-n együtt az Európai Unió 27 tagállamának katonái – köztük az MH Támogató Dandár egy díszzászlóalja – a francia alegységekkel.
július 16. – 6,8-es erősségű földrengés rázza meg Japán északnyugati részén található Niigata tartományt; jelentős károk keletkeznek a Kasivazaki város melletti atomerőműben.
július 17. – Vegyi riadót rendelnek el Ukrajnában – a Lvivi területen fekvő Buszk közelében – miután felborul egy foszfort szállító vasúti szerelvény és annak öt tartálykocsija kigyullad.
július 18. – Erőteljes robbanás rázta meg a New York-i Manhattan városrész központját – közel a Grand Central vasúti pályaudvarhoz –, amikor felrobban egy transzformátor.
július 19. – Heten meghaltak, 19-en megsebesültek egy Makó közeli buszbalesetben.
július 20. – Magyarországon megdől a hőségrekord. A Kiskunhalason mért 41,9 °C a valaha mért legmagasabb érték az ország területén.
július 20. – Az ENSZ Biztonsági Tanácsa – miközben Oroszország elutasítása miatt elveti az Ahtisaari-javaslatot – az újabb tárgyalások folytatására egy újabb közvetítő missziót (ún. „trojka”) jelöl ki az EU, az USA és Oroszország részvételével.
július 22. – Törökországban a voksok 47%-ával és a mandátumok abszolút többségével győz a kormányzó Igazság és Fejlődés Pártja.
július 24. – Több mint nyolcévi fogság után hazaérkeznek (Szófiába) és elnöki kegyelemben részesülnek azok a bolgár ápolónők és arab orvos akiket a líbiai ügyészség 438 gyermek – HIV-vírussal való – megfertőzésével vádol.
július 24. – A dunaújvárosi Pentele híd és a csatlakozó M8-as autópálya 5,2 km szakaszának átadása.
július 29. – Súlyos vereséget szenved a japán felsőházi választásokon, 1955 óta először elveszíti a többségét a Liberális Demokrata Párt.
július 30. – meghalt Michelangelo Antonioni olasz filmrendező és Ingmar Bergman svéd filmrendező
július 31. – London befejezettnek nyilvánítja a 38 éve tartó – minden idők leghosszabb brit hadműveletét – a Lobogó elnevezésű akciót.
augusztus 1. – Diplomáciai-tudományos csata bontakozik ki az Északi-sark bányászati jogáért, miután egy expedíció titánból készített orosz zászlót helyezett el az Északi-sarkon, a tengerfenéken. A misszió célja az volt, hogy bebizonyítsa, hogy a sarkponton átvezető két hátság a szibériai kontinentális talapzat részét képezi.
augusztus 1. – Leszakad egy, a Mississippi folyón átívelő 35W jelű, kétszer négysávos államközi út hídja Minnesota állambeli Minneapolisban az esti csúcsforgalom idején.
augusztus 1. – A cserkészek megalakulásuk 100. évfordulóját világszerte megünnepelték.
augusztus 1. – Mazár-e Sarifban Dieter Warnecke dandártábornok veszi át Josef D. Blotz dandártábornoktól az Északi Regionális Parancsnokság parancsnoki beosztását.
augusztus 2. – a Mattel 1,5 millió kínai gyártású, ártalmas mennyiségű ólmot tartalmazó gyerekjátékot kényszerült visszahívni az üzletekből.
augusztus 3. – Száj- és körömfájás-járványt észleltek egy brit farmon. Gordon Brown összehívta a COBRA ülését.
augusztus 1–4. – Mr. Gay Europe, meleg férfiak európai szépségversenye a Budapesti Melegnapok keretében (július 29.–augusztus 5.). előzetes beszámoló a Velveten 1., 2., 3.
augusztus 5. – Álarcos fegyveresek elrabolnak négy értékes képet – két Bruegel, egy Alfred Sisley és egy Claude Monet képet – a nizzai szépművészeti múzeumból.
augusztus 5. – Ehud Olmert izraeli miniszterelnök egy palesztin történelmi városba, Jerikóba érkezett, s így több mint 7 éve ő az első, aki meglátogatja Palesztinát vagy a gázai térséget.
augusztus 5–6. – Camp Davidben tanácskozik George W. Bush amerikai és Hamid Karzai afgán elnök.
augusztus 6. – Két Szu–25-ös típusú harci gép orosz felségjelzéssel behatol Grúzia légterébe, és rakétatámadást hajt végre egy nagy teljesítményű radarállomás ellen Gori városa körzetében.
augusztus 7. – Megkezdi munkáját a Gripen-bizottság Vadai Ágnes, honvédelmi államtitkár vezetésével.
augusztus 9. – Kormányválság Lengyelországban – Lech Kaczyński államfő megegyezik az előrehozott választásokról az ellenzék vezetőjével.
augusztus 11. – A Der Spiegel című újság közzéteszi azt a nem sokkal azelőtt felfedezett írásbeli utasítást, amely NDK határőrségében szolgáló Stasi-tagok számára parancsba adja a menekülők lelövését a berlini falnál és a belnémet határon.
augusztus 13. – Negyven utas könnyebb sérüléseket szenved, amikor egy Isztambulból induló komp összeütközik az ukrán „Szemjon Rudnyev” nevű teherhajóval.
augusztus 13. – Karl Rove – az amerikai elnök legfőbb tanácsadója – bejelenti, hogy augusztus végén lemond tisztségéről.
augusztus 13. – Kisiklik a Moszkvából Szentpétervárra tartó „Nyevszkij Expressz” Malaja Visera közelében, mikor egy házilag készített szerkezet felrobban alatta.
augusztus 15. – Dániában betiltják a vendéglőkben, munkahelyeken és egyéb nyilvános helyeken való dohányzást.
augusztus 15. – A Richter-skála szerinti 7,9-es erejű földrengés rázza meg Peru Csendes-óceán menti vidékét.
augusztus 18. – Az előre hozott kazah parlamenti választást Nurszultan Nazarbajev államfő Nur-Otan pártja nyeri.
augusztus 19. – A thaiföldiek népszavazáson elfogadják az ország új alkotmányát.
augusztus 20. – Harminchét év után – hagyományteremtő szándékkal – Budapesten a Kossuth tér helyett a Hősök terén rendezik meg – 109 honvéd-, illetve határőrtiszt részvételével – a tisztavatást.
augusztus 20–29. – Szekeres Imre honvédelmi miniszter – Cao Gangchuan vezérezredes, kínai honvédelmi miniszter meghívására – hivatalos látogatáson vesz részt Kínában.
augusztus 21. – Angela Merkel német kancellár először látogat Magyarországra, ahol 6 órás villámlátogatása során találkozik Gyurcsány Ferenc kormányfővel, Sólyom László államfővel és Orbán Viktorral.
augusztus 21. – december eleje között Leonardo-kiállítás fut Debrecenben, Az igazi Da Vinci címmel. A 280 millió forintba került tárlatot 162 ezren tekintették meg.
augusztus 24. – Átadják az M7 autópálya Nagykanizsa és Becsehely közötti 17,3 km-es szakaszát.
augusztus 25. – Kosztasz Karamanlisz rendkívüli állapotot hirdetett ki Görögországban az egész nyáron, de augusztus két hetében különös erősséggel tomboló tűzvészek miatt, melyek 66 emberéletet követeltek, a GDP 1%-ának megfelelő kárt okoztak, és mintegy 400 ezer hektárnyi területet pusztítottak el a Peloponnészosz-félsziget déli és nyugati részén, Athén környékén és Évia szigetén. A kormányzati tétlenkedés ellenére az előrehozott parlamenti választásokon csekély többséggel ugyan, de újra Karamanlisz alakíthatott kormányt.
augusztus 25. – A budai Várban, a Sándor-palota előtt tesznek esküt a frissen megalakuló Magyar Gárda tagjai.
augusztus 28. – Megérkezik Camp Pannóniába az MH Tartományi Újjáépítési Csoport harmadik váltásának (PRT3) első csoportja.
augusztus 29. – Az FHB Jelzálogbank Nyrt. állami többségét váratlanul tőkepiacon értékesítik, az érte kapott 67 milliárd forintot adósságtörlesztésre fordította az állam.
augusztus 29. – A Fővárosi Ítélőtábla elutasította az autópálya-építő cégek fellebbezését a sztrádakartell-ügyben, ezzel jóváhagyta a Gazdasági Versenyhivatal által azokra mért mintegy 7 milliárd forintos kartellbírságot.
augusztus 31. – Átadják az M3 autópálya Görbeháza és Nyíregyháza közötti szakaszát.
augusztus 31. – Roland Kather német altábornagyot Xavier de Marnhac francia altábornagy váltja a KFOR parancsnoki székben.
szeptember 1. – A júniusban az NBH élére megbízott főigazgatóként került Laborc Sándor vezénylésével életbe lépett annak új szervezeti rendszere.
szeptember 2. – Az Eurostar a London és Dover közötti új gyorsvasúti pályán haladva 2 óra 3 percre rövidíti a London és Párizs közötti utazás időtartamát.
szeptember 3. – Megkezdődnek a Panama-csatorna kiszélesítésének, a hozzá tartozó új zsiliprendszer építésének munkálatai. Az 5,2 milliárd dollárosra tervezett beruházás célja, hogy 2014-re a legnagyobb tankerek számára is átjárható legyen a csatorna.
szeptember 6–9. – A kanadai Victoriában tartja éves informális tanácskozását a NATO Katonai Bizottsága.
szeptember 7. – Feloszlatja magát Lengyelország parlamentje, a Szejm. A parlamenti pártok előrehozott választásokban egyeznek meg.
Navaz Sarif volt pakisztáni kormányfőt néhány órával hazaérkezése után kitoloncolták Szaúd-Arábiába.
Benyújtja lemondását Mihail Fradkov orosz miniszterelnök, amit Vlagyimir Putyin államfő elfogad.
Daniel Ciobotea – Moldva és Bukovina metropolitája – személyében megválasztják az új román ortodox pátriárkát.
szeptember 13. – A 4-es metró egyik alagútfúró szerkezete áttöri a Tétényi útnál – 14 méter mélyen – kialakítandó metróállomás betonfalát.
Ernest Bai Koroma ellenzéki jelölt győz a Sierra Leonéban rendezett elnökválasztáson.
szeptember 17. – Han Tokszu dél-koreai kormányfő Budapesten tárgyal magyar partnerével, Gyurcsány Ferenccel.
Csalás gyanújával előzetes letartóztatásba helyezik Zuschlag János volt MSZP-s országgyűlési képviselőt.
Urmas Paet külügyminiszter bejelenti, miszerint Észtország nem járul hozzá, hogy a Balti-tengeren át húzódjék a Németországba irányuló Északi Áramlat gázvezeték.
szeptember 20–21. – Sólyom László köztársasági elnök Keszthelyen részt vesz a Visegrádi Csoport tagállamai köztársasági elnökeinek találkozóján.
szeptember 21. – Hívószámának azonosítását követően a rendőrség elfogja azt a férfit, aki egy nappal korábban bombarobbantással fenyegette meg a Parlamentet.
szeptember 22. – Részleges (85%-os) napfogyatkozás, jól látható Dél-Amerikából és az Antarktiszról.
szeptember 23. – Szávay Ágnes megnyeri a pekingi tenisztornát. A 18 éves teniszezőnő a 2006-os 253. helyről 2007-re a 19. helyre jön fel.
szeptember 24. – Több mint százezren demonstrálnak a korábbi mianmari fővárosban – Rangunban (Yangon) – a hatalmon lévő katonai junta ellen, a két évtizede legnagyobb létszámú tüntetés élén több ezer buddhista szerzetes halad.
Budapesten, a szlovák nagykövetség előtt – a Beneš-dekrétumok megerősítése elleni tüntetésen – megtámadják és majdnem megverik a szlovák köztelevízió munkatársait.
Az ENSZ Biztonsági Tanácsa elfogadja az 1778. számú határozatot, amely jóváhagyja hogy Kelet-Csádban és a Közép-afrikai Köztársaság északkeleti részén alakítsanak ki többdimenziós jelenlétet.
Rangunban a katonák először gumibotokkal támadnak a tüntetőkre – köztük a soraikban megjelenő szerzetesekre –, később könnygázt is bevetnek, majd lövéseket is leadnak; a mianmari helyzet miatt rendkívüli ülésre hívják össze az ENSZ Biztonsági Tanácsát.
A Vietnám déli részén fekvő Cần Thơ városában összedől egy, a Bassac- (Hậu-) folyóra tervezett, építés alatt álló híd.
Beiktatják hivatalába az új román pátriárkát, Daniel Ciobotea – korábbi metropolitát – a bukaresti ortodox patriarkális székesegyházban.
október 1. – Libanoni katonák elfogják a Fatah al-Iszlám szervezet katonai vezetőjét, Naser Ismailt az észak-libanoni Baddávi palesztin menekülttáborban.
október 1. – Az amerikai vezérkari főnökök egyesített bizottságának elnökét, Peter Pace vezérezredest Mike Mullen tengernagy váltja fel.
október 5–7. – Budapesten negyedik alkalommal rendezik meg a Rubik-kocka-világbajnokságot, melyen a magyar csapat 4 arany- és két ezüstéremre tesz szert.
október 6. – Négyszemközti beszélgetést folytat Gyurcsány Ferenc magyar kormányfő Bill Clintonnal a Parlamentben.
október 9. – Száműzetésben élő tibeti tüntetők hatolnak be Kína újdelhi nagykövetségre, többen hozzáláncolják magukat a zászlótartó oszlophoz, mások festékszórókkal „Szabadítsátok fel Tibetet” feliratot mázoltak a képviselet falára.
október 10. – A rejtvény-világbajnokság 15 éves történetében először nyeri el magyar az első helyet Rio de Janeiróban, Madarassy Pál közgazdász személyében. [4]
október 10. – A korrupciós botrányba keveredő Decebal Traian Remeş román mezőgazdasági miniszter benyújtja lemondását.
október 11. – Az Európai Bíróság döntése alapján nem ellenkezik az uniós előírásokkal az iparűzési adó.
október 11. – Bagdadtól északra, a Szarszár-tónál tizenöt – nő és gyermek –, valamint 19 lázadó fegyveres életét veszti az al-Káida ellen intézett amerikai légitámadásban.
október 11. – Az észak-indiai Ajmer város muszlim mecsetében tartott vallási összejövetelen ketten vesztik életüket és többen megsebesülnek, mikor terroristák pokolgépet robbantanak.
október 13. – Lőkösházán elhelyezik azt az alapkövet, amely egy 100 férőhelyes templom későbbi helyét jelöli.
október 13. – A tököli Fiatalkorúak Büntetés-végrehajtási Intézetében, egy – a mindössze két hetet töltő – 19 éves fiatalembert zárkatársai felakasztanak.
október 14. – Hatan meghalnak és többen megsebesülnek, mikor az indiai Pandzsáb szövetségi állam Ludhijana városának egyik mozijában pokolgép robban.
október 15. – A Vadai Ágnes-vezette vizsgálóbizottság számos szabálytalanságot mutatott ki a Gripen vadászgépek 2001-es beszerzése és a 2003-as szerződésmódosítás kapcsán, ám a korrupciós gyanút nem vizsgálta.
október 15. – Nagy felhajtás közepette átadták az Airbus toulouse-i székhelyén az első A380-as óriás utasszállító repülőgépet, ami két héttel később indult először menetrend szerint Szingapúrból Sydneybe.
október 16. – Az Egyesült Államok elnöke, George W. Bush az elnöki rezidencián fogadja a száműzetésben élő tibeti vallási és politikai vezetőt, a 14. dalai lámát, október 17-én pedig Washingtonban, az elnök jelenlétében átnyújtják neki az amerikai törvényhozás civileknek adományozható legmagasabb kitüntetését, a Kongresszusi Aranyérmet.
október 16. – Újra Julija Timosenko és Viktor Juscsenko koalíciója hozhatott alakíthatott kormányt Ukrajnában. Az új parlament november végén ült össze.
október 16. – Sólyom László köztársasági elnök – hivatalos bosznia-hercegovinai programja során – látogatást tesz a Szarajevóban állomásozó MH EUFOR-század állományánál.
október 17. – A török parlament felhatalmazást ad a török hadseregnek, hogy katonai akciókat hajtsanak végre Észak-Irakban a törökországi kurd szakadárok ottani támaszpontjainak megsemmisítésére.
október 18. – Pakisztánban 139 halálos áldozatot követelő merényletet hajtottak végre a Benazír Bhutto hazatérését ünneplő tömegben.
október 18. – Szekeres Imre – delegáció élén – hivatalos látogatásra Törökországba utazik, ahol Hayati Yazici miniszterelnök-helyettessel, Vecdi Gönül védelmi miniszterrel és Köksal Toptan parlamenti elnökkel tárgyal.
október 19. – Megkezdődik a Fidesz aláírásgyűjtő kampánya a tandíj, a kórházi napidíj és a vizitdíj eltörléséért lebonyolítandó népszavazás kiírásáért.
október 21. – A török hadsereg 23 kurd lázadóval végez azt követően, hogy a hajnali órákban 12 török katonát öltek meg kurd lázadók Törökország délkeleti részében, az iraki határ közelében, Hakkari tartományban. Recep Tayyip Erdoğan kormányfő rendkívüli ülésre hívja össze kormánya tagjait, hogy az esetleges válaszlépésekről döntsenek.
október 21. – Lengyelországban a konzervatív-liberális Polgári Platform (PO) 41,23%-kal győz az előrehozott választásokon. A kormányzó nacionalista-konzervatív Jog és Igazságosság (PiS) 32,19%-kal a második.
október 21. – Svájcban a Christop Blocher vezette jobboldali Néppárt (SVP) tovább erősödve a szavazatok 29%-át szerezte meg, ezzel 62-ra növelve képviselőinek számát a 200 fős parlamentben. Rasszista hangvételű kampánya nagyrészt a külföldiekkel szembeni önvédelem fontosságáról szólt. Blocher decemberben kivonult a hagyományos négypárti koalícióból.
október 22. – A rendőrség a Nagymező utcában könnygázzal és vízágyúkkal feloszlatja a Toroczkai László vezette tüntetők csoportját, megakadályozva ezzel, hogy eljussanak az operaház elé, ahol Gyurcsány Ferenc miniszterelnök mond beszédet. Az események során öten sérülnek meg, többségében újságírók (a Népszabadság, a Népszava, a Reuters és a Hírszerző internetes hírportál munkatársa).
október 23. – Katonai tiszteletadás mellett vonják fel a Magyar Köztársaság lobogóját az Országház előtti Kossuth Lajos téren az 1956-os forradalom és szabadságharc 51., illetve a Magyar Köztársaság kikiáltásának 18. évfordulóján, miközben tucatnyi tüntető Gyurcsány-ellenes jelszavakat skandál.
október 24. – A Fidesz leadja 314 000 aláírást tartalmazó, népszavazást kezdeményező gyűjtőíveit az Országos Választási Bizottságnál.
október 24–25. – A NATO-tagországok védelmi minisztereinek informális találkozója a hollandiai Noordwijkban.
október 25. – A felemás hazai árampiaci nyitást jelzi, hogy az MVM Villamosenergia-kereskedelmi Zrt. 163 milliárd forint bevételt elért áramárverésén dőlt el, hogy 2008-ban 20–40 százalékkal fog nőni a villamos energia ára.
október 25. – Országos vasutassztrájk reggel 6 és 8 óra között a mellékvonalak tervezett bezárása ellen.
október 25. – Zdravko Ponos altábornagy, a szerb hadsereg vezérkari főnöke – Zomboron – egynapos, határmenti találkozón fogadja Havril András vezérezredest.
október 25–26. – Kétnapos magyarországi hivatalos látogatásra érkezik Anatolij Szergyukov orosz védelmi miniszter.
október 26. – A kuruc.info felhívására szélsőséges jobboldali csoportok megkísérlik blokád alá venni az Erzsébet hidat. A rendőrség meghiúsítja az akciót.
október 30. – A Nemzetközi Labdarúgó-szövetség Brazíliát jelöli ki a 2014-es labdarúgó-világbajnokság helyszínéül.
október 31. – Az olasz kormány rendeletet ad ki a „közrendet veszélyeztető EU-állampolgárok” – az országból történő – azonnali kitoloncolásáról.
november 1. – A grúz parlament és a kormány közös ülése úgy határoz, hogy Grúzia egyoldalúan felmondja az 1992. óta Dél-Oszétiában tartózkodó orosz békefenntartók tevékenységét.
november 2–7. – Tüntetés Grúziában, a hatalmon lévő elnök – Miheil Szaakasvili – lemondását követelve.
november 3. – Az észak-iraki kurd regionális kormány bezáratja a Kurd Munkapárttal (PKK) szimpatizáló Kurdisztáni Demokratikus Megoldás Pártja (KDSP) észak-iraki irodáit. 
november 3. – Musarraf pakisztáni elnök rendkívüli állapotot vezet be, felmenti a Legfelsőbb Bíróság elnökét, felfüggeszti az alkotmányt, s beszüntetik a magántévék sugárzását.
november 4. – Nicolas Sarkozy francia elnök egynapos látogatásra Csádba érkezik, ahol Idriss Déby Itno csádi államfővel tárgyal. A tárgyalást követően, azzal a három francia újságíróval és négy spanyol légikísérővel hagyja el az országot elnöki különgépén, akiket – október 25-én vettek őrizetbe és – csádi gyerekek Franciaországba történő csempészetével vádoltak meg.
november 4. – Talmácsi Gábor a MotoGP valenciai nagydíján 2. helyen fut be Hector Faubel mögött. Ezzel az eredménnyel Talmácsi lett az első magyar motoros világbajnok.
november 5. – Tayyip Erdogan török kormányfő Washingtonban tárgyal George W. Bush amerikai elnökkel a kurd kérdésről. Az amerikai elnök kijelenti, hogy „a Kurdisztáni Munkáspárt terrorista szervezet, Törökország, Irak és az Egyesült Államok ellensége”.
november 6. – A NATO Szövetséges Erők európai legfelsőbb parancsnoka, Bantz J. Craddock vezérezredes – Szekeres Imre honvédelmi miniszter kíséretében – látogatást tesz a MH 86. Szolnok Helikopterbázison.
november 7. – Újabb kétórás figyelmeztető vasutassztrájk a MÁV hálózatán a mellékvonalak tervezett bezárása ellen.
november 7. – A grúziai Tbilisziben, a rendőrség szétveri a – közel egy hete tartó – tüntetést.
november 7. – A finnországi Tuusula településen nyolcan meghalnak és tizenketten megsebesülnek, amikor egy 18 éves végzős diák lövöldözni kezd gimnáziumában.
november 7. – Első alkalom Oroszországban, hogy az Orosz Kommunista Párt – Moszkva város vezetőinek meghozott döntése értelmében – nem koszorúzhatja meg a Lenin-mauzóleumot.
november 8. – Miheil Szaakasvili grúz elnök 2008. január 5-ére írja ki az előrehozott elnökválasztást.
november 8. – Tarlós István vezetésével elkezdődik a Fidesz 2008-as népszavazási előkampánya.
november 9. – A pakisztáni hatóságok elrendelik Benazír Bhutto ellenzéki vezető házi őrizetét, ezzel akadályozva meg, hogy a Ravalpindibe tervezett kormányellenes tüntetésen részt vegyen (másnap őrizetét feloldják).
november 9–10. – Az Egyesült Államok elnökének texasi birtokán tárgyal Angela Merkel német kancellár George W. Bushsal.
november 10. – Csehországban 396 embert állítanak elő a prágai rendőrök, amikor szélsőjobb szervezetek nem engedélyezett tüntetést akartak tartani, melyet az 1938-as Kristályéjszaka évfordulójára időzítettek.
november 11. – Danilo Türk, a baloldali ellenzék jelöltje nyerte a szlovén elnökválasztás második fordulóját, megelőzve az első körben nyertes Lojze Peterlét.
november 13. – A pakisztáni hatóságok elrendelik Benazír Bhutto, volt kormányfő hétnapos házi őrizetét, arra hivatkozva, hogy tudomásuk van egy, a politikus elleni merényletkísérletről. November 16-án, a péntekre virradó éjszaka feloldották a politikus házi őrizetét, bár a rendőrök a háza körül maradtak, hogy garantálják biztonságát, mozgásának akadályozása nélkül.
november 13. – Lemond Franz Müntefering német szociáldemokrata (SPD) alkancellár, munkaügyi miniszter.
november 15. – Oroszország befejezi a Grúziában állomásozó csapatainak kivonását. Ezt követően csak a FÁK–mandátum alapján Abháziában, illetve Dél-Oszétiában állomásozó békefenntartó erők kötelekében maradtak orosz katonák Grúziához tartozó területeken.
november 16. – Jarosław Kaczyńskit Donald Tusk váltja fel a lengyel kormány élén.
november 16. – Nem sikerült megdönteni a 2006-os dominó-világrekordot (4 079 381). 2007-ben 3 671 465 dominó dőlt el. Ez volt az első alkalom, hogy nem sikerül „megdönteni” a dominó-világrekordot.
november 17. – Parlamenti választások Koszovóban. A választásokat a Kosovói Demokrata Párt (PDK) nyeri, a szavazatok 34%-ával 37 mandátumot szerezve; a második legerősebb párt a korábbi vezető erő, a Kosovói Demokratikus Liga (LDK) a szavazatok 23%-ával és így 25 mandátumra tesznek szert.
november 19. – A kambodzsai rendőrség letartóztatja Khieu Samphant, a vörös khmerek egykori államfőjét.
november 20. – Sztrájk reggel 4 és 6 óra között a BKV autóbusz üzemegységeinél az elbocsátások és a munkakörülmények romlása ellen.
november 20. – Lemond Paul Gray, a brit királyi adó- és vámhivatal elnöke, miután kiderült, hogy nyoma veszett Nagy-Britanniában két számítógépes adathordozónak, amelyeken a brit felnőtt lakosság felének minden adó- és bankszámla-adata rajta van.
november 21. – Sztrájkhullám Magyarországon. A nap folyamán hosszabb-rövidebb időre sztrájkba lépnek a MÁV dolgozói, a Volán vas és békés megyei munkatársai, a tanárok, a Ferihegyi repülőtér és a veszprémi kórház dolgozói.
november 23. – A Nemzetközösség felfüggeszti Pakisztán tagságát a szervezetben.
november 24. – Az olasz PRT misszió tizedik katonája (Daniele Paladini) esik áldozatul a tálibok merényletének.
november 24. – Munkáspárti győzelem Ausztráliában. John Howard kormányfő alulmaradt Kevin Rudd munkáspárti politikussal szemben.
november 24. – A lengyel szejm bizalmat szavaz a jobboldali liberális Polgári Platform (PO) és a vidéki-agrár Lengyel Néppárt (PSL) alkotta koalíciós kormánynak. Ezzel véget ért a Kaczyński-ikrek uralma, bár Lech Kaczyński államfő megfenyegette az új kormányt, hogy a neki nem tetsző intézkedéseket megvétózza majd.
november 25. – Több tucat orosz ellenzékit vesznek őrizetbe és vernek össze Szentpétervárott a rohamrendőrség egységei egy Vlagyimir Putyin elnök ellen tervezett, nem engedélyezett tüntetés előtt.
november 25. – Lemond Miheil Szaakasvili grúz államfő, hogy részt vehessen a január 5-ei elnökválasztáson.
november 25. – Romániában választást tartanak az európai parlamenti képviselőkről és az egyéni választókerületes rendszer bevezetéséről.
november 26. – A csádi hadsereg a csádi fegyveres felkelők százait gyilkolja meg Csád keleti határa mentén.
november 27. – 22 megyei Volán vállalat sofőrjei tiltakoznak reggeli sztrájkkal a nyugdíjszabályok változásai ellen.
november 27. – Annapolisban, az Egyesült Államok védnökségével kerül megrendezésre – Mahmúd Abbász, a palesztin hatóság elnöke és Ehud Olmert izraeli miniszterelnök találkozásával – a közel-keleti békekonferencia.
november 27. – Mihail Gorbacsov – egykori szovjet vezető – elnökletével tartja ülését Budapesten a Világpolitikai Fórum.
november 27. – Megegyezés nélkül érnek véget az ausztriai Badenben zajló kosovói–szerb tárgyalások.
november 29. – Pakisztánban beiktatják hivatalába – az időközben hadsereg főparancsnoki tisztségétől megvált – Pervez Musarrafot.
november 29. – Lövöldözés tör ki Manilában azt követően, hogy lázadó tisztek egy csoportja elfoglalja a Peninsula nevű luxushotelt – az épületben tartózkodó vendégekkel és újságírókkal –, Gloria Arroyo Fülöp-szigeteki elnök lemondását követelve.
december 1. – Hivatásos hadsereg váltja fel az eddig sorkatonai szolgálatra alapozott haderőt Bulgáriában.
december 1. – Yves Leterme kijelölt belga miniszterelnök – miután lehetséges koalíciós partnerekkel nem tudott megegyezni az ország régióinak adott nagyobb autonómiáról – visszaadja a kormányalakítási megbízását.
december 1. – Balajti László került a Nemzetbiztonsági Szakszolgálat élére, míg az Információs Hivatal főigazgatójává Hetesy Zsoltot nevezi ki a kormányfő.
december 2. – Vlagyimir Putyin orosz elnök pártja, az Egységes Oroszország nyer az oroszországi parlamenti választásokon.
december 2. – A szavazók 51%-a elutasítja az alkotmánymódosítást Venezuelában, amellyel Hugo Chávez baloldali elnök korlátlan újraválaszthatóságát szerette volna elérni.
december 2–5. – Havril András vezérezredes, vezérkari főnök – Gabriel Ashkenazi altábornagy, az Izraeli Védelmi Erők vezérkari főnökének meghívására – kétnapos látogatásra érkezik Izraelbe Először kerül sor ilyen látogatásra az izraeli–magyar katonai kapcsolatok terén.
december 3. – A Vlagyimir Putyin támogatását élvező Egységes Oroszország (JeR) kétharmados többséget szerez az orosz dumában, a liberális erők kiszorulnak a parlamentből. A győzelmet nyomasztó médiafölény és választási manipulációk mellett érték el.
december 3. – Hivatalba lépése után – Ausztrália új miniszterelnöke –, Kevin Rudd aláírja a Kiotói egyezményt.
december 3–14. – Az indonéziai Bali szigeten – 190 ország részvételével – kerül megrendezésre a globális felmelegedéssel foglalkozó klímakonferencia.
december 4. – Sólyom László köztársasági elnök Nagy Boldizsárt jelöli a jövő nemzedékek ombudsmanjának, valamint javasolja Péterfalvi Attila adatvédelmi biztos újraválasztását.
december 4. – Vlagyimir Putyin orosz elnök fogadja Szajed Dzsalilit, Irán nukleáris ügyekben illetékes főtárgyalóját.
december 5. – Kóka János helyett Kákosy Csaba lesz a gazdasági és közlekedési miniszter.
december 5. – Az OVB hitelesíti a Fidesz által benyújtott, a tandíj, vizitdíj és kórházi napidíj eltörlésének ügyében népszavazást kezdeményező aláírásokat.
december 5. – A 19 éves Robert Hawkins – félautomata fegyverével – tömegmészárlást rendez az amerikai Omaha – Westroads nevű – bevásárlóközpontjában; 8 embert agyonlő, majd magával is végez.
december 6. – Csomagbomba robban Párizs egyik központi kerületében, melynek során egy ember meghal, öt pedig megsérül.
december 6. – Ünnepélyes keretek között Tatán elbúcsúztatják a MH Őr- és Biztosító Zászlóalj tizennyolcadik váltását.
december 7. – Németország tartományainak belügyminiszterei felszólítják a német nemzetbiztonsági szervezeteket, hogy vegyék fel a küzdelmet a demokráciát veszélyeztető Szcientológia egyházzal szemben.
december 8. – Több mint tízmilliárd euró értékben ír alá kereskedelmi szerződéseket és szándéknyilatkozatokat Párizsban Moammer Kadhafi líbiai vezető és Nicolas Sarkozy francia elnök.
december 9. – Buenos Airesben hét dél-amerikai ország részvételével regionális bank alakult 7 milliárd dollár alaptőkével, caracasi székhellyel.
december 9. – A Magyar Gárda „cigánybűnözés elleni” felvonulása Tatárszentgyörgyön.
december 9. – Az Irakba látogató Gordon Brown brit kormányfő bejelenti, hogy a dél-iraki Baszra tartományt átadják az iraki biztonsági erőknek, és a 4500 fős brit katonai kontingens 2009 közepéig 2500-ra fogyatkozik.
december 10. – Kudarccal végződik az ENSZ-kormányzás alatti dél-szerbiai Koszovó státusáról folytatott tárgyalások utolsó fordulója, a tartomány azonnal egyeztetéseket kezdett Washingtonnal és Brüsszellel a függetlenség kikiáltásáról.
december 10. – Cristina Kirchner átveszi az argentin elnöki hivatalt férjétől, Néstor Kirchner távozó államfőtől.
december 11. – Két autóba rejtett pokolgép robban fel Algírban. Az egyik gépkocsit – a legfelsőbb bíróság épülete előtt – az öngyilkos merénylő egy diákokat szállító busznak vezeti, míg a másik jármű a szomszédos utcában lévő ENSZ Menekültügyi Főbiztosságának helyi képviselete előtt robban. A robbanásban a Világszervezet tíz munkatársa is meghal.
december 11. – Bár az Országos Választási Bizottság hitelesíti azokat, a Fidesz mégis eláll népszavazási kezdeményezésének négy kérdésétől.
december 11. – Iskolabuszból kiszálló diákokra lő két ismeretlen férfi Las Vegasban. Hat fiatalt szállítanak kórházba, kettőt életveszélyes állapotban. 
december 12. – A libanoni elnöki palota közelében – a keresztények lakta Baabda negyedben, egy gépkocsi alatt elhelyezett – robbanószerkezet lép működésbe, melynek következtében négy ember meghal, köztük Francois El-Hadzs tábornok.
december 12. – A svájci szövetségi parlament Pascal Couchepin – eddigi belügyminisztert – választja meg a 2008. évre az ország új elnökévé.
december 13. – Vadai Ágnes honvédelmi államtitkár Nicosiában tárgyal Alexandrosz Zenon külügyi és Petrosz Kareklasz védelmi államtitkárral, illetve Jiannakisz Omiruval, a képviselőház védelmi bizottságának elnökével. Ciprusi látogatása során felkeresi a Nicosiában állomásozó békefenntartó kontingens (UNFICYP) főhadiszállásán szolgálatot teljesítő magyar egységet.
december 13. – Budapesten, Szekeres Imre honvédelmi miniszterrel tárgyal Fatmir Mediu albán védelmi miniszter.
december 14. – Szeged város közgyűlése a városban nemkívánatos szervezetté nyilvánítja a Magyar Gárdát.
december 14. – A bali-szigeti klímakonferencián London és New York városa vállalja, hogy 2050-re az 1990-es szint 40%-ára csökkenti CO2 kibocsátását.
december 14. – Kezdetét veszi Brüsszelben az Európai Unió állam- és kormányfőinek egynapos találkozója.
december 15. – Stipe Mesic horvát államfő bejelenti, hogy Ivo Sanader eddigi miniszterelnököt bízza meg kormányalakítással.
december 16. – A dél-iraki Baszrában – a 2003 márciusa óta ott állomásozó – brit haderők (ünnepség keretében) átadják a hasonló nevű tartomány fölötti ellenőrzést az iraki kormánynak.
december 17. – Az egészségbiztosítási reform elleni országos vasutassztrájk kezdődik reggel 6 órakor. A nap folyamán figyelmeztető és szolidaritási sztrájkokat tartanak egyes iskolákban, kórházakban, önkormányzatoknál és volán-társaságoknál. A sztrájkhullámot országszerte félpályás forgalomlassító tüntetések kísérik.
december 17. – A Magyar Gárda feloszlatását kéri a Fővárosi Főügyészség az illetékes Fővárosi Bíróságtól.
december 17. – A kormányfő Laborc Sándort nevezi ki a Nemzetbiztonsági Hivatal főigazgatójává.
december 17. – A kirgiz választási bizottság – részleges eredményekre hivatkozva – bejelenti, hogy csak Kurmanbek Bakijev elnök pártja jutott be a parlamentbe.
december 17. – Brüsszelben 26 magyar természetvédőt (Greenpeace aktivistát) vesznek őrizetbe, mert befalazták az Európai Tanács egyik bejáratát.
december 17. – Az Országgyűlés népszavazást ír ki a tandíj, vizitdíj és kórházi napidíj megszüntetése ügyében.
december 18. – Török katonák behatolnak észak-iraki kurd autonóm régió területére, ahol a Kurdisztáni Munkáspárt (PKK) szakadár szervezet bázisai találhatók. 
december 18. – Letette hivatali esküjét a Julija Timosenko vezette új ukrán kormány.
december 19. – Vlagyimir Putyin orosz elnököt választja az év emberévé az amerikai Time magazin.
december 20. – Hiller István oktatási és kulturális miniszter bejelenti, hogy a Nemzeti Színház főigazgatójává – 2008. január 1-jei hatállyal – Alföldi Róbertet nevezi ki.
december 20. – Az Ivars Godmanis vezette lett kormány bizalmat kap a rigai parlamentben.
december 20. - A lakota indiánok (közismertebb nevükön a sziúk), Ülő Bika és Őrült Ló utódai felmondták az őseik által másfél évszázada aláírt egyezményeket, és már nem tekintik magukat amerikaiaknak. Saját külképviseletet nyitnának több országban.
december 21. – Leteszi a hivatali esküt az új, Guy Verhofstadt vezette ideiglenes belga kormány.
december 24. – Az Európai Biztonsági és Együttműködési Szervezet (EBESZ) közzéteszi megfigyelési eredményét, miszerint a 23-án megtartott üzbegisztáni választás nem felelt meg a demokratikus normáknak.
december 26. – Nepál parlamentje döntést hoz a monarchikus államforma megszüntetéséről és a köztársaság kikiáltásáról.
december 27. – A pakisztáni Ravalpindiben merényletet követnek el Benazír Bhutto ellen. A korábbi miniszterelnök-asszony meghal. Az Al-Káida nevű terrorszervezet magára vállalja a merénylet elkövetését.
december 31. – Véres szilveszter Kenyában: száz körülire emelkedett a választások után kirobbant erőszak halálos áldozatainak száma Kenyában, ahol folytatódtak a vasárnap kitört zavargások.
2007-et az ENSZ környezetvédelmi programja (UNEP) az ózonréteg védelmének évévé nyilvánította.
2007 Batthyány Lajos-emlékév 1807. február 10-ei születésének 200. évfordulója alkalmából.
125 éve (1882. december 16-án) született és 40 éve (március 6-án) hunyt el Kodály Zoltán.
A június 28-ai tokiói világpremiert követően Európában elsőként július 3-án (Londonban), Magyarországon pedig július 12-én mutatják be a Harry Potter és a Főnix Rendje filmváltozatát.
Európában elsőként február 14-én (Franciaországban), Magyarországon pedig június 21-én mutatják be a Piaf (film) című filmet.
december - Bujtor István és Eperjes Károly a Veszprémi Petőfi Színház új vezetői.
Nevergreen: Az együttes befejezi a szünetelést, és új albumot ad ki Erős, mint a Halál címmel
2007 szeptemberében megindul a népzenészképzés a Liszt Ferenc Zeneművészeti Egyetemen
augusztus 28. – Elhunyt Antonio Puerta kétszeres UEFA-kupa-győztes, egyszeres spanyol válogatott sevillai labdarúgó.
október 21. – Kimi Räikkönen finn autóversenyző 110 ponttal, vetélytársait 1 ponttal megelőzve megnyeri a 2007. évi Forma–1-es világbajnokságot.
december 8. – Maurizio Vescovo és Törökgyörgy Melinda Litvániában megnyeri a latin-amerikai táncok amatőr világbajnokságát
május 1. – Ezen a napon ünnepli a magyar televíziózás és a Magyar Televízió fennállásának 50. évfordulóját.
Szeptember 9. - Ezen a napon mutatták be az Amerikai Egyesült Államokban az iCarly című sorozatot (Magyarországon 2008-ban mutatták be)
december 17. – James Windsor, Severn vikomtja, II. Erzsébet királynő nyolcadik unokája.
június 13. – Pungor Ernő vegyészmérnök, egyetemi tanár, az MTA tagja, OMFB elnök, miniszter (1990-94), a Britannica Hungarica világenciklopédia szerkesztő bizottságának társelnöke (* 1923).

A monacói nagydíj a 2008-as Formula–1 világbajnokság hatodik versenye volt, amelyet 2008. május 22. és május 25. között rendeztek meg a monte-carlói utcai pályán. Jubileumot ünnepelt a nagydíjon Giancarlo Fisichella, akinek ez volt a 200. Formula–1-es rajtja. A Ferrari ismét alkalmazta autóin a 2008-as Formula–1 spanyol nagydíjon sikerrel kipróbált lyukas orrkúpot, amelytől főleg a lassú, nagy leszorító erőt igénylő pályákon származik előny.
A kétórás időhatár túllépése miatt két körrel korábban leintett futamot Lewis Hamilton nyerte Robert Kubica és az élről induló Felipe Massa előtt.Nedves pályán indult a verseny. Massa megtartotta vezető helyét az első kanyar után, de csapattársát Kimi Räikkönent megelőzte a harmadik helyről startoló Lewis Hamilton. Hamilton a hatodik körben defektet kapott, ezzel arra kényszerítve, hogy a bokszba hajtson, a pályára visszatérve az ötödik pozícióban folytathatta a versenyt. Mivel a pálya felszáradt, a riválisok végrehajtották saját bokszkiállásukat, ezzel Hamilton átvette a vezetést, amelyet a verseny végéig megtartott. Kubica stratégiája lehetővé tette, hogy a második bokszkiállást követően átvegye a második helyet Massától. Räikkönen az ötödik helyről visszaesett a kilencedikre a Force Indiás Adrian Sutillal való ütközést követően. Sutil a 18. helyről rajtolva már a negyedik pozícióba haladt az incidenst megelőzően. Ezzel a Red Bullt vezető Mark Webber örökölte meg a helyet, megelőzve az ötödik helyen befutó Toro Rossos Sebastian Vettelt.
Hamiltonnak ez szezonbeli második és első monacói győzelme, mellyel átvette a bajnokságban a vezető helyet, három ponttal megelőzve Räikkönent és néggyel Massát. A Ferrari megőrizte vezető helyét a konstruktőri világbajnokságban, 16 ponttal megelőzve a McLarent és 17 ponttal a BMW Saubert, 12 futammal a szezon vége előtt.
Egyedüliként a Formula–1-ben, a monacói nagydíj első két szabadedzését csütörtökön rendezik. Az első szabadedzést Kimi Räikkönen, a másodikat Lewis Hamilton nyerte, a harmadik, szombati szabadedzésen Heikki Kovalainen végzett az élen.
A monacói nagydíj első szabadedzését május 22-én, csütörtökön tartották, közép-európai idő szerint 10:00 és 11:30 óra között. Az első helyet Kimi Räikkönen szerezte meg, Lewis Hamilton előtt.Nem állt a versenyzők rendelkezésére  a másfél órás edzés teljes ideje, mert majd egy órával a kezdés után, negyed órára piros zászlóval meg kellett állítani a tréninget, amikor a St. Dévote-kanyar után, az emelkedőn kilazult egy csatornafedél. A hibát sikerült időben elhárítani, és a hátramaradt időre újraindulhatott a szabadedzés.
A kényszerű szünet előtt a McLaren versenyzője, Lewis Hamilton volt a leggyorsabb, még az elején futott 1:17,078-as idejével. Az újrakezdés után nem sokkal ezt 1:16,216-ra javította. Kilenc perccel a vége előtt azonban jött Kimi Räikkönen, és 0,268 másodperccel, 1:15,948-ra javította a legjobb köridőt. Mindketten érhettek volna el jobb eredményt is, de egyiküknek sem sikerült hibátlan utolsó kört menni. Heikki Kovalainen egy alkalommal jobb részidőket produkált, mint Räikkönen, de nem tudta megtartani az előnyt a pálya utolsó szektorában, és csak 3. lett. Felipe Massa egészítette ki az első négyet, mögötte Nico Rosberg végzett, aki az utolsó pillanatokban szorította le az ötödik helyről Robert Kubicát.
A monacói nagydíj kétszeres győztese, Fernando Alonso hetedik lett, csapattársa, Nelson Piquet megint sokkal lassabb volt nála, csak a 18. helyet érte el, Alonsóénál 1,5 másodperccel lassabb körrel. Rubens Barrichello és Mark Webber mögött Giancarlo Fisichella végzett a Force Indiával, az új Toro Rosso-modell a 13. hellyel mutatkozott be Sébastien Bourdais révén.
Jarno Trulli és Nick Heidfeld falnak ütköztek a szabadedzés során. Előbbi az alagút bejáratánál törte el Toyotájának felfüggesztését és állt le a kikötői sikánnál, utóbbi nagyjából ugyanakkor rongálta meg autója hátulját a Casino téren. David Coulthard nem tudott mért kört autózni, a Red Bull gázpedáljának hibája miatt megállt a Tabac-kanyar előtt.
A monacói nagydíj pénteki második szabadedzését május 22-én, csütörtök délután tartották, közép-európai idő szerint 14:00 és 15:30 óra között. Az edzést Lewis Hamilton nyerte, mögötte Nico Rosberg végzett, Kimi Räikkönen lett a harmadik.Hamilton hamar az élre állt, és csak rövid időre vesztette el az első helyet, amikor az edzés felénél Rosberg lágy gumikra váltva gyorsabb lett nála. Tíz perc múltán azonban Hamilton is lágy keverékű gumikat tett fel és visszavette a vezetést, majdnem négy tizeddel megjavítva Rosberg idejét. A Williams versenyzője meg tudta tartani a második helyet a két Ferrari előtt. A másik McLarennel Kovalainen 5. lett.
A két Renault balesetet szenvedett a célegyenes utáni első, St. Dévote-kanyarban: előbb Piquet törte le a hátsó szárnyát a falnak csapódva, 12 perccel később pedig Alonso veszítette el az uralmát az autója felett. Utóbbi versenyző tovább tudott menni, de a bal hátsó felfüggesztés az ő autóján is károkat szenvedett. A kicsúszás színhelyén számos törmelékdarab maradt, amiket csak egy négyperces piros zászlós szakaszban tudtak eltakarítani a pályamunkások.
Sokan levágták a kikötői sikánt is, Trulli ezúttal az uszodánál, Adrian Sutil pedig az utolsó percekben a La Rascasse-kanyarban tört le pár alkatrészt az autójáról. Balesete ellenére Alonso megismételte reggeli 7. helyét, Kubica mögött. A Hondák a 8. és 10. helyen végeztek úgy, hogy Jenson Button csak 0,067 másodperccel volt gyorsabb csapattársánál, Rubens Barrichellónál, és köztük még ott volt a 9. helyen Nakadzsima Kazuki.
A monacói nagydíj harmadik, szombati szabadedzését május 24-én, szombat délelőtt, közép-európai idő szerint 11:00 és 12:00 óra között tartották. Az élen Heikki Kovalainen végzett, megelőzve csapattársát, Lewis Hamiltont. Kimi Räikkönen ismét harmadik lett.
Nem sokkal az után, hogy Kovalainen megfutotta az edzés leggyorsabb körét, kisebb zápor hullott a pályára. A McLaren versenyzője megcsúszott a vizes pályán, és a falnak ütközött. Az egyórás edzést öt percre megállították, hogy eltakarítsák a törmeléket az Uszoda-kanyarból. A kis szünet elég volt ahhoz, hogy a délelőtti esők után fölszáradt pálya újra vizes legyen. Bár nem tudta folytatni az edzést, Kovalainen így is az élen maradt, 1:16,567-es idővel.
Addig igen mozgalmas volt az edzés, a várható eső tudtával az egész mezőny – Coulthard kivételével, aki ezúttal olajnyomás-problémák miatt nem tudott mért kört autózni – kiment a pályára, hogy még száraz körülmények között tesztelhessen. Eleinte Massa állt az élen, több gyors kört futva 1:17,691-ig vitte le a legjobb időt, mielőtt Räikkönen, majd Hamilton is megelőzte. Tőle Kovalainen vette át a vezetést, mielőtt leesett az eső.Rosberg még száraz pályán érte el a negyedik legjobb időt, de gyors volt az edzés második felében is. Kubica ötödik lett, a hatodik helyre hátraszorítva Massát. Webber szokás szerint gyors volt a monacói pályán, ahogyan Sutil is, aki a figyelemre méltó, nyolcadik helyet érte el a Force Indiával. Nakadzsima és Button zárták az első tízet. Utóbbi versenyző különösen gyors volt az átmeneti gumikon, egy másodperccel jobbat futott mindenkinél a nedves pályán.
Az aszfalt az edzés vége felé ismét száradni kezdett, Button mögött a legjobb „vizes” időt Kubica érte el, 1:26,459-del, megelőzve Räikkönent (1:27,077) és Massát (1:27,325).
A monacói nagydíj időmérő edzését május 24-én, szombaton, közép-európai idő szerint 14:00 és 15:00 óra között tartották, száraz, de felhős időben. Az első sorba a két Ferrari-versenyző, Felipe Massa és Kimi Räikkönen kvalifikálta magát. A harmadik helyet Lewis Hamilton szerezte meg, mellőle csapattársa, Heikki Kovalainen indulhatott a futamon.Sebastian Vettel és Giancarlo Fisichella az edzésen elért eredményükhöz képest öt hellyel hátrébbról rajtoltak a versenyen. Vettel a Toro Rosso csapat új fejlesztésű autóját használta, amelyben a váltóblokk is új volt, de ezt az alkatrészt a szabályok értelmében csak négy versenyenként lehet cserélni. Csapattársa, Sébastien Bourdais mentesült a büntetés alól, mert a török nagydíjon kiesett, ezért az ő autójában szabadon lehetett alkatrészt cserélni. Fisichella autójában ki kellett cserélni a szombati szabadedzés során meghibásodott váltóművet, ami miatt büntetésként neki is öt hellyel hátrébbról kellett indulnia .
Az előrejelzések esőt jósoltak a vasárnapi futamra, így néhányan úgy döntöttek a mezőnyből, hogy vizes pályára is alkalmas beállításokkal vesznek részt az edzésen. A többség kemény keverékű gumikon futott az első szakaszban.
Coulthard kezdte meg az edzést, első mért körét 1:18,539 perc alatt teljesítette. A lágy gumikon kezdő Sutil nem tudta megelőzni. Rövid időn belül többször is gazdát cserélt az első hely: az új Toro Rosso STR3-assal versenyző Vettel, Coulthard, majd megint Vettel voltak az élen. Az élcsapatok versenyzői közül Kovalainen hajtott ki először a pályára, és kemény gumikon 1:16,806-ra javította Vettel addigi legjobb, 1:16,955-es idejét. Tőle rövidesen Räikkönen vette át a vezetést. Következő gyors körében Kovalainen 1:16,315-re javult, de ez nem volt elég az első helyhez, mert Rosberg időközben némi meglepetésre 1:16,116-et autózott. Kovalainen tovább próbálkozott, egy újabb gyors, 1:16,167-es körrel alig maradt el Rosbergtől. A mért körrel még nem rendelkező Piquet kicsúszott a St. Dévote-kanyarban, de vissza tudott jönni a pályára.
Tíz perc telt el az edzésből, amikor Räikkönen, először a nap folyamán 1 perc 16 másodperc alá szorította a legjobb köridőt és ismét az élre állt. 1:15,717-es eredményét Hamilton 1:15,582-re javította. Bourdais, aki igyekezett bekerülni második szakaszba, nem tudta bevenni a kikötői sikánt, de el tudta kerülni, hogy a falnak ütközzön.
5 perc volt hátra az edzésből, amikor Kubica először került továbbjutó helyre: 1:15,977-es ideje a 4. legjobb volt. Kovalainen ismét vezető helyre került, 3 tizedet vert csapattársára. A kiesésre álló Piquet utolsó gyors körében megcsúszott az alagút bejáratánál. El tudta kerülni, hogy a szalagkorlátnak csapódjon, de túl sok időt vesztett ahhoz, hogy az első tizenötbe kerüljön. Trulli lágy gumikon feljött a 10. helyre, Massa pedig egy 1:15,190-es idővel az élre állt, és megnyerte az első szakaszt.
Nem sikerült jól a Toro Rosso STR3-as modelljének bemutatkozása, Vettel és Bourdais is kiesett, ahogy a Force India két versenyzője, Fisichella és Sutil is. Az ötödik kieső Piquet lett, aki sorozatban másodszor nem tudott túljutni az időmérő edzés első szakaszán, jelentősen lemaradva csapattársától, Alonsótól. A rajtbüntetések miatt a 16–20. helyről Bourdais, Piquet, Sutil, Vettel, Fisichella sorrendben indulhattak a versenyzők a vasárnapi futamon.
A legtöbben már az edzés második szakaszának elején kimentek a pályára gyors kört futni, mert a borult ég esőt sejtetett, bár végül száraz maradt a pálya. A Williams versenyzői, Rosberg és Nakadzsima úgy érezték, hogy a kemény keverékű gumiabroncsokkal jobb eredményt érhetnek el, így a többséggel ellentétben nem váltottak lágy gumikra a második szakaszban.
Az első mért kört Alonso tette meg, 1:16,511-es idejét azonban Räikkönen még úgy is meg tudta javítani több mint egy másodperccel, hogy a célegyenes bejáratánál megcsúszott. Rosberg a kemény gumikon a második volt, de hamar visszaszorult, amikor Massa 1:15,110-del átvette a vezetést. Hamilton első mért köre a második helyre volt elég, Räikkönent megelőzve. Kubica lágy gumikon sem tudott a Ferrarik és a McLarenek elé férkőzni, eredménye az 5. helyre volt elég. A szokásostól eltérően a McLaren versenyzői nem hajtottak be a bokszba egy-két gyors kör után, hanem kint maradtak a pályán és tovább próbálkoztak. Feljebb lépni azonban sem Hamiltonnak, sem Kovalainennek nem sikerült. Sőt, a szakasz vége előtt másfél perccel Rosberg mindkettejüket megelőzve, 1:15,287-del a második helyre jött föl. Nagyon sűrű volt a mezőny ekkor a továbbjutó helyeken: Alonso 1:15,827-es ideje csak a 9. helyre volt elég.
Alig fél perccel az edzés vége előtt, a pálya leggyorsabb részén, az alagút kijáratánál Coulthard elvesztette uralmát az autója felett, és a Red Bull irányíthatatlanul a falnak csapódott. A versenyző nem sérült meg, de a törmelék szétszóródott a pályán, ami többeket lassításra kényszerített az utolsó gyors körükben. Az edzés után a Honda versenyzői, Button és Barrichello egyértelműen Coulthard balesetét okolták azért, hogy nem jutottak be az utolsó szakaszba, mert mindketten javíthattak volna az eredményükön, amikor lassítaniuk kellett a kikötői sikán környékén érvényben lévő sárga zászlós figyelmeztetés miatt. Coulthard időeredménye alapján bejutott a 3. szakaszba, de ott értelemszerűen nem tudott mért kört futni, így a 10. rajthelyet szerezte meg.
A második részben a 11–15. helyen végzett és kiesett Glock, Button, Heidfeld, Nakadzsima és Barrichello.
A szakaszt Kovalainen kezdte meg, 1:16,621-es idejétől Rosberg, aki ezúttal már lágy gumikon futott, jelentősen elmaradt, 1:17,594-del. Hamilton, sok kisebb megcsúszása ellenére gyorsabb volt csapattársánál. Alonso kemény gumikon a 4. volt, de visszább csúszott, amint a Ferrarik kijöttek a pályára. 1:16,112-es körével Räikkönen állt az élre, Massa a 3. legjobb időt autózta. Webber, aki Alonsóhoz hasonlóan kemény gumikon autózott, ez idő tájt 6. volt. Kubica lágy abroncsokon 1:16,233-as eredményt ért el, amivel a második helyre lépett fel. Három perccel az időmérő edzés vége előtt Räikkönen, Kubica, Hamilton, Massa, Kovalainen, Alonso, Webber, Rosberg volt a kilenc versenyben lévő sorrendje.
Egy-egy gyors kerékcsere után a versenyzők nekifutottak utolsó mért köreiknek. Räikkönen 1:15,815-ös idejét egyik McLaren-versenyző sem tudta megjavítani. Egy ideig úgy tűnt, övé lesz a pole-pozíció, de Massa az utolsó pillanatokban 1:15,787-del az élre állt. Kubica, ismét közvetlenül a két élcsapat versenyzői mögött, az 5. helyen végzett, őt Rosberg és Alonso követte. Trulli 8. lett, Webber pedig csapattársa előtt zárt, igaz, Coulthard nem tudott mért kört futni a második rész végén elszenvedett balesete miatt.
* David Coulthard bejutott az időmérő edzés 3. szakaszába, de nem tudott mért kört futni, mert a második szakasz végén összetörte az autóját, amiben így ki kellett cserélni a váltót, ezért a 10. helyett a 15. helyről indulhatott a versenyen. 
** Sebastian Vettel és Giancarlo Fisichella a váltóblokk cseréje miatt öt helyes rajtbüntetést kaptak.
A monacói nagydíj futama május 25-én, vasárnap, közép-európai idő szerint 14:00 órakor rajtolt esős pályán, ami a verseny végére felszáradt. A 78 körös teljes versenytávot nem tudta teljesíteni a mezőny, a versenyt 2 óra elteltével (a versenyt azután intik le, hogy az első helyen haladó teljesíti a kiszabott versenytávot, kivétel, ha a futamidő túllépi a maximális két órát, ekkor az adott kör befejezésével vége a versenynek), a 76. kör végén intették le. Az első helyen Lewis Hamilton végzett, a dobogóra Robert Kubica és Felipe Massa állhatott fel.Az esőre való tekintettel a mezőnyből mindenki átmeneti gumikon kezdte a versenyt, egyedül Piquet autójára tettek extrém esős abroncsokat. Coulthard az edzésen megszerzett 10. helyéhez képest öt pozícióval hátrébbról kezdhette a versenyt, mert szombati balesete után sebességváltót cseréltek az autójában. Kovalainen autója lefulladt a rajtrácson, és nem tudott elindulni a felvezető körre. Szerelői beindították, de már csak a bokszutcából startolhatott.
A rajtnál Massa megtartotta a vezető helyét, mögötte azonban Hamilton megelőzte Räikkönent. Az első körben több kisebb koccanás történt, a Grand Hotel- (korábban Loews-) kanyarban Rosberg hátulról nekiment Alonsónak, és eltörte az első vezetőszárnyát. Hasonló eset történt Button és Heidfeld között, mindketten be is mentek a bokszba szárnycserére. Rosberg viszont úgy ítélte meg, hogy törött orr-résszel is tovább tud menni. A kör végén az élmezőny Massa, Hamilton, Räikkönen, Kubica, Alonso, Rosberg, Trulli, Glock sorrendben haladt át a célvonalon.Az eső erősödött, és az első három helyezett kezdett elszakadni a mezőnytől. A második kör végén Rosberg mégis kiállt lecseréltetni autója orrkúpját. Nem sokkal később hasonló okból Glock is meglátogatta a bokszutcát, ő a célegyenes előtti, Anthony Noghes-kanyarban pördült meg és törte össze az autója elejét. A kiállás során extrém esős gumikat tetetett fel. Massa ezalatt megfutotta az addigi leggyorsabb kört, de ahogy erősödött az eső, a versenyzők lelassultak, és az első körökhöz képest 2 másodperccel lassabb időket futottak.
A 6. körben Hamilton a szalagkorlátnak csapódott a Tabac-kanyarban, és jobb hátsó defektet kapott. Szerencséjére nem volt messze a bokszutca bejárata, így nagyobb időveszteség nélkül tudott kiállni. Új átmeneti gumikat és sok üzemanyagot kapott. Az élen Massa előnye már 12 másodperc volt Räikkönenhez képest, akit Kubica utolért. Két körrel később Alonso kapott defektet, és pechjére pont akkor kellett a bokszba hajtania, amikor a biztonsági autó is a pályán volt Coulthard és Bourdais balesete miatt. A hosszú emelkedő utáni, Massenet-kanyarban Coulthard a korlátnak ütközött, a mögötte haladó Bourdais is pont ott csúszott meg, és a már a pálya szélén álló Coulthardnak ütközött. A pályát elborította a törmelék, a mezőny felsorakozott a biztonsági autó mögött. Alonso és Trulli, akik szintén kiálltak, ezalatt várakozni voltak kénytelenek a bokszutcában, mert a kijáratnál a lámpa piros volt.
A biztonsági autó kiállása után újraindult a verseny. A 11. körben Räikkönen bokszutca-áthajtásos büntetést kapott, amiért a rajtjel előtt három perccel még nem voltak fent a gumiabroncsok az autóján. Három körrel később letöltötte a büntetését, és Hamilton mögé érkezett vissza a pályára. Mögötte Alonso volt, aki a kényszerű kiállása során extrém esős gumikra váltott, és azok segítségével előbb Webbert, majd Heidfeldet is megelőzte. A 14. körben Alonso és Rosberg ismét, Nakadzsima első ízben veszítette el az első vezetőszárnyát, mindegyikük újra kiállni kényszerült.16 kör telt el a versenyből, amikor Massa kicsúszott a St. Dévote-kanyarban. Sérülés nélkül vissza tudott jönni a pályára, de az első helyet elvesztette Kubicával szemben. Sutil megelőzte Heidfeldet, akit ezúttal defekt hátráltatott, és feljött a 6. helyre. Heidfeldet újabb kényszerű bokszkiállása után nem sokkal Kubica és Massa is lekörözte. Az extrém esős gumik egyre rosszabbak lettek, az élen haladók viszont egyre gyorsultak. A 24. körben Massa 1:31,749-det futott, ehhez képest Hamilton és Räikkönen két másodperccel volt lassabb.Két körrel később Kubica végrehajtotta első tervezett kiállását és Räikkönen mögé tért volna vissza, de utóbbi éppen akkor csúszott ki az ominózus St. Dévote-kanyarban, és letörte az első terelőszárnyát. Újabb bokszkiállása után a 6. helyre, Sutil mögé jött vissza a pályára. Massa a 33. körben állt ki kereket cserélni és tankolni, és Hamilton mögé, a 2. helyre állt vissza. Kovalainen kiállása után a 17. volt. A 37. körben Sutil futotta meg a verseny addigi leggyorsabb körét. Az extrém esős gumik már használhatatlanok voltak, Glock a Mirabeau-kanyarban megpördült, majd kiállt kereket cserélni.
Hamilton átmeneti gumijain növelte az előnyét az élen, már 17 másodperccel vezetett Massa előtt. A 42. körben például 4 másodperccel volt gyorsabb. A pálya a versenyvonalon már száraz volt, először Alonso kockáztatta meg a 46. körben, hogy száraz pályára alkalmas gumikra váltson. Csapattársa, Piquet ezalatt már küszködött az extrém vizes gumikon, Rosberg meg is előzte, mielőtt ő is kereket cserélt. A száraz gumikon azonban kicsúszott a St. Dévote-kanyarban és kiesett, ezzel pályafutása hatodik futamán sem tudott pontot szerezni. Webber kiállása után Sutil már a 4. helyen haladt, az élen Hamilton előnye 33 másodpercesre nőtt.
Az 54. körben Kubica, Sutil és Hamilton is kiálltak a bokszba, Hamilton az első helyre tudott visszajönni úgy, hogy Massának még hátravolt egy kiállása. Miután Räikkönen is száraz gumikra váltott, a sorrend Hamilton, Kubica, Massa, Sutil, Räikkönen, Webber, Vettel volt, Kovalainen a 11. helyen haladt, körhátrányban.A 62. körben Rosberg megcsúszott az Uszodánál, autója faltól falig csapódva összetört, a leszakadt alkatrészek beterítették a pályát. Ismét bejött a biztonsági autó, de körökbe tellett, amíg a szétzilált mezőny a megfelelő sorrendben felsorakozott mögötte. A 67. körben gyorsíthattak a pilóták ismét versenytempóra. Räikkönen nagy vehemenciával próbálta megelőzni Sutilt, ám a kikötői sikán előtt nem tudott lefékezni, és hátulról belerohant. Räikkönennek a versenyen másodszor törött le az első légterelője, Sutil autója pedig annyira megsérült, hogy hibátlan versenyzése ellenére fel kellett adnia a futamot. Räikkönen az új, lágy keverékű gumijain a 74. körben megfutotta a verseny leggyorsabb körét, de ez sem volt elég ahhoz, hogy a 8. helyezett Kovalainent befogja.
Az élen már nem változott a sorrend, a kétórás időhatár túllépése miatt az eredetileg 78 körösre tervezett monacói nagydíjat a 76. kör végén intették le. Az élről induló Massa bronzérmes lett, Kubica megismételve malajziai teljesítményét, a 2. helyen végzett, Hamilton pedig második 2008-as győzelmével átvette a vezetést a világbajnokságban.Webber 4. lett, mögötte a Toro Rosso első idénybeli pontjait megszerző Vettel végzett, Barrichello hosszú idő után ismét pontszerző helyen zárt, Nakadzsima 7., Kovalainen 8. lett. Összesen 14 autó ért célba, utolsóként Heidfeld, négy körös hátrányban.
Lewis Hamilton 6. győzelme, Felipe Massa 12. pole-pozíciója, Kimi Räikkönen 20. leggyorsabb köre.
Lewis Hamilton F1-es pályafutása során először nyert futamot nem pole-pozícióból indulva.

A 2008. évi, sorrendben az 59. Formula–1-es szezon március 16-án kezdődött és november 2-án fejeződött be. Ezalatt 18 futamot rendeztek meg. Bár eredetileg úgy tervezték, mégsem ez lett az első szezon az új Concorde egyezmény alatt. Az évben a versenyzők 2001 óta ismét kipörgésgátló és rajtautomatika nélkül versenyeztek. Új csapat volt ebben az évben a Force India, mely a 2007-es szezonban szereplő Spyker utódja. Az újonc versenyzők ebben az évben a Toro Rossós Sébastien Bourdais és a korábbi háromszoros világbajnok Nelson Piquet fia, Nelsinho Piquet. Az év közben, a török nagydíjon már csak 10 csapat rajtolt el a versenyen, miután a Super Aguri csapat pénzügyi nehézségek miatt befejezte Formula–1-es pályafutását. A szezon végén az egyéni világbajnoki címet a McLarennél versenyző Lewis Hamilton szerezte meg, a konstruktőri világbajnok a Ferrari lett.
2008-ban 18 versenyt rendeztek meg, eggyel többet mint az előző évben. Az európai nagydíjat a Nürburgringről az új valenciai utcai pályára helyezték át. 2008-tól a német nagydíjat évente felváltva a Hockenheimringen és a Nürburgringen rendezik. Szeptember 28-án debütált az éjszaka megrendezett szingapúri nagydíj, amely a sportág első villanyfényes futama volt. Az amerikai nagydíjat 2008-ban már nem rendezték meg.
2008-ra előírták az egységes elektronikus motorszabályozást. A motorszabályozó rendszert, a SECU-t (Standard Electronic Control Unit) a Microsoft és a lotus fejlesztette ki. Betiltották a kipörgésgátlót és a rajtautomatikát az autókban. További előírás volt, hogy a versenyautók benzinjének minimum 5,75 százalék bioüzemanyagot kellett tartalmaznia. A 2007-ben használt motorokat 2008-ra nem lehet lehetett megváltoztatni.
Az időmérő edzések utolsó szakaszának hosszát a korábbi 15-ről 10 percre csökkentették. A Super Aguri évad közbeni kiszállása után a korábban hat kieső versenyző számát ötre redukálták. Megszüntették a korábbi szabályt, miszerint az időmérő utolsó szakaszában kiautózott benzinmennyiséget vissza lehet tölteni az autókba. A versenyzőknek ugyanazzal az üzemanyagmennyiséggel kellett a versenyen elindulniuk, amennyivel az időmérő edzés harmadik szakaszát befejezték.
A 2007-ben indult Spyker csapatot az indiai milliárdos Vijay Mallya vásárolta meg, az új csapat neve Force India lett, versenyzői Adrian Sutil és Giancarlo Fisichella voltak. Az év elején sokáig úgy tűnt, hogy a Super Aguri csapat pénzügyi problémák miatt nem is fog részt venni a bajnokságban. Végül néhány héttel a szezonnyitó futam előtt a MAGMA csoportnak köszönhetően megmenekültek, és rajthoz tudtak állni Ausztráliában, a török nagydíj előtt azonban pénzügyi problémák miatt mégis kiszálltak a sorozatból.
A Scuderia Toro Rosso 2007 augusztusában bejelentette, hogy 2008-tól kétéves szerződést a Champ Car sorozatban versenyző francia Sébastien Bourdais-val. Bourdais Vitantonio Liuzzi helyére került. Fernando Alonso kétéves szerződését felbontotta a McLarennel és visszaszerződött a Renault-hoz. Csapattársa Nelson Piquet Jr. lett, a csapat korábbi tesztversenyzője. Heikki Kovalainen a McLarenhez, Giancarlo Fisichella a Force Indiához igazolt át, csapattársa Adrian Sutil lett. A Williams csapat a 2007-es év végi Nakadzsima Kazuki-Nico Rosberg párossal teljesítette a szezont. A visszavonuló Ralf Schumacher helyére a német Timo Glock ült be a Toyotába. Évközben nem történt pilótacsere egyik csapatnál sem.
 Vitantonio Liuzzi; Scuderia Toro Rosso pilóta → Force India F1 Team tesztpilóta
 Jamamoto Szakon; Super Aguri F1 Team tesztpilóta → Renault F1 Team tesztpilóta
Az első hivatalos 2008-as tesztet január 14-én tartották Jerezben. A Ferrari, a McLaren és a Toyota már 2008-as autóját, a Williams az FW29 módosított verzióját, míg a Renault és a Red Bull a 2007-es autóját tesztelte. Emellett tesztelt a Toro Rosso, a Super Aguri és a Force India. Egyedül a Honda és az ezen a napon bemutatott BMW Sauber nem vett részt. Jerezben január 16-án tartották az utolsó tesztnapot. A BMW Sauber ezalatt egyedül tesztelt Valenciában. A következő háromnapos tesztsorozat január 22-én kezdődött Valenciában (itt már az összes csapat részt vett a Super Agurit kivéve), de a Renault és Williams már 21-én is tesztelt itt. A következő háromnapos tesztsorozatot Barcelonában rendezték február első három napján, itt nyolc csapat indult, a Super Agurit valamint a Bahreinben tesztelő Ferrarit és Toyotát kivéve. Az első napon Nakadzsima Kadzuki balesetet szenvedett a Williams FW30-assal, a vezető terelőszárny rögzítése miatt, de sérülés nélkül megúszta a balesetet. Spanyol szurkolók a McLaren felkészülését zavarták. Február 11-én Jerezbe tértek vissza a csapatok, de az első napon csak a Red Bull és a Williams vett részt. A második napon a Bahreinben tesztelő Ferrari és Toyota kivételével mindenki részt vett, ez volt a Super Aguri SA07B első tesztje.
Február 19-étől 22-ig Barcelonában voltak tesztek (az első nap a Williams, a Red Bull, Renault, Toyota), ezalatt a BMW Valenciában gyakorolt 19-től 22-ig. A Super Aguri nem érkezett meg, annak ellenére, hogy megígérte, hogy részt vesz rajta. Az utolsó tesztsorozat február 25-én kezdődött és 27-én ért véget, de a Super Aguri nem jelent meg rajta. Az első napon Michael Schumacher is részt vett a Ferrari színeiben, és harmadik lett Hamilton és Räikkönen mögött. Az utolsó napon Jarno Trulli végzett az élen a Toyotával.
Az év szezonnyitó versenyét, az ausztrál nagydíjat 2008. március 16-án rendezték az Albert Parkban. A pályán egy kör 5,303 km, a verseny 58 körös volt.
Kimi Räikkönen a versenyen csak a középmezőnyből rajtolhatott, miután autója megállt a bokszutcába vezető úton. Mivel külső segítséggel tolták be a garázsba, még plusz büntetést is kapott. A pole-ból végül a mclarenes Lewis Hamilton rajtolt, mellőle a BMW Sauberes Robert Kubica indult. A rajt elég kaotikus volt, öten azonnal kiestek a versenyből. A verseny közepén ugyanis Felipe Massa és David Coulthard, és utóbbi kénytelen volt feladni a küzdelmet. Nem sokkal később Massa autója is tönkrement. Räikkönen kétszer is kicsúszott a pályáról ugyanazon a ponton előzés közben, majd három körrel a verseny vége előtt motorhiba miatt kiesett. Nakadzsima Kazuki nem sokkal ezelőtt kiütötte Kubicát, biztonsági autós szakasz alatt. Sébastien Bourdais motorhiba miatt, Glock baleset miatt esett ki az utolsó körökben.
A futamot zavartalanul nyerte meg Hamilton Nick Heidfeld és Nico Rosberg előtt. Alonso negyedik, Kovalainen ötödik, Barrichello kizárását követően (piros lámpánál hajtott ki a boxutcából) Nakadzsima hatodik, Bourdais hetedik, Räikkönen nyolcadik lett.
A szezon második versenyét, a maláj nagydíjat 2008. március 23-án tartották Sepangban. A pályán egy kör 5,543 km, a verseny 56 körös volt.
A kvalifikáción kettős Ferrari siker született, míg a két McLarent öthelyes rajtbüntetéssel sújtották Heidfeld és Alonso feltartása miatt. Räikkönen az első bokszkiállásnál megelőzte Massát, aki később kipördült és kiesett.
Kubica így második, Kovalainen harmadik lett. Jarno Trulli negyedik, Hamilton ötödik, Heidfeld hatodik, Mark Webber hetedik és Alonso nyolcadik lett.
2008 harmadik versenyét, a bahreini nagydíjat 2008. április 6-án rendezték Sakhirban. A pályán egy kör 5,412 km, a verseny 57 körös volt.
A pole-t Kubica érte el Massa és Hamilton elől. Räikkönen a negyedik helyről indult. A két ferraris már az első körben megelőzte Kubicát, Hamilton pedig beragadt a rajtnál és a 10. helyre esett vissza. Nem sokkal ezután hátulról belement Alonso Renault-jába, így azonnal ki kellett állnia orrkúpcserére.
A középmezőnyben Coulthard és Button ütközött össze előzés közben, utóbbi ki is esett. Az addig nulla pontos Massa megnyerte a sivatagi futamot csapattársa előtt, Kubica bronzérmes lett. Heidfeld negyedik, Kovalainen ötödik, Trulli hatodik, Webber hetedik, Rosberg nyolcadik lett. Hamilton végül csak a 13. helyen végzett.
Az év negyedik versenyét, a spanyol nagydíjat 2008. április 27-én rendezték Barcelonában. A pályán egy kör 4,655 km, a verseny 66 körös volt.
Räikkönen szerezte meg a pole-t a hazai közönség előtt autózó Alonso előtt, akit a rajtnál megelőzte Massa. A negyedik helyen Hamilton autózott, aki Alonsót támadta. Az első körben megérkezett a biztonsági autó, mivel Vettel belement az előtte keresztbe forduló Adrian Sutil Force Indiájába. Kovalainen az első boxkiállások után defektet kapott és nagy sebességgel csapódott a gumifalba. A futam felénél Alonso autójában elfüstölt a motor és búcsúzni kényszerült Barrichellóval és Rosberggel együtt.
A versenyt Räikkönen nyerte, Massa lett a második, Hamilton a harmadik. Pontot szerzett rajtuk kívül Kubica, Webber, Button, Nakadzsima és Trulli.
A szezon ötödik versenyét, a török nagydíjat 2008. május 11-én rendezték az Isztambul Parkban. A pályán egy kör 5,338 km, a verseny 58 körös volt.
A török verseny előtt a Super Aguri csődbe ment, és Isztambulba már csak tíz csapat érkezett meg. Massa szerezte meg a pole-t a két mclarenes és Räikkönen előtt. A rajtnál beragadt Kovalainen, aki Räikkönent is akadályozta ezzel, aki így a hatodik helyre esett vissza.
Räikkönen hamar megelőzte az előtte állókat és felzárkózott a harmadik helyre. Hamilton a versenyben megelőzte Massát, de a – többiekkel ellentétben – háromkiállásos taktikán volt, így második lett. Massa könnyedén nyerte meg harmadszorra is a török nagydíjat, a dobogósok utáni sorrend Kubica, Heidfeld, Alonso, Webber és Rosberg volt.
2008 hatodik versenyét, a monacói nagydíjat 2008. május 25-én tartották a Monacói utcai pályán. A pályán egy kör 3,340 km, a versenyt a maximális időhatár túllépése miatt a 76-ik körben leintették.
Míg az időmérő edzés száraz, addig a verseny esős volt a hétvégén. A Ferrari szerezte meg az első sort, de Hamiton a rajtnál megelőzte Räikkönent és feljött Massa mögé. Kovalainennek a bokszutcából kellett rajtolnia. A versenyen sok ütközés volt, Rosberg belement Alonsóba, később Hamilton és Fernando Alonso is a falnak ütközött. Egyikük autójában sem keletkezett azonban komolyabb kár. Később David Coulthard és Sebastian Bourdais összeütközött, ami miatt be kellett küldeni a biztonsági autót.
Räikkönennek büntetés, majd vezetői hiba miatt is ki kellett állnia a boxba egyszer.
A futamot vezető Massa kirepült az egyik kanyarból, s mire visszatért a pályára, Kubica megelőzte. Rosberg széttört autója miatt ismét bejött a biztonsági autó. A már száradó pályán Räikkönen a negyedik helyen autózó Adrian Sutil mögött autózott, amikor elvesztette uralmát az autója fölött és egymásnak ütköztek. A finnek egy újabb boxkiállásra volt szüksége, míg Sutil kiesett a Force Indiával. Végül Hamilton nyert Kubica, Massa, Webber, Vettel, Barrichello, Nakadzsima és Kovalainen előtt. Kimi csak 9. lett.
A szezon hetedik versenyét, a kanadai nagydíjat, 2008. június 8-án tartották Montréalban. A pályán egy kör 4,361 km, a verseny 70 körös volt.
Hamilton mögül Kubica, Räikkönen és Massa várhatta a rajtlámpák kialvását. Rosberg az egyébként sima rajton lerajtolta Alonsót és a negyedik helyre jött fel. Sutil autója megállt és lángolni kezdett, ekkor beküldték a biztonsági autót. Amikor kinyitották a bokszutcát, az első öt egyszerre érkezett meg, de a box kijáratánál piros volt még a lámpa. Kubica és Räikkönen így megállt, Hamilton és a mögötte haladó Rosberg azonban nem vette időben észre és belement a várakozó Ferrariba. Mindkettejük versenye véget ért. Hamilton és Rosberg a következő versenyre 10 helyes rajtbüntetést kapott.
Az ezután élen Heidfeld haladt, mögé Kubica és Alonso jött föl, miután minden versenyző letudta az első bokszkiállását. Ezek után Kubica megelőzte a másik BMW-t és az élre állt. Alonso váltóhiba miatt kiesett, így David Coulthard feljött a harmadik helyre. A verseny végéig már nem változott az első három sorrendje. A BMW Sauber megszerezte első és egyben kettős győzelmét, mögöttük Glock negyedik, Massa ötödik, Trulli hatodik, Barrichello hetedik és Vettel nyolcadik lett.
Hamilton és Rosberg a Kanadában történtek miatt a középmezőnyből indulhatott. Kovalainen és Barrichello öt helyes büntetést kapott feltartás és váltócsere miatt. Az élről Räikkönen és Massa indulhatott. A rajt után hamar elhúzott mindkét Ferrari a többiektől, Hamilton bokszutca áthajtásos büntetést kapott Vettel szabálytalan megelőzéséért.
A vezető Räikkönen autója lassulni kezdett, mivel kipufogójának egy része meglazult, később le is szakadt. Massa így hamar utolérte, majd megelőzte csapattársát. A 3. helyért szoros csata alakult ki az utolsó körökben Trulli, Kovalainen és Kubica jóvoltából. Néhány körrel a leintés előtt elkezdett enyhén esni, de ez már nem befolyásolta a végeredményt.
Végül Massa nyert Räikkönen, Trulli, Kovalainen, Kubica, Webber, Piquet és Alonso előtt. Hamilton nem szerzett pontot.
Az évad kilencedik versenyét, a brit nagydíjat 2008. július 6-án rendezték meg Silverstoneban. A pályán egy kör 5,141 km, a verseny 60 körös volt.
Az időmérőn Kovalainené lett a pole, mögüle meglepetésre Mark Webber, Räikkönen és Hamilton indulhatott. A versenyen szinte végig esett az eső, a rajt után a két McLaren állt az élre, Hamilton hamar megelőzte Kovalainent. Webber és Massa is kipördült az első körben. Webber megpördülése után gyorsan zárkózott fel a többiekre, míg Massa ezután is többször megpördült. Az első kerékcserék után Hamilton Räikkönen előtt vezetett. A brit köztes esőgumit kapott, míg Räikkönennél nem cseréltek kereket, aki az erősödő eső miatt jelentősen lelassult. Mire kihívták új gumiért a boxba, sok pozíciót vesztett.
Heidfeld az esőben nagyon jól ment, és a második helyre ért fel. Barrichello autójára extrém esős gumikat raktak fel, és ezzel annyit nyert, hogy végül harmadik lett a futamon.
A célbaérkezők sorrendje Hamilton, Heidfeld, Barrichello, Räikkönen, Kovalainen, Alonso, Trulli és Nakadzsima lett. A versenyen szenvedő Massa az utolsó helyen, tizenharmadikként végzett.A pontversenyben ekkor hármas holtverseny alakult ki Hamilton, Räikkönen és Massa között.
A hőmérséklet a hétvégén igen alacsony volt, ami nem kedvezett a Ferrariknak: a pole-t Hamilton szerezte meg, aki mellől Felipe Massa indult. A rajtnál a legjobban a hetedik helyről kezdő Robert Kubica és a negyedik helyre ugrott fel.
A 36. körben Timo Glock balesetet szenvedett a célegyenesre ráfordító kanyarban. Toyotájának jobb hátsó kereke kiszakadt, az autó a pályát a bokszutcától elválasztó betonfalnak csapódott. A biztonsági autót emiatt azonnal beküldték a pályára. A közvetlenül a baleset előtt tankoló egykiállásos Nelson Piquet a Renault-val a 17. helyről az elsőre jött fel. Az ekkor negyedik Hamilton hamar megelőzte csapattársát, Massát, majd Piquet-t is. Massa nem tudta megelőzni honfitársát, így harmadik lett. Pontszerző volt Nick Heidfeld, Kovalainen, Räikkönen, Kubica és Sebastian Vettel.
Az év tizenegyedik versenyét, a magyar nagydíjat 2008. augusztus 3-án rendezték a Hungaroringen. A pályán egy kör 4,381 km, a verseny 70 körös volt.
Az élről Hamilton indulhatott, de Massa a harmadik helyről parádésan rajtolt, és megelőzte az előtte lévő két McLarent. A brazil sokáig vezette is a versenyt de motorja három körrel a verseny vége előtt tönkrement, így ki kellett állnia. Mivel Hamilton Massa balszerencséje előtt defektet kapott így a 23. magyar nagydíjat a 23-as rajtszámú McLaren MP4-23-mal Heikki Kovalainen nyerte, megszerezve pályafutása első győzelmét. A második meglepetésre Timo Glock, a harmadik Kimi Räikkönen lett. A további pontszerzők Fernando Alonso, Lewis Hamilton, Nelson Piquet Jr., Jarno Trulli és Robert Kubica lettek.
A szezon tizenkettedik versenyét, az európai nagydíjat 2008. augusztus 24-én rendezték a Valenciában. A pályán egy kör 5,440 km, a verseny 57 körös volt.
Felipe Massa dominálta az egész hétvégét: megszerezte a pole-t, a leggyorsabb kört, majd a futamgyőzelmet is. Massa mögül Hamilton és Kubica kezdett, mindketten ugyanabban a pozícióban is fejezték be a versenyt. Massa a második boxkiállásánál majdnem összeütközött a Force Indiás Adrian Sutillal, aki már kifelé igyekezett a boxutcából. A versenybíróság megvizsgálta a történteket és úgy döntött, hogy a Ferrari 10 000 eurós pénzbüntetést kap a figyelmetlenségért.
Nem sokkal ezután jött Räikkönen is, szinte egy időben Kovalainennel. Nagy sietségében nem várta meg, amíg a kezelő kihúzza a csövet autójából, és így elrántotta a szerelőt, aki a földre zuhant. A kezelőt hordágyon vitték el. Egy körrel később Räikkönen Ferrarijának motorja elfüstölt a célegyenesben, ugyanúgy a hajtókar hibája miatt, mint Massánál a Hungaroringen.
A tizenharmadik futamot, a belga nagydíjat 2008. szeptember 7-én rendezték Spában. A pályán egy kör 7,004 km, a verseny 44 körös volt.
Az időmérőjén Hamilton megszerezte az első rajtkockát, Massa második, Räikkönen negyedik lett. A verseny vizes aszfalton kezdődött, és a befutónál is esett az eső. Räikkönen a negyedik helyről körök alatt az elsőre ért fel, és a verseny végéig vezetett. Az utolsó három körben erősen elkezdett esni, Hamilton utolérte a vezető Kimi Räikkönent, és meg is előzte a finnt, igaz, vitatott módon, hiszen a célegyenesre ráfordító kanyart levágta, majd a célegyenesben visszaengedte maga elé riválisát, ám az egyenes végén bevágott elé. A finn nem sokkal ezután a vizes aszfalton kicsúszott, a falnak csapódott és kiesett. Így Lewis Hamilton nyert Spa-Francorchamps-ban, de futam után a versenybírók döntése alapján 25 másodperces büntetést kapott, így a futam győztese Felipe Massa lett, a mcLarenes a harmadik helyre csúszott vissza.
Az ügy újratárgyalására szeptember 22-én került sor, ekkor végleg eldőlt, hogy Massa nyerte a belga nagydíjat. A második helyre Nick Heidfeld ért fel, aki az utolsó körökben intermediate gumikat kapott. Alonso 4., Vettel 5., Kubica 6., Bourdais 7., Webber 8. lett.
Az év tizennegyedik versenyét, az olasz nagydíjat 2008. szeptember 14-én rendezték Monzában. A pályán egy kör 5,793 km, a verseny 53 körös volt.
Az időmérő edzésen hatalmas eső fogadta a mezőnyt, ahol Vettel megszerezte élete első Formula–1-es pole-pozícióját. Ezzel ő lett a sportág történetének legfiatalabb pole-pozíciót elérő versenyzője. A futamon a mezőny a biztonsági autó mögül rajtolt el, és a biztonsági autó a második kör végéig kinn is maradt. Amikor végre elindultak, Vettel megtartotta első helyét, és Kovalainennel szemben növelni is tudta előnyét. A versenyt végül – végig vezetve – több mint 10 másodperces előnnyel nyerte, ezzel a Formula–1 történetének legfiatalabb futamgyőztese lett, 21 évesen és 74 naposan. Kovalainen és Kubica után a pontszerzők Alonso, Heidfeld, Massa, Hamilton és Webber voltak.
Az év tizenötödik versenyét, a szingapúri nagydíjat 2008. szeptember 28-án rendezték Szingapúrban. A pályán egy kör 5,067 km, a verseny 61 körös volt.
Ez volt a Formula–1 első éjszakai, egyben 800. világbajnoki versenye. Massa 0,6 másodperces előnnyel szerezte meg a pole-t Hamilton és Räikkönen előtt. A 14. körben Nelsinho Piquet falhoz csapta az autóját, így a már korábban első tankolását megejtő, a 14. helyről rajtoló Alonso óriási előnybe került az előtte autózókkal szemben. Fernando hamarosan az élre állt, sőt akkora előnyt autózott ki, hogy második kiállása után is könnyedén az élre tért vissza. Alonso a versenyt végül meg is nyerte Nico Rosberg és Lewis Hamilton előtt. Massa az első boxkiállásánál a jelzőrendszer hibájából túl korán indult el és magával rántotta az üzemanyagtömlőt, amit a bokszutca végéig húzott. Csak jelentős időveszteséggel tudott visszaállni, 13. lett. Räikkönen négy körrel a futam leintése előtt a falnak csapta autóját és kiesett. Glock negyedik, Vettel ötödik, Heidfeld hatodik, Coulthard hetedik, Nakadzsima nyolcadik lett.
A tizenhatodik versenyt, a japán nagydíjat 2008. október 12-én rendezték a Fuji Speedwayen. A pályán egy kör 4,563 km, a verseny 67 körös volt.
A pole-pozícióból Hamilton indult, de visszaesett, amikor egy túl késői fékezéssel megpróbálta maga mögött tartani Räikkönent. Amikor Massát előzte vissza, a brazil hátulról meglökte, és el kellett engednie az egész mezőnyt, mielőtt helyes irányba tudott fordulni. Hamilton Räikkönen leszorításáért bokszutca-áthajtásos büntetést kapott, ahogy Massa is az ő meglökéséért. A versenyt ismét Alonso nyerte, Robert Kubica és Kimi Räikkönen előtt. Piquet negyedik, Trulli ötödik, Vettel hatodik, Massa hetedik, Webber nyolcadik lett. Lewis Hamilton a 12. helyen, pont nélkül végzett. A versenybírók a futam után 25 másodperces büntetéssel sújtották az eredetileg 6. helyen leintett Sébastien Bourdais-t, aki így tizedik lett.
2008 tizenhetedik versenyét, a kínai nagydíjat 2008. október 19-én rendezték Sanghajban. A pályán egy kör 5,451 km, a verseny 56 körös volt.
Lewis Hamiltoné lett a pole 1:36,303-des idővel Räikkönen és Felipe Massa előtt. A futam meglehetősen eseménytelen volt, az élen nem sokat változott a versenyzők sorrendje. A versenyen Räikkönen maga elé elengedte csapattársát, Felipe Massát, hogy a brazil világbajnoki esélyét megtarthassa. Lewis Hamilton a leggyorsabb kört megfutva győzött és mesterhármast ért el. Alonso negyedik, Heidfeld ötödik (a 9. helyről), Kubica hatodik (a 11. helyről), Timo Glock hetedik (a 12. helyről), Piquet nyolcadik lett. Hamilton 7 pontra növelte előnyét Massával szemben. A Ferrari 11 ponttal vezetett a McLaren előtt.
A világbajnokság tizennyolcadik, egyben utolsó versenyét, a brazil nagydíjat 2008. november 2-án rendezték Interlagosban. A pályán egy kör 4,309 km, a verseny 71 körös volt.
A szezonzáró versenyen Massa az első, Hamilton a negyedik helyről indult. A rajtot néhány perccel elhalasztották, mivel hirtelen eső jött. Massa magabiztosan nyerte a futamot, Hamilton pedig tudta tartani a világbajnoki címhez szükséges ötödik helyet, a vége előtt két körrel azonban Sebastian Vettel megelőzte, amivel visszacsúszott a 6. helyre. A verseny vége előtt egy kanyarral Hamilton, az immár szakadó esőben, utolérte a száraz pályára való gumikon csúszkáló Timo Glockot. Ezt kihasználva Hamilton meg tudta előzni őt, s így bejött az ötödik helyre, amivel a világbajnokságot 98 ponttal, egy pont előnnyel megnyerte. Massa után a befutók sorrendje Alonso, Räikkönen, Vettel, Hamilton, Glock, Kovalainen és Trulli volt.2008-ban Lewis Hamilton lett minden idők legfiatalabb Formula–1-es világbajnoka. A konstruktőri verseny győztese a Ferrari lett 172 ponttal.
Az évad első versenyét Hamilton nyerte, majd a maláj nagydíjtól megerősödött, a bahreini nagydíjtól a török nagydíjtól Räikkönen vezette az egyéni pontversenyt. Monacói győzelme után Hamilton a következő kanadai ütközéséig állt az élen. Kanada után a győztes Robert Kubica vezetett a következő francia nagydíjig, amikor Massa vette át a vezetést. A brit nagydíjtól a szezon végéig újra Hamilton vezetett. A két ferraris pontszáma ezalatt többször megelőzte, majd visszaelőzte egymást. Räikkönen sorozatban négy pont nélküli versenye után szinte esélytelen volt a vb címre, Massa hátránya 7 pont volt a japán nagydíj előtt. A brazil szintén 7 pontos hátránnyal érkezett az utolsó futamra, ahol nem tudta megszerezni a világbajnoki címet, Lewis Hamilton 98 ponttal a legfiatalabb világbajnok lett.
A konstruktőri versenyben a McLaren az első két futam, és a szingapúri nagydíj után vezetett. A BMW a kanadai nagydíj után állt az élen. A többi verseny után a Ferrari vezette a konstruktőri vb-t, és végül világbajnok lett 172 ponttal. Az évad végén Sebastian Vettel (egy győzelem) illetve a Toro Rosso, valamint Fernando Alonso (két győzelem) és Renault lépett jelentősen előre a pontversenyben.
(Félkövér: pole-pozíció, dőlt: leggyorsabb kör, a színkódokról részletes információ itt található)
* = a versenyző nem ért célba, de teljesítette a futamban szereplő körök legalább 90%-át, így helyezését értékelik, és pontot kaphat
* = a versenyző nem ért célba, de teljesítette a futamban szereplő körök legalább 90%-át, így helyezését értékelik, és pontot kaphat
+/- A csapat helyezése 2007-hez képest* A csapat helyezése az előző évi jogelődjéhez képest (Spyker Ferrari→Force India)
A helyezések a világbajnokság pontversenyében elfoglalt pozíciót jelentik. A táblázatban az időmérő edzésen elért eredmények, és nem a végleges rajtpozíciók szerepelnek.
† — A rajtpozíció változott az időmérő edzésen elért helyezéshez képest (nem számítva az egyik versenyző hátrasorolásából következő előrelépést). A részletekért lásd a futamok szócikkeit.
A 2008-as szezonban az RTL Klub csatorna közvetítette élőben az időmérő edzéseket és a futamokat, az ismétlések a Sportklubon voltak láthatók. A magyar nagydíj kivételével valamennyi futamot a budapesti stúdióból kommentálták. A kommentátorok Palik László és Czollner Gyula voltak, Palikot szükség esetén Wéber Gábor helyettesítette szakkommentátorként. A helyszíni riporter futamonként egymást váltva Szujó Zoltán és Faragó András volt. A stúdióműsorokat Gyulai Balázs és Héder Barna vezették, állandó vendégeik Wéber Gábor és Szabó Róbert voltak.

A 2008-as MotoGP-világbajnokság volt a gyorsaságimotoros-világbajnokság hatvanadik szezonja. A világbajnokság március 9-től október 26-ig tartott, ezalatt 18 versenyt rendeztek, a nagy részét, 11-et Európában. Egy versenyen, az amerikai nagydíjon csak a MotoGP, vagyis a királykategória képviseltette magát. Itt Valentino Rossi nyert. A másik amerikai versenyen, Indianapolisban a 250 köbcentiméteresek versenyét a rossz időjárási körülmények miatt, melyet az Ike hurrikán okozott, el kellett törölni. A hurrikán egyébként a MotoGP versenyét is lerövidítette, 30 helyett végül csak 20 körös lett.
A 125 köbcentimétereseknél a francia Mike di Meglio diadalmaskodott, vagyis az elmúlt 12 évhez hasonlóan ezúttal sem történt címvédés. A címvédő, Talmácsi Gábor ugyanis csak a mezőny harmadik helyén végzett. A magyar versenyzőt sorozatos kiesések, gyengébb helyezések, valamint a szezon közepén egy kézsérülés is hátráltatta világbajnoki címe megvédésében. A szezon végén a képzeletbeli dobogó második fokára, di Meglio és Talmácsi közé, Simone Corsi állhatott fel. A kategóriában megdőlt egy rekord, ugyanis Scott Redding angliai győzelmével a legfiatalabb nagydíjgyőztes lett, 15 évesen és 170 naposan. Ezzel Marco Melandri rekordját döntötte meg, aki 1998-ban Hollandiában, 15 évesen és 324 naposan tudott győzni. Az év újonca is Redding lett.
A 250 köbcentiméteres géposztályban Marco Simoncelli végzett az összetett első helyén. Miután a versenyző az első két versenyen kiesett, és később már csak 2 alkalom volt, amikor nem tudott felállni a dobogóra (Sanghaj, Misano), ezért magabiztosan, 281 ponttal lett világbajnok, a 244 pontos Álvaro Bautista és a 196 pontos Mika Kallio előtt. A legjobb újonc itt Mattia Pasini lett, aki az év első felében rendkívül jól állt, az első versenyt megnyerte, a második, negyedik és ötödik futamon pedig felállhatott a dobogóra. Később azonban visszaesett a teljesítménye, végül nyolcadik lett.
A MotoGP-ben szintén egy olasz, Valentino Rossi diadalmaskodott. Azzal, hogy 2 év után ismét világbajnoki címet szerzett (2006-ban Hayden, 2007-ben Stoner nyert), megismételte Giacomo Agostini teljesítményét, mivel csak ők ketten tudtak 2 vesztes év után ismét győzni. Rossi egyébként rekordnak számító, 373 ponttal szerezte meg nyolcadik világbajnoki címét. Év elején az előző évi negyedliteres világbajnok, Jorge Lorenzo vezetett, később azonban megsérült, valamint többször ki is esett, végül negyedik lett. Ezzel együtt ő lett az év újonca. A második és harmadik helyen a 2007-es világbajnok Casey Stoner és Dani Pedrosa végzett. Rossi a szezon minden versenyén pontszerző helyen ért célba, ezeken – egy ötödik és egy tizenegyedik helyet kivéve – mindegyiken a dobogón végzett.
A 2008-as versenynaptár 2007 júliusában vált véglegessé. Később ezen módosítottak, a japán nagydíj az ausztrál verseny elé került. Az előző évi versenynaptárhoz képest 2 helyen változott a program. A portugál nagydíj április 20. helyett egy héttel korábban, április 13-án került megrendezésre, míg a szezonzáró valenciai nagydíjat is egy héttel korábban rendezték, november 2. helyett október 26-án. A laguna secai amerikai versenyen csak a királykategória vett részt, ugyanis a Kaliforniában hatályos környezetvédelmi törvény értelmében a kétütemű motorok, vagyis a 250 és a 125 köbcentiméteres géposztály nem szerepelhettek a versenyen.
A királykategória, ugyanúgy, ahogy a 250 és a 125 köbcentiméteres géposztály, a történelmi katari nagydíjjal indult. A versenyt végül az ausztrál Casey Stoner nyerte, az első két versenyen a pole-pozícióból induló újonc, Jorge Lorenzo, valamint Dani Pedrosa előtt. Spanyolországban a hazai közönség előtt versenyző Pedrosa győzött Rossi és Lorenzo előtt. Stoner az egész versenyhétvége alatt technikai problémákkal küszködött, végül 11. lett, miután kétszer is elhagyta a pályát. A portugál nagydíjon Lorenzo megszerezte első királykategóriás győzelmét. Második Pedrosa, harmadik Rossi lett. Kínában Rossi megszerezte első győzelmét a szezon során, melyet másik kettő követett Franciaországban és a hazai, mugellói versenyen, melyet már hetedszer sikerült megnyernie.A katalán futamot Pedrosa nyerte, majd a következő három verseny: a brit, a holland és a német, Stoner győzelmével fejeződött be. Az ausztrál versenyzőnek mindhárom versenyen összejött a mesterhármas, vagyis a győzelem mellett mindenütt megszerezte a pole-pozíciót, valamint a leggyorsabb kör is az övé volt.A szezon hátralévő része Rossiról szólt, aki innentől kezdve csak az Ausztrál és a maláj nagydíjon nem győzött (előbbin második, utóbbin harmadik lett). Indianapolisban neki is sikerült a mesterhármas.Stoner, Pedrosa és Lorenzo tulajdonképpen csak a szezon első felében voltak komoly ellenfelei Rossinak. Stonert technikai nehézségek, míg Pedrosát és Lorenzót sérülések hátráltatták, Lorenzónak például a dobogóra lépéshez, valamint a motorra való felüléshez is többször segítség kellett. Rossi már bőven a szezon vége előtt megszerezte nyolcadik világbajnoki címét, és végül pontrekorddal, 373 ponttal lett bajnok.
Miután a tavalyi világbajnokság első három helyezettje, a világbajnok Jorge Lorenzo, a második helyezett Andrea Dovizioso és a harmadik Alex de Angelis is felment a MotoGP-be, a negyedlitereseknél egy meggyengült mezőny vágott neki az idénynek.
A szezon első versenyei a nem kifejezetten vb-esélyes pilótákról szóltak. A szezonnyitó katari versenyt az újonc Mattia Pasini nyerte, Mika Kallio az első négy futamon összesen két győzelmet és két harmadik helyet szerzett, ekkor ők ketten álltak az élen, ugyanis a többiek, főként Marco Simoncelli és Álvaro Bautista a szezonnak ebben a részében nem nyújtott kiegyensúlyozott teljesítményét.
Ezt követően mind Kallio, de még inkább Pasini teljesítménye visszaesett, előbbi végül harmadik, utóbbi csak a nyolcadik helyen végzett.
A világbajnok végül Marco Simoncelli lett, aki az első két versenyen kiesett, azt követően azonban minden versenyen pontszerzőként ért célba, egyszer a negyedik, egyszer a hatodik helyen, a többin dobogón végzett. Legnagyobb ellenfele Kallio visszaesése után Álvaro Bautista volt, akivel a legtöbb esetben felváltva osztoztak a futamgyőzelmeken. Végül Simoncelli Malajziába már világbajnokként érkezett, itt és Ausztráliában egy harmadik és egy első hely volt a mérlege.
Simoncellivel kapcsolatban több vitás eset is történt. Spanyolországban például összeütközött a vezető Bautistával, ekkor első ránézésre úgy tűnt, egyértelműen Simoncelli hibázott. Később Bautista elmondta, motorhiba miatt lelassult, ezért ütközhetett össze vele az olasz. A másik látványos eset Mugellóban volt. Nem sokkal a verseny vége előtt a mögötte haladó Barberá a célegyenesben megpróbálta megelőzni őt, azonban hozzáért Simoncelli fékkarjához, kibillentve őt az egyensúlyából. Végül mégis Barberá járt rosszabbul, ugyanis ő hatalmasat esett, a motorja teljesen összetört, ő pedig nagy sebességgel nekicsúszott a betonfalnak.
A mezőnyben egyetlen magyar volt, Tóth Imre. Ő édesapja csapatában, a Team Toth-ban versenyzett, csapattársa Héctor Barberá volt. Míg csapattársa legtöbbször a futamgyőzelemért harcolt, addig Tóth legtöbbször a mezőny végén motorozott, és a pontszerző helyekért volt kénytelen küzdeni. Barberá végül a szezon végén a hatodik lett 142 szerzett ponttal és több dobogós helyezéssel. Tóth Imre a 20. lett, legjobb eredménye két 13. hely volt, ezen kívül még háromszor mondhatta magát pontszerzőnek, ezeken az egy pontot érő 15. lett. A mezőnyben öt újonc volt, Mattia Pasini, Héctor Faubel, Lukáš Pešek, Doni Tata Pradita és Russell Gómez. Közülük a legjobb helyen Pasini végzett, ezzel ő lett az év újonca-díj győztese is.
Az indianapolisi nagydíjat a géposztály számára nem rendezték meg, ugyanis az Ike hurrikán miatt heves esőzések voltak abban az időszakban a pálya környékén, így, bár az időmérőt megtartották (Simoncelli végzett az élen), úgy döntöttek, hogy a versenyzők biztonsága érdekében a versenyt már nem rendezik meg.
Az előző évi világbajnok, Talmácsi Gábor, a legtöbb élen végző pilótával ellentétben maradt a géposztályban. A címvédő számára nem indult jól a szezon, az első öt versenyen mindössze egyszer állhatott a dobogóra. Katarban műszaki hiba miatt a végén lelassulva tizenkettedik lett, míg Spanyolországban kiesett. Portugáliában a hatodik helyen végzett, majd az esős kínai nagydíjon már a dobogóra állhatott. Ekkorra a riválisok, di Meglio, Corsi, Bradl és Terol már jelentős előnnyel vezettek előtte az összetettben. Az olasz versenytől kezdődően egy jobb időszak kezdődött számára, innentől kezdve a legtöbb versenyen dobogóra állhatott, és megkezdte a felzárkózást. Mivel di Meglio kiegyensúlyozott teljesítményével korán bebiztosította vb-címét, Talmácsi számára a második hely volt a cél. Azonban az Indianapolisi verseny előtt sajkacsont-törést szenvedett, ez a szezon végéig jelentősen hátráltatta a jó eredmények elérésében. Ennek ellenére egészen az utolsó versenyig nyitott volt a második, harmadik és a negyedik hely sorsa. Ekkor dobogós helyezéseinek köszönhetően Talmácsi állt a második, Corsi a harmadik, Bradl a negyedik helyen. Mivel Talmácsi kiesett, Corsi pedig nyert, a pontversenyben helyet cserétek. Bradl is kiesett, így ő maradt a negyedik helyen. Az előszerződésnek köszönhetően, amit 2007-ben kötött, 2009-re felkerült a negyedliteresek közé.
A világbajnoki címet a francia Mike di Meglio szerezte meg. Az egész szezon során mindössze egyszer esett ki, ezenkívül minden versenyen pontszerzőként ért célba, legtöbbször dobogós helyen. A kiesésen kívül legrosszabb eredménye az indianapolisi tizedik hely volt. Összesen négy, a francia, a katalán, a német és az ausztrál versenyt nyerte meg, háromszor végzett a második és egyszer a harmadik helyen. Az idény végén biztossá vált, hogy a 2009-es szezont már ő is a 250 köbcentiméteres géposztályban kezdi meg.
Ebben az évben a géposztályban nyolc futamgyőztes volt, köztük olyanok, akik először állhattak fel a dobogó tetejére. Ők a már említett di Meglio, Corsi, Talmácsi, Bradl és Terol, valamint Andrea Iannone, Scott Redding és Sergio Gadea is szerzett 1-1 futamgyőzelmet. Scott Redding futamgyőzelmét 15 évesen és 170 naposan szerezte, ezzel minden idők legfiatalabb győztese lett. Marco Melandri rekordját döntötte meg, aki az 1998-as holland nagydíjon 15 éves és 324 napos volt, amikor felállhatott a dobogó tetejére.
2008-ban kilenc olyan versenyző volt, aki esélyes volt az év újonca díj elnyerésére. Közülük kiemelkedett Redding és Marc Márquez, előbbi futamgyőzelmet, utóbbi dobogós helyezést szerzett, míg a többi versenyző legtöbbször a pontszerzésért harcolt. Az év újonca végül Redding lett, aki az évet az összetett 11. helyén zárta, megelőzve Márquezt és a szintén spanyol Efrén Vázquezt. Márquez úgy lett a második legjobb újonc (összesítésben tizenharmadik), hogy a szezon első két és utolsó két versenyét sérülés miatt ki kellett hagynia.
Az eredetileg 30 körös indianapolisi nagydíj a MotoGP-nek csak 20 körös lett, a 250 köbcentiméteres géposztálynak pedig meg sem rendezték az Ike hurrikán miatt.

Évtizedek: 1950-es évek – 1960-as évek – 1970-es évek – 1980-as évek – 1990-es évek – 2000-es évek – 2010-es évek – 2020-as évek – 2030-as évek – 2040-es évek – 2050-es évek  
Évek: 2003 – 2004 – 2005 – 2006 –  2007 – 2008 – 2009 – 2010 – 2011 – 2012 – 2013
Ciprus és Málta saját valutaként bevezeti az eurót, amit így már a közösség 15 tagállamában használnak.
Megszűnik a Magyar Köztársaság Határőrsége, mert integrálódik a Magyar Köztársaság Rendőrsége kötelékébe.
Közigazgatási reform Oroszországban: 85 helyett 84 közigazgatási egység, miután Uszty-Ordinszkiji Burját AK Irkutszk része lesz.
Az ENSZ átveszi az Afrikai Unió – AMIS keretei között – szolgálatot teljesítő egységeitől az irányítást, és létrejön az ENSZ–AU „Hybrid Force”.
január 2. – a rendőrséget és a katonaságot is be kellett vetni Nápolyban a felhalmozódott 200 ezer tonnánál is több hulladék eltakarítására, a szeméttárolókat elbarikádozó tüntetők szétzavarására.
Előválasztások az Amerikai Egyesült Államokban: Iowa államban a demokratáknál Barack Obama, a republikánusoknál Mike Huckabee győz.
A Srí Lanka-i kormány felmondja a tamil tigrisekkel 2002-ben kötött tűzszünetet.
A mauritániai franciák elleni támadás miatt a szervezők úgy döntöttek, hogy törlik a 2008-as Lisszabon–Dakar-ralit. 1979 óta először fordul elő ilyen.
Anyang Nyongo, a Narancssárga Demokratikus Mozgalom főtitkára bejelenti, hogy a kenyai ellenzék új elnökválasztást követel.
Nagy erejű földrengés rázza meg Görögországot. A rengés epicentruma Athéntól 150 kilométerre délnyugatra, a Peloponnészosz-félszigeten fekvő Leonídi városánál volt.
január 7. – Kocsis L. Mihály főszerkesztő-helyettes látja el a Magyar Hírlap főszerkesztői teendőit, miután Gazsó L. Ferenc 4-én kérte felmentését.
Pokolgépes merényletet követnek el D. M. Dasszanajake Srí Lanka-i nemzetépítési miniszter ellen, aki a kórházba szállítás után nem sokkal életét veszti.
Késsel támadt a Maldív-szigetek államfőjére egy fiatalember, de Maumun Abdul Gajum köztársasági elnök sértetlenül élte túl az esetet.
Előválasztások Amerikában: New Hampshire államban a demokratáknál Hillary Clinton, a republikánusoknál John McCain győz.
Bilával Bhutto Zardári az ENSZ által felügyelt vizsgálatot kér anyja, Benazír Bhutto halála ügyében. 
A Gyurcsány-kormány gazdasági okokra hivatkozva leállítja a 2007 tavaszán elhatározott kormányzati negyed-beruházást.
január 9–16. – George W. Bush nyolcnapos közel-keleti körútja: első állomása Jeruzsálem volt, ahol Simón Peresz államfővel és Ehud Olmert miniszterelnökkel tárgyalt az izraeli–palesztin béke lehetőségéről, majd január 10-én a ciszjordániai Rámalláhba látogatott, ahol Mahmúd Abbász palesztin elnök fogadta. Ezt követően Kuvaitban felkereste az amerikai hadsereg Camp Arifjan bázisát, majd Bahreinbe (12-én), az Egyesült Arab Emírségekbe (13–14-én), Szaúd-Arábiába (15-én) és Egyiptomba (16-án) látogatott.
Kenyában – az egymással szemben álló – pártok megállapodnak abban, hogy egy olyan afrikai bizottság segítségével igyekszenek úrrá lenni a belpolitikai válságon, amelyet Kofi Annan volt ENSZ-főtitkár vezet.
Megváltoztatja a Postabank-perben hozott elsőfokú ítéletet a Fővárosi Ítélőtábla: a korábban felmentett Princz Gábort és társait másodfokon bűnösnek mondja ki.
A horvát parlament beiktatja hivatalába az Ivo Sanader vezette új jobbközép koalíciós kormányt.
Több mint 50 ezer ellenzéki tüntet a grúziai Tbiliszi központjában az elnökválasztás végeredménye miatt.
Nalcsikban – a Kabard- és Balkárföld fővárosában – ismeretlenek az utcán lelövik a szervezett bűnözés elleni csoport és a különleges kommandós alakulat főnökeit.
A NASA MESSENGER nevű műholdja a Merkúrhoz az első utazását teszi meg a három közül, majd 2011-ben bolygó körüli pályára fog állni.
Az Ice Prince görög teherszállító hajó – 20 fős legénységgel és több mint ötezer tonna fűrészáruval a fedélzetén – elsüllyed Nagy-Britannia délnyugati partjainál, Devon közelében.
Lemond az olasz igazságügy-miniszter (Clemente Mastella), arra hivatkozva, hogy korrupció vádjával eljárást indítanak felesége ellen.
A kenyai kormány bejelenti, miszerint szívesen látja az afrikai közvetítőket az ország belpolitikai válságának megoldása érdekében.
A palesztinokkal való tárgyalások miatt kilép az izraeli kormányból Avigdor Liberman, a stratégiai ügyek minisztere.
Sólyom László a Sándor-palotában, a parlamenti pártok frakcióvezetői előtt ismerteti új ombudsmanjelöltjeit: Fülöp Sándor a jövő nemzedékek ombudsmanja, míg Zombor Ferenc adatvédelmi biztos lenne.
január 17. – Csalással, hivatali visszaéléssel és megvesztegetéssel vádolja meg Traian Băsescu román államfő Adrian Năstase egykori kormányfőt, valamint nyolc volt és hivatalban levő minisztert.
január 18. – Rakétát lő ki egy izraeli repülőgép a Gázai övezetben lévő palesztin belügyminisztérium épületére. A támadás során egy ember meghal, több mint harmincan megsebesülnek.
január 19. – Irakban, az ország északnyugati részén – az egyik legnagyobb síita vallási ünnepségről (asúra) hazatartó zarándokok közül – heten veszítik életüket egy rakétatámadás során. A budapesti Liszt Ferenc Nemzetközi Repülőtéren először száll le az AN-225-ös, a világ legnagyobb repülőgépe.
Tbilisziben, a parlament előtti téren – amerikai mintára megrendezett szabad ég alatti ceremónián, a meghívott külföldi és hazai vendégek előtt – beiktatják hivatalába Miheil Szaakasvili elnököt.
Nabih Berri libanoni házelnök bejelenti, hogy a január 21-ére tervezett elnökválasztást február 11-én tartják.
Clemente Mastella igazságügy-miniszter távozásával felbomlik az olasz kormánykoalíció.
A Kongói Demokratikus Köztársaság nemzetgyűlésének elnöke, Vital Kalmer sajtóértekezleten bejelenti, hogy egyezség jött létre a kormány és a lázadó szervezetek képviselői között az ország keleti felében dúló harcok befejezéséről.
Záhonynál az Európai Unió területére érkezik az első közvetlen Kína–Európa konténerszállító vonat.
Maszkos fegyveresek a gázai oldalról számos ponton felrobbantják a – két részre szakadt Rafah határvárost átszelő – mintegy 14 km-es betonfalat, majd az ezt követő hajnalon több száz palesztin hatol be egyiptomi területre.
Kosztasz Karamanlisz személyében 49 év óta először látogat görög kormányfő Törökországba.
A bizalmi szavazás elvesztése után benyújtja lemondását az olasz miniszterelnök, Romano Prodi.
Lemond Peter Hain, brit munka- és nyugdíjügyi miniszter, miután rendőrségi vizsgálat indult kampánypénzekkel kapcsolatos szabálytalanságok miatt.
Miheil Szaakasvili grúz elnök üdvözölte Szergej Lavrov orosz külügyminiszter nyilatkozatát, miszerint Koszovó függetlenségének kikiáltása orosz részről nem vonja maga után a Grúziától elszakadt Dél-Oszétia elismerését.
Vallomást tett Jérome Kerviel bróker, akinek ügyletein majdnem 5 milliárd eurót bukott a francia Société Générale bank.
Boris Tadić szerb köztársasági elnök és Vojislav Koštunica kormányfő találkozik Vlagyimir Putyin orosz elnökkel Moszkvában.
Az olasz államfő, Giorgio Napolitano tárgyalásokat kezd Franco Marini szenátusi és Fausto Bertinotti képviselőházi elnökkel a Romano Prodi miniszterelnök lemondása nyomán kialakult belpolitikai válság rendezéséről.
Tartományi parlamenti választások Hessenben és Alsó-Szászországban. Mindkét parlamentbe bekerül a Die Linke, ahogy egy hónappal később a hamburgiba is.
január 30. – cunamiriadót rendelnek el Indonéziában, miután a Richter-skála szerinti 6,6 erősségű földrengést észlelnek a Fűszer-szigetek (Maluku-szigetek) térségében.
Szabadlábra helyezik Franciaországban a 9. óta fogva tartott volt grúz védelmi minisztert, Irakli Okruasvilit, akinek letartóztatását a grúz kormány kérte.
február 2. – Heves harcok törnek ki a csádi kormányerők és lázadó fegyveresek között N’Djamena közelében, majd a lázadó fegyveresek betörnek a fővárosba és körülzárják az elnöki palotát. Az Afrikai Unió elnöke bejelenti, hogy a szervezet mindaddig kizárja Csádot tagjai sorából, míg a demokratikus rend helyre nem áll.
február 2–3. – Több erős földrengés rázza meg a kelet-afrikai Nagy-tavak vidékét; Ruandában és a Kongói Demokratikus Köztársaságban 43-an halnak meg, több százan megsérülnek.
Boris Tadić, a Demokrata Párt elnöke – addigi szerb államfő – a szavazatok 50,6%-ával megnyeri a szerbiai elnökválasztás második fordulóját.
Hervé Morin francia védelmi miniszter az Europe 1 rádióban bejelenti, hogy a lázadókkal vívott harcokban életét vesztette Daoud Soumain csádi vezérkari főnök 1-jén.
Sólyom László köztársasági elnök a bolgár államfő, Georgi Parvanov meghívására Szófiába látogat.
Az Adriai-tengeren, Isztambulból Triesztbe tartó török teherhajó 200 tehergépkocsival, olajszármazékokkal és kilenctonnányi veszélyes anyaggal a fedélzetén kigyullad és elsüllyed Rovinj horvát kikötővárostól 13 tengeri mérföldre.
Alessandro Bianchi szállítási miniszter bejelenti, hogy az előrehozott olaszországi parlamenti választások dátuma: április 13–14.
február 7. – Benyújtotta lemondását Edward Lowassa tanzániai kormányfő és két minisztere, mert a nevüket kapcsolatba hozták egy korrupciós üggyel.
A japán védelmi minisztérium közlése szerint egy orosz harci repülőgép rövid időre behatolt Japán légtérbe, a csendes-óceáni Idzu-szigetek déli része felett, Tokiótól 650 km-re délre, helyi idő szerint reggel fél nyolckor (közép-európai idő szerint 8-án éjjel fél tizenkettőkor).
Kudarcba fullad a cseh államfőválasztás, miután a harmadik fordulóban egyik jelölt sem szerzi meg a győzelemhez szükséges szavazatszámot. A pártelnökök megegyeznek, hogy 15-én megismétlik a választást.
A libanoni parlament – 14. alkalommal – ismételten elhalasztja az államfő megválasztását.
A Richter-skála szerint 5,4-es erősségű földmozgás rázza meg Mexikó északnyugati részét, melynek epicentruma az egymillió lakosú Mexicali város közelében volt.
Az ankarai parlament, az alkotmányt is módosítva kimondta, hogy szabad a muszlim fejkendő viselete a törökországi egyetemeken.
A mianmari katonai kormányzat bejelenti, hogy májusban népszavazást rendeznek az új alkotmányról, 2010-ben pedig általános választásokat tartanak.
Ukrajna hajlandó kifizetni a Gazprom orosz gázipari céggel szemben felhalmozott tartozását, ha az ukrán Naftohaz közvetlenül a Gazpromtól, közvetítő cég beiktatása nélkül vásárolhatja meg a földgázt – jelenti ki Olekszandr Turcsinov, a miniszterelnök első helyettese.
Sikertelen katonai hatalomátvétel Kelet-Timorban; a zendülők megtámadják Xanana Gusmão miniszterelnököt, José Ramos-Horta államfőt pedig otthona előtt hasba lövik. A Nobel-békedíjas elnököt egy ausztráliai kórházba szállítják.
Porig ég a dél-koreai főváros, Szöul egyik fő nevezetessége, a 14. századi városfalból fennmaradt déli kapu kétszintes, pagodatetős építménye.
Több ezer diák tüntet Belgrádban, követelve Szerbia Európai Unióhoz való közeledésének folytatását, amely körül egyelőre bizonytalan kimenetelű politikai válság alakult ki.
február 12. – A Richter-skála szerinti 6,6-os erősségű földrengés rázza meg Mexikó déli, Oaxaca térségét.
Az ausztrál kormány előterjeszti a parlamentben azt a történelmi jelentőségű indítványt, amelyben ünnepélyesen bocsánatot kérnek az őslakosoktól azokért az igazságtalanságokért, amelyeket 1910–1970 között követtek el ellenük az egymást követő kormányok.
A moszkvai látogatáson tartózkodó ukrán elnök kijelenti, hogy a NATO-tagságra pályázó Ukrajna hajlandó egy külön törvényben megtiltani a NATO-nak, hogy támaszpontot létesítsen az ország területén.
Abdullah A. Badawi maláj miniszterelnök feloszlatja a parlamentet, és bejelenti, hogy előrehozott választásokat tartanak; Mizan Zainal Abidin király jóváhagyja a tervet.
Kevin McCabe skót üzletember nyeri a Fradi-tendert, ezzel megszerezi a jogot, hogy megvásárolhassa a Ferencvárost a hozzá tartozó ingatlanokkal együtt.
Nyílt háborút hirdet Izrael ellen a Hezbollah egyik vezetője, miután 12-én robbantásos merényletben megölték Emád Mugnijét, a szervezet egyik vezetőjét Damaszkuszban. Az izraeli kormány figyelmezteti nagykövetségeit és készenlétbe helyezi hadseregét.
A szerb kormány határozatban nyilvánítja semmisnek Koszovó még ezután kikiáltandó függetlenségét.
6,7-es erősségű földrengés rázza meg Görögország déli részét, melynek epicentruma – a peloponnészoszi Kalamáta várostól délre – a tengerben volt.
Az al-Káida terrorhálózathoz kötődő iszlám szélsőségesek merényletet terveznek Gloria Arroyo Fülöp-szigeteki elnök ellen, azonban az akciót meghiúsítják a hatóságok.
február 15. – Viszonylag erős – a Richter-skálán 5-ös – földrengés rázza meg Dél-Libanont.
A pristinai parlament rendkívüli ülésén közfelkiáltással kinyilvánítja Koszovó függetlenségét Szerbiától. Fatmir Sejdiu elnök, Hashim Thaçi miniszterelnök és Jakup Krasniqi házelnök aláírja a „független és demokratikus állam” megalakulásáról szóló nyilatkozatot.
Zavargások kezdődnek Szerbiában a koszovói függetlenség ellen, kövekkel és fáklyákkal dobálják meg az Egyesült Államok nagykövetségét és az Európai Unió soros elnöki tisztét betöltő Szlovénia diplomáciai képviseletét. 
Az Egyesült Államok, Nagy-Britannia, Franciaország, Törökország, Albánia, Costa Rica és Afganisztán elismeri Koszovó függetlenségét.
Szigorú biztonsági intézkedések mellett parlamenti választásokat tartanak Pakisztánban.
február 19. – Fidel Castro lemond a kubai államtanács elnöki (államfői) tisztségéről.
február 20. – A Richter-skála szerint 6,6-os erősségű földrengés rázza meg az indonéziai Szumátra szigetét.
Olaszország elismeri Koszovót, aminek hatására Belgrád azonnali hatállyal visszahívja római diplomatáját. Független államnak ismeri el továbbá Koszovót Észtország, Dánia és Luxemburg is.
Belgrádban, a volt jugoszláv parlament előtti téren több mint háromszázezer ember gyűlik össze a Koszovó függetlensége ellen szervezett tömegtüntetésen. Támadás éri a horvát nagykövetséget, továbbá néhány száz tüntető betör az Egyesült Államok belgrádi külképviseletére, és felgyújtják az épületet. 
A kubai nemzetgyűlés elnöke bejelenti, hogy öt évre Raúl Castro Ruzt választották meg az államtanács elnökévé.
A hamburgi tartományi parlamenti választáson a kereszténydemokraták győznek, azonban 43%-os eredményük nem elegendő az abszolút többséghez.
február 25. – A német alsó-szászországi tartományban konzervatív-szabaddemokrata kormány alakul.
Amerikai–bolgár kétoldalú katonai megállapodás aláírása Szófiában, amely lehetővé teszi az amerikai katonák számára, hogy bolgár támaszpontokat használjanak.
Irakban fegyveresek elhurcolják Paulos Faraj Rahhót, a káld katolikus egyház moszuli érsekét.
Dermot Ahern ír külügyminiszter közzéteszi, hogy a dublini kormány elismeri Koszovót.
Az iraki elnöki tanács jóváhagyja a volt belügyminiszter, Ali Haszán Madzsid – közismert nevén „Vegyi Ali” – kivégzését az iraki kurdok ellen végrehajtott 1980-as népirtás kitervelése miatt.
Simor Andrásnak, a Magyar Nemzeti Bank elnökének 10/2007. (X.1.) MNB rendelete értelmében kivonják a forgalomból az 1 és 2 forintos címletű érméket, mivel azok már kevésbé voltak használatosak.
Venezuela mozgósítja egész hadsereget a szomszédos Kolumbiával kirobbant vita miatt.
Dél-Oszétia felkéri Oroszországot, az ENSZ-t, az Európai Uniót és a Független Államok Közösségének minden tagállamát, hogy ismerje el függetlenségét.
Condoleezza Rice amerikai külügyminiszter elutasította Dél-Oszétia függetlenségét.
A nicaraguai elnök, Daniel Ortega bejelenti, hogy megszakítja diplomáciai kapcsolatait Kolumbiával, így a dél-amerikai konfliktusban Venezuela és Ecuador mellé áll.
A Grúziából kiszakadt Abházia hivatalosan is az ENSZ-hez, az Európai Unióhoz és az EBESZ-hez fordul és kéri függetlensége elismerését.
Tarja Halonen finn köztársasági elnök bejelenti, hogy országa elismeri Koszovó függetlenségét.
Csehországban leteszi hivatali esküjét Václav Klaus, akit február közepén választottak meg újra államfővé.
A tandíjról, a vizitdíjról és a kórházi napidíjról szóló népszavazás Magyarországon („szociális népszavazás”).
Lemond tisztségéről az Egyesült Államok közel-keleti főparancsnokságának vezetője, William J. Fallon admirális, aki egyben az iraki és az afganisztáni háborúkban harcoló amerikai csapatok főparancsnoka.
Gyurcsány Ferenc bejelenti, hogy meneszti a Magyar Villamos Művek vezérigazgatóját, a poszton Mártha Imre követi.
A Budapesti Katonai Ügyészség vádat emel hatrendbeli szolgálati visszaélés vétsége miatt Gergényi Péter nyugállományú rendőr vezérőrnagy ellen.
Lemond Eliot Spitzer, New York állam demokrata párti kormányzója, miután a republikánus ellenzék alkotmányos vádeljárással fenyegeti meg.
A Fővárosi Bíróságon dulakodás támad a Magyar Gárda több tagja az Országos Cigány Önkormányzat képviselői között, a Gárda feloszlatására kezdeményezett per első tárgyalása előtt.
Minszk követelésére elhagyja Fehéroroszországot az Egyesült Államok nagykövete, miután Washington szankciókat vezetett be az ország olajvállalata ellen.
Az ingusföldi elnök, Murat Zyazikov meneszti a kormányt, s azt ideiglenesen – az új kormány hivatalba lépéséig – Hova Jevlojeva első miniszterelnök-helyettes vezeti.
március 13. – Az orosz alsóháznak, a volt Szovjetunió területén lévő, elszakadásra törekvő vidékek „helyzetének rendezéséről” szóló meghallgatásán Dél-Oszétia képviselői országuk függetlenségének mihamarabbi elismerésére szólítanak fel. A képviselőház illetékes bizottsága orosz képviseletek megnyitását javasolja a kormánynak a szakadár köztársaságokban.
A 2008-as tibeti zavargásokkor a tibeti szeparatisták erőszakos cselekmények sorát indították el, melynek során megtámadták a kormány épületeit és a han kínaiak boltjait.
II. Erzsébet brit királynő megnyitja a londoni Heathrow repülőtér ötödik terminálját.
A Richter-skála szerinti 5,2-es erősségű földrengés rázza meg a görög Peloponnészosz-félsziget déli partvidékét.
A tibeti emigráns kormány közzéteszi, miszerint 80 halálos áldozata és több mint hetven sebesültje van a lhászai függetlenségi tüntetésnek, azonban a kínai – hivatalos hírügynökség – szerint tízen haltak meg.
A kínai parlament újabb öt évre választja meg államfőnek Hu Juntaót, kormányfőnek Wen Jiabaót.
Washingtonban aláírják az amerikai–magyar vízummentességi szerződés alapját jelentő egyetértési nyilatkozatot. Hasonló dokumentumot ír alá Michael Chertoff amerikai belbiztonsági miniszter Szlovákia és Litvánia képviselőjével is.
Koszovszka Mitrovicában az ENSZ–rendőrség – hajnalban – visszafoglalja a Koszovó függetlensége ellen tiltakozó szerb alkalmazottaktól a városi bíróság épületét, s több tucat embert őrizetbe vesz.
Még a délelőtt folyamán – Kosovska Mitrovica északi részének feldühödött – szerb lakói kövekkel és Molotov-koktélokkal támadják az ENSZ–közigazgatás rendfenntartóit (UNMIK). A tömegből automata fegyverekkel és kézigránátokkal is támadják az UNMIK egységeket. A zavargásokban 63 ENSZ–rendőr és közel 70 koszovói szerb sebesül meg, 32 embert vesznek őrizetbe.
A kuvaiti kormány minden tagja benyújtotta lemondását a miniszterelnöknek, Nászer asz-Szabáhnak.
Yves Leterme, a flamand kereszténydemokrata vezető ötpárti szövetségi kormányt alakít Belgiumban, 280 napi alkudozás és két sikertelen nekifutás után.
Washingtonban tárgyal Miheil Szaakasvili grúz államfő, akit George W. Bush arról biztosít, hogy az észak-atlanti szövetség bukaresti csúcsértekezletén nyomást fog gyakorolni annak érdekében, hogy kezdjék meg a csatlakozási tárgyalásokat Grúziával.
Belgrád visszahívja budapesti, zágrábi és szófiai nagykövetét, mivel a szomszédos országok kormányai elismerik Koszovó függetlenségét.
Athénban tüntetők tömege megpróbál behatolni a parlament épületébe, ahol a képviselők a nyugdíjreformról szavaztak, azonban a 300 radikális tiltakozót a rendőrök könnygázzal és gumibottal fékezik meg. A tiltakozások ellenére az athéni törvényhozás megszavazza a nyugdíjrendszer átalakítását.
A Biztonsági Tanács egy évvel meghosszabbítja az afganisztáni ENSZ-misszió mandátumát.
Leteszi a hivatali esküt II. Albert belga király előtt az Yves Leterme flamand kereszténydemokrata politikus vezette – ötpárti új – kormány.
Sólyom László köztársasági elnök – a külügyminiszter javaslatára – elhatározza a nagyköveti szintű diplomáciai kapcsolatok felvételét a Koszovói Köztársasággal.
március 22. – Elnök–, illetve – egyidejűleg – népszavazást is tartanak Tajvanon arról, hogy az ország törekedjen-e az ENSZ–tagság elérésére, és ha igen, milyen néven.
március 24. – Irakban 4000 fölé emelkedik a harcokban elesett, illetve erőszakos cselekményekben meghalt amerikai katonák száma.
Minszkben rohamrendőrök oszlatnak fel egy – nem engedélyezett – ellenzéki tüntetést; a felvonulók a népköztársaság kikiáltásának 90. évfordulóját akarták megünnepelni és egyben Aljakszandr Rihoravics Lukasenka elnök lemondását követelték.
Az iraki hatóságok háromnapos kijárási tilalmat rendelnek el Bagdadban, megakadályozandó a Mahdi hadserege síita milícia és az iraki biztonsági erők közötti összecsapásokat.
Baszra közelében – a kormányerők és síita fegyveresek között dúló harcok közepette – felrobbantják Irak két fő olajvezetékének egyikét.
Donald Tusk lengyel miniszterelnök – egy újságinterjúban – kijelenti, hogy a Tibetben kialakult helyzet miatt nem vesz részt a pekingi olimpia megnyitóján.
Kormányválság Magyarországon. Gyurcsány Ferenc miniszterelnök felmenti Horváth Ágnes egészségügyi minisztert. Az SZDSZ-frakció azt javasolja az ügyvivői testületnek, hogy az SZDSZ április 30-ától hívja vissza minisztereit és államtitkárait.
április 2–4. – Bukaresti NATO-csúcstalálkozó, ahol Magyarország bejelenti, hogy növeli jelenlétét Afganisztánban, és továbbra is részt vesz a koszovói, illetve a többi NATO-misszióban. A szövetség ülésén döntés születik Horvátország és Albánia NATO-ba való meghívásáról. Macedóniát viszont, Görögországgal való névvitája miatt nem vették fel a szövetségbe.
A korrupcióval vádolt Bertie Ahern ír kormányfő egy dublini sajtótájékoztatón bejelenti, hogy május 6-án benyújtja lemondását.
Nicosia óvárosában, a tűzszüneti vonal által kettévágott Ledra utcában – 45 év után újra – megnyitják a gyalogosforgalmat a görög és a török városrész között.
április 3. – A Jugoszlávia területén elkövetett háborús bűnöket vizsgáló Hágai Nemzetközi Törvényszék bizonyíték hiányában felmenti Ramush Haradinaj volt koszovói kormányfőt, akit a koszovói függetlenségi harcok során (1998-ban) elkövetett bűncselekményekért 2005-ben fogtak perbe.
április 4–6. – A Kelet-Európába tervezett amerikai rakétapajzsról, a NATO keleti bővítéséről és aktuális nemzetközi kérdésekről tanácskozik Szocsiban George W. Bush amerikai és Vlagyimir Putyin orosz elnök.
április 7. – A BKV dolgozóinak mintegy 80%-a vesz részt a többlettámogatásért folytatott sztrájkban, ami számottevő fennakadásokat okoz. Elérték, hogy a férőhelykilométer-teljesítményt a tervezettnél kisebb, 10 helyett csak 2,7%-kal kellett csökkenteni.
április 7–11. - A budapesti Hollán Ernő utcában egymást követő két tüntetéssorozat zajlik le a Broadway jegyiroda előtt. Az eseményen számos politikus, köztük Gerhard Schröder egykori német kancellár és Gyurcsány Ferenc miniszterelnök is részt vesz.
április 8. – A MÁV Általános Biztosítóegyesület (MÁV ÁBE) kötelező gépjármű-felelősségbiztosításának terjesztését felfüggeszti a Pénzügyi Szervezetek Állami Felügyelete, az egyesület elnökét letartoztatják. Az egyesület engedélyét augusztus 15-én vonja vissza a PSZÁF.
április 10. – A Nepáli Kommunista Párt nyeri a nepáli parlamenti választást, az új alkotmányos nemzetgyűlés eltörli a hindu királyságot, kikiáltja a köztársaságot, Dnyánendra királyt trónfosztják.
Az ENSZ főtitkár szóvivője sajtótájékoztatón bejelenti, hogy Pan Gimun nem megy el Pekingbe, az olimpia megnyitó ünnepségére; hivatalos indoklás szerint programtorlódás miatt.
Lemond Adrian Cioroianu román külügyminiszter, miután egy lengyelországi börtönben – éhségsztrájkját követően – meghal egy 33 éves román férfi (9-én).
április 12. – I. János Károly király és Zsófia királyné jelenlétében a madridi Zarzuela palotában leteszi a hivatali esküjét José Luis Rodríguez Zapatero spanyol miniszterelnök.
A szervezett bűnözés elleni harc elégtelensége miatt lemond tisztségéről a bolgár belügyminiszter, Rumen Petkov.
A Pesti Központi Kerületi Bíróság elrendeli a MÁV Általános Biztosító Egyesület (MÁV ÁBE) négy munkatársának előzetes letartóztatását, másik kettőnek pedig a házi őrizetét.
A magasabb fizetésért tüntető vasüzemi dolgozók összetűzésbe kerülnek a rendőrökkel a romániai Galaţi városában.
Silvio Berlusconi és pártja magas fölénnyel nyer az olasz előrehozott parlamenti választásokon.
április 15–20. – Hatnapos látogatásra az Egyesült Államokba érkezik XVI. Benedek pápa.
Az elnöki palota kertjében teszi le a hivatali esküt Kenyában a hatalom megosztásán alapuló új, Raila Odinga vezette nagykoalíciós kormány.
Hazatér José Ramos-Horta kelet-timori elnök két hónappal azután, hogy egy államcsínykísérlet során súlyosan megsebesült, és egy ausztráliai kórházba ápolták.
A NATO és az Európai Unió támogatásáról biztosíja Grúziát azzal kapcsolatban, hogy Oroszország szorosabbra akarja fonni kapcsolatait a szakadár grúziai köztársaságokkal.
Az afganisztáni Uruzgán tartományban egy pokolgépes merényletben életét veszti a holland hadsereg parancsnoka, Peter van Uhm tábornok fia, Dennis van Uhm főhadnagy és társa, míg két másik katona megsebesül.
A nepáli hatóságok katonákat és rendőröket vezényelnek a Mount Everestre, hogy megakadályozzák az esetleges Tibet melletti tüntetéseket, miközben Kína a világ legmagasabb csúcsára viszi fel az Olimpiai Lángot.
Díszpolgári címet adományoz Párizs a dalai lámának és Hu Csia bebörtönzött kínai ellenzékinek.
Dnyánendra nepáli király bejelenti, hogy – annak ellenére, hogy a Nepáli Kommunista Párt győzött a választásokon – nem vonul külföldi száműzetésbe.
április 25. – Kína bejelenti, hogy a közeljövőben tárgyalni fog a dalai láma megbízottjával. A döntést az Európai Unió és Washington is üdvözölte.
április 28. – Gyurcsány Ferenc kormányfő – a parlamentben – bemutatja új minisztereit.
április 29. – Oroszország megnöveli békefenntartó kontingensének létszámát Dél-Oszétiában, mivel a régió konfliktuszónájában kiéleződött a helyzet.
Az ellenzék jelöltje, Morgan Tsvangirai 47, Robert Mugabe jelenlegi elnök 43 százalékot szerzett a zimbabwei elnökválasztáson, ami következtében második fordulót kell tartani.
Túlélte a bizalmi szavazást a Mirek Topolánek vezette cseh jobbközép koalíciós kormány.
Távozik a Gyurcsány-kormány három minisztere, Horváth Ágnes egészségügyi, Fodor Gábor környezetvédelmi és Kákosy Csaba gazdasági és közlekedési miniszter.
Szergej Lavrov orosz külügyminiszter bejelenti, hogy Oroszország nem szándékozik háborúzni, de ha Grúzia erőszakos forgatókönyvet akar megvalósítani, Moszkva kénytelen lesz állampolgárai védelme érdekében válaszlépéseket tenni.
Bevezetik Magyarország közúti közlekedésében a zéró tolerancia (a gépkocsivezető alkoholfogyasztásával kapcsolatban) és az objektív felelősség (ha a vezető kiléte nem bizonyítható, bizonyos esetekben a gépjármű üzemben tartóját vonhatják felelősségre) elvét.
május 4. – Távozik a Szociális és Munkaügyi Minisztérium éléről Lamperth Mónika.
Leteszik hivatali esküjüket a kisebbségi kormány tagjai, Székely Tamás egészségügyi miniszter, Szabó Pál gazdasági és közlekedési miniszter, Szabó Imre környezetvédelmi és vízügyi miniszter, Szűcs Erika szociális és munkaügyi miniszter, illetve Molnár Károly kutatás-fejlesztésért felelős tárca nélküli miniszter.
XVI. Benedek pápa nagybecskereki megyés püspöknek Német László verbita szerzetest nevezi ki.
Pálinkás Józsefet választják meg a Magyar Tudományos Akadémia új elnökének. Pálinkás azonnali hatállyal lemond fideszes párttagságáról és parlamenti képviselői mandátumáról.
Tíz év után – Hu Csin-tao személyében – először tárgyal kínai államfő Japánban.
A moszkvai Kreml Nagy Palotájának András-termében a Putyin által támogatott Dmitrij Medvegyev új orosz elnök leteszi hivatali esküjét.
Írországban Brian Cowen – eddigi pénzügyminiszter, miniszterelnök-helyettes – alakít kormányt.
Az orosz Állami Duma rendkívüli ülésén – nyílt szavazással –, 392 szavazattal 56 ellenében jóváhagyja Vlagyimir Putyin kinevezését kormányfővé.
Szudán megszakította diplomáciai kapcsolatait Csáddal, mivel egy darfuri lázadó csoport – a szomszédos ország támogatásával, előzőleg – megpróbálta elfoglalni a szudáni főváros, Kartúm egyik elővárosát. 
május 12. – Richter-skála szerinti 7,8-as erősségű földrengés rázza meg Kína Szecsuan tartományát.
május 13. – Az Országgyűlés 200 igen és 143 nem szavazattal elfogadja a kormány szerkezetének átalakításáról szóló törvényjavaslatot. A módosítás szerint a Gazdasági és Közlekedési Minisztérium, valamint az Önkormányzati és Területfejlesztési Minisztérium helyén három új tárca jön létre, úgy mint a Közlekedési, Hírközlési és Energiaügyi Minisztérium, a Nemzeti Fejlesztési és Gazdasági Minisztérium és az Önkormányzati Minisztérium; a törvény emellett lehetővé teszi, hogy egyes minisztériumokban két államtitkár működhessen.
május 15. – Az amerikai képviselőház elutasítja az iraki és afganisztáni háború finanszírozását szolgáló újabb javaslatot, és 2009 végét szabja meg az iraki kivonulás lezárására.
Kiszabadul Pakisztán kabuli nagykövete, akit még februárban ejtettek túszul tálib emberrablók testőrével és sofőrjével együtt a két ország határvidékén.
Szélütés tünetével kórházba szállítják Edward Kennedy massachusettsi szenátort.
A Parlamentben leteszi miniszteri esküjét Gyenesei István új önkormányzati miniszter.
május 20. – Baden-Badenben fölényes győzelmet arat Overdose, a „magyar csodamén”.
Libanonban a bejrúti kormány és a Hezbollah vezette ellenzék a dohai tárgyaláson nemzeti egységkormány létrehozásáról állapodik meg.
Dél-Afrikában a hadsereget is bevetik a – 11 nappal ezelőtt kezdődött – bevándorlók elleni támadások megfékezésére, miután már közel negyven embert öltek meg az országban.
Párizsban Gyurcsány Ferenc magyar miniszterelnök és Nicolas Sarkozy francia köztársasági elnök aláírja a két ország kapcsolatát évekre meghatározó stratégiai partnerségi egyezményt.
május 22–23. – Pan Gimun ENSZ-főtitkár tárgyal a mianmari katonai vezetőkkel. Tárgyalásainak végén bejelenti, hogy a katonai junta ígéretet tett rá, hogy beengedi az országba a külföldi segélyeket és segélymunkásokat.
Korrupció gyanújával hallgatja ki a Fejér Megyei Főügyészség Benedek Fülöpöt, a Magyar Nemzeti Vagyonkezelő Zrt. vezérigazgató-helyettesét, volt földművelésügyi és vidékfejlesztési szakállamtitkárt.
Tartományi választások második fordulója a Vajdaságban, amelyen a magyar kisebbség 9 képviselői helyet mondhat magáénak.
A bejrúti parlament Michel Szulejmánt választja meg Libanon új államfőjének, aki hivatali esküjét a szavazás után le is teszi.
Az Albán Fegyveres Erők vezérkari főnökének, Luan Hoxha altábornagy meghívására hivatalos látogatásra Tiranába utazik Havril András vezérezredes, a HM Honvéd Vezérkar főnöke.
Cannes-ban FIPRESCI-díjjal távozik Mundruczó Kornél Delta című nagyjátékfilmje.
Az Országgyűlés elfogadja – a köztársasági elnök jelöltjeként – Fülöp Sándort a jövő nemzedékek ombudsmanjának, ugyanakkor nem választják újra Péterfalvi Attila adatvédelmi biztost és Baka András sem kapja meg a szükséges kétharmados többséget a Legfelsőbb Bíróság elnökének posztjára.
Távollétében halálra ítélik Mengisztu Hailé Mariam ezredest, Etiópia volt diktátorát.
Kína és Tajvan 1949-es különválása óta első alkalommal találkozik egymással a két ország vezető pártjának feje, Hu Csin-tao pártfőtitkár és Vu Po-hsziung, a Kínai Nemzeti Párt (Kuomintang) elnöke.
A 601 fős nepáli nemzetgyűlés megszavazza a 240 éves monarchia eltörlését, és kikiáltják a köztársaságot.
A libanoni parlament Fuad Siniora kormányfőt javasolja az új nemzeti egységkormány élére.
A nepáli kormány közleményben felszólítja Dnyánendrát – az ország volt uralkodóját –, hogy két hét leforgása alatt hagyja el fővárosi palotáját.
A hivatalosan Grúziához tartozó Dél-Oszétia fővárosában – a senki által el nem ismert függetlenség kikiáltásának 16. évfordulóján – ismeretlenek felrobbantják a rendőrség egyik kocsiját.
Háborús bűnökért 7 év börtönre ítéli a zágrábi bíróság Mirko Norac volt horvát tábornokot.
Ian Paisley átadja a Demokratikus Unionista Párt (DUP) elnöki tisztét Peter Robinsonnak.
Dánia iszlámábádi nagykövetsége előtt autóba rejtett pokolgépet hoz működésbe az al-Káida, ami teljesen letépi a külképviselet épületének elülső homlokzatát. A merényletben 8-an meghalnak, 25-en megsérülnek.
Dmitrij Medvegyev orosz államfő meneszti vezérkari főnökét, Jurij Balujevszkij tábornokot; utódja Nyikolaj Makarov vezérezredes.
június 3. – Az ENSZ Biztonsági Tanácsa úgy dönt, hogy külföldi hadihajók behatolhatnak Szomália felségvizeire, ahol kalózhajók garázdálkodnak.
június 3–5. – Az Élelmezésügyi és Mezőgazdasági Világszervezet (FAO) római élelmiszer-csúcstalálkozója, melyet Ban Ki Mun ENSZ–főtitkár vezet.
június 4. – Bródi Gábort, a Magyar Köztársaság állandó ENSZ–nagykövetét választják a világszervezet V. bizottságának (költségvetési bizottság) elnökévé, mely tisztséget szeptembertől fog betölteni egy éven át.
Guantánamón megkezdődik a 2001. szeptemberi 11-i merénylet vádlottjainak a pere.
Törökország és Irán összehangolt támadást indít kurd lázadók ellen Észak–Irakban.
június 6. – A Richter-skálán mért 5,5-ös erősségű földrengés rázza meg a nyugat-algériai Orán környékét.
Egy rádióinterjúban Bogdan Klich lengyel védelmi miniszter kijelenti, hogy Lengyelország október közepéig kivonja Irakban állomásozó csapatait.
Fodor Gábort választják a Szabad Demokraták Szövetsége elnökévé Budaörsön a párt rendkívüli tisztújító küldöttgyűlésén.
június 7–29.: 2008-as labdarúgó-Európa-bajnokság zajlik Ausztria és Svájc rendezésében. A tornát Spanyolország nyeri.
június 8. – A Richter-skála szerint 6,5-es fokozatú földrengés rázza meg a dél-görögországi Peloponnészoszi-félszigetet.
Székesfehérvárott, a Fejér Megyei Bíróságon kezdetét veszi a móri bankrablás bírósági tárgyalása.
Belgrád közelében szerb rendőrök elfogják a hágai Nemzetközi Bíróság által körözött volt boszniai szerb rendőri vezetőt, Stojan Župljanint.
Peking és Tajpej képviselői megállapodást írnak alá, miszerint júliustól rendszeres és közvetlen repülőjárat indul Kína és Tajvan között.
Gyurcsány Ferenc magyar kormányfő hivatalos szarajevói látogatása során kijelenti, hogy Magyarország támogatja Bosznia-Hercegovina NATO- és európai uniós csatlakozását.
A NATO–országok védelmi miniszterei Brüsszelben megállapodnak abban, hogy segítséget nyújtanak a csupán könnyűfegyverekkel ellátott, 2500 fős Koszovói Biztonsági Erő létrehozásához, és részt vesznek annak kiképzésében.
június 14. – A Richter-skálán 7,2 erősségű földmozgás rázza meg Japán északi részét, melynek során kilencen meghalnak és 231-en megsebesülnek.
Romániában megtartják a helyhatósági választások második fordulóját, amin a magyar pártok (RMDSZ, MPP) 190 polgármesteri tisztséget szereznek.
Életbe lép Koszovóban az ország alkotmánya, s Pristina átveszi az ENSZ–missziótól az állam működtetéséhez szükséges vezetést.
június 15–16. – George W. Bush amerikai elnököt Windsor-ban fogadja II. Erzsébet brit királynő, majd Londonban Gordon Brown kormányfővel tárgyal a közel-keleti, iraki és iráni problémával, valamint a globális üzemanyag- és élelmiszerválsággal kapcsolatosan.
Az ENSZ Biztonsági Tanácsa követeli a kartúmi kormánytól, hogy Szudán adja ki a darfúri vérengzést elkövető bűnösöket a Nemzetközi Büntetőbíróságnak.
Az Európai Unió külügyminiszterei Luxemburgban aláírják a társulási megállapodást Bosznia-Hercegovinával.
Bamir Topi albán államfő leváltja tisztségéből Luan Hoxha vezérkari főnököt a márciusi, 26 halálos áldozatot követelő lőszerrobbanás miatt.
június 16–26. – Az MH EUFOR Kontingens harmadik váltásának három csoportban történő váltása a szarajevói Butmir táborban.
június 17. – A litván nemzeti védelmi tanács döntése értelmében 2014-ig – a balti állam hadseregében – eltörlik a sorkatonai szolgálatot. (2015-ben – a megnövekedett orosz katonai fenyegetettségre hivatkozva – ideiglenes jelleggel visszaállították a sorkötelezettséget. A megállapított ötéves időintervallumot 2016-ban a parlament 2022-ig tolta ki.)
Az EU versenyképességi tanácsa dönt a Európai Unió kutatás-fejlesztési központjának helyéről, a május 29-ei halasztás után a választott helyszín Budapest.
Hashim Thaçi tiranai látogatása során kijelenti, hogy kizárt Albánia és Koszovó egyesülése.
június 20. – A Fővárosi Bíróság első fokon adócsalásért egy év – három év próbaidőre felfüggesztett – börtönbüntetésre és 2,4 millió forint pénzbüntetésre ítéli a Miniszterelnöki Hivatal egykori humánpolitikai helyettes államtitkárát, Kodela Lászlót.
június 21. – Magyarországon ötödik alkalommal kerül megrendezésre a nagy sikerű Múzeumok Éjszakája nevezetű rendezvény, több mint másfélszáz helyszínen, több mint 1300 programmal országszerte. A programok június 21-én 18.00-tól a következő nap hajnalig látogathatók.
Az MH EUFOR Kontingens parancsnoki feladatait Bakos Sándor alezredes átveszi Varga Sándor századostól, s ezzel megkezdi feladatát a harmadik magyar békefenntartói misszió.
június 27. – Maria Fekter váltja Günther Plattert az osztrák belügyminiszteri székben, mivel az Tirolban lesz tartományi elöljáró.
Lánggyújtással nyitja meg a Szent Pál-évet XVI. Benedek pápa a római Falakon kívüli Szent Pál-bazilikában I. Bartolomaiosz konstantinápolyi ökumenikus pátriára és Rowan Williams canterburyi érsek jelenlétében.
Az afgán hatóságok megtalálják azt a két tömegsírt, amelybe Mohammed Daud egykori elnök, valamint családtagjai és munkatársai holttestét hantolták el, miután megölték őket a három évtizede szovjet támogatással végrehajtott katonai puccsban.
június 29. – A Tartományi Újjáépítési Csoport parancsnok-helyettese, Sándor Tamás alezredes egy 12 tantermes általános iskolát ad át a Baghlani Jadid járásban lévő Kock Chinarban.
A Szocialista Internacionálé athéni kongresszusán alelnökké választják Gyurcsány Ferencet.
Rendőrökkel csapnak össze a mongol parlamenti választások eredménye ellen tüntető ellenzékiek Ulánbátorban; a tüntetők megtámadják a választásokon győztes kormánypárt (Mongol Népi Forradalmi Párt) székházát és felgyújtják.
Átadják a világ leghosszabb (32,5 km) kábelhídját, mely a Jangce fölött köti össze Sanghajt Nantong városával.
Városi rangra emelkedik Hajós, Rudabánya, Bodajk, Pusztaszabolcs, Fertőszentmiklós, Halásztelek, Isaszeg és Zamárdi nagyközségek.
Nambarín Enhbajar mongol elnök kihirdeti a – négynapos – rendkívüli állapotot az ulánbátori zavargások miatt.
Az orosz elnök (Medvegyev) elfogadja Roman Abramovics, a Csukcs Autonóm Körzet kormányzójának lemondását.
Mongóliában kihirdetik a parlamenti választások eredményét, mely szerint a Mongol Népi Forradalmi Párt a nyertes, és aki így 47 képviselőt küldhet a Nagy Hurálba.
Nagy erejű robbanások sorozata rázza meg Szófia egyik keleti kerületét, mikor – a megsemmisítésre váró lőszereket és trotilt tárolt – katonai raktárak felrobbannak.
Túszmentő akciójával kimentik a kolumbiai baloldali gerillák – a Kolumbiai Forradalmi Fegyveres Erők (FARC) – fogságából Íngrid Betancourt, volt kolumbiai elnökjelöltet, továbbá 14 katonát akik közülük hárman amerikai állampolgár.
július 3–4. – A grúz tüzérség tűz alá veszi a dél-oszét fővárost, Chinvalit, a támadásnak három halottja és tizenegy sebesültje van.
Kiss Péter „kancelláriaminiszter” a Pilisszántón megrendezett „Magyarországi Szlovákok Napja” elnevezésű rendezvényen Dušan Čaplovič szlovák miniszterelnök-helyettessel tárgyal.
A Melegbüszkeség napja alkalmából végigvonult a budapesti Andrássy úton a Meleg Méltóság Menete miközben radikális ellentüntetők támadtak a felvonulókra és a rendezvényt biztosító rendőrökre. 57 előállított, 12 sebesült rendőr, 12 megtámadott rendőrségi jármű és 7 kórházba szállított civil sérült.
XVI. Benedek pápa imádságában felszólítja a G8-as országok vezetőit, hogy hozzák meg azokat a döntéseket, amelyekkel legyőzhetik a világ számos részét sújtó szegénységet, az éhínséget, betegségeket és az írástudatlanságot.
A G8-ak, vagyis a hét legfejlettebb ipari állam és Oroszország vezetői Tokióban megállapodnak abban, hogy 2050-ig legalább 50 százalékkal csökkentik az üvegházhatású gázok kibocsátását.
július 8. – Prágában Karel Schwarzenberg cseh és Condoleezza Rice amerikai külügyminiszter aláírják az amerikai radarállomás csehországi elhelyezéséről szóló keretszerződést.
Légi incidens Grúzia légterében, mikor orosz harci gépek megsértik az ország légterét, emiatt Tbiliszi jegyzékben is tiltakozik.
Az ENSZ sajtótájékoztató keretében teszi közzé, miszerint Dárfúrban szudáni milicisták megölték az ENSZ és az afrikai országok közös békefenntartó erejének (UNAMID) hét tagját; az elesettek között öt ruandai katona, valamint egy ghánai és egy ugandai rendőr van.
A hágai Nemzetközi Bíróság felmenti Ljube Boskovszki volt macedón belügyminisztert, míg társát, Johan Tarculovszkit – aki a macedón rendőrség kommandósainak parancsnoka volt – 12 év börtönre ítéli. Mindkettőjüket egy albán többségű macedóniai falu ellen 2001-ben végrehajtott rajtaütésért, hét albán lakos megöléséért és házak lerombolásáért fogtak perbe.
Dragan Šutanovac szerb védelmi miniszter – a „Vecernje Novosti” belgrádi lapnak adott interjúsában – kijelenti, az új kormány terve az, hogy 2010-re már csak hivatásosokból álljon az ország hadserege.
Nemzeti egységkormány alakul Libanonban Fuad Siniora régi-új miniszterelnök vezetésével.
Grúzia az ENSZ Biztonsági Tanácsához fordul az Abháziában és Dél-Oszétiában kialakult helyzet miatt.
Az amerikai könnyűolaj hordónkéni ára 147,27 dollárral rekordot dönt, nem csak névértéken, hanem inflációval korrigálva is ez minden idők legmagasabb olajára.
Megvétózza a Zimbabwe elleni szankciókról szóló határozatot az ENSZ Biztonsági Tanácsában Oroszország és Kína.
Párizsban 43 ország állam- és kormányfőinek részvételével megkezdődik az uniós és a Földközi-tenger menti országok csúcstalálkozója.
India a pakisztáni titkosszolgálatot teszi felelősség a július 7-ei kabuli nagykövetsége ellen elkövetett öngyilkos merényletért.
A hágai Nemzetközi Bíróság vádat emel a szudáni államfő, Omar al-Bashir ellen a dárfúri mészárlás miatt.
Francia vadászgépekkel közösen nyolc európai ország repülőgépe nyitja meg Párizsban a francia nemzeti ünnepen tartott díszszemlét, köztük a Magyar Légierő egyik Gripenje. Nicolas Sarkozy elnök meghívására Gyurcsány Ferenc miniszterelnök is jelen van a Concorde téren elhelyezett dísztribünön, a katonai parádé díszvendége Ban Ki-mun ENSZ–főtitkár és Bassár el-Aszad szíriai elnök.
A Fekete-tenger térségében amerikai–ukrán hadgyakorlat veszi kezdetét 15 másik állam, közöttük NATO–tagállamok katonái részvételével.
A Vasúti Dolgozók Szabad Szakszervezete (VDSZSZ) negyedik alkalommal hirdet vasutassztrájkot.
Székely Tamás egészségügyi miniszter egy sajtótájékoztatón bejelenti, hogy tervezik az elektronikus TAJ-kártya bevezetését Magyarországon.
A libanoni Hezbollah átadja a Vöröskereszt Nemzetközi Bizottságának (ICRC) a 2006-ban elrabolt két izraeli tartalékos határőr földi maradványait az Izraellel kötött fogolycsere–megállapodás keretében.
A MH Őr- és Biztosító Zászlóalj utolsó (18.) váltása befejezi missziós szolgálatát Pristinában.
Az afganisztáni NATO–erők és az afgán hadsereg egységei feladják azt az ország keleti részén lévő előretolt bázist, amelyet július 13-án megrohantak a tálibok, és kilenc amerikai katonát megöltek.
Fernando Araújo Perdomo kolumbiai külügyminiszter benyújtja lemondását, helyét Jaime Bermúdez veszi át (július 17-ével).
Egeresi Sándort, a Vajdasági Magyar Szövetség alelnökét választják meg a vajdasági parlament elnökének.
A koalíciós erők átadják a közép-iraki Diváníja tartomány ellenőrzését az iraki hadseregnek.
július 17–20. – XVI. Benedek pápa Ausztráliában részt vesz az Ifjúsági Világtalálkozón.
Szabó Pál közlekedési miniszter és az M6 Tolna Konzorcium képviselői aláírják Szekszárdon az M6-os autópálya Dunaújváros–Szekszárd közötti 65,1 km.-es szakaszának projektindító memorandumát.
július 18. – Raúl Castro kubai államfő aláírja azt a rendeletet, amely az állami mezőgazdasági területek egy részét parasztcsaládoknak és szövetkezeteknek adja át használatra.
A szerbiai nemzetbiztonsági tanács közleményt ad ki, melyben bejelenti, hogy a titkosszolgálat (BIA) elfogta Radovan Karadžić volt boszniai szerb elnököt.
Benyújtja lemondását Gyenesei István önkormányzati miniszternek Elbert Gábor sportszakállamtitkár.
Az ENSZ BT rendkívüli összehívását kéri Kambodzsa a Thaifölddel kirobbant területi vitája miatt.
Meg nem támadási szerződést köt Észak-Korea a Délkelet-ázsiai Nemzetek Szövetségével.
A szerb külügyminiszter sajtótájékoztatón bejelenti, miszerint a belgrádi kormány visszaküldi – a korában Koszovót elismerése miatt visszahívott – nagyköveteit az uniós országokba.
Núri al-Máliki iraki kormányfő, az Irakban élő keresztények helyzetéről tájékoztatja XVI. Benedek pápát Castel Gandolfó-i nyári rezidenciáján.
július 26. – A macedón parlament gyorsított eljárással új nyelvtörvényt fogad el, amely lehetővé teszi az albán nyelv szélesebb körű hivatalos használatát.
július 26.–augusztus 2. – Szombathelyen sor került az ifjúsági eszperantó világkongresszusra (IJK).
július 29. – A boszniai szerb elnök letartóztatása ellen tüntetők összecsapnak a rendőrökkel Belgrád központjában, ahol a rohamosztagok könnygázt is bevetnek a demonstrálók feloszlatására.
Teljes napfogyatkozás, mely az Észak-Kanada–Észak-Oroszország–Nyugat-Mongólia–Kína sávban (az éjféli nap zónájában) látható.
Fukuda Jaszuo japán kormányfő átalakítja kabinetjét, amelynek 17 miniszteréből csak 4 volt tagja az előző kormánynak.
Meghosszabbítja egy évvel a békefenntartók küldetését a szudáni Dárfúrban az ENSZ Biztonsági Tanácsa.
Ünnepi keretek közt – külföldi vendégek jelenlétében – megkoronázzák V. György Tupout, Tonga új királyát.
Ötezer tiltakozó gyűlik össze Örményország fővárosának, Jereván központjában a Szabadság téren Szerzs Szargszján elnök ellen tiltakozva, valamint megismételt parlamenti és elnökválasztást követelve.
A Richter-skála szerint 5,3 fokozatú földrengés rázza meg Görögország Égei-tenger menti partvidékét.
Irán újabb intézkedésekre – köztük szankciókra – számíthat, ha nem ad pozitív választ az öt állandó BT-tag nagyhatalom és Németország együttműködési javaslatára nukleáris vitájukban.
A Richter-skála szerint 5,8/6-os erősségű földrengés rázza meg Kína Szecsuan tartományát, amelyet hatalmas erejű, pusztító földrengés sújtott májusban.
A varsói kormány bejelenti, miszerint 2008 végére megszüntetik a sorkötelezettséget Lengyelországban.
augusztus 6. – Államcsíny Mauritániában, őrizetbe veszik Szidi Mohamed Uld Sejk Abdallahi államfőt.
augusztus 6–7. – A grúz erők részben nehéz fegyverzettel lövik Dél-Oszétia területét, a támadás során 18 ember megsérül, továbbá két grúz békefenntartó, amikor táborukra tüzet zúdítanak a dél-oszétiai erők.
Heves harcok törnek ki éjszaka a dél-oszét és a grúz erők között Chinvali környékén.
A Richter-skála szerint 5,7-es, más jelentés szerint 6,6-os erősségű földrengés rázta meg Indonézia keleti részét.
A grúz alakulatok ellenőrzésük alá vonják a szakadár dél-oszét terület központi városát, Chinvalit. Dél-oszét vezetők ezzel egyidejűleg közzéteszik, hogy a csapataik tartják állásaikat, és Chinvali továbbra is dél-oszét ellenőrzés alatt áll. Időközben orosz páncélozott járművek elérik a dél-oszét főváros északi peremkerületeit.
Több mint 80 ország állam- vagy kormányfője vesz részt a 29. nyári olimpiai játékok pekingi ünnepélyes megnyitóján, köztük George W. Bush amerikai és Nicolas Sarkozy francia elnök, valamint Vlagyimir Putyin orosz kormányfő.
Az orosz légierő Grúzia fővárosát, Tbiliszit bombázza. Az orosz hadsereg csapást mért a Fekete-tenger partján lévő Poti grúz kikötőre és a közeli Szenakiban lévő katonai támaszpontra is, melynek hatására két hétig tartó hadiállapotot hirdetnek Grúziában.
George W. Bush amerikai elnök pekingi sajtótájékoztatón kijelenti, hogy „az Egyesült Államok kiáll Grúzia területi integritása mellett”, és azonnali tűzszünetre szólít fel.
A grúz belügyminisztérium bejelenti a grúz csapatok Dél-Oszétiából való kivonását.
augusztus 11. – Letartóztatási parancsot adnak ki a volt thaiföldi miniszterelnök, Thakszin Csinavat és felesége ellen, mivel az idézés ellenére nem jelentek meg a korrupciós ügyeiket tárgyaló bíróság előtt.
Hivatalosan is vádat emelnek a vörös khmerek hírhedt börtönparancsnoka, Kaing Guek Eav – más néven Duch – ellen a kambodzsai népirtással foglalkozó phnompeni törvényszéken.
Dél-Oszétia és Abházia is aláírja a kaukázusi konfliktusban közvetítő francia államfő, Nicolas Sarkozy 6 pontos béketervét.
Az orosz csapatok kivonulnak a grúziai Goriból és a fekete-tengeri Poti városából.
Nepálban a volt szélsőbaloldali lázadók vezérét, Pushpa Kamal Dahalt választják meg az ország kormányfőjévé.
Paraguayban leteszi a hivatali esküt az ország új elnöke, a szegények püspökének is nevezett Fernando Lugo.
– A MÁV Általános Biztosítóegyesület engedélyét visszavonta a PSZÁF (előzmény: április 8-án).
Orosz csapatok lerombolnak egy fontos vasúti hidat a grúz főváros, Tbiliszi közelében, melynek következtében megbénul Grúzia vasúti forgalma.
Dmitrij Medvegyev orosz elnök aláírja a grúziai fegyvernyugvásról szóló megállapodást.
A francia elnök „súlyos következményeket” helyez kilátásba az EU–orosz viszonyban, amennyiben Moszkva nem hajtja végre – gyorsan és átfogóan – a grúz–orosz tűzszüneti egyezményben foglaltakat.
Pervez Musarraf pakisztáni elnök – aki ellen a parlament vádeljárást indított – televíziós beszédében bejelenti lemondását.
Kikerül a Magyar Rádió fiataloknak szóló adójának szignáljából a korábbi Petőfi név, melyet a közmédium elnöke az átpozicionálással magyarázz.
Az orosz vezérkari főnök helyettese bejelenti, miszerint Oroszország megkezdi csapatainak kivonását Grúziából.
Rendkívüli állapotot hirdet ki Dél-Oszétiában Eduard Kokojti, a szakadár grúz tartomány elnöke, aki egyben meneszti a kormányt.
Rendkívüli NATO–külügyminiszteri csúcsot tartanak Brüsszelben a kaukázusi válság miatt.
Rossz egészségi állapotára hivatkozva kegyelemben részesül a korrupció miatt elítélt Necmettin Erbakan volt török miniszterelnök.
Varsóban a két ország külügyminisztere – Radosław Sikorski és Condoleezza Rice – aláírja az amerikai rakétatelepítésről szóló szerződést.
A honvédelmi miniszter döntésének értelmében az idei tisztavatáson már nem a korona másolata előtt teszik le esküjüket azok a honvéd- és rendőrtisztek, akiket ünnepélyes keretek között avatnak fel a budapesti Hősök terén; Szekeres Imre honvédelmi miniszter ünnepi beszédében hangsúlyozza, hogy a megújulás és a felemelkedés jellemzi a Magyar Honvédséget.
augusztus 21. – Sólyom László köztársasági elnök, valamint – a magyar kormány nevében – Hiller István kulturális miniszter bocsánatot kér Csehországtól és Szlovákiától az 1968-as katonai agresszióért, melyben Magyarország is részt vett.
A Fortress ITX adatközpont – a beérkezett panaszok alapján – eltávolíttatja szerveréről a kuruc.info honlapot.
A Pakisztáni Néppárt Ászif Ali Zardárit – a meggyilkolt pártelnök és korábbi miniszterelnök, Benazír Bhutto férjét – jelöli államfőnek.
Budai Bernadett kormányszóvivő bejelenti, hogy fél éven belül magyar nagykövetség nyílik az azeri Bakuban.
Anatolij Nagovicin orosz tábornok, vezérkari főnök-helyettes sajtótájékoztatón bejelenti, hogy az orosz „csapatkivonás megkezdődött, mégpedig olyan tempóban, hogy katonáink még ma este visszatérnek az orosz békefenntartó erők felelősségi övezetébe”.
Befut a grúziai Batumi kikötőjébe az első segélyszállító amerikai torpedóromboló, ami tábori ágyakat és élelmiszert szállít a harcok miatt otthontalanná vált embereknek.
Az orosz parlament mindkét háza támogatja a két szakadár grúziai tartomány – Dél-Oszétia és Abházia – függetlenségének elismerését, és ezt kéri a döntésre egyedül jogosult orosz elnöktől, Medvegyevtől is.
Szabolcs megyei almatermesztők blokád alá helyezték több almalé-sűrítményt gyártó cég telephelyét az alacsony felvásárlási árak ellen. Gráf József agrárminiszternek sikerült némi felvásárlásiár-emelést elérnie, így a gazdák tiltakozása abbamaradt.
Dmitrij Medvegyev elnök televíziós beszédében bejelenti, hogy Oroszország elismerte Dél-Oszétia és Abházia függetlenségét.
Bangkokban tüntetés kezdődik a parlament épülete körül Szamak Szuntharavet miniszterelnök ellen, akit a korrupcióval vádolt Thakszin Csinavat bábjának tartanak. A rendőrök kerülni kívánják a vérontást. A tömeg a kormány lemondásáig nem hajlandó távozni, és a tüntetéshez a vasúti dolgozók is csatlakoztak sztrájkjukkal; az ellenzéki párt két déli repülőteret lezáratott. A támogatók pénzzel, ruhával és élelemmel látták el a tüntetőket.
augusztus 28. – Kulcsár Attila, a K&H-botrány fővádlottja első fokon 8 év börtönt kapott.
augusztus 30. – Silvio Berlusconi olasz kormányfő a líbiai Bengáziban bejelenti, miszerint Olaszország 25 év alatt ötmilliárd dolláros befektetéssel nyújt kárpótlást Líbiának az 1911 és 1943 közötti gyarmati megszállásáért.
Gyurcsány Ferenc Brüsszelben – az EU–csúcs előtt – tárgyal Robert Fico szlovák kormányfővel.
Figyelmeztető lövésekkel sikerül szétzavarni az ingusföldi Nazranyban azt a tüntetést, amelynek résztvevői Magomed Jevlojev ellenzéki újságíró meggyilkolása miatt tiltakozott.
Abdullah Gül személyében először látogat török vezető Örményországba, amikor Jerevánban örmény kollégájával (Szerzs Szargszján) együtt nézi meg a két ország futball-világbajnoki selejtező mérkőzését.
A parlament két házának és a négy tartományi törvényhozásának a tagjai egyszerű többséggel Pakisztán elnökévé választják Aszif Ali Zardarit, a februári választásokon győztes Pakisztáni Néppárt vezetőjét.
szeptember 8. – A Szerb Radikális Párt Dragan Todorovićot választják frakcióvezetővé.
A thai miniszterelnök egy bírósági döntés nyomán lemondásra kényszerül, mivel pénzt fogadott el egy főzőshow-ban való fellépésért. Helyettesének pártjának egy másik tagját, Szomcsaj Vongszavatot nevezik. ki.
A szerb parlament ratifikálja az EU–s egyezményt, és jóváhagyja az orosz Gazprommal kötött energiaszerződést is.
szeptember 9. – A magyar állam 2 millió tonna szén-dioxid kibocsátási kvótáját adta el Belgiumnak, kb. 5 milliárd forintért.
A svájci Genf városában kísérletet indítanak el a Nagy Hadronütköztetővel annak érdekében, hogy megtudják az univerzum keletkezésének történéseit.
Evo Morales bolíviai elnök kiutasítja országából az Egyesült Államok nagykövetét.
Kezdetét veszi a varsói városi bíróságon Wojciech Jaruzelski és hét társának a pere.
Hugo Chávez venezuelai elnök 72 órát ad az Egyesült Államok nagykövetének, hogy elhagyja az országot, ugyanakkor visszarendeli saját követét Washingtonból.
szeptember 13. – Az indiai főváros központi bevásárló- és éttermi negyedében, illetve több zsúfolt piacán rövid időn belül öt pokolgép robban; húsz ember életét veszíti, kilencvenen megsebesülnek. A rendőrség négy fel nem robbant szerkezetet hatástalanít.
Az eddigi helyettes miniszterelnököt, Szomcsaj Vongszavatot jelölik kormányfőnek Thaiföldön.
Hollandia és Belgium vétója miatt az EU–államok külügyminiszterei Brüsszelben nem léptetik életbe Szerbiával az ideiglenes kereskedelmi egyezményt.
Közel kéthavi alkudozás után Zimbabwében megszületik a hatalommegosztásról szóló egyezmény, amelynek értelmében Robert Mugabe marad az államfő, a miniszterelnöki posztot pedig Morgan Tsvangirai ellenzéki vezető kapja.
A világ negyedik legnagyobb bankja, a Lehman Brothers csődvédelmet kért a manhattani csődbíróságon.
A Parlament 171 igen, 204 nem szavazattal, tartózkodás nélkül elutasítja az Országgyűlés feloszlásáról szóló MDF-es határozati javaslatot.
Miguel D’Escoto Brockmann tölti be az elnöki tisztet az ENSZ-közgyűlés 23. ülésszakán.
szeptember 17. – Cipi Livni külügyminisztert választják az izraeli kormányzó párt, a Kadima élére, aki azonban nem tud kormányt alakítani, 2009 elején előrehozott választások lesznek.
szeptember 19. – Amerikai légitámadásban meghal nyolc iraki polgári személy a Bagdadtól északra fekvő Tikrit város közelében.
A japán Liberális Demokrata Párt küldöttgyűlése – elsöprő többséggel a volt külügyminisztert – Aszó Tarót választja elnöknek.
Chilei látogatásának második napján Sólyom Lászlót katonai tiszteletadással fogadják Santiagóban.
A mianmari junta bejelenti, hogy 9 002 foglyot szabadon bocsátanak, s visszanyeri szabadságát 19 év után az egyik legismertebb mianmari ellenzéki, a 79 éves újságíró, Vin Tin, akit 1989-ben börtönöztek be.
Megérkezik Tbiliszibe az Európai Unió megfigyelő missziójának első kontingense.
Lemond pártvezetői tisztségéről Alexander Zach, az osztrák Liberális Fórum elnöke.
Traian Băsescu román államfő felfüggeszti tisztségéből Paul Păcuraru munkaügyi minisztert a liberális tárcavezető ellen felmerült korrupciós vádak miatt.
Matti Juhani Saari, másodéves finn szakácstanuló kilenc diáktársával és egyik tanárával végez egy finnországi szakiskolában, majd fejbe lövi magát.
szeptember 27. – A Magyar Demokrata Fórum XXII. Országos Gyűlése. Újraválasztják Dávid Ibolya MDF-es pártelnököt tisztségére, miután a másik jelölt, Almássy Kornél visszalépett.
A Keresztényszociális Unió (CSU) nyeri a bajorországi tartományi választásokat.
szeptember 29. – A Szegedi Tudományegyetem huszonegy esztendős német orvostanhallgatója hantavírus-fertőzésben hal meg, az egyetem két nappal később belső vizsgálatot rendel el, melynek eredményét két héttel később nyilvánosságra hozzák: a vizsgálat nem támasztotta alá, hogy hantavírusban halt volna meg a diák Szegeden.
október 2. – Tizenhat halottja és közel hatvan sebesültje van annak a kettős öngyilkos merényletnek, amelyet Bagdadban követnek el két síita mecset ellen.
Az amerikai kongresszus 263:171 arányban jóváhagyja a pénzügyi szektor megsegítését célzó 700 milliárd dolláros amerikai pénzügyi mentőcsomagot.
Dél-Oszétia fővárosában, egy gépkocsiba rejtett pokolgép robbanása hét orosz „békefenntartót” öl meg, többeket megsebesít.
Tarka Magyar! – pártfüggetlen demonstrációt tartanak Budapesten az erőszak és a kirekesztés ellen, több mint száz civilszervezet támogatásával.
Megkezdik a szakadár területeken kívül, Grúziában létesített ellenőrzőpontjaik leszerelését az orosz csapatok.
október 5–26. – Püspöki szinódus a Vatikánban, amelyen első alkalommal egy főrabbi, Sír Jasúv Kohen haifai főrabbi személyében is felszólal (6-án).
Monorierdőnél a Budapest felé közlekedő InterCity vonatba belerohan a szerelvényt követő személyvonat. A baleset következtében négy ember meghal, 27 megsérül.
Luxembourgban, az EU–államok pénzügyminisztereinek találkozója, ahol döntés születik az európai bankmentés alapvető szabályairól.
október 6 –7. – Kétnapos moszkvai látogatása során Ehud Olmert izraeli miniszterelnök Szergej Lavrov külügyminiszterrel és Dmitrij Medvegyev orosz elnökkel tárgyal.
október 8. – Megkezdődik Zuschlag János volt MSZP-s országgyűlési képviselő büntetőpere a Bács-Kiskun Megyei Bíróságon.
október 9. – A BUX zuhanása miatt leállítják a kereskedést, a forint és az OTP árfolyama összeomlik. Leállnak a határidős piacok.
október 9–10. – Budapesten rendezik meg a NATO védelmi miniszterek informális találkozóját.
október 11. – Jörg Haider, az osztrák belpolitika meghatározó alakja autóbalesetet szenved és meghal.
október 21. – A Pécsi székesegyházban ünnepélyes külsőségek között újratemetik Janus Pannonius 17 évvel korábban megtalált földi maradványait.
Hu Csia (Hu Jia) kínai emberi jogi aktivistát tüntette ki az Európai Parlament a gondolatszabadságért adományozott Szaharov-díjjal.
október 25. – A dalai láma bejelenti, hogy feladja a tárgyalásokat Kínával Tibet autonómiájáért.
október 26. – Prágában őrizetbe veszik az évek óta álnéven élő Jozef Rohacot, az Aranykéz utcai robbantásos merénylet feltételezett elkövetőjét.
október 31. – A HospInvest átveszi az egri Markhot Ferenc Kórház üzemeltetését.
november 1. – Nick Szabo – Satoshi Nakamotoként – közzétette tanulmányát – Bitcoin: A peer-to-peer Electronic Cash System (Bitcoin:  Egy peer-to-peer fizetési rendszer) címmel.
november 4. – A 2008-as amerikai elnökválasztást Barack Obama nyerte nagy fölénnyel.
november 8. – A tűzoltórendszer meghibásodása miatt 20 ember életét veszíti a Csendes-óceánon, az orosz haditengerészet Cápa osztályához tartozó nukleáris meghajtású tengeralattjárója, a Nyerpa próbaútján.
november 8–9. – A G20-ak pénzügyminisztereinek és a központi bankok elnökeinek 2008. évi kétnapos értekezlete a brazíliai Sao Paulóban.
november 11. – Elsöprő többséggel fogadja el az algériai parlament azt az alkotmánymódosítást, amely törli az államfő megbízásának korlátozását.
november 12. – Feloszlatja a szélsőséges Szlovák Testvéri Közösség (SP) nevű civil szervezetet a szlovák belügyminisztérium.
november 13. – A magyar–szlovák feszültség enyhítéséről tárgyal a Sándor-palotában Sólyom László köztársasági elnök, Szili Katalin házelnök és Gyurcsány Ferenc miniszterelnök.
Bomba robban az Európai Unió koszovói megbízottjának, Pieter Feith hivatala mellett.
november 14–15. – A G20-as országok washingtoni csúcsértekezlete, ahol a G20-ak vezetői akciótervet fogadnak el a pénzügyi piacok nemzetközi szabályozásának felülvizsgálatáról, illetve arról, hogy együttműködnek a globális válságok megelőzése érdekében.
Kalózok kézre kerítik a „Sirius Star” nevű szaúdi olajszállítót az Arab-tengeren.
Bányaszerencsétlenség a romániai Zsil völgyében, ahol a két – egymást követő robbanásban – 12-en meghalnak, 14-en megsebesülnek.
Egy piramisjáték összeomlását követő zavargások miatt a bogotái kormány szükségállapotot hirdet Kolumbiában.
Rendőrök és szélsőjobboldali tüntetők csapnak össze az észak-csehországi Litvínovban, amikor a rendőrök megakadályozták, hogy a szélsőségesek behatoljanak a romák lakta városnegyedbe.
Pozsonyban több száz szélsőséges tüntet a szlovák kormány intézkedése ellen, amellyel betiltotta a Szlovák Testvéri Közösség nevű szervezetet.
Hosjar Zebari iraki külügyminiszter és Ryan Crocker amerikai nagykövet Bagdadban aláírja azt a megállapodást, amelynek alapján az amerikai csapatok 2011 végéig elhagyják az országot.
Franciaországban elfogják az ETA baszk terrorszervezet legfőbb vezetőjét, Mikel de Garikoitz Aspiazu Rubinát.
Megszűnik a vízumkényszer a három hónapnál rövidebb időre az USA-ba utazó magyar turisták számára.
Az ENSZ Biztonsági Tanácsa szankciókat rendel el azon magánszemélyek és cégek ellen, akik és amelyek megsértik a szomáliai fegyverszállításokra 1992-ben elrendelt ENSZ–embargót, vagy akadályozzák a humanitárius segélyek célba juttatását.
Feloszlatja magát a hesseni parlament, mivel január óta nem sikerül megalakítani a tartományi kormányt.
A svéd parlament nagy többséggel jóváhagyja az Európai Unió lisszaboni szerződését.
Az orosz parlament alsóháza is jóváhagyja az ország alkotmánymódosítását, s ezzel az elnöki és a képviselői mandátumok négyről hat, illetve öt évre emelkednek; továbbá a moszkvai kormány évente egyszer köteles lesz beszámolni munkájáról a törvényhozóknak.
Afganisztánban – járőrözés közben – egy francia katona meghal, társa súlyosan megsebesül, amikor akna robban mellettük.
november 22–23. – Az Ázsiai és Csendes-óceáni Gazdasági Együttműködés (APEC) limai csúcsértekezlete.
november 23. – A dél-oszétiai biztonsági erők lövéseket adnak le a levegőbe, amikor Miheil Szaakasvili grúz és Lech Kaczyński lengyel államfő gépkocsioszlopa megközelíti a Grúziához tartozó szakadár terület határát.
november 24. – Egy jemeni zászló alatt hajózó teherhajót rabolnak el szomáliai kalózok az Ádeni-öbölben.
Az Országgyűlés elfogadja a 2009. évi költségvetés sarokszámait, megszavazzák a 13. havi nyugdíjról már korábban bejelentett változtatásokat, továbbá a képviselők és polgármesterek eddig adómentes költségátalányára 15%-os jövedelemadót vezetnek be.
Bangkokban bezárják a repülőteret, mert a kormányellenes tüntetők elfoglalták a fő terminált.
Moszkvában Anna Sztavickaja, a Katynban 1940-ben meggyilkolt lengyel tisztek hozzátartozóinak ügyvédje sajtótájékoztatón bejelenti, miszerint a moszkvai városi bíróság ismét elutasítja az áldozatok rehabilitálását.
Szekeres Imre honvédelmi miniszter Tömböl László mk. altábornagyot jelöli a vezérkari főnöki posztra a távozó Havril András helyére.
A thaiföldi hatóságok felfüggesztetik a második bangkoki repülőtér működését is, mivel a kormányellenes tüntetők azt is blokád alá veszik, ezzel megszűnik a légi összeköttetés a thai fővárossal.
Nigéria Jos nevű városában húsz ember meghal, amikor rivális vallási és etnikai csoportok összecsapnak egymással.
Szomcsaj Vongszavatot thai kormányfő tárgyalásokba kezd a repülőtérfoglaló tüntetőkkel.
november 28. – Szomáliai kalózok elfoglalják a libériai zászló alatt hajózó „Biscaglia” nevű, vegyi anyagot szállító teherhajót az Ádeni-öbölben.
Budapesten tüntetnek a katonák, büntetés-végrehajtási dolgozók, rendőrök és tűzoltók.
Mumbaiban véget ér a többnapos túszdráma, melyben 195 ember életét veszti – köztük 22 külföldi –, a sebesültek száma meghaladja a háromszázat.
Megalakul a parlamenti vizsgálóbizottság az őszi kémbotrány (Szilvásy György titkosszolgálati miniszter bejelentése szerint árnyék-titkosszolgálatként működő magánvállalkozást lepleztek le) ügyében. A Nemzetbiztonsági Hivatal feljelentése alapján a Nemzeti Nyomozó Iroda is vizsgálódik.
Elfogadja az Országgyűlés a 2009-re javasolt adóváltoztatásokat; az adócsomag kevés érdemi változást hoz.
A hivatalából távozó Szabó Pál közlekedési, hírközlési és energiaügyi minisztert Molnár Csaba váltja fel.
december 2. – Ausztriában megalakul a Werner Faymann vezette szocialista kormány.
december 4. – A dalai láma – a kultúrák közötti párbeszéd éve alkalmából – felszólal az Európai Parlament ünnepélyes brüsszeli plenáris ülésén.
Harmincmilliárd eurós életszínvonal-emelő, gazdaságélénkítő programot fogadnak el a német parlamentben.
Grúziában – kormányátalakítás keretében – leváltják a védelmi, a kulturális, az oktatási és a külügyminisztert.
Az orosz ortodox egyház 12 tagú szinódusa átmeneti vezetőt választ – az előző nap elhunyt – II. Alekszij pátriárka helyére Kirill szmolenszki metropolita személyében.
Ivan Gašparovič szlovák és Sólyom László magyar államfő Érsekújvárott a magyar–szlovák konfliktus gyökeréről tárgyal.
Nicolas Sarkozy francia államfő és Tibet spirituális vezetője Gdańskban – a Lech Wałęsa korábbi államfő Nobel-békedíja 25. évfordulójára rendezett ünnepségek során – megbeszélést folytatnak.
Újra Mirek Topolánek kormányfőt választják a csehországi Polgári Demokrata Párt (ODS) elnökének.
A pekingi kormányzat bekéreti a francia nagykövetet, amiért a francia államfő találkozott a dalai lámával.
Zavargások törnek ki Görögországban, amiért előző nap rendőrök lelőttek egy 15 éves fiút azok közül, akik autójukra támadtak Athénben.
Kasmír tartomány pakisztáni ellenőrzés alatt álló részén elfogják a mumbai támadások feltételezett kitervelőjét.
Szekeres Imre honvédelmi miniszter és Juliusz Janusz apostoli nuncius, címzetes érsek a tábori lelkipásztori szolgálat további jövőjét szabályzó memorandumot ír alá.
Sikertelen a parlamenti szavazás Havasiné Orbán Mária legfelsőbb bírói posztjáról.
Kormányellenes tüntetők egy csoportja felgyújtja Athén karácsonyfáját és egy áruházat, továbbá a tüntető fiatalok a görög fővárosban bankokat, üzletházakat, valamint kormányhivatali épületeket rongálnak meg.
Koszovóban megkezdi működését az Európai Unió rendészeti–igazságügyi missziója, az EULEX.
Traian Băsescu román államfő bejelenti, hogy Theodor Stolojant, a Demokrata Liberális Párt alelnökét bízza meg kormányalakítási tárgyalásokkal.
XVI. Károly Gusztáv svéd király a stockholmi hangversenypalota nagytermében átadja a 2008. évi Nobel-díjakat.
Tizenkét bányász meghal, négy pedig megsebesül egy murmanszki apatitbányában történt robbanásban.
A Somogy Megyei Bíróság nem jogerősen 14 év börtönbüntetésre ítéli azt a két kaposvári gimnazistát, akik még májusban megölték osztálytársukat.
Kenőpénz elfogadása, pénzmosás, hűtlen kezelés és okirat-hamisítás címen vádat emelnek Tajvanon Csen Suj-pien volt elnök ellen.
Gordon Brown brit kormányfő indiai látogatása során Manmohan Szingh kormányfővel tárgyal.
Váratlanul Irakba érkezik az amerikai védelmi miniszter; Robert Gates a Bagdadtól 70 km-re északra fekvő baladi légitámaszponton az arab országban állomásozó amerikai erők parancsnokával, Raymond Odierno tábornokkal tárgyal.
Egy iraki újságíró „kutyá”-nak nevezi és cipőjével megdobja George W. Bush amerikai elnököt bagdadi sajtóértekezletén, amelyet Núri al-Máliki iraki kormányfővel folytatott megbeszélése után tartott.
Milo Đukanović montenegrói kormányfő hivatalosan átadja az EU soros elnöki tisztét betöltő Nicolas Sarkozy francia elnöknek országa tagfelvételi kérelmét az Európai Unióba.
Az Egyesült Államok elektori kollégiuma az ország 44. amerikai elnökké választja Barack Obamát.
Emil Bocnak, a Demokrata Liberális Párt (PD-L) elnökének ad kormányalakítási megbízást Traian Băsescu román államfő rögtön azután, hogy Theodor Stolojan visszalépett ugyanettől a feladattól.
Az Országgyűlés Szlovákia politikájával kapcsolatos – 12 pontos – nyilatkozatot fogad el.
Az Alkotmánybíróság 8:1 arányban hatályon kívül helyezi a bejegyzett élettársi kapcsolatról szóló 2007. évi CLXXXIV törvényt.
A szarajevói védelmi minisztérium bejelenti, miszerint Bosznia-Hercegovina az összes (44 fő) katonáját kivonta Irakból.
Görögországban diákok egy csoportja elfoglalja az állami televízió hírstúdióját, és megszakítja az adást.
Tűzszerészek öt robbanószerkezetet találnak a párizsi Printemps-Haussmann nagyáruházban, melyet az Afgán Forradalmi Front nevű szervezet két tagja helyezett el, követelve a francia csapatok Afganisztánból való kivonását még 2009 februárja előtt.
Borut Pahor szlovén kormányfő bejelenti, hogy – elsősorban a két ország területi vitájával magyarázva – megvétózza Horvátország uniós csatlakozási tárgyalásainak folytatását.
Gordon Brown brit kormányfő Bagdadban tárgyal iraki kollégájával, Núri al-Málikival.
Malmőben muzulmán fiatalok csapnak össze a rendőrökkel, miután a karhatalom erőszakkal kiköltöztette őket egy imateremnek is használt helyiségből.
A Hamász palesztin iszlamista szervezet katonai szárnya bejelenti az Izraellel kötött tűzszünet végét.
december 23. – Moussa Dadis Camara százados vezetésével Guineában a hadsereg átveszi a hatalmat, hatályon kívül helyezve az alkotmányt.
A francia hatóságok egy pokolgépet hatástalanítanak, egy másik viszont felrobban a francia Baszkföldön.
Guineában Ahmed Tidiane Souaré miniszterelnök és kabinetjének tagjai megadja magát a puccsistáknak.
A német haditengerészet egyik fregattja megfutamítja a szomáliai kalózokat, mikor azok egy egyiptomi zászló alatt hajózó teherszállítót akartak elfoglalni.
A Lansana Conté elnök halála után puccsal hatalomra jutott guineai junta támogatására szólítja fel a külvilágot Abdoulaye Wade szenegáli elnök.
A kínai haditengerészet három hajóját indítja útba az Ádeni-öbölbe, bekapcsolódva a szomáliai kalózok elleni küzdelembe.
december 27. – Líbiában 36 év után újra elfoglalja helyét az Egyesült Államok nagykövete, Gene Cretz személyében. (Az USA Moammer Kadhafi 1969-es hatalomra kerülése után hívta vissza nagykövetét, majd 1978-ban bezárta tripoli képviseletét. )
Belgiumban Herman Van Rompuy képviselőházi elnököt bízta meg az új kormány megalakításával II. Albert belga király, miután a flamand kereszténydemokrata Yves Leterme és kormánya lemondott.
Egy iskola mellett robbant pokolgépet egy öngyilkos merénylő Afganisztánban; támadás eredeti célpontja egy közigazgatási épület, azonban a támadásban 14 gyerek hal meg.
A pakisztáni Buner városában 22 ember meghal, amikor pokolgép robban fel egy szavazóhelyiségnél.
Dagesztánban ismeretlenek tűzet nyitnak az orosz belügyi csapatok parancsnok-helyettesét, Valerij Lipinszkij vezérőrnagyot szállító autóra, aki a kórházba szállítása után meghalt.
Parlamenti választások Bangladesben, melyet nagy fölénnyel a középbal irányzatú Avami Liga nyeri meg.
Spanyolországban életbe lép az ún. történelmi emlékezet törvény, amelynek értelmében két éven át spanyol állampolgárságért folyamodhatnak azok az emberek, akiknek a felmenői elmenekültek Spanyolországból a polgárháború és Francisco Franco tábornok azt követő fasiszta diktatúrája elől.
A Somogy megyei Őrtilos határában ismeretlenek rálőnek két járőröző rendőrre, s egyiküket (a könyökén) eltalálták.
Thaiföldön a külügyminisztérium épületében ismerteti kormányprogramját az új miniszterelnök, a parlamentet ugyanis – az előző, tüntetésekkel menesztett miniszterelnök hívei – körbe zárják.
Egyiptomban lemondják a hivatalos újévi ünnepségeket a Gázai-övezetet sújtó izraeli légitámadások miatt.
Kínában kezdetét veszi a melamin-botrányban érintett cég négy vezetőjének büntetőpere; az ellenük felhozott vád, hogy hamisított, illetve gyenge minőségű termékeket gyártottak és hoztak forgalomba.
Az ENSZ 2008-at a burgonya és a higiénia évének, valamint a nyelvek nemzetközi évének választotta. Ez az év továbbá a békák éve és a korallok nemzetközi éve is.
Görögországban 2008 a feta éve, Nagy-Britanniában a kerteké, Ausztráliában pedig a cserkészeké.
2008 Magyarországon a Biblia éve és a reneszánsz éve (az utóbbi Mátyás király trónra lépésének 550. évfordulója alkalmából, a magyar kultúra napjától, január 22-étől 2009. január 21-éig).
2008. október 27-én, Kazinczy Ferenc születésnapján vette kezdetét születésének 250. évfordulója alkalmából a 2009-es Kazinczy-emlékév.
2008 Esztergomban Babits-emlékév volt a költő születésének 125. évfordulója alkalmából. Az egész éves programsorozat mellett felújították Babits esztergomi villáját, felállították újraöntött mellszobrát, aminek elődjét 2007-ben fémtolvajok lopták el.100 éves a Nyugat (bár az első szám valójában nem januárban, hanem még 1907 karácsonyán megjelent).
február 9. – Megjelent a Harry Potter-sorozat utolsó kötetének magyar fordítása.
az év folyamán – Megjelenik magyar fordításban Joseph Delaney ifjúsági regénysorozatának, a Wardstone krónikák első kötete, A Szellem inasa.
február 10.: Los Angelesben megrendezték az ötvenedik Grammy díjátadó ünnepséget.
június 14.: Gary Moore első alkalommal lép fel Magyarországon a Harley Davidson fesztiválon, Alsóörsön.
augusztus 8. – augusztus 24. XXIX. Nyári olimpiai játékok Peking, Kína, 204 ország részvételével.
szeptember 24. – Amerikában újraindul a 80-as évek legnépszerűbb tv-sorozata, a Knight Rider 21. századi formában
szeptember 28. – Az amerikai ABC televízióban leadják a Született Feleségek 5. évadának első részét.
április 16. – Eleonóra belga hercegnő, aki Fülöp belga koronaherceg és Matilda belga hercegnő negyedik gyermeke szeptember 17. - Mia Talerico, amerikai gyerekszínésznő
2008 egy másodperccel hosszabb a szokásos évnél, szökőmásodpercet iktattak be, hogy az órák lépést tarthassanak a Föld forgásának lassulásával. Ilyen 1972-ben történt először, a jelenlegi a 24. alkalom, hogy egy másodperccel hosszabb az év.
