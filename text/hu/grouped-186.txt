
Az Eötvös Loránd Tudományegyetem (rövidítve: ELTE, latinul: Universitas Budapestinensis de Rolando Eötvös Nominata) Magyarország leghosszabb ideje folyamatosan működő egyeteme, egyike hazánk legnagyobb és legtekintélyesebb felsőoktatási intézményeinek. Pázmány Péter esztergomi érsek alapította 1635-ben Nagyszombatban, majd 1777-ben a négy karral működő egyetemet a jezsuita rend feloszlatása után Mária Terézia királynő áthelyezte Budára, 1784-ben, II. József uralkodása idején pedig Pestre költöztették. Egykori Hittudományi Karának jogutódja a Pázmány Péter Katolikus Egyetem. 
Kezdetben Nagyszombati Jezsuita Egyetemnek, 1769-től Királyi Magyar Tudományegyetemnek, újabb áthelyezése után Pesti Királyi Tudományegyetemnek, 1873-tól 1921-ig Budapesti Tudományegyetemnek, 1921-től Magyar Királyi Pázmány Péter Tudományegyetemnek nevezték; Eötvös Loránd fizikus, politikus nevét 1950. szeptember 15-e óta viseli. Jelenleg nyolc karral működik és mintegy 28 ezer hallgatója van Budapesten és Szombathelyen.
Jogelődjét, a Nagyszombati Jezsuita Egyetemet Pázmány Péter esztergomi érsek és teológus alapította, hogy „a harcias nemzet lelkülete megszelidüljön és az egyházkormányzásra és az állam szolgálatára alkalmas emberek képeztessenek”. Vezetését a jezsuitákra bízta. További idézetek az 1635. május 12-én kelt alapítólevélből:
„ha idő múltával (ha Isten a török igától megszabadítja) alkalmasabb város találkoznék az Egyetem számára, szabadságában álljon a Jézus Társaságnak ezt a mi alapításunkat […] máshová átvinni, úgy azonban, hogy az esztergomi egyházmegyén kívül ne kerüljön […] Ha pedig […] az Egyetem Magyarországon nem állhatna fenn tovább, hanem külső és belső ellenség […] erőszakából […] a Társaság atyái távoznának […] köteles legyen a Társaság […] Magyarországon kívül magyar kispapok használatára fordítani az adományozott 100 000 forint tőkét és kamatát, úgy, hogy belőle papságra alkalmas ifjak neveltessenek és kötelesek legyenek felszentelésük után Magyarországra visszatérni […] változatlan akaratunk, hogy ha a kispap nevelés megszűnik, a tőlünk átruházott összeg gyümölcseit a Társaság atyái az Egyetem előbbi használatára fordítsák, és az Egyetem folytatódjék. Köteles lesz a Társaság arra is, hogy Nagyszombatban még ebben az 1635. évben egy filozófiai kurzust kezdjen, a következő években pedig állandóan három filozófiai kurzus legyen etikával és matematikával együtt a skolasztikus teológia két professzorával.”
Az egyetemnek kezdetben csak egy kara volt, a bölcsészeti és teológiai, de fokozatszerzésére jogosított. Jogi kara 1667-ben jött létre, orvostudományi kara pedig 1769-ben; ekkor vált a klasszikus értelemben vett egyetemmé. 1774-ben az udvari bizottság azt ajánlotta, hogy az egyetemet költöztessék Pestre, az Anton Erhard Martinelli tervei szerint 1716-ban épült Invalidusok házába (ma: Fővárosi Önkormányzat, 1052 Városház u. 9-11.). Mária Terézia nem ellenezte az egyetem elköltöztetését, de helyszínnek Budát javasolta, és ragaszkodott ahhoz is, hogy előbb az egyetem tanulmányi rendjét alakítsák ki úgy, hogy az oktatásban a vallás és az állam érdekei is érvényesüljenek. Az átalakítás időigénye miatt a költözést levették a napirendről, viszont ösztönzőleg hatott rá a jezsuita rend kényszerű feloszlatása (1775). Ezután az udvar bizottságot küldött ki annak megvizsgálására, hogy mennyibe kerülne a működtetés a három lehetséges helyszínen. Megállapították, hogy a működés Budán közel 20 000, Pesten majdnem 130 000 forinttal kerülne többe, mint Nagyszombatban. Budán a városi magisztrátus kimondta, hogy pénzzel is hajlandó segíteni az átköltöztetést, sőt, a várost a nagyobb közbiztonság érdekében ki is világítják. Az orvosi kar gyakorlati képzéséhez felajánlották a vár lábánál lévő városi kórházat, így a Niczky Kristóf vezette bizottság 1776. december 22-én az egyetem Budára helyezését javasolta. Mária Terézia elfogadta a javaslatot.
1777 nyarán az egyetem felszereléseit szekerekre rakták, majd Kempelen Farkas vezetésével a Vágon és a Dunán hajókon, tutajokon Budára szállították.
A teológiai kar a volt budai jezsuita rendházba költözött, a többit a királyi palotában helyezték el úgy, hogy a trónterem lett az egyetem aulája. A Füvészkert (eléggé viszontagságosan) a Krisztinavárosba költözött. A tanévet november 3-án az új helyen a szokásnak megfelelően megkezdték, de az építkezés elhúzódása miatt az ünnepélyes megnyitóra csak 1780 tavaszán került sor. Az átköltözéssel az érseki egyetem királyi egyetemmé alakult: Mária Terézia 1780. március 15-én kelt ünnepélyes beiktató levele a Diploma Inaugurale lényegében az egyetem második alapítólevele. Ezt 1780. június 25-én (Mária Terézia koronázásának 39. évfordulóján) országos ünnepségen adta át Pálffy Károly alkancellár a rektornak. Ezzel az intézmény neve Királyi Magyar Tudományegyetemre változott.
A hazai mérnök- és állatorvosképzést már Budán kezdték el – eleinte speciális tanfolyamokon, majd 1782-ben megszervezték az Institutum Geometricumot (mérnöki intézet) és az
Budán az egyetem az intrikák sűrűjébe került: a befolyásukkal elégedetlenek jóformán feljelentéssel egyenértékű „beszámoló” levelekkel árasztották el a királyi udvart. Jórészt ezek miatt az ifjúság nevelésének ügyét különösen fontosnak ítélő II. József (még társuralkodóként) 1781-ben és 1783-ban is meglátogatta az egyetemet, hogy személyesen győződjön meg annak helyzetéről. Első látogatása után, 1782. szeptember 19-én elrendelte, hogy a bölcsészkar részeként hozzák létre az Institutum geometricumot (Mérnökképző Intézet). A műszaki egyetemnek ez az elődje 1857-ig volt a bölcsészkar része. Ekkor alapították az Állatgyógyintézetet is. A problémák részletes vizsgálatával Ürményi Józsefet bízta meg. Ürményi megállapította, hogy a budai egyetem oktatása közel sem olyan rossz, mint azt a levélírók jellemezték. Javaslatai alapján II. József 1784. május 26-án elrendelte, hogy az egyetemes történet tanítását helyezzék át a bölcsészkarra. 1784. őszi félévétől bevezettette a bécsi egyetem bölcsészeti tanulmányi rendjét (Entwurf für das philosophische Studium), és ennek megfelelően a képzés időtartamát (ismét) három évre emelte. Új tanárokat nevezett ki, ezzel áttértek több tantárgy német nyelvű oktatására.
II. József 1784-ben az egyetemet Pestre költöztette, hogy az ország legfőbb hivatalait (Magyar Kamara, Helytartótanács, Királyi Kúria) Budára telepíthesse:
a bölcsészkart a Curia utcába, a Kúria volt épületébe (az épületet a 19. században lebontották);
a könyvtárat a volt ferences kolostorba.Budán maradt a csillagvizsgáló és nyomda, a hittudományi kar pedig egy ideig szünetelt.
1881-ben a Múzeum körúton a Műegyetem számára emeltek épületeket, ezekbe 1911-ben a bölcsészkar költözött.Az oktatás nyelve 1844-ig a latin volt: ekkor vezették be a magyar nyelv állami használatát. A neoabszolutizmus idején valójában németesítő célzattal, de hasznos reformokat vezettek be, többek között a Teológiai Karból egyenjogúsították a Bölcsészeti Fakultást. Az 1867-es kiegyezés után kezdődött az egyetem történetének legintenzívebben fejlődő szakasza: a századfordulóra a világ 15 legjelentősebb egyeteme közé került. Nők 1895 óta iratkozhatnak be az egyetemre.
Az ELTE Természettudományi Kara 1949-ben vált ki a bölcsészkarból. 1950-ben állami utasításra elcsatolták a Római Katolikus Hittudományi Fakultást, ami önálló akadémia lett. 1951 elején államigazgatási okokból önálló egyetemmé vált az Orvostudományi Kar.
Az egyetem léte 1950-ben komoly veszélybe került, megszűnt évszázados joga a tudományos fokozatok adományozására. Új nevet is kapott: Eötvös Loránd Tudományegyetem lett. 1953 és 1956 között két-két kisebb karra bomlott fel a Természettudományi és Bölcsészettudományi fakultásra. Az 1956-os forradalom után az ELTE sokáig nem részesült számottevő fejlesztésben, ezért épületeinek állaga igen leromlott, s a rendszerváltozás után az ELTE hallgatói létszáma az ország többi intézményéhez hasonlóan intenzíven nőtt.
Az egyetem csak 1993-ban nyerte vissza a tudományos fokozatadás jogát. (Ezért van bizonyos fennakadás az ún. „kisdoktorik” európai uniós elfogadásánál.)
Az egyetem ma nyolc karból áll, és egy intézetből. Csaknem 30 000 hallgatója van. 2017-ben létrehozták a Gazdaságtudományi Intézetet.
A rendkívül széttagolt egyetemi hálózat integrációja során 2000. január 1-jétől az ELTE részévé vált a Bárczi Gusztáv Gyógypedagógiai Tanárképző Főiskolai Kar, valamint a Tanító- és Óvóképző Főiskolai Kar, majd fokozatosan létrehozták az Informatikai Kart, a Pedagógiai és Pszichológiai Kart és a Társadalomtudományi Kart, valamint 2003. augusztus 31. napjával megszüntették a Tanárképző Főiskolai Kart. A karon folyó képzés azonban nem szűnt meg, azt – az adott szaktól függően – a Bölcsészettudományi Kar, a Természettudományi Kar, az Informatikai Kar és a Pedagógiai és Pszichológiai Kar vette át. Az Állam- és Jogtudományi Kart nem érintette az integráció.Az új karok 2003. szeptember 1. napjától kezdték meg működésüket.
keleti nyelvek és kultúrák - arab, hebraisztika, indológia, iranisztika, japán, kínai, koreai, mongol, tibeti, török, újgörög szakirány
szabad bölcsészet - filozófia, filmelmélet-filmtörténet, művészettörténet, kommunikáció és médiaismeret, esztétika
szlavisztika - bolgár, cseh, horvát, lengyel, orosz, szerb, szlovák, szlovén, ukrán szakirány
A Pedagógiai és Pszichológiai Kar(wd) 2003-ban jött létre a Tanárképző Főiskolai Kar (ismertebb korábbi nevén: Budapesti Tanárképző Főiskola) egyes részeinek, az ELTE Bölcsészettudományi Karhoz tartozó Pszichológiai Intézet pedagógiai tanszékeinek és az ELTE Tanárképzési és -továbbképzési Koordinációs Központnak az összevonásával.
A természettudományok oktatása, már az alapítás óta folyt az egyetemen, többnyire a Bölcsészettudományi Kar keretein belül. A Természettudományi Kar (TTK) létrehozása egy közel száz éves terv megvalósulását jelentette. A természettudományok gyors fejlődése nyomán a Bölcsészettudományi Karból kiválással 1949-ben jött létre. A Bölcsészettudományi Kar 22 tanszékéből és intézetéből, valamint a Botanikus Kertből, a Fizikai-Kémiai és Embertani Intézetekből alakult meg az önálló TTK. Egy évre rá az Egyetem felvette a világhírű fizikus, Eötvös Loránd nevét. 1953-ban kettéosztották Matematikai-Fizikai-Kémiai Karra illetve Élet- és Földtudományi Karra, ebben a struktúrában 4 évig folyt a természettudományok oktatása, 1957-ben ismét létrehozták az egységes Természettudományi Kart, mely azóta jelenlegi formájában működik. A Karnak közel 5000 hallgatója van, ebből több mint 400 fő vesz részt doktori képzésben.Ugyan már 1949-ben különvált a képzés a Bölcsészettudományi Karétól, a két szervezeti egység egészen a 90-es évekig osztozott az egyetem Múzeum körúti épületein. Jelenleg az 1998-ban és 2001-ben elkészült modern, lágymányosi épületekben folyik az oktatás, a Kar címe 2001-től: 1117 Budapest, Pázmány Péter sétány 1/A.
Az alábbi önálló intézetek működésével jelenleg hét alapképzés, tizenöt mesterképzés, számos rövid ciklusú illetve osztatlan (tanári) mesterképzés  és huszonhét doktori program keretein belül folyik a képzés.
A Biológiai Intézet 12 tanszékből áll, az intézeten belül biológiatanárok, biológusok, gyógyszerészek, pszichológusok, mérnök-biológusok képzése folyik. A Fizikai Intézet 5 tanszékből áll, az intézeten belül fizikusok és fizikatanárok képzése folyik. Fő kutatási területek: asztrofizika, térelmélet és részecskefizika, bio-, mag- és molekulafizika, kondenzált anyag, valamint statisztikus fizika. A Földrajz- és Földtudományi Intézeten belül 2 központ is működik: a Földrajztudományi Központ 4 tanszékből áll, itt geográfusok és földrajztanárok képzése folyik. A Földtudományi Központ 7 tanszékből áll, itt geológusok, csillagászok, geofizikusok és meteorológusok képzése folyik. A Kémiai Intézet 4 tanszékből áll, itt vegyészek és kémiatanárok képzése folyik. A Matematikai Intézet összesen 7 tanszékből áll, itt matematikatanárokat, matematikusokat és alkalmazott matematikusokat képeznek. A SEK Természettudományi Centrumban, a szombathelyi campuson, főként tanárok képzése zajlik, de számos más az ELTE kínálatában Budapesten megtalálható szak itt is végezhető.
A természettudományok minden szegletét lefedő képzési kínálat mellett, igen jelentős kutatói munka is folyik a karon. Jelenleg több mint negyven kutatócsoport működik itt (főként az MTA, MTM és az ELTE támogatásával, illetve a Lendület program keretein belül). Emellett számos oktató, kutató az Országos Tudományos Kutatói Alapprogramok (OTKA) támogatásával végzi itt kutatói tevékenységét.
A sanghaji Jiao Tong Egyetem által összeállított a világ egyetemeinek tudományos rangsorolása alapján a magyarországi egyetemek közül 2011-ben a Szegedi Tudományegyetemmel együtt az 1–2. helyet foglalta el, a világranglistán pedig a 301–400. helyre sorolták.A Times Higher Education Supplement rangsorában 2006-ban a 376–377. helyet érte el.Az internetes jelenlétet és hatást mérő Webometrics világranglistáján az ELTE (2007. januárban) a 351., míg a Műszaki Egyetem a 283., a Szegedi Tudományegyetem az 594. helyet foglalta el. A 2010. januári listán az ELTE összesítésben a 277., az európai ranglistán 101. helyet foglalja el.
A magyarországi főiskoláknak és egyetemeknek az Országos Felsőoktatási Információs Központ (OFIK) által az oktatók és a hallgatók kiválósága alapján összeállított abszolút rangsora szerint az ELTE a legjobb magyarországi felsőoktatási intézmény 2010-ben. A listát a HVG Diploma 2011 különszáma adta közre.A tudományos diákköri tevékenységben megvalósuló tehetséggondozásban elért eredményei alapján az Országos Tudományos Diákköri Tanács a XXVIII., a XXIX. és a XXX. OTDK adatsorai alapján az ELTE Bölcsészettudományi, illetve Természettudományi Karát a kiváló eredményességi kategóriába sorolta, míg az Állam- és Jogtudományi Kar, illetve a Pedagógiai és Pszichológiai Kar e tekintetben jelentős minősítést kapott.
Bogsch Árpád (1919–2004) jogász, az ENSZ Szellemi Tulajdon Világszervezete (WIPO) alapító főigazgatója
Eötvös József (1813–1871) jogász, író, Vallás- és Közoktatásügyi miniszter, az MTA elnöke
Eötvös Loránd (1848–1919) világhírű fizikus, az ELTE rektora és névadója, az MTA elnöke
Harsányi János (1920–2000) magyar származású amerikai közgazdász, a korlátozott információjú játékelmélet kutatója, a Harsányi János Főiskola névadója
Semmelweis Ignác (1818–1865) „az anyák megmentője”, a Semmelweis Egyetem névadója
Szent-Györgyi Albert (1893–1986) magyar biokémikus, orvosi és élettani Nobel-díjas
Felvételi Előkészítő Bizottság (FEB) / ELTE Érettségi és Felvételi Előkészítő Iroda
Felvételi Előkészítő Bizottság (FEB):A Felvételi Előkészítő Bizottság az ELTE ÁJK keretén belül működő 50 éves érettségi előkészítő szervezet. Szemináriumvezetői az ELTE ÁJK jogász és politológus hallgatói, akik emelt szintű kurzusokat tartanak magyar nyelv és irodalom, illetve történelem tantárgyakból. A tanfolyamok minden hétköznap 16 órától 19 óráig kerülnek megtartásra (magyar és történelem tantárgyakból is), valamint szombaton 10 órától 13 óráig történelem, 14 óratól 17 óráig pedig a magyar szeminárium zajlik.
Az ELTE Érettségi és Felvételi Előkészítő Iroda az ELTE hivatalos érettségi és felvételi előkészítője, melynek fő tevékenységi köre a diákok emelt szintű érettségire való felkészítése. Működését 2001-ben kezdte meg, melyhez a jogi hátteret 2007-től az ELTE Hallgatói Karrier- és Szolgáltató Központ, 2013-tól az Egyetem 100%-os tulajdonában lévő ELTE Egyetemi Szolgáltatásszervező Kft. biztosítja. Az Érettségi és Felvételi Előkészítő Iroda legfontosabb célja, hogy magas színvonalú tudással vértezze fel a felsőoktatásba bekerülni vágyókat, ezzel hozzásegítve őket az emelt szintű érettségi követelményeinek elsajátításához.
Az Érettségi és Felvételi Előkészítő Iroda kínálatában évről évre 8 tantárgy szerepel, melyek 100 illetve 150 órás kurzusok formájában indulnak. A 100 órás kurzusok hétköznap és szombaton heti 1×4 órában, a 150 órás kurzusok pedig hétfő-szerdán illetve kedd-csütörtökön heti 2×3 órában, valamint szombatonként heti 1×6 órában kerülnek megtartásra. A kurzusok helyszíne az ELTE Bölcsészettudományi Kar Campusa, mely Budapest belvárosában az Astoriánál található, így az ott tanuló diákok már a felkészülés alatt is bepillantást nyernek a pezsgő egyetemi életbe.

A Szentkorona Országa Magyar Királyság fennállása a főhatalom tényszerű (de facto) birtoklásának idejétől számítandó. A magyar közjogi hagyomány értelemben a főhatalom birtokosa Nagyboldogasszony (népemlékezet szerint az Ég Királynője), akkor is, ha a jogi helyzet törvényi szabályozással egy egyén, vagy egy csoport uralma alá vonja azt. A Szentkorona Országa Magyar Királyság államformája andrarchia – a főhatalmat női minőség uralja. A főhatalom közjogi megjelenítője a Szentkorona, amelyet magyar uralkodói aktus képében Nagyboldogasszonynak ajánlotta Szent István – Vajk, a jogfolytonosság megújításával együtt I. Lipót, és Ferenc József, valamint Mindszenty József hercegprímás az 1947-1948-as Boldogasszony Éve alkalmából, majd Paskai László prímás 2001-ben, a magyar millecentenárium évében. Paskai esetében a közjogi igény kizárható, mert a Szent Korona felajánlása magyar uralkodók privilégiuma, s mert erre a státuszra a magyar prímások csak a történeti alkotmány talaján és a jogfolytonosság helyreállítása után tarthatnak igényt. 
A királyság államformaként I. István megkoronázásával jött létre a Kárpát-medence területén a honfoglalástól fennálló Magyar Nagyfejedelemség folytatásaképp. A királyság az erős német fenyegetettség ellenére is lépést tartott az európai fejlődéssel, és a 14. századra nagyhatalmi pozícióba került, amely I. (Nagy) Lajos és Mátyás király uralkodása alatt teljesedett ki. Az Oszmán Birodalom hódító politikája következtében az 1521-től megkezdődtek a török háborúk. A mohácsi csata elvesztésével ezt a pozícióját elvesztette, amely hosszú időre hátrányba hozta Magyarországot Európával szemben.
A török hódoltságnak és az ennek kapcsán kialakuló Erdélyi Fejedelemségnek a Habsburg Birodalom vetett véget. Ez politikai és gazdasági függőséghez vezetett, ami tovább hátráltatta a Magyar Királyság felzárkózását. Ennek ellenére a Habsburg Birodalom politikai elszigetelődése, a Porosz Királyság megerősödése, az 1866-os königgrätzi csata katasztrófája meghozta az osztrák–magyar közeledést, és 1867-ben létrejött a kiegyezés, amelynek során a Magyar Királyság egyenrangú félként vett részt az Osztrák–Magyar Monarchia életében. Az ipari forradalom második hullámába már Magyarország is képes volt beszállni, és az első világháborúig csaknem ledolgozta hátrányát. A „nagy háború” következményeként az Osztrák–Magyar Monarchia szétesett, Magyarország az összes résztvevő közül a legsúlyosabb következményeket szenvedte el (trianoni békeszerződés). Ettől kezdve a Magyar Királyság király nélküli királyság lett, amelyet Horthy Miklós kormányzó vezetett. A második világháborúban a Magyar Királyság a helyzet foglyaként ismét a vesztes oldalon állt. 1946-ban a királyságot mint államformát hivatalosan megszüntették a második magyar köztársaság létrejöttével.
A királyságban a hivatalos nyelv 1844-ig a latin, 1844-től 1849-ig a magyar, 1849-től a német, a kiegyezéstől kezdve a magyar, Fiuméban az olasz, Horvát–Szlavónországban pedig a horvát voltak. A Magyar Királyságot az 1918 előtti területtel gyakran a történelmi Magyarország, illetve a Nagy-Magyarország kifejezéssel jelölik, amit ebben az értelemben Trianon után kezdtek használni.
A Magyar Királyság történelme legnagyobb részében a Kárpát-medencét és a Kárpátok ívét birtokolta, a hegység vízválasztója viszonylag pontosan megadja az országhatárokat. Délről a Száva, nyugatról a Lajta és az Alpokalja határolta. A Kárpátok íve és a nagy folyók ezt a területet jól védhetővé tették, az ország a történelme folyamán jelentős területváltozásokon nem is ment át. A Magyar Királyság a Kárpátokon túlra rendkívül ritkán vezetett hadjáratot, de hódítók is csak egyetlen alkalommal törtek be innen sikerrel, a mongolok. Változatos földrajzi környezet, amelyben magashegységek (Kárpátok), középhegységek (Dunántúli-középhegység, Északi-középhegység, Erdélyi-középhegység), dombságok (Dunántúli-dombság) és hatalmas síkságok (Alföld, Kisalföld) is vannak. A legmagasabb pontja a Gerlachfalvi-csúcs volt. Az ország két fő víziútja a Duna és a Tisza. Legnagyobb tava a Dunántúlon található Balaton.
A történelmi Magyar Királyság földrajzi középpontjának helyét 1880-ban mérték ki Szarvas közelében. Mihálfi József főgimnáziumi tanár 1880-ban számította ki. A helyiek rendkívüli fontosságot tulajdonítottak a dolognak, melyet a kornak megfelelő eszközök segítségével büszkén népszerűsítettek. A Nagy-Magyarország mértani középpontját jelző Kreszan-féle szélmalmot azonban lebontották, helyét sokáig mindössze egy malomkő jelölte. A jelenlegi szélmalmot Gödri István tervei alapján 1940-ben készítették el. 1932-ben újra felmérték a Magyar Királyság földrajzi középpontját. Az ekkor korrigált országközéppont az eredetitől fél kilométerrel távolabbra került, a szarvasi arborétummal szemben fekvő területre, a Holt-Körös és a Zöldpázsit-körgát közé. A kijelölt pontra egy dombot és egy szélmalom formájú emlékművet építettek, terméskőből.
A magyar állam nem volt tekinthető modern értelemben vett központosított monarchiának: különféle részei mindenkor jelentős önállósággal, esetenként államisággal is bírtak. Így lehettek részben katonai közigazgatású védterületek, részben önálló nemességgel rendelkező társországok, önálló városok stb. A királysághoz való kapcsolódásuk nem volt tekinthető egyszerűen közigazgatásinak.
Ezek között Erdély különleges helyzetű, mivel a Magyar Királyság kezdeteitől 1526-ig a Magyar Királyság szerves része volt, csak közigazgatásilag különült el. 1526–1571 között a magyar belháború és a török hódítás miatt folyamatosan távolodott a Magyar Királyságtól, míg egy kvázifüggetlen Erdélyi Fejedelemség ki nem alakult. A Magyar Királyságot a töröktől visszafoglalt területekkel egyesítő Habsburg közigazgatás közvetlenül nem csatolta vissza Magyarországhoz, hanem önálló, közvetlenül az uralkodó hatáskörébe tartozó tartományként szervezte meg, bár az uralkodó jogait a Magyar Szent Korona joghatósága alapján vezette le (1741. X. 29, 18. törvénycikke ezt megerősíti), ezzel gyakorlatilag csak a kiegyezéssel vált újra a Magyar Királyság szerves részévé.
A hosszú távon ténylegesen birtokolt, részleges önállósággal rendelkező területekSzlavónia (1091-től 1918-ig, 1699-től a korábbi Szerémség területén újjászervezve)
Horvátország (1091-től 1918-ig, 1541-től fokozatosan és részben a történelmi Szlavónia területét magába foglalva)
Dalmácia (a XII–XIV. sz. között időszakos magyar uralom, középkori Dalmát Királyság 1433-ig, majd névleges cím, 1867-től 1918-ig újkori Dalmát Királyság osztrák koronatartomány, névleges horvát–magyar igény)
Partium (1570-től 1693-ig az Erdély fejedelem uralma alatt álló magyar vármegyék, 1712-től kettős erdélyi/magyar közigazgatás, majd ténylegesen 1868-tól megszűnik a különállása, a magyar vármegyerendszer része)
Karánsebesi-Lugosi Bánság (közigazgatási egység (bánság) volt az Erdélyi Fejedelemség Partiumi területén 1536-tól 1658-ig)Magyar területekből megszervezett, de idegen igazgatás alatt álló területekKatonai határőrvidék (gyakorlatilag osztrák irányítás, 1850-től koronaország, majd az 1870-80-as években felszámolják)
Temesi Bánság (1718-tól 1778-ig a bécsi haditanács igazgatása alatt áll, 1741-től névleg visszacsatolva)
Szerb Vajdaság a '48-as forradalom ideje alatt a délvidéki szerb felkelők által kikiáltatott autonóm terület, nagyjából a mai Vajdaság területén.
Szerb Vajdaság és Temesi Bánság (1849-1860, a '48-as forradalom után a Bácska, Szerémség és a hajdani Temesi Bánság megyéiből létrehozott szerb indíttatású osztrák tartomány a Bach-korszakban.)Átmenetileg vagy formálisan birtokolt területekBosznia (Ráma)
Halics és Lodoméria/Gácsország (Galícia) (rutén fejedelemségek, magyar uralom alatt egyesítve)
a Szepesi 16 város kerülete, mely azonban az országgyűlésen képviselve nem volt.Továbbá kiváltságos kerületeket alkottak, de a törvényhatóság jogállásával vagy a követküldés jogával nem bírtaka szepesi tíz lándzsás nemesek széke (1802-ig),
a tiszai koronai és a nagykikindai kerületek, az előbbi Bács, az utóbbi Torontál vármegyének alárendelve.Lásd mégVármegyék, bánságok, székely és szász székek, szabad királyi városok, szabad kerületek és katonai határőrvidékMegjegyzésA heraldikában a fentiek címerei a kiegyezés (1867) után a magyar címerben is megjelentek. A magyar nagycímer a Magyar Szent Korona Országainak címereit hiánytalanul tartalmazta, köztük az összes igénycímert is, míg a magyar középcímer (mind a kettő a magyar kiscímert mint boglárcímert tartalmazza) csak az első csoport címereit foglalta magában, vagyis az osztrák tartományként igazgatott Dalmáciáét is.
A Magyar Királyság területe a tatárjárást követően soknyelvű ország volt. Az ország belső területein élt a nemzetalkotó nép, a magyarok. Egy csoportjuk, a székelyek távolabb éltek ezektől a területektől, eredetileg a nyugati gyepűk mentén, majd áttelepítésük után Erdély délkeleti részén, Székelyföldön.
A Vág és a Nyitra folyók völgyében élt egy morva-szláv népcsoport, belőlük alakultak ki később a szlovákok. A románok a 13. században kezdtek bevándorolni a Kárpátok déli lejtői felől, majd ők lettek a legnagyobb lélekszámú nép Erdélyben. Az ország több részén is éltek németek, például nyugaton, a későbbi Burgenlandon (magyarul Őrvidék), valamint németül beszéltek az erdélyi és a szepességi szászok, illetve több német nyelvű terület is volt a Bánságban, a Dunántúlon, a Garam folyó mentén és Budapest, Kassa környékén. A németeken kívül olaszok is jöttek az országba, az első városi kiváltságokat italicus kereskedők kapták. Oláh Miklós esztergomi érsek 1536-ban telepeseket említ az Eger-völgyben, akik "mind a mai napig franciául beszélnek". A nyugat-európai bevándorlókat sokszor csak teutonnak nevezték, de ezek között flamandok, vallonok, frankok is voltak.
A déli területeken különböző délszláv népek, például szerbek, horvátok, szlovének éltek. A középkori források bolgárokat is említenek, akik később már csak a bánság bizonyos területein laknak Magyarországon belül (igaz, a középkorban délebbre nyúlt az ország határa). Az északkeleti részeken, Kárpátalján a ruszinok éltek. Ezeken kívül zsidókat, görögöket és örményeket, valamint lengyeleket és cseheket találunk az országban. A középkorban több sztyeppei nomád is betelepedett, ilyenek például a kunok, jászok, úzok, kálizok, illetve egy iszlám vallású népcsoport, akiket a magyar nyelv böszörményeknek, izmaelitáknak nevez. Ők talán a besenyők vagy a volgai bolgárok lehettek. Ez utóbbi népek sorsa az asszimilálódás lett.
A középkori Magyarországnak 1495-ben végzett összeírás alapján 2,6 millió lakója volt (Horvátország nélkül), ebből 1,9 millió volt magyar amely a lakosságnak nagyjából 70–75%-a. A Magyar Királyság összlakosságából 1 millió élt a mai Magyarország területén és 1,6 millió a mai országhatáron túli területeken. A mai országhatárokon túli területeken 900 ezer magyar élt, amely a mai határon túli lakosok nagyjából 55–60%-át jelentette. A déli területek és végvárak magyar többségű népessége folyamatosan csökkent a török támadások miatt.
A Magyar Királyság 1000 karácsonyának első napján (vagyis a Gergely-naptár szerint 1001. január 1-jén) jött létre I. István megkoronázásával. Ő hozta létre az országban a közigazgatást: az állam területét közigazgatásilag vármegyékre, egyházi szempontból egyházmegyékre osztotta. Törvényeket hozott mind az állam, mind az egyház megerősítésére. 1038-ban bekövetkezett halála után az ország meggyengült. Belső háborúk, külső támadások és az uralkodók személyével, politikájával elégedetlen magyarság lázadásai miatt.
I. László (uralkodott 1077–1095) szigorú törvényeket hozott a belső rend megszilárdítására. 1091-ben perszonálunióval Magyarországhoz csatolta Horvátországot és elfoglalta Dalmácia egy részét. Utódja, Könyves Kálmán enyhített törvényein és meghódította egész Dalmáciát. A 12. század második felében a Bizáncban nevelkedett III. Béla visszafoglalta a Bizánci Birodalom által megszállt déli területeket. Ő szervezte meg az országban az első a királyi kancelláriát, ahol Anonymus is dolgozott.
II. András a királyi birtokok nagy részét elajándékozta (főleg külföldieknek). Az ezt elfogadni nem akaró főurak kényszerítették ki 1222-ben az Aranybullát. András fia, IV. Béla felhagyott apja birtokpolitikájával. Az ő idején törtek be az országba Batu kán vezetésével 1241–42-ben a tatárok, amelynek etnikai következményeit az országnak sosem sikerült kiheverni. 1301-ben III. András halálával kihalt az Árpád-ház férfiága.
Interregnum, azaz király nélküli időszak következett, mely idő alatt három trónkövetelő is volt, akik közül időnként meg is koronáztak egyet-egyet. Végül az Anjou-házból származó I. Károly foglalhatta el huzamosabb időre a trónt. Miután a kiskirályok legyőzésével megszilárdította hatalmát, megreformálta a gazdaságot és a hadsereget is. Az eddigi ezüstdénár helyett firenzei mintára aranyforintot vezetett be. Banderiális hadsereget hozott létre. 1335-ben Visegrádon királytalálkozóra került sor a magyar, a lengyel és a cseh király részvételével, ahol gazdasági és politikai kérdéseket egyeztettek. 1339-ben Károly III. (Nagy) Kázmér lengyel királlyal örökösödési szerződést kötött, mely szerint Kázmér fiúgyermek nélküli halála esetén károly utódjáé lesz a lengyel trón.
1342-ben Károly halála után fia, I. Lajos vette át a trónt. Több hadjáratot vezetett a Nápolyi Királyság ellen, valamint hűbéresévé tette a balkáni államok többségét. 1370-ben Nagy Kázmér halála után övé lett a lengyel korona is, létrejött a lengyel-magyar perszonálunió, ami haláláig, 1382-ig tartott. Magyarországon 1387-1437 között Luxemburgi Zsigmond volt a király, aki a 1433-tól a német-római császári címet is viselte. 1396-ban Nikápolynál ütközött meg a törökökkel, azonban vereséget szenvedett. Hunyadi János 1446-tól 1453-ig viselte a kormányzói tisztséget. A törökök elleni legnagyobb győzelme azonban 1456-ban, Nándorfehérvárnál volt.
A nándorfehérvári diadal után azonban a táborában kitört pestisjárványban meghalt. Két évvel később, 1458-ban kisebbik fiát, I. Mátyást királlyá választották. Az ő ideje alatt még egyszer felvirágzott a középkorban az ország: megerősítette a gazdaságot, délen a törökkel viszonylag békés viszonya volt, csak néha voltak összeütközések. Meg szerette volna szerezni a német-római császári címet, ezért elfoglalta Morvaországot, Sziléziát, Ausztria egy részét, Stájerországot és 1485-ben Bécset is. Székhelyét is ide helyezte át. 1490-ben hirtelen halt meg.
Az első világháború után helyreállt Magyarország függetlensége, de a trianoni békeszerződés a korábbi államot feldarabolta. Az új „csonka-Magyarország” hivatalos neve továbbra is Magyar Királyság maradt, államformája királyság volt, de a trón betöltetlen maradt, mivel az antanthatalmak megtiltották IV. Károly magyar király visszatérését. Így az államfői hatalom ideiglenes rendezését a magyar történelemben ismert formulával oldották meg: az 1920 elején összeült Nemzetgyűlés titkos szavazással Horthy Miklóst választotta meg kormányzónak.
Ugyanakkor az antanthatalmak nem tettek meg mindent annak érdekében, hogy IV. Károly soha ne tudjon egy esetleges restaurációs kísérlettel újból a magyar trónra ülni. Így történhetett meg, hogy 1921-ben kétszer is megpróbált visszatérni, melyre a szomszédos országok tiltakozással és katonai beavatkozás lehetőségével válaszoltak. A románok és a csehek ténylegesen elkezdték a mozgósítást a Magyar Királyság ellen. Az akkori magyar külpolitika fő célja az elcsatolt korábbi, részben magyarok lakta területek visszaszerzése volt a békeszerződés revíziója révén.
A második világháború végén az állam összeomlott. A háború utolsó hónapjaiban kettős hatalom alakult ki az ország német és magyar megszállás alatt álló területein. Az előbbin a nyilaspuccs után a nyilasok, az utóbbin az Ideiglenes Nemzeti Kormány gyakorolta a hatalmat a megszállók által korlátozott mértékben. A háború utáni rövid bizonytalanságban a királyság megszűnt, és megalakult a második magyar köztársaság.
A Magyar Királyságnak a korai időkben nem volt mai értelemben vett fővárosa, mivel a királyi udvartartásnak nem volt állandó székhelye. A uralkodó egymás után járta végig udvarházait, eltöltve valamennyi időt mindegyikben, felélve az ott felhalmozott javakat, közben intézve a kormányzati feladatokat, ítélkezve a helyi peres ügyekben. A királynak természetben vagy pénzben járó javakat országszerte a legközelebbi udvarházba szolgáltatták be. Ugyanakkor megkülönböztetünk néhány várost, melyek valamilyen oknál fogva kiemelkedtek a többi közül. Az Árpád-korban két ilyen jelentőségű város volt: Esztergom és Székesfehérvár. Feltehetőleg mindkét várost Géza nagyfejedelem alapította 970 körül, két fejedelmi székhelyet létrehozva ezzel. I. István királlyá koronázása után a két városnak különböző szerepkörök jutottak: Esztergom lett az egyházi, Fehérvár a törvényhozási központ. A megszervezett egyház feje az esztergomi érsek lett, aki Esztergomban székelt. A legtöbb országgyűlést a Fehérvár melletti mezőkre hívták össze, valamint István Székesfehérvárott alapította meg a Nagyboldogasszony-bazilikát, mely a török hódoltságig a királykoronázások kötelező helyszíne volt, emellett legtöbb uralkodónkat itt is temették el. Itt őrizték a királyi kincstárat, a koronázási jelvényeket, itt állt a hivatalos királyi szék, itt tartották a törvénykezési napokat, valamint itt őrizték az állam hadilobogóját. Esztergomot és Székesfehérvárt ekkor egyaránt az ország metropolisának, vagyis fővárosának tekintették.A tatárjárás utáni zűrzavarban építtette föl IV. Béla Buda várát, mely a 14. század elejére számos szerepkört átvett a két korábbi székhelytől. Bár Esztergom maradt az egyházi központ, Székesfehérvár pedig a királyi székhely és a koronázóváros, Buda lett az a település, ahol olyan palota épült, mely állandó helyszíne lehetett a királyi udvartartásnak. Károly Róbert és Nagy Lajos uralkodása alatt olyan települések is felemelkedtek, mint Visegrád vagy Temesvár. A 15. században Luxemburgi Zsigmond és Hunyadi Mátyás is jelentős építkezéseket folytatott Budán, Fehérvárott és Visegrádon is.
I. Szulejmán szultán a mohácsi csatán aratott rendkívül fölényes győzelme után sorra foglalta el a jelentős magyar városokat, Buda 1541-ben, Fehérvár és Esztergom 1543-ban került az oszmánok kezére. Ettől kezdve a Habsburg kézre jutó Királyi Magyarország központja a Bécshez közeli Pozsony lett. A királykoronázások és az országgyűlések egy-két kivételtől eltérően itt történtek az 1848–49-es szabadságharcig, melynek ideje alatt rövid időre Debrecen lett a forradalmi kormány székhelye. A Kiegyezésig Pest és Buda külön-külön más szerepköröket betöltve tekinthető fővárosnak. Ferenc Józsefet és feleségét, Wittelsbach Erzsébetet 1867-ben Budán koronázták meg, az országgyűlések pedig a pesti képviselőházban ültek össze. Végül Budapest 1873-as létrejöttével immár egységes fővárosa lett az országnak. A Országház 1904-es elkészülte után az Országgyűlés hivatalos és végleges székhelye is Budapestre került. Az utolsó magyar király, IV. Károly koronázása 1916-ban szintén a Mátyás-templomban, az akkorra már egyesített Budapest közönsége előtt zajlott le.
Az államiság tekintetében az ezeréves folytonosság kimutatása a 19. században vált politikailag fontossá, miután a 18. századig élő nemesi hungarus-tudat helyébe a nyelvközpontú magyar nemzeti tudat lépett. Ez az állam területén élő más nemzetiségek és a germán Habsburg-uralommal szemben határozta meg magát, a Kárpát-medence területén levő soknemzetiségű országban politikai kizárólagosságra tört, s ehhez keresett közjogi megalapozást.
Lengyelországtól vagy Németországtól eltérően a Magyar Királyság neve és a meghatározó politikai intézmények folyamatosan léteztek 1001-től fogva, de azok folyamatosan átalakultak, ezért nehéz egy olyan jellemzőt kiválasztani, amely önmagában megtestesíthetné a politikai folytonosságot.
Az ősi magyar uralkodó család, az Árpád-ház 1301-ben férfiágon kihalt, azután pedig különféle vegyesházi királyok következtek.
Az 1526-os mohácsi csata után katonailag összeomlott az ország, és politikailag is három részre szakadt. Az állam teljes szuverenitása, a függetlenség 1918-ig hiányzott. A törököt kiűző Habsburgok nem egyesítették az országot, erre egészen az 1867-es kiegyezésig kellett várni, ekkor teremtődött meg újra a korlátozott államiság. A nemesi családok között is nagy változások következtek be. A lakosság nemzetiségi összetétele és nyelvi arculata szintén átalakult.
A Szent Korona-tan közjogi funkciót tulajdonított a Szent Koronának, a hatalom legfőbb forrásaként tekintett rá. Eszerint például a Királyság hivatalos elnevezése A Magyar Szent Korona Országai volt, ebbe tágabb értelemben valamennyi olyan területet (országokat, tartományokat) beleértettek, amelyek az Árpád-házi királyok alatt a Szent Korona birtokában voltak.
A Magyar Szent Korona országainak helységnévtára 1913. kiadja a Magyar Királyi Központi Statisztikai Hivatal, lib.ksh.hu
A magyar szent korona országainak 1900. és 1910. évi népszámlálása, PTE-Klimo Könyvtár online

Az alábbi szócikk a magyar klasszikus zene történetével foglalkozik. A klasszikus zene történetét általában a zenetörténet szócikk tárgyalja.
A magyar zene gyökerei a távoli múltba nyúlnak vissza, a zenetudomány analógiák alapján diatonikus siratókban és pentaton dallamokban talált rá a zene ősi forrásaira. A műzene fejlődése a honfoglalás után, a kereszténység felvételével indult el, olyannyira, hogy a gregorián éneken belül a magyar dallamok külön ízzel gazdagították az első összeurópai zenei stílust. Az első neumaírással leírt kottaemlékeink a 11. századból valók, míg a hangmagasság jelzésére alkalmas kották a Pray-kódexben találhatók (12. század vége). A nyugati világi stílust Magyarországra érkező trubadúrok és minnesängerek ismertették meg a királyi udvarokkal. Élénk zenei élet folyt Mátyás udvarában, ahol európai hírű kórus is működött.
A török hódítás idején erősen visszaesett a magyar zene fejlődése, csak a tőlük szabad területeken volt némi mozgás, innen indult a világhír felé Bakfark Bálint lantművész. A török kiűzése után a magyar kultúra viszonylag gyorsan helyreállt. A muzsikálás helyszínei a főúri rezidenciák, az egyház intézményei és a városi zenei élet lettek. Az első Európa-szintű zeneszerzőnk Esterházy Pál volt, akinek Harmonia Caelestis című kantátagyűjteménye összemérhető kora nyugati zenéjével. Ő volt Kismarton alapítója, ahol – és majdan utódai révén Eszterházán – pezsgő hangversenyélet alakult ki, és Joseph Haydn köré szerveződött a zenei élet. A korszakban elsősorban külhoni zenészek tevékenykedtek az országban, de Fusz János személyében már kiemelkedő hazai zeneszerző-karmester működött Pozsonyban. Az első magyar zeneszerzőnő Koháry Mária Antónia volt.
A romantika elején alakult ki a verbunkos, a magyar tánczene jellegzetes stílusa. Ez volt az a műfaj, amiből egy igazi magyar műzenei stílus kinőhetett volna, ez azonban saját belső korlátai miatt sem valósulhatott meg. Ebben az időszakban indult el a zenés színház, amiből kifejlődött a magyar opera, Erkel Ferenc érdeméből. Leghíresebb operái a Hunyadi László és a Bánk bán; hatalmas sikerrel mutatták be őket. Az első olyan magyar zeneszerző, aki túlnőtt az ország zenekultúrájának keretein, Liszt Ferenc volt. A magyar (cigányzenészek által megőrzött) dallamokat át tudta szűrni saját egyéniségén, és egyetemes érvényű darabokat tudott komponálni a felhasználásukkal. Elévülhetetlen érdemei vannak a zenei élet felpezsdítésében, a Zeneakadémia megszervezésében.
A századfordulóhoz közeledve Gustav Mahler, majd Nikisch Artúr irányításával a budapesti Operaház virágkorát élte, egyúttal világhírű zenészeink járták Európát (Richter János, Auer Lipót, Hubay Jenő), a zeneszerzés területén Goldmark Károly Bécsben aratta sikereit. A 20. század kimagasló zenei egyéniségei Kodály Zoltán és Bartók Béla. Kodálynak rendkívül fontos zeneszerzői tevékenysége (Psalmus Hungaricus, Háry János, Marosszéki táncok, Székely fonó, Galántai táncok, Magyar mise) mellett, a zeneoktatás intézményessé tételében, a zenei szemléletmód megváltoztatásában vannak felbecsülhetetlen érdemei. Bartók Béla a népzenéből kiindulva az egyetemes zenetörténet egyik legnagyobb alakja lett (A kékszakállú herceg vára, A fából faragott királyfi, Zene húros hangszerekre, ütőkre és cselesztára, Divertimento, Concerto stb.).
A második világháború előtt és után, valamint 1956-ban, magyar zenészek sora hagyta el az országot, és közülük sokan külföldön szereztek világhírt, ám ezzel jelentősen meggyengült a hazai zenei élet, szinte megoldhatatlan helyzetbe kerültek az itthon maradottak, amiből csak Kocsis Zoltán, Ránki Dezső, Schiff András és mások berobbanása után lábalt ki az előadóművészet. A zeneszerzés terén Kodály tekintélye sokáig befolyásolta a komponisták tevékenységét, ami kétségtelenül bizonyos bezártságot eredményezett. Csak az 1960–70-es években indult új zeneszerző generáció tudott kitörni ebből a körből, aminek eredményeként az évszázad végére magyar komponisták sora aratott sikert a világban: Kurtág György, Ligeti György, Eötvös Péter stb. Az előadóművészet és a dirigálás terén is kiemelkedő művészeink vannak: Fischer Ádám, Fischer Iván, Kelemen Barnabás, Perényi Miklós, Polgár László, Rost Andrea és sokan mások.
A régi magyarság zenéjéről nincsenek pontos ismereteink, de a 7. századból ismert egy görög feljegyzés, miszerint a magyarok a földet tisztelték énekeikkel, máshol pedig azt olvasni, hogy énekelve vették be Kijev várát. A honfoglalás korának muzsikájáról sem tudunk többet, a kalandozások korából viszont van egy feljegyzés (Ekkehard krónikája), ami szerint a magyarok a Sankt Gallen-i kolostorban, mulatozásuk közepette „elkezdtek szörnyűséges hangon isteneikhez ordítozni”, azaz nyilván énekeltek, aztán megemlékezik az írás a magyarok kürtjeleiről is. Más feljegyzés szerint az 1046-os pogánylázadás idején Vata fia, János is szívesen hallgatott énekeseket. Az összehasonlító zenetörténet, a huszadik század elején megindult népzenegyűjtés eredményeinek felhasználásával, levonhat bizonyos következtetéseket a régi népzenéről. A régi típusú magyar népzenében felfedezhetünk olyan ősi stílusú diatonikus siratókat, amelyek ugor eredetre vezethetők vissza, de megtalálhatók, és talán jellemzőbbek a türk nyelvű népekkel való együttélésre utaló, elsősorban pentaton dallamok is. Levédia idejéből a bizánci, majd – főleg a honfoglalás utáni időkben – szláv zenei hatások is kimutathatók. A szláv földművelőktől eredeztethető a szokásrendhez, a rítusokhoz kapcsolódó, és az ezekhez társuló zenei minták átvétele. A Szent Gellért-legenda szerint a püspök élvezettel hallgatta egy lányka éneklését, „a magyarok szimfóniáját”.
A kereszténység felvételével Magyarország részesévé vált a nyugat zenei örökségének, s itt elsősorban a templomi zenére kell gondolni, az éneklés fontos része a liturgiának. Azonban míg ott organikus fejlődés alapján, a mély, népi kultúrából keletkezett ez a műzene, a magyarok ezt készen kapták – a maga előnyeivel és hátrányaival. Lényeges megemlékezni az első egységes zenei stílusról, a gregorián énekekről, ami Magyarországon sajátos ízzel gazdagodott, sőt hazai alkotások is születtek, például a magyar szentek tiszteletére készült offíciumok. A városi, falusi templomokban lényegében ugyanazokat a dallamokat énekelték, mint akár az esztergomi katedrálisban. Első hangjegyes emlékeinket három, 11. század végi szerkönyvben találhatjuk meg, melyekben rövidebb kottabejegyzések szerepelnek. Ezeket a „kottákat” természetesen nem a mai kottaíráshoz hasonlónak kell elképzelni, a korabeli neumaírás nem jelöl pontos hangmagasságot, csak hozzávetőleges jelzést ad az egyébként ismert dallam emlékezetbe idézésére. Az első fennmaradt, neumaírással kottázott teljes énekkönyv a 12. század elején született Codex Albensis. A Pray-kódexben is vannak kották, ezeket azonban már vonalrendszerre írták (Arezzói Guido nyomán), így alkalmasak voltak a hangmagasság jelzésére.
A templomi mellett a világi és a népzenei élet is virágzott, bár erre írásos dokumentumok csak közvetetten utalnak. Anonymus megemlékezik az epikus énekeket recitáló énekmondókról (nem volt róluk jó véleménnyel, fecsegőknek nevezte őket), akik a nép körében és a királyi udvarban is tevékenykedtek, de zenéltek még síposok, dobosok is. A nyugati stílust a királyi udvarokba érkező trubadúrok, minnesängerek ismertették meg a magyarokkal. A források szerint először két provence-i trubadúr jött Magyarországra: Gaucelm Faidit és Peire Vidal. A lassan változó népzenében még sokáig megmaradtak az archaikus vonások, a 15. század végéről ismert tizenöt magyar nyelvű, középkori népi ének a Nádor-kódexben, vagy Telegdi Miklós esztergomi érsek prédikációs könyvében. Ez volt az az időszak, amikorra a hagyományok népszokássá álltak össze, ami számos régi dallamot őrzött meg (például a regölés formáját, a betlehemes játék alapjait, a balladák, a virágénekek ekkor alakultak ki stb.). Sajnálatos tény, hogy a korabeli világi műzenéből semmi nem maradt fenn a forrásokban. Az egyszólamúság nyilván továbbra is dominált, de egyre erőteljesebben jelen volt a nyugati típusú polifón műzene is.
Mátyás király idejéből feljegyzések szólnak arról, hogy a király nyugati uralkodókkal levelezett zenészek idehozataláról, és a királyi kápolna számára Galliából és Germániából szerződtetett énekeseket. Udvarában külföldi énekesek és hazai, szoprán hangú fiúk énekelték az akkor korszerű késő gótikus és korai reneszánsz stílusú dalokat. Beatrixnak külön énekkara volt, maga jól és szívesen játszott hárfán, és érkezésekor zenészeket is hozott magával. Elismerő beszámolók szólnak a gregorián és többszólamú egyházi zenéről, a szertartásokon felhangzó hangszeres muzsikáról. A kórus Európa-szerte híres volt, jobbnak tartották a pápa kórusánál is. Még az utcákon is rendszerese hallhatók voltak külföldi és hazai zenészek. A pezsgőnek mondható zenei életről hangjegyes forrás azonban alig maradt, de az annál fontosabb: a Mátyás-graduále, a szépen írt és díszített gregorián karkönyv.
Mátyás halála után a zenében (is) fokozatos elszegényedés megy végbe. A mohácsi vész előtti időszakból, mondhatni, az utolsó pillanatban, Pominóczky Fülöp szerzetes lejegyzett egy népi dallamot (Pominóczky-nóta: „Bátyja, bátyja, melyik az út Becskerekére, Uram, uram, ez az út Becskerekére”). Ezzel kezdődött el a zenekutatók számára az írott emlékek kora.
Ebben az időszakban alakult ki a históriás ének. Papok, diákok, iskolamesterek, katonák járták az országot, és lanttal kísérve magukat, történeteket meséltek. A legjelentősebb énekmondó Tinódi Lantos Sebestyén volt, aki vándorlásai során mindig ott volt, ahol történt valami, értesüléseit mindig első forrásból szerezte. „Ami keveset írtam, igazat írtam” – fogalmazta meg Cronica című, 1554-ben kiadott, 23 históriás éneket tartalmazó kötete előszavában. Mindemellett Tinódi képzett zenész volt, aki ismerte az európai zenét, és ezt képes volt ötvözni a hazai hagyományokkal, így alakítva ki a magyarság első reprezentatív műzenéjét, a históriás éneket.
A török hódoltság kora nagy visszaesést okozott a magyar zenei életben is, mivel az éppen fejlődésnek indult, többszólamú zenei stílus a peremvidékekre és az erdélyi fejedelmi udvarba szorult vissza, és ismét az egyszólamúság kezdett uralkodóvá válni. A helyzeten az egyházszakadás csak tovább rontott. Persze működtek ezeken a területeken is neves karmesterek, zeneszerzők (például Kájoni János), de tevékenységük nem tudott területileg kiteljesedni. Pedig a zenei élet nem lehetett fejletlen, ha Bakfark Bálint, aki zenei képzettségét még itthon szerezte, ténylegesen világhírű lantművésszé vált külföldön.
A gyülekezeti énekek eleinte csak szövegkönyvekben jelentek meg, az első jelentős kottás kiadvány a Cantus Catholici (1651), a reformátusok jókora késéssel adták ki a Debreceni Öreg Énekeskönyvet (1778). A 17. századra a világi zenében a históriás énekekről a hangsúly az önálló lírai dalokra tevődött át. Gondoljunk például Balassi Bálint énekköltészetére, de a stílus az ún. Rákóczi-dallamkörrel bontakozott ki teljes szépségében. A hangszeres tánczene területén kiemelendők az ungarescák, a ballo ungheresék, amiket előbb külföldön jegyeztek fel, de a 17. század közepén már magyar forrásokban megjelentek a formailag, harmonizálásban, hangszerkezelésben is fejlettebb táncok (Lőcsei virginálkönyv, Vietoris-kódex), amelyeket akár a korabeli európai szvit-muzsikával is össze lehet hasonlítani. Ezek már tisztán instrumentális zenék, nem átírások, hanem a hangszer sajátosságait, lehetőségeit kihasználó táncmuzsikák.
A török kiűzése utáni korszak zenéje kapcsán először a kuruc költészetről és zenéről kell szót ejteni. Kuruc zene alatt általában azokat a régies, népies dallamokat nevezik, amelyeknek szövegét a kuruc korra datáljuk. Az egyik ilyen összefoglaló kiadvány csak 1890-ben jelent meg Káldi Gyula tollából, amely virágénekeket, táncdalokat, kuruc kori dallamokat tartalmaz, tulajdonképpen a 17. század végi magyar barokk stílusában. Feltehetően ezekből alakult ki a későbbiekben a verbunkos stílus.
A török kort követően az ország meglepő gyorsasággal éledt újjá: templomok százai épültek, kastélyok és kúriák, polgárházak, iskolák jöttek létre. A zenei kultúra helyszínei a főúri rezidenciák, az egyház intézményei és a városi zeneélet lettek. Ebben az időszakban bontakozott ki a magyar barokk világa. A korszakban elsősorban külföldről jött zenészek, komponisták működtek Magyarországon, ám az ő működésük, itteni letelepedésük, utódaik és tanítványaik révén a magyar zenekultúra fejlődését, a zenei műveltség terjesztését, a zenei élet intézményeinek kialakulását köszönhetjük nekik.
A főúri rezidenciák között a legjelentősebb az Esterházyaké. Az utókor előzmények nélküli zenei „berobbanásként” értékeli Esterházy Pál Harmonia Caelestis című kantátagyűjteményét, amely 1711-ben jelent meg. Esterházy ismerte korának opera- és oratóriumirodalmát, ezeket ötvözte művében magyar elemekkel. A gyűjtemény darabjait a zenetörténet az európai zene részeként értékeli, amelyeket bármely nyugat-európai kortársa elfogadhatna sajátjául. Az ötvenöt kantáta az év ünnepei rendjében sorakozik, a szövegek is Esterházy saját költeményei. Nagy részük egytételes szólókantáta zenekari kísérettel és basso continuóval, hat énekduettes kantáta, kilencben pedig – a szóló mellett – kórus is megszólal. Érdekesség, hogy a Harmonia Caelestis egyetlen hazai példánya Joseph Haydn tulajdonából került az Akadémiai Könyvtárba. Esterházy Pál volt Kismarton első építője, aki az udvarában orgonát építtetett, csembalót vásárolt, zenekart és kórust alapított.
Az Esterházy-udvar első jelentősebb karmester-komponistája a bécsi illetőségű Gregor Joseph Werner (1693–1766) volt, aki 38 évig, haláláig működött itt. Nagy hatással volt a század talán legkiválóbb magyar zeneszerzőjére, Istvánffy Benedekre. Joseph Haydn 1761-ben került Esterházy Pál Antal (1711–1762) herceg, majd „Pompakedvelő” Miklós (1714–1790) szolgálatába. A herceg 1766-ban áttette udvartartását Eszterházára, ahol versailles-i mintájú kastélyt építtetett, és mellé operaházat. Az operaelőadásokhoz neves énekeseket szerződtetett Itáliából és Bécsből. Az idős Werner mellett egyre nagyobb szerep hárult Haydnra, aki mintegy hatvan operát állított színre, sőt maga is írt kilencet. Zeneszerzői tevékenysége középpontjában egyébként az első időszakban a szimfónia, a vonósnégyes és a zongoraszonáta állt, később versenyműveket, divertimentókat és miséket is szerzett, de a jó barytonjátékos herceg számára is írt darabokat. Ugyanakkor az egyházi zene ellátása is a feladatai közé tartozott. Mivel Miklós herceg halála után Esterházy Antal feloszlatta a zenekart, Haydn megvált a szolgálattól, bár formálisan haláláig a zenekar első karmestere maradt. Később, a II. Miklós alatt Kismartonban újjáalakult zenekar vezetője Johann Nepomuk Hummel (1778–1837) lett, akinek idején a zenekar újabb, egyben utolsó nagy felvirágzását érte meg. Érdekesség, hogy az Esterházy-udvarban zenélt Liszt Ferenc nagyapja, apja, és a gyermek Liszt zongorajátékát Esterházy Miklós is meghallgatta és ismerte el először.
Az Esterházyak grófi ágának tatai birtokán 1746-tól működött zenekar, amely Menner Bernát irányításával – saját művein kívül – Albrechtsberger, Beethoven, Michael és Joseph Haydn, valamint Mozart darabjait játszotta. Gróf Festetich György keszthelyi kastélyában élénk tudományos és művészeti élet virágzott. Bár zenészeket nem alkalmaztak, könyvtárukban gazdag zenei anyagot gyűjtöttek össze.
A művészetpártoló főurak között jelentős szerepük volt egyes főpapoknak, akik a templomi muzsikát ellátó együttesek mellett magánzenekart is tartottak fenn. Így dolgozhatott Nagyváradon Joseph Haydn öccse, Michael Haydn (1737–1806), aki 1760-tól a helyi zenekar karmestere volt pár évig, Patachich Ádám püspök idején. Húsz világi darabot, szimfóniákat és versenyműveket írt nagyobb létszámú apparátusra és 14 egyházi művet, kis számú hangszeres igénybevételével. Michael Haydn utódja Carl Ditters von Dittersdorf (1739–1799) volt, aki 1764 nyarától volt a zenekar vezetője. Az akkoriban szokatlanul nagy létszámú együttes 1769-ig működött.
A fővárossá lett Pozsony zenei életének központja a Szent Márton-székesegyház volt, de – mivel főnemesi családok sora tartott fenn palotát a városban – a főúri rezidenciák muzsikája is komoly szerepet játszott Pozsony zenekultúrájában. Az érseki zenekar Batthyány József hercegprímás (1727–1799) idején működött. A nagy létszámú együttest Anton Zimmermann (1741–1781) irányította, s ezzel hírnevet szerzett a Habsburg Birodalom területén. A zenekar 1783-ban, II. József rendelete értelmében felbomlott, és szerepét Grassalkovich Antal herceg, Georg Druschetzky által irányított zenekara és Erdődy János gróf operatársulata vette át. 1790-ben azután Batthyány hercegprímás újjáalakította zenekarát, amit Druschetzky vezetett. A századforduló után a pozsonyi zenei életben fontos szerepet játszott a magyar zeneszerző–karmester Fusz János (1777–1819), aki Johann Georg Albrechtsberger tanítványa volt. Pozsony előtt Végh Ignác grófnál volt zenetanár Vereben. Jó kapcsolatban volt Haydnnal és Beethovennel, és komoly elismerést szerzett külföldön is.
Fontos megemlíteni Koháry Mária Antónia grófnő (1797–1862) nevét, aki az 1770–80-as években számos zongoraszonátát írt, s így az első magyar zeneszerzőnőnek számít.
A műzene fontos pártfogói voltak a püspöki, érseki székhelyek is. Győrben a török hatás elhanyagolható volt, így a kulturális fejlődés sem szenvedett akkora kárt, mint az ország más területein. A 18. században a győri székesegyház együttese mintegy tíz állandó tagból állt, de a különböző alapítványok révén, esetenként, több zenészt tudtak foglalkoztatni. A képzett zenészek egy része Kismartonból és Bécsből érkezett, mint például Albrechtsberger, aki 1755–57 között élt Győrben. A székesegyház legjelentősebb karnagya Istvánffy Benedek (1733–1778), a 18. század legjobb magyar zeneszerzője volt. Csak tizenkét műve maradt ránk, de ezek is alkalmasak kvalitása megítélésére. A darabok egy része még a kései barokk zenei nyelvét használja, mások azonban már a korának megfelelő legújabb klasszikus zenei stílusban íródtak.
Pécsett sokkal súlyosabb volt a török uralom hatása, a város szinte teljesen elnéptelenedett. A püspökséget a 18. század elején Wilhelm Nesselrode püspök szervezte újjá, a székesegyház zenekaraként 1742-ben egy teljes bécsi templomi együttes érkezett a városba. Vezetőik sorában az első jelentős karmester a cseh Franz Krommer volt, aki később a bécsi udvar komponistája és zeneigazgatója lett. A legnagyobb hatású pécsi karnagy azonban Johann Georg Lickl (Lickl György, 1769–1843) volt, aki közel négy évtizedes tevékenykedése során elsősorban egyházzenei alkotásokat szerzett, a pécsi kottatár 135 darabját őrzi. Zenei szempontból fontos egyházi központnak számított még Veszprém, Szombathely, Eger és Székesfehérvár.
A magyar városok zenei életét alapvetően a város státusza, a lakosság nemzetiségi és felekezeti összetétele határozta meg. A nemzetiségi megoszlásnak oly módon volt szerepe, hogy a török idők után sok helyre német ajkú lakosságot telepítettek, akik a nyelvükön kívül magukkal hozták világi és egyházzenei hagyományaikat is. A szabad királyi városokban a legáltalánosabban alkalmazott városi zenészek a hivatásos toronyzenészek (rézfúvósok) voltak, akik tűzjelző funkciójukon túl alkalmi rendezvényeken, városi ünnepeken is felléptek, de a templomi zenélésbe is besegítettek. A mezővárosokban az egyházi vagy világi hűbérúrtól, azok műveltségétől és igényességétől függött a zenei élet helyzete. Az ebben az időben alakult katonazenekarok általában nem játszottak meghatározó szerepet, hiszen gyakran változott működési területük. Ugyanez a helyzet a vándor színtársulatokkal is, bár hatásuk azért nem elhanyagolható. Egyes városokban egyre fontosabb szerepet töltött be a házimuzsikálás, ahol többnyire amatőr zenészek játszották a divatos zeneszerzők kamaradarabjait. Ez feltételezte a kottakiadás élénkülését, ugyanakkor egyre fontosabbá vált a zenei képzés is, ezért több városban alakultak hangszeres iskolák. A zenei élet fejlődésére fontos hatással volt a különböző, általában felekezeti iskolákban folyó zenei nevelés is. A polgári zenei élet kibontakozása leginkább Pozsony, Pest-Buda, Nagyszeben, Brassó és Kolozsvár városaiban volt jellemző.
A zenei stílusban továbbra is meghatározó volt az egyszólamúság. A népdal és a stílusában hasonló műdal volt a korszak legnépszerűbb zenélési formája. Ilyen népies dalokat tartalmaz Pálóczi Horváth Ádám (1760–1820) Ötödfélszáz énekek című gyűjteménye 1813-ból. Ezzel szemben Amade László (1703–1764) népszerű bécsi és olasz dalokat fordított magyarra, Verseghy Ferenc (1757–1822) pedig a bécsi klasszikusok stílusában írt új műveket.
Kialakult azonban egy sokkal fontosabb és értékesebb instrumentális zene, a verbunkos, a magyar tánczene, amely a nemesi és a polgári osztályban is igen népszerű volt. Jellegzetességei a hegedű technikájából fakadó kolorizmus, a pontozott ritmus, a triola-díszítések, a futamok, a „bokázó” kadencia-formula. A műfaj népszerűségét nagy mértékben az ekkoriban kibontakozó nemzeti öntudatra ébredésnek köszönheti. A műfaj nagyjai Bihari János (1764–1827), Lavotta János (1764–1820), Csermák Antal (1774–1822), Rózsavölgyi Márk (1789–1848), Ruzitska Ignác (1777–1833) és mások. A verbunkos annyira magyar volt, hogy a külföldi zeneszerzők ilyen ritmusokat, dallamokat használtak fel, amikor magyaros motívumot akartak megjeleníteni. A verbunkos volt az a műfaj, amiből a jellegzetesen magyar műzenei stílus kinőhetett volna, ez azonban saját belső korlátai miatt nem valósulhatott meg.
Ebben az időszakban alakult ki a zenés színház, bár már korábban is működtek színtársulatok (Pozsony, Sopron, Pest), azután az 1810-es években Miskolcon, Kecskeméten, Komáromban, Kolozsvárott alakult társulat. Akkor még nem különült el a próza és a zene olyan élesen, a színész és az énekes ugyanaz a személy volt. A színházak váltakozva, sőt vegyesen adtak elő prózai és zenés darabokat. Az ő számukra születtek színpadi dalok, áriák, nyitányok, sőt teljes operák is. Az első magyar opera Chudy József Pikkó herceg és Jutka Perzsi című darabja volt (Philipp Hafner bécsi szerző Prinz Schnudi und Princessin Evakathel című szomorú-vígoperájának fordítása, kottája elveszett), de írt – többek között – Fusz János is operát Pyramus és Thisbe, Ruzitska József Béla futása címmel (utóbbit tekintik az első igazi magyar operának). Ezek a darabok általában nem a nemzetközi gyakorlatot követték (bár születtek ilyenek is), inkább a verbunkosra építettek.
A népszínművekben gyakoriak, később megkerülhetetlenek lettek a dalbetétek, amelyek többnyire valamely akkoriban népszerű dalok voltak. Kialakulásában jelentős szerepe volt Thern Károlynak, aki könnyed darabjaival iskolát teremtett, ám komolyabb operáival nem tudott sikert elérni. A népszínmű célja a nép szokásainak, dalainak, beszédstílusának színpadra vitele volt. Az első igazán sikeres szerzők Szigligeti Ede és Szerdahelyi József voltak, de népszerű dalszerző volt Egressy Béni, a Szózat megzenésítője is.
A magyar nemzeti opera megteremtése Erkel Ferenc (1810–1893) nevéhez fűződik. Erkel tevékenysége természetesen ennél sokkal sokrétűbb, zongorára írt darabokat, kórusoknak komponált, szervező munkájával megteremtette a lehetőségét egy operarészleg, majd operaház létrejöttének, de előadóművészként is jelentőset alkotott. És nem szabad említés nélkül hagyni a Himnuszunk megzenésítését, amelyben mellőzte az ő gyakorlatában is élő magyaros motívumokat, visszafogottabb, mértéktartóbb hangvételével időtálló értéket hozott létre, amely – Dobszay László szavaival – „szinte egyedülálló az országok himnuszai között, amely méltán válhatott a magyarság imájává”. Erkel első operája a Bátori Mária volt (1840), amelyben a német-olasz stílus dominált, de már megjelentek magyaros stílusjegyek is. A Hunyadi László volt az első átütő siker 1844-ben, amely az „első magyar nyelvből kifejlesztett zeneiségű” opera volt. Sikerét a politikai közhangulat is elősegítette, ugyanazt jelentette a magyaroknak, mint Verdi Nabuccója az olaszoknak. Az operát rövid idő alatt az ország szinte minden jelentősebb vidéki színházában is bemutatták. Még nagyobb sikerrel mutatták be a Bánk bánt 1861-ben. Erkel operáit – magyaros vonásaik ellenére – szakértők a német-olasz operai hagyományok magyar színpadra alkalmazásaként értékelik. A tisztán magyar opera igényét Mosonyi Mihály fogalmazta meg.
Az első olyan zeneszerzőnk, aki túlnőtt az ország zenekultúrájának keretein, Liszt Ferenc (1811–1886) volt. Gyermekként került külföldre, műveltsége alapvetően franciás volt. Magyar voltára először az 1838-as pesti árvíz idején döbbent rá, addig a világpolgár, az ünnepelt zongoravirtuóz életét élte. Ezt írta egy barátjának: „Ó, távoli vad hazám! Ismeretlen barátaim! Távoli és nagy családom! Fájdalmaid visszavezettek hozzád és legbensőbb érzéseimben találva megszégyenülten hajtom le fejemet, hogy téged oly soká feledni tudtalak.”
Azonnal koncerteket adott a magyarok javára (először Bécsben), de csak a következő évben látogatott haza. Megismerkedett Batthyány Lajossal, Széchenyi Istvánnal, Zichy Ödönnel, Festetich Leóval és magyar muzsikusokkal is. 1846-os hazalátogatása alkalmával kezdett érdeklődni a magyar zene iránt, hangversenyein már magyaros ízű darabjait is játszotta. Tény, hogy tulajdonképpen a cigányzenével és a kor magyar nótáival találkozott, ő mégis át tudta szűrni saját egyéniségén, és felhasználásukkal egyetemes érvényű darabokat tudott írni. Kérdés, mi lett volna, ha a valódi népzenét ismerte volna meg. A szabadságharc bukása megrendítette, gyászkompozíciókkal emlékezett meg róla (Funérailles – Gyászdalok). 1854-ben írta Hungaria című szimfonikus költeményét, válaszul Vörösmarty hozzá írt ódájára. 1855-ben Scitovszky János hercegprímás rendelt tőle ünnepi misét az esztergomi bazilika felszentelésére. Az Esztergomi mise (Missa solennis) modernsége a meglepetés erejével hatott. 1865-ben a Nemzeti Zenede fennállásának 25. évfordulóján mutatták be a Szent Erzsébet legendája című művét, Liszt vezényelt. 1870 után egyre több időt töltött itthon, részt vett a Zeneakadémia tervének megvalósításában, majd tevékeny részt vállalt a tanári kar megszervezésében. Így lett ott tanár Koessler János, aki majdan Bartók tanára lesz: jelképes ív, Liszttől Bartókig. Joggal írja Dobszay László: „A magyar zene Liszt közvetett és közvetlen segítsége nélkül sohasem juthatott volna el sem az előadóművészet századvégi szintjére, sem a zeneszerzés XX. századi feltündöklésére”.
A magyar zenei élet fellendülése révén modern, polgári értelemben vett hangversenyélet bontakozott ki az országban. Pest után mind több városban alakultak amatőr, majd hivatásos zenekarok, zenészegyletek, belépőjegyes koncerteket rendeztek. Hatalmasat fejlődött az előadóművészet, létrejött a zenekari tagság nélküli zenész típusa. Reményi Ede Miskolcon született világhírű hegedűművész volt, aki hatalmas sikereket aratott Európa-szerte, Viktória brit királynő udvari virtuóz címmel tüntette ki. Felkarolta és segítette a fiatal Brahmsot, zongorakísérőként magával vitte hangversenyeire. Ugyancsak világhírre tett szert Joachim József hegedűművész is, aki a magyar zene népszerűsítője volt hangversenyein. Brahms jóbarátja volt, aki az ő számára írta hegedűversenyét és kettősversenyét. Hollósy Kornélia a kor ünnepelt koloratúrszopránja, a Torinói Opera tagja is volt. Schodelné Klein Rozália is koloratúrszoprán volt, sikereket aratott Németországban, Angliában ünnepelték. Az első magyar kamaraegyüttes az 1827-ben alakult Táborszky Vonósnégyes volt.
A zeneéletben fontos szerepet játszottak az iskolák, a magán zeneoktatás és az említett zeneegyletek által fenntartott zeneiskolák. Kolozsvárott konzervatórium alakult, egy 1826-os felmérés már kassai, szepesi, keszthelyi, pécsi, váradi, budai, pozsonyi, zágrábi, selmecbányai és pesti zeneiskolákról számolt be. Lassan elkezdődött a zenepedagógiai irodalom megjelenése, hangszeres és elméleti iskolákat adtak ki. Az első jelentős magyar zenei szakkiadvány az 1860-ban indult Zenészeti Lapok volt.
Minden fejlődés ellenére a zeneszerzés megrekedt, talán még az operáknál születtek – nem túl jelentős – művek, a verbunkos-műzene nem adta azt a továbblépési lehetőséget, mint amit elképzeltek. Sőt, a verbunkosból a népies műdalokon, a diákdalokon keresztül kialakult a magyar nóta. Bázisa hatalmas volt, sikereit a zeneileg nem túl művelt kisnemesi, polgári, népi rétegekben aratta. Alapvetően két típusa volt: a hallgató és a csárdásnóta. Gombamód szaporodtak a nótaszerzők, dalaik – minthogy képzetlenségük okán nem igen tudták lejegyezni őket – hasonlóan terjedtek, mint a népdalok. A cigányzenekarok, az úri mulatozások és a népszínművek betétdalai révén a nóták elérték a paraszti rétegeket is, akik befogadták, maguk is művelték, s ily módon befolyásolták a népdalok alakulását is.
A századfordulóhoz közeledve – Kodály megfogalmazása szerint – zeneileg három részre szakadt az ország: a zeneileg művelt, vékonyka réteg a külföld remekműveiért lelkesedett, minden mást elutasított, a középréteg számára a magyar nóta, a cigányzene volt a zene, és a mélyben ott volt még a falu zenéje. A remekművek kultuszát szolgálta a hangversenyélet, amelyet – az élvonalban – az Erkel-fiúk és Richter János erősített. Richter a Pesti Nemzeti Színház karnagya volt, sokat tett a magyar zene külföldi megismertetéséért: ő mutatta be Dohnányi Ernő d-moll szimfóniáját és Bartók Kossuth-szimfóniáját. Tevékenységével előkészítette a terepet Gustav Mahler budapesti tevékenységéhez, aki 1888 és 1891 között volt az Operaház művészeti vezetője. Mahlert a szintén világhírű Nikisch Artúr követte, s kettőjük tevékenysége idején az Opera a virágkorát élte, Európa legjobbjai közé tartozott. Az előadóművészet terén olyan nagyságok arattak sikereket itthon és világszerte, mint Auer Lipót, Hubay Jenő, vagy Zichy Géza. A keszthelyi születésű Goldmark Károly tízéves munka után Bécsben tudta bemutatni Sába királynője című operáját, amivel világsikert aratott. Zenekari művei közül a Falusi lakodalom című programszimfóniája is maradandó érték. Említsük meg, hogy ekkor kezdődött a magyar operett kialakulása – a magyar operahagyományok és a bécsi zene egymásra hatásából. Nemzetközileg is sikeres szerzői: Lehár Ferenc, Kálmán Imre, Huszka Jenő.
A 20. század magyar zenéjére kétségkívül elsősorban Bartók Béla (1881–1945) és Kodály Zoltán (1882–1967) munkássága nyomta rá a bélyegét, pedig tényleges működésük gyakorlatilag a század első felére esett. Zenei eszmélésük után mindketten a népdal felől érkeztek, ám – a közvélekedéssel szemben – más utakat jártak be. A népzene ráadásul nem is egyszerre, és nem is egyformán jelentkezett a két szerzőnél. Dobszay László ezt így fogalmazta meg: „…a műveket nézve, annyira külön világ Kodályé és Bartóké, hogy már-már kételkedünk a „közös” alap realitásában.”
Kodály Zoltán a Pázmány Péter Tudományegyetem magyar–német szakát végezte, de mellette beiratkozott az Országos Magyar Királyi Zeneakadémia zeneszerző tanszakára is, ahol Koessler János volt a tanára. Mivel már korábban is érdeklődött a népdalok iránt (doktori disszertációját is e témában írta), megismerkedett a Néprajzi Múzeumban tárolt, feldolgozatlan fonográfhengerekkel, amelyeket még Vikár Béla gyűjtött Erdélyben. 1906-ban Magyar népdalok címmel, Bartókkal közösen, tíz-tíz népdalt adtak ki zongorakísérettel. Kodály első fontos műve az 1906-os Nyári este volt. Külföldön ismerkedett meg Debussy műveivel, ami komoly hatással volt zeneszerzői szemléletére. 1923-ban komponálta Pest, Buda és Óbuda egyesítésének ötvenéves jubileumára a Psalmus Hungaricust. Ezután teljes munkabírását és tekintélyét a zenei nevelés színvonalának emelésére, s ennek részeként a kórusmozgalom megteremtésére, kiteljesítésére fordította. Zeneszerzői munkásságát már egyértelműen a népdalok befolyásolták: Háry János (1927), Marosszéki táncok (1930), Székelyfonó (1932), Galántai táncok (1933). A második világháború után az új rendszer támogatta a zenei élet kiterjesztésére tett erőfeszítéseit („százéves tervét”), az iskolai oktatásban erőteljesebben volt jelen a zeneoktatás, zeneiskolák sora alakult, az oktatási rendszer korszerűsítése céljából kidolgozott módszerét („Kodály-módszer”) széles körben alkalmazták, s ezt külföldön is népszerűsítette. Szervező tevékenysége érdekében zeneszerzői munkásságát önként háttérbe szorította. 1967-ben hunyt el.
Bartók Bélát 1899-ben vették fel a Zeneakadémiára, ahol Thomán Istvántól zongorát, Koessler Jánostól zeneszerzést tanult. Amikor megismerkedett Kodállyal, már ő is találkozott az erdélyi népdallal, de Brahms, Wagner, majd Richard Strauss is hatással volt rá. A népi(es) hatások jegyében született Kossuth szimfóniája és I. zenekari szvitje. A verbunkos hatásától tudatosan távolodott, és megkezdte a Vikár-féle gyűjtemény feldolgozását. Bartók és Kodály elhatározta, maguk is gyűjtőmunkába kezdenek, s felosztották egymás között a területet, fonográffal járták a terepet. Zeneszerzői tevékenységét a zenei élet erős elutasítása jellemezte, csak Kodály támogatta. 1911-ben komponált operáját, A kékszakállú herceg várát is csak 1918-ban mutatták be A fából faragott királyfi című táncjáték 1917-es sikere után. Ő a főváros egyesítésére a Táncszvitet készítette el. A két háború között sokat koncertezett elismert zongoristaként és karmesterként, itthon is, külföldön is. 1936-ra datáljuk Zene húros hangszerekre, ütőkre és cselesztára című művét, ami gyakorlatilag egy szimfónia. A művet Paul Sacher és a Bázeli Kamarazenekar számra dedikálta. 1939-ben Sacher vendégeként, Svájcban komponálta a Divertimentót. A háborús légkör erősödése miatt többször foglalkozott az emigrálás gondolatával, ami végül 1940-ben érett elhatározássá. Amerikában egyetemeken tartott előadásokat, hangversenyeket adott, de az egészsége fokozatosan romlott. Barátai révén új darabok megírására kapott megbízást, így született a Concerto, a Szólószonáta hegedűre, majd a III. zongoraversenyét és a Brácsaversenyét már nem tudta befejezni. 1945. szeptember 26-án hunyt el, hamvait 1988-ban szállították haza a Farkasréti temetőbe. „Kevés művész életében és művében olyan megbonthatatlan a szellemi arculat, emberi magatartás, tudományos meggyőződés és művészi alkotás egysége, mint a Bartókéban. … Az emberi magatartás és művészi hitvallás ilyen magasrendűen etikus összeforrottsága zenéjét a 20. század első felének egyik leghumánusabb művészi megfogalmazásává emeli.”
Kétségtelen igazság, hogy a század első felének legnagyobb hatású zeneszerzői Bartók és Kodály voltak, de igazságtalanság lenne kihagyni a kor további „nagyjait”: Dohnányi Ernőt (1877–1960) és Weiner Leót (1885–1960). Dohnányinak is Thomán István és Koessler János voltak a tanárai a Zeneakadémián, mint Bartóknak. Első művét, a c-moll zongoraötöst (1895) Brahms is megismerte, és előadatta Bécsben. Magyarországon is egyre népszerűbb volt, zongoraművészként is. Londonban Richter János társaságában koncertezett, s egy csapásra világhírt szerzett. A bécsi, a berlini, majd budapesti Zeneakadémia tanára volt, közben ünnepelt zongoraművészként járta a világot. 1945 után háborús bűnösséggel vádolták, mire Argentínába, majd az USA-ba távozott. 1960-ban halt meg New Yorkban. Weiner Leó zeneszerzői tevékenysége a népi hang mellett inkább a posztromantikus hagyományok közé sorolható.
A század során – a második világháború előtt és után, valamint 1956-ban – magyar zenészek sora hagyta el az országot, akik külföldön szereztek világhírt, például a karmesterek közül Doráti Antal, Kertész István, Ormándy Jenő, Reiner Frigyes, Solti György és Széll György nevét lehet megemlíteni, de a hangszeres művészek között is voltak szép számmal (Cziffra György, Frankl Péter, Pauk György, Vásáry Tamás). A személyi állományában kétségkívül meggyengült zenei élet itthon maradt tagjai közül Ferencsik János és Lehel György karmesterek fejtettek ki fontos, zenekar építő, szervező tevékenységet is. A hangszeresek közül Fischer Annie, Kovács Dénes, Lehotka Gábor, az énekeseknél Svéd Sándor, Székely Mihály és mások biztosították a magas színvonalú zeneéletet.
Kodály Zoltánnak a magyar nemzeti zene, a zenei nevelés érdekében kifejtett küzdelme eredményeként 1945 után állami támogatással zeneiskolák sora létesült szerte az országban, és állami támogatást kapott a hangversenyélet is. Kodály elképzeléseit tanítványok, követők sora tette magáévá, zeneszerzőként, zenepedagógusként egyaránt. Nem szabad azonban elhallgatni, hogy a kodályi szellem átvétele a többi zeneszerző számára bizonyos kötöttséget, bezártságot eredményezett. Magyaros stílusú kompozíciókkal jelentkeztek Ádám Jenő, Sugár Rezső, Farkas Ferenc, Kadosa Pál, Veress Sándor, Szervánszky Endre, Járdányi Pál, míg Bárdos Lajos a kórusmozgalom területén volt mozgató motor. Kodály – aki életében döntő mértékben hatott az egész magyar zenei életre – halála után jobban előtérbe kerültek az új zenei elképzelések, és új stílusú, a nemzetközi áramlatokhoz igazodó zeneművek is születtek. Már az 1960-as évekkel kezdődően lassan olyan zenetörténeti jelentőségű fontos bemutatók követték egymást, amelyek nem csak a zenei közélet, de – elsősorban az opera műfaján belül (az évtized a magyar opera fénykorának számít) – a tágabb közvélemény figyelmét is felkeltették. Ezek között megemlítendő például Petrovics Emil C’est la guerre (1961), Lysistrate (1962) és Bűn és bűnhődés (1969), Szokolay Sándor Vérnász (1964) és Hamlet (1968), majd később Lendvay Kamilló A bűvös szék (1972) című operája.
Ugyanakkor más jellegű művek is a közönség elé kerültek, oratorikus és versenyművek, kamarazenei alkotások, amelyek mind az addigi stílusból kitörés szándékával születtek. Az egyébként is változékony stílusbeli meghatározás mellőzésével és közel sem teljes körűen – a már említetteken kívül – a fellépő új zeneszerző generáció néhány képviselője (közülük később többen igen komoly nemzetközi elismertséget szereztek): Balassa Sándor, Bozay Attila, Durkó Zsolt, Kocsár Miklós, Kurtág György, Láng István, Ligeti György, Maros Rudolf, Mihály András, Soproni József, Szőllősy András.
Az 1970-es években már külföldi iskolázottságú komponisták is jelentkeztek: Dubrovay László, Eötvös Péter, Victor Máté, majd a fiatalok: Mártha István, Decsényi János, Dukay Barnabás, Gyöngyösi Levente, Orbán György, Selmeczi György és mások is szerepet kaptak műveikkel. A fiatal zeneszerzők a közös elvek mentén csoportokat alkottak (Új Zenei Stúdió, Fiatal Zeneszerzők Csoportja stb.).
A hatvanas évektől sorra alakultak az országban a vidéki szimfonikus zenekarok (Debrecen, Miskolc, Pécs, Szombathely, Győr, Szeged stb.), világhírű kamaraegyüttesek (Bartók Vonósnégyes, Liszt Ferenc Kamarazenekar), megalakult a Pécsi Balett. Új előadóművész generáció robbant be a hangversenyéletbe: a zongoristák közül Kadosa Pál tanítványai: Kocsis Zoltán, Ránki Dezső, Schiff András, azután Jandó Jenő, később Bogányi Gergely, további hangszeresek például Kelemen Barnabás, Matuz István, Onczay Csaba, Perényi Miklós, Szenthelyi Miklós, Szabadi Vilmos.
A század utolsó évtizedeiben olyan énekesek tűntek fel, akik keresett és ünnepelt művészeivé váltak a világ neves operaszínpadainak: Gregor József, Kincses Veronika, Marton Éva, Miklósa Erika, Polgár László, Rost Andrea, Sass Sylvia, Tokody Ilona. Fiatal karmesterek sora is világhírre tett szert: Fischer Ádám, Fischer Iván, Kesselyák Gergely, Hamar Zsolt, Vashegyi György. Külön kell megemlíteni Kocsis Zoltán karmesteri és zeneszerzői tevékenységét. Az ismertetett zeneművészek közül – többek között életkoruk okán is – többen a 21. század zenei élete alakításának is tevékeny részesei.
A rendszerváltás körüli-utáni évek megváltoztattak sok mindent a zenei életben is, átmeneti visszaesést, vagy inkább elbizonytalanodást lehetett tapasztalni majd minden téren. Az új lehetőségek, a megszűnt központi állami mecenatúra helyét új pénzügyi forrásrendszer, új működtetési technikák váltották fel, a művészek is beletanultak művész-menedzser szerepkörbe. A zeneoktatás helyzete azonban kétségkívül romlott, a hangversenyek látogatói között egyre kevesebb fiatalt lehet látni. Ilyen és itt nem ismertetett egyéb, talán előre nem is látható gondokkal kell megküzdenie a 21. század első évtizedeiben a magyar zenei életnek.
2013-ban az Erkel Színház és a Zeneakadémia központi épületének felújításával jelentős előrelépés történt a művelődéstörténet eme területén, közelebbről, a zene közönséghez való eljuttatásában.
↑ Breuer 1985:  Breuer János. Negyven év magyar zenekultúrája. Budapest: Zeneműkiadó (1985). ISBN 963-330-576-4 
↑ Dobszay L. 1984:  Dobszay László. Magyar zenetörténet. Budapest: Gondolat Könyvkiadó (1984). ISBN 963-281-398-7 
↑ Dobszay L. 2004:  A „Kis magyar zenetörténet” digitális tananyag szakmai koncepciója. [2016. március 4-i dátummal az eredetiből archiválva]. (Hozzáférés: 2011. november 27.)
↑ Dobszay–Mizsei–Kristóf:  Dobszay Ágnes; Mizsei Zoltán, Kristóf Csaba: Magyar zenetörténet. (Hozzáférés: 2010. június 28.)
↑ Káldor 1938:  Káldor János. A magyar zenetörténet kistükre. Budapest: Rózsavölgyi (1938) 
↑ ZeneLex 1965:  Szabolcsi Bence – Tóth Aladár: Zenei lexikon I. (A–F). Főszerk. Bartha Dénes. Átd. kiadás. Budapest: Zeneműkiadó. 1965.
↑ fidelio 2010:  Petrovics Emil 80. fidelio.hu, 2010. (Hozzáférés: 2011. november 27.)
↑ Geréb 2001:  Dr. Geréb: Szerelem utolsó vérig – Szokolay Sándor: Vérnász. Café momus, 2001. (Hozzáférés: 2011. november 27.)
↑ Hollós 2008:  Hollós Máté: Az erőteljes lírikus. Muzsikalendárium, 2008. (Hozzáférés: 2011. november 27.)
Falk Géza: A magyar muzsika mesterei, Dante Könyvkiadó, Budapest, 1937 (→ elektronikus elérhetőség)
Szabolcsi Bence: A magyar zenetörténet kézikönyve, Zeneműkiadó Vállalat, Budapest, 1955
Falvy Zoltán – Keresztury Dezső – Vécsey Jenő: A magyar zenetörténet képeskönyve, Magvető Könyvkiadó, Budapest, 1960
(szerk.) Rajeczky Benjámin: Magyarország zenetörténete I–II., Akadémiai Kiadó, Budapest, 1988–1990, ISBN 963-05-4580-2 és ISBN 963-05-5319-8
Dobszay László – Batta András – Eckhardt Mária: Képes magyar zenetörténet, Rózsavölgyi és Társa, Budapest, 2004,  : 963-861238-4-5

Magyarország történelme során háromszor viselte nevében a köztársasági államformára utaló jelzőt:
Magyar Népköztársaság 1918–1919, az őszirózsás forradalom után létrejött állam, amely a Tanácsköztársaság létrejöttéig állt fenn
Magyar Köztársaság 1946–1949, a második világháború és a kommunista hatalomátvétel között fennálló rendszer

A magyar labdarúgókupa (korábbi nevei: Magyar Népköztársaság-kupa, Arany Ászok-magyarkupa) a magyar bajnokság után a második legrangosabb hazai versenysorozat, melynek a győztese indulhat az Európa-liga első selejtezőkörében. A kupát 1909-ben írták ki először, összesen 77 alkalommal rendezték meg, a lebonyolítási formát pedig többször módosították. A legsikeresebb kupacsapat a trófeát 23-szor elhódító Ferencváros. A jelenlegi címvédő a MOL Fehérvár FC.
A mai labdarúgás őshazájában 1872-ben nem a bajnokságot (1888-ban indult útjára) írták ki előbb, hanem az Angol Kupát (FA) [Football Association Cup-ot, magyarul a labdarúgó-szövetség Kupája]! Más országokban, így 1874-ben Skóciában is megelőzte a kupa a bajnokságot, amit csak 1891-ben írtak ki!
Magyarországon az első klasszikus országos jellegű kupaküzdelem az Ezüstlabda vándordíj volt, amelyet a Magyar AC írt ki 1903-ban. A díjat 1909-ben az FTC nyerte meg, miután a hét alkalomból ötször bizonyult a legjobbnak. Az Ezüstlabda végleges elnyerése, a nemzeti bajnokságot követő nyolcadik év után 1909-ben indult útjára a Magyar Kupa.
Steiner Hugó és Minder Frigyes 1908-ban vetette fel egy angol mintára lebonyolítandó kupa megrendezésének lehetőségét. Az MLSZ felkarolta a kezdeményezést, és közadakozásból megalapította a kupa, mint örökös vándordíj feltételeit. Első ízben 1909. augusztus 13-án, kieséses rendszerben 28 – 18 fővárosi és 6 vidéki - egyesület csapatainak részvételével írták ki. A győzteseknek átadandó ezüst trófea csak 1923-ban készült el. 1909. november 21-én a Litográfia–Vívó AC (2:1) közötti összecsapással vette kezdetét a Magyar Kupa története. Az első kupagyőztes a megismételt mérkőzés alapján, az MTK–Ferencváros (2:1) összecsapást követően az MTK lett. A küzdelemsorozat az első világháború miatt 1911-1921-ig szünetelt, majd a párizsi olimpia miatt az 1923-1924-es sorozat háttérbe szorult. 1921-óta az MLSZ az örökös vándordíj kupa kisebbített mását kiadta, a győztesnek. Az MLSZ határozata értelmében 1925/1926 évben bevezette a professzionizmust, így a kupa küzdelmeiben csak az amatőr egyesületek csapatai játszhattak. A következő kiírásnál már a profi csapatok is bekapcsolódhattak a küzdelmekbe. A harmincas évek második felében az MLSZ nem írta ki a kupamérkőzéseket. A profi csapatok inkább a külföldi portyákat szorgalmazta.
a kupagyőztes tekinthető nemzetközi viszonylatban a 2. magyar csapatnak. A meghatározás célja, hogy a klubcsapatok részére kiírt különböző nemzetközi tornákra a bajnokcsapat mellett az egyik jogosult a kupagyőztes lett,
a Corinthián Díjjal összekapcsolt Magyar Kupa szabályzata értelmében, a legtovább jutott amatőr csapat egy osztállyal feljebb kerül a bajnokságban, illetve ha az év végén kiesésre állna, nem esik ki,
ha két csapat egyenlő eredménnyel verseng az első helyért, vagy küzd a kiesés ellen, akkor nem a jobb gólarány dönti el a kedvezőbb helyezést, hanem az a körülmény, hogy melyik csapat maradt tovább állva a Magyar Kupában.A második világháború újabb szünetet rendelt el, de különféle Hadi-kupákkal színesítették a labdajátékot. A szovjet megszállás után sajnálatosan, de 1951-ig kellett várni az új név alatti - Magyar Népköztársaság-kupa - új kupakiírásra. A kiírást hátráltatta egyik-másik csapatunk nyakló nélküli portyamérkőzései. 1953-ban a kupasorozat a negyeddöntők után félbeszakadt. Kétségtelen, hogy a forradalom újra gátolta a kupasorozat kiírását, az 1955-56-os kiírás döntőjére csak 1958-ban került sor.
Legtöbb országban a bajnokság mellett párhuzamosan folynak országos kupamérkőzések is. Ezeknek az erkölcsi és sportértéke egyenrangú a bajnokság értékével. 1960-ban kontinensünk kupagyőzteseinek kiírták – a Bajnokcsapatok Európa Kupája (BEK) mintájára – a Kupagyőztesek Európa Kupáját (KEK). Az első KEK-ben az MNK legutolsó védője a Ferencváros indult. A következő évben, 1961-ben úgy határoztak – mivel nálunk nincs kupaküzdelem -, hogy a magyar bajnokság második helyezettje, az Újpesti Dózsa képviseli a magyar színeket. A KEK kiírása arra késztette az MLSZ-t, hogy újra kiírja a z MNK-t. 1964 óta minden éven zajlanak a küzdelmek. Egyedül 1971-ben nem hirdettek kupagyőztest, amikor a naptári éves rendszerről őszi-tavaszi idényre való átállás (visszaállás) miatt fél évig szüneteltek a kupaküzdelmek. 1977-ben az eredeti trófeát a Ferencváros klubházából ellopták, a ma használt kupa az előző másolata. 2009-ben az ellopott serleg megkerült, Kisteleki István MLSZ-elnök egy aukciós oldalon saját pénzéből visszavásárolta. Később azonban kiderült, hogy mégsem az eredeti trófea volt az: a serlegen ugyanis csak az MTK neve olvasható, anyaga pedig nem ezüst, hanem ezüstözött bronz. Amikor 1923-ban elkészült a kupa, a két addigi győztes, az FTC és az MTK kapott egy-egy másolatot. Az FTC példánya megvan, az MTK-é azonban a '90-es években eltűnt, Kisteleki tehát ezt a trófeát szerezte vissza.
Az alábbi táblázatban olvashatók a magyar labdarúgókupa döntőinek eredményei. A csapatokat az adott időszakban használt nevükkel jelöltük.
Thaly Zoltán: 100 éves a Magyar Labdarúgó Szövetség - 2000. Az MLSZ és a Szókincs Kiadó ISBN 963-86106-1-1

A magyar labdarúgó-válogatott Magyarország nemzeti csapata, amelyet a Magyar Labdarúgó-szövetség irányít.
Legnagyobb sikereit 1938 és 1968 között aratta: az 1938-as és 1954-es labdarúgó-világbajnokságon ezüstérmesként, az 1964-es labdarúgó-Európa-bajnokságon pedig bronzérmesként zárt. Emellett aranyérmet szerzett az 1952-es, az 1964-es és az 1968-as olimpián. A magyar válogatott tartja a leghosszabb idejű veretlenségi sorozatot: 1950. június 4-e és 1954. június 30-a között 30 mérkőzésen nem szenvedett vereséget.A 20. században sikert sikerre halmozó csapat 1986 után, 30 évet követően kvalifikálta magát nemzetközi sporteseményre. 2015. november 15-én összesítésben 3–1-es gólaránnyal múlta felül Norvégiát az Eb pótselejtezőjén, így kijutott a 2016-os Európa-bajnokságra. Az Eb-n első helyen jutott tovább a csoportjából, de a negyeddöntőben Belgiumtól 0-4-es vereséget szenvedett. Az Európa-bajnokság után lemondta a válogatottságot Király Gábor, a válogatottsági rekorder.
Az elmúlt időszak legjobb FIFA-világranglista helyezését 2016. március 7-én érte el, amikor a 18. helyen állt.
Az első „footballt” Esterházy Miksa hozta be 1875-ben, mint a Monarchia attaséja.
A magyar labdarúgás legrégebbi írásos emlékeit 1879-ből őrizzük, ugyanis Molnár Lajos: Atlétikai gyakorlatok című könyvében ismerteti az addig újdonságnak számító sportot, a labdarúgást. Három évvel később 1882-ben Szabadtéri Játszó Társaság-ot alapítanak a pesti református főgimnáziumban. 1890-ben a Sport-Világ című újságban megjelentek a sportág szabályismertető kis füzetei, Bély Mihály és Szaffka Manó révén.
Löwenrosen Károly a Törekvés dalárda tagjaiból verbuvált futballcsapatot, akik hétköznapi munkások voltak és nem sportolók. Három hónapos felkészülés után, 1896. november 1-jén a Pékerdő egyik tisztásán (a mai MTK-pálya környékén) megmérkőztek. A hatalmas leszakadó hó sem tántorította el a csapatokat. A mérkőzést 20 perc elteltével le kellett fújni, mivel három bokatörés történt.
1897. május 9-én lejátszották az első hivatalos mérkőzést. A Budapesti Torna Club két csapata csapott össze. Stobbe Ferenc finanszírozta a piros-fehér és kék-fehér mezeket. A mérkőzést egy hirtelen jött zápor elmosta és az érdeklődő nézőközönség elmenekült a Millenárisról. Még ugyan ezen év őszén a Vienna Cricket and Football-Club vendégszereplését töltötte itt. Az első nemzetközi klubmérkőzésen BTC színeiben: Stobbe Ferenc, Harsády József, Asthon Tamás, Iszer Károly, Pesky Vilmos, Klebersberg Géza, Ray Ferenc, Yolland Arthur, Hajós Alfréd, Ramaseder István és Lender Ernő lépett pályára. A 2–0-s vereség ellenére megélénkült a futball utáni érdeklődés.1901. január 19-én az István főherceg Szálló különtermében megalakult a Magyar Labdarúgók Szövetsége (MLSZ). Az MLSZ első elnökének Jász Gézát, alelnökeinek Gillemot Ferencet, Füzeséry Árpádot és főtitkárnak Horváth Ferencet választják. Iszer Károly pedig tiszteletbeli taggá válik. Az alapító egyesületeket két osztályba sorolták és kiírták a bajnokságot. Az első magyar bajnoki labdarúgó-mérkőzést BTC és a BSC csapatai játszották le.
A válogatott első (nem hivatalos) mérkőzésén az ellenfél ugyancsak a válogatott volt. Az MLSZ Intéző Bizottsága által összeállított A- és B-keret csapott össze egymással és a B csapat nyert 4–3-ra. Tehát az első nem hivatalos válogatott gólokat a magyar csapat magyar csapatnak rúgta. A magyar labdarúgó-válogatott szervezője és első szövetségi kapitánya Gillemot Ferenc lett, aki az MLSZ egyik alapító tagja volt. 27 évesen hamarabb volt kapitány, mint labdarúgó. 1902–1904 között 5 válogatott mérkőzésen edzette a csapatot.
Az első nemzetközi mérkőzésének időpontja 1901. április 11-re esett. Annak ellenére, hogy az ellenfél egyelőre csak egy angol klubcsapat, a Richmond AFC volt, az összecsapás 4–0-s vereséggel zárult. Később az angolok 5 nap leforgása alatt legyőzték a MÚE, a BTC és a Műegyetemi FC csapatát is. Pár nappal később a válogatott kétszer összecsapott a Surrey Wanderer ellen. Az eredmény 5–1-es és 6–1-es vereség lett.1902. október 12-én az osztrák válogatott ellen került sor a labdarúgó-válogatott hivatalos debütálására, a „sógoroknak” szintén ez volt az első hivatalos mérkőzésük. Az összecsapás csak hat évvel később, 1908-ban kapta meg a hivatalos válogatott-mérkőzési rangot, mivel a két csapat Wien és Budapest néven lépett pályára. A két szövetség megállapodott, hogy oda-vissza mérkőzésrendszerben, minden évben összecsapnak a fővárosokban. (Nem is véletlen, hogy napjainkig az osztrák válogatottal került szembe a magyar csapat legtöbbször.) Európában ez a két csapat csapott össze először. Illetve ezután a mérkőzés után 10 válogatottat tartottak nyilván a világon.
Az első hivatalos nemzetközi győzelemig és az első magyar válogatott gólig csak a következő összecsapásig kellett várni. Magyarországon fogadták 1903. április 5-én Csehország csapatát. Az első hivatalos válogatott gól szerzője dr. Borbás Gáspár. Ez volt Csehország első nemzetközi mérkőzése. Ezzel ők lettek a 11. válogatott a nemzetközi labdarúgóvilágban.1904. október 9-én már Stobbe Ferenc ült a válogatott kispadján, mint szövetségi kapitány. 1904–1906 és 1907–1908 között 10 mérkőzésen irányította a csapatot. Első megbízatása után Hajós Alfréd követte őt (1906) majd Hajós után is ő került vissza. Gillemot Ferenchez hasonlóan ő is alapító tag volt és később mint kapitány is kipróbálhatta magát.1905. június 9-én kiosztották a szövetség bársony sapkáját azon játékosoknak, akik pályára léptek a válogatottban. Szűk 3 év alatt 37-en fordultak meg a válogatottban 7 mérkőzésen. 
Az első filmen is archivált mérkőzést 1907. november 3-án játszotta a válogatott (Magyarország - Ausztria 4:1) Célja a válogatott népszerűsítése a vidéki városokban. Ez volt a 14. mérkőzés. 1907-ben, a FIFA elismerte a szövetség önállóságát és felvette Magyarországot tagjai sorába - Muzsa Gyula közbenjárására. 1905-ben már az MLSZ-nek lehetősége lett volna csatlakozni, de csak az osztrák szövetségen keresztül kapott meghívót és emiatt nem küldött ki képviselőt.1908. június 10-én, hazai pályán fogadták a sportág kitalálóit és egyben akkori mestereit, az angolokat. A válogatott 7:0 arányú vereséget szenvedett a kor legszínvonalasabb technikáját és taktikáját képviselő szigetországiak ellen.1908. november 1-jén a 18. mérkőzésen már a negyedik szövetségi kapitány fordult meg a csapat élén. Minder Frigyes (1908–1911, 1914–1915, 1919, 1930) összesen 24-szer irányította a válogatottat, illetve ő tért vissza a mai napig legtöbbször a válogatott kispadjára (4 alkalommal)
A kétéves tagság után Budapesten szervezték meg a FIFA következő, VI. kongresszusát 1909. június 29–31-ig. Az esemény alkalmából fejlesztették és kibővítették a Millenárist. Nemzetközileg a legfejlettebb pályát adták át és rögtön három válogatott mérkőzéssel fel is avatta a magyar csapat. (Magyarország – Anglia 2:4, Magyarország – Ausztria 1:1, Magyarország – Anglia 2:8.)
A nemzeti csapat 1912 nyarán szerepel először olimpián. Minder Frigyest váltó Herczog Ede készítette fel a csapatot, aki nem csak edző, hanem nemzetközi labdarúgó-játékvezető is volt. 1911 és 1919 között zajlott le a Herczog és Minder „edzőkeringő”, ugyanis sorozatosan egymást váltották a kispadon. (Herczog 1911–1914 és 1916–1917 között összesen 31 alkalommal irányította a nemzeti tizenegyet.) Az olimpiai részvételt a nehéz anyagi helyzet majdnem meghiúsította, de adományokból és barátságos meccsekből mégiscsak sikerült kijutni az olimpiára. A sorsolás után a mindig erős angol válogatottal került szembe a magyar csapat, és 7–0-s vereséggel már az elején búcsúznia kellett. A mezőnyben szépen játszott csapat, de mindenki maga akarta megoldani a helyzeteket, hiányzott a csapatmunka. A vigaszdíjmérkőzéseket sorra győzve viszont megszerezte a vigaszdíjat. A németeket 3–1-re a legendás Schlosser Imre mesterhármasával az osztrákokat pedig könnyed játékkal Schlosser, Pataki és Bodnár góljaival 3–0-ra verték. Ezzel a szerepléssel a magyar csapat - ha csak vigaszdíjjal is –, de első nemzetközi sikerét érte el.
Érdekesség még, hogy az olimpiát követő, közvetlen két mérkőzést Moszkvában az orosz nemzeti csapat ellen játszották és a magyar labdarúgás egyik legnagyobb arányú győzelmet is ekkor érték el. Oroszország - Magyarország 0–9 és Oroszország - Magyarország 0–12. A két mérkőzésen összesen Schlosser 7, Pataki Mihály 6, Kertész 6, Tóth-Potya és Bródy 1-1 gólt szereztek. 1914. június 19. Az 50. válogatott mérkőzés frappánsra sikeredet. Mondhatni úgy, hogy le is játszották és nem is. A svéd szövetség két mérkőzést kötött le, az elsőn B-csapattal, míg a másodikat tervezték hivatalosnak, ahol teljes gárdával álltak volna ki. Az 50. pont a B-válogatott elleni mérkőzésre esett, amit be is húzott a csapat 5–1-re. Viszont ezt a mérkőzést a svéd szövetség, mint B-válogatott összecsapásként kezeli. A hazai statisztikák viszont főmérkőzésként aposztrofálják most is. Két nappal később 1–1-es döntetlent játszottak.
Az első világháború keresztbe vágta a virágzó magyar labdarúgás történetét. Magyarországon Hadi bajnokság jön létre. A fronton is rendszeresek a foci meccsek, hadifogolytáborokban jönnek létre csapatok, egyesületek. A bezárt katonák túlélő eszköze a futball lett. A világégés után 1918-tól érezhetőek a nehéz következmények. Szűkölködnek a klubok, és ráadásul még a labdarúgást is díj ellenében lehetett játszani. Még a válogatott játékosok is ócska szerelésben játszanak. 1914–1918 között csak a háborúban is mellettünk harcoló osztrákokkal csaptunk össze 16 alkalommal. 
1918–1919 között új szövetségi kapitány kerül a válogatotthoz Fehéry Ákos személyében, a kor egyik legnevesebb futball-szakértője, korábbi válogatott, későbbi ismert játékvezető. 5 mérkőzésen 5 győzelmet ért el.
1919-ben Anglia fellép a központi hatalmak ellen a FIFA-nál és megkísérli kizáratni azokat (köztük Magyarországot is). Mivel a FIFA nem tett eleget a kérésnek ezért Nagy-Britannia három szövetsége (Anglia, Skócia, Wales) és Írország kilépnek a FIFA-ból. (1924-ben térnek vissza). Ugyanebben az évben nagy számban elindultak külföldre a magyar labdarúgók azzal a céllal, hogy profi játékosként keressék meg kenyerüket mivel itthon akkoriban amatőrként csak némi prémiumot kaptak a játékosok, de nem ebből éltek. 1920-ra még többen a légióskodásba kezdenek. Mi sem bizonyítja jobban, hogy Németországban egy komplett magyar csapat alakult. Három mérkőzést játszhattak és mindhármat megnyerték. A német szövetség magyar nyomásra megvonta az engedélyüket.
1920-as olimpia megrendezési jogától megfosztották Budapestet és helyette Belgium rendezte meg. Ráadásul a NOB döntése alapján a központi hatalmak országainak (Ausztria, Bulgária, Magyarország, Németország és Törökország) sportolói nem vehettek részt. Ez hatalmas arculcsapás volt mind az olimpiát hazánkba álmodó közönségnek és a magyar labdarúgásnak. Illetve az első sikergenerációs magyar csapat utolsó nagy megmérettetésétől fosztották meg. Ebben az évben két kapitány is kipróbálhatta magát. Harsády József egy döntetlent ért el Tibor Lajos pedig két vereséget.
E gondterhes időkben állt össze a híres Fogl-Gát. 1920. november 7-én játszott együtt először a testvérpár Fogl Károly és Fogl József. Károly maga volt a megtestesült masszív bekk, a rombolás volt a célja. Termetét, felépítését és játékát csak személyisége múlta felül, ezzel még a csapatkapitányi címet is kiérdemelte. Öccse József pályafutását szinte végig játszotta bátyjával, mind Újpesten, mind a válogatottban egymás oldalán szerepeltek. De sosem testvére árnyékában. A ráeső feladat sokkal inkább kifinomultabb labdakezelést igényelt, az indításokat. Határozott, összeszokott, jól kiegészített, kemény párost alkottak. Ezt mi sem bizonyítja be, mint nemzetközi hírük. (A kapus előtt két hátvéd helyezkedett el, előttük a három fedezet, akik a mai védekező középpályások korabeli megfelelői és legelöl játszott öt csatár. Ez volt 2-3-5-ös gúla rendszer. Amiben a két Fogl fiú művészszinten játszott hátvédsort.)Fogl Károly helyére Jóska mellé olyan hátvédek kerültek, mint Dudás Gyula, Mándi Gyula vagy Korányi Lajos.1921-ben az egykori válogatott fedezet, sportújságíró és futballszakember Kiss Gyula vette át a válogatott irányítását. 1921–1924 és 1926–1928 között összesen 42 alkalommal irányította a válogatottat.
1924. évi nyári olimpiára is szűkös az anyagi helyzet. A 22-fős keretet állami támogatás nélkül az MLSZ saját erejéből küldte ki Párizsba. A válogatott erőn alul teljesített. Az alsó ágon kezdtük meg szereplésünket Lengyelország ellen. A meccsen végig a magyar csapat irányított és 5 góllal simán továbbjutott a nyolcaddöntőbe. A szurkolók joggal bizakodtak a következő mérkőzés előtt, hisz a papíron gyengébbnek kezelt egyiptomi csapat ellen léptünk pályára. (Fontos: Mégis kiemeltként ott volt az afrikai csapat már a nyolcaddöntőben.) A mérkőzés 4. percében jött a hidegzuhany, gólt kaptunk majd azt követte még kettő. Itthon az „egyiptomi csapás” után a nagy nyomásra nem csak a szövetségi kapitány, hanem még az MLSZ elnöke is lemondott. (Érdekesség: ezt a kort idézi Sándor Pál a Régi idők focija című filmjében.)
1924-ben Holits Ödön egy mérkőzésen vezette a csapatot, mint helyettes Franciaország ellen. Ez volt a 100. válogatott találkozó. Az egyiptomi csapattól elszenvedett vereség után viszont a közhangulat nem javult ráadásul egy unalmas meccsen győztünk 1–0-ra. Máriássy Lajos 1924–1926 és 1930–1932 között 31 mérkőzésen irányítja a csapatot, majd 1926-ban visszatér Kiss Gyula a kapitányi posztra.
1926-ban véget vetnek az amatőrizmusnak. Azért volt fontos ezt a lépést megtenni, mert az 1920-ban elindult kivándorlás hatására a válogatottba szerényebb képességű játékosok folyamatos kudarcokra voltak csak képesek. Az MLSZ mellett egy 24 tagú szövetség alakult, ami a 24 legjobb magyar klubot tömörítette magába. Ismét felosztották egy első és egy második osztályra a mezőnyt később kiegészült egy harmadikkal. Fejlődésnek indult a honi bajnokság, külföldön játszó tehetségeink egy része hazatért. 1927. június 12-én a negyedik magyar-francia összecsapáson nyertünk méghozzá új gólrekordot beállítva: Magyarország - Franciaország 13–1. Ekkora épült fel Takács II József lábtöréséből és hat gólt szerzett a mérkőzésen, ezzel egy 16 éve élő csúcsot állított be. Korábban csak a visszavonuló Schlosser Imre lőtt ennyit egy meccsen a svájciaknak. Találatokat jegyeztek még, Kohut Vilmos (2), Sárvári György (2), Orth György (2) és egy öngól is született. Egy jubileumhoz érkezett a Fogl-gát. Fogl József 25., bátyja pedig Fogl Károly 50. válogatottságát ünnepelte. A későbbiekben bevont válogatott mérkőzések utólag csúsztatják ezt a statisztikát. 
1927–1930 között Ausztria, Csehszlovákia, Magyarország, Jugoszlávia, Olaszország és Svájc részvételével kiírták a Európa Kupát, ez volt az első nemzetközi labdarúgókupa. Az első kiírást Olaszország nyerte egy, a magyar válogatottal vívott mérkőzés után. 
1928–1929 között Földessy János lett 6 mérkőzésen a szövetségi kapitány. Labdarúgó, szakértő és újságíró. 1909-től archiválja a labdarúgásunk történetét és ekkor jött létre az első Magyar football évkönyv.
1930. Juliet Rimet kidolgozta a Világbajnokság tervét, ami a labdarúgás legrangosabb eseményének emelt ki. Az I. labdarúgó világbajnokságon a magyar csapat nem szerepelt. Az ok a távolság is lehetett, hisz Uruguay volt a rendező illetve, hogy nem selejtezőn, hanem meghívásos alapon kerültek világbajnokságra a csapatok. Mégis van magyar vonatkoztatása: Fischer Mór a FIFA alelnöke és Orth György pedig Chile-ben dolgozott.1930-ban Pataki Mihály három mérkőzésen volt a válogatott szövetségi kapitánya. Majd ebben az évben Minder Frigyes negyedik és egyben utolsó ciklusát töltötte a válogatottnál, négy mérkőzésen.
1930–1932 között kiírták a 2. Európa kupát, ismét hat ország részvételével (Ausztria, Csehszlovákia, Magyarország, Jugoszlávia, Olaszország és Svájc). A bajnoki lebonyolítású kupában a 3. helyet értük el. 1933–1935 között a 4. kiírásban ugyancsak a 3. helyet sikerült elérni.
1932–1934-ig Nádas Ödön volt a szövetségi kapitány, 17 mérkőzésen. 1934-ben elkezdődtek a selejtezők az 1934-es labdarúgó-világbajnokság-ra. Az első selejtezőn Bulgária ellen játszottunk és az ellenfél kispadon egy ismerős arc Fogl Károly ült. Az összecsapás vége biztos magyar győzelem és a visszavágón ugyancsak 4–1-re győztünk.
Ugyancsak '34-ben sikerült végre először két vállra fektetni az angol oroszlánokat. Az ellenünk hibátlan mérleggel bíró angol csapat szakértők szerint a legkimagaslóbb játékerőt képviselték akkortájt. Mint eddig, mindenki sima vendég győzelme várt, csak a pályára lépő magyar 11 nem. Avar István és Sárosi György találtaira a második félidőig kellett várni az angolok csak a szépítésre voltak képesek. A végeredmény:
A csapat tagjai: Háda József, Vágó József, Sternberg László, Szalay Antal, Szücs György, Lázár Gyula, Rökk Ede, Avar István, Sárosi György, Toldi Géza, Kemény Tibor
A hazai sajtó egekig magasztalta a magyar csapatot és a közvélemény hasonló eredményességet várt el a két hét múlva a soron következő világbajnokságon.
Az Olaszországban megrendezésre kerülő világeseményre a címvédő Uruguay nem utazott el és Dél-Amerika többi csapata sem a legjobbjaival állt fel. 16 csapatos mezőnyben az európai országok domináltak (12) Észak- és Dél-Amerikából három csapat míg Afrikából csupán csak egy vett részt.
A magyar csapat már szinte megszokhatta a világversenyekre való viszontagságos kiutazást. Csapatunk csak egy héttel az első összecsapás előtt érkezett meg ráadásul itthon még előtte bajnokikon játszottak játékosaink. Tóth Potya István edző helyett sógora Feldmann Gyula (aki akkoriban az Inter kispadján ült) irányította kint a csapatot. A torna nyolcaddöntőjében a tíz évvel ezelőtti pofonosztónk Egyiptom ellen kezdtünk. Egy hullámzó teljesítményű meccsen 4–2-es sikert arattunk.
A negyeddöntőben az osztrákok ellen mérkőztünk. A magyar csapat húzó emberei nem voltak 100%-os állapotban. Ráadásul a győztes csapatban meglepő húzásokat tett a szövetségi kapitány. Az osztrák sportdiplomáciai lobbi hatására egy olasz játékvezető kapta a mérkőzést egy belga helyett. Az olasz játékvezető közismerten nem szerette a harcos test-test elleni küzdelmeket amiben Toldi Géza igazi talentuma rejlett. Hugo Meisl az osztrák szövetségi kapitány így már a mérkőzés előtt nagy taktikai húzást tudott magáénak. Az osztrákok szűk egy óra elteltével már 2–0-ra vezettek. Pszichikailag mi hátrányból indultunk, hisz az olasz játékvezető minden egyes ítéletét megkérdőjelezhettünk volna ezután a Meisl csel után és volt is mit: meg nem ítélt kezelések, jogtalan kiállítás. Mindemellett sérülések is nehezítették a játékot. A magyar válogatott becsületére legyen mondva sikerült a szépítés és kilenc játékossal is támadó futballt játszottak. A kiesés után a sajtó és a szurkolók a vezetést vonták felelősségre, hogy nem nyújtottak megfelelő körülményeket.
A világbajnoki szereplés után Nádas Ödönt Dietz Károly váltotta, aki 41 válogatott mérkőzésen dirigált. Ügyvéd és budapesti rendőrfőkapitány.
1936-ban a berlini olimpián az amatőr magyar labdarúgó válogatott a labdarúgótorna első fordulójában kikapott és kiesett a lengyel nemzeti csapattól.
1937-ben Közép-Európa és Nyugat-Európa válogatottja csap össze Hollandiában. A magyarokat Lázár Gyula, Sárosi György, Sas Ferenc illetve Cseh II László képviselte. Végül a Közép-Európai csapat 3–1-es győzelmet aratott, Sas Ferenc két gólt szerzett a mérkőzésen.
A világbajnokság ismét selejtező mérkőzésekkel kezdődtek meg. A görög nemzeti csapat ellen vettük fel a harcot. A mérkőzés előtt a két szövetség megállapodott, hogy egy mérkőzésen dől el a kijutás. Szó szerint átgázolt a magyar csapat ellenfelén.
A sorban harmadik 1938-as labdarúgó-világbajnokságot Franciaország rendezte meg. A világeseményen 15 csapat vett részt.
A magyar csapat kiutazása ismét sem ment zökkenőmentesen. Egy csatlakozás lekésése után végül a csapat mégis továbbutazhatott a reimsi polgármester közreműködésével.
A nyolcaddöntőben Holland-India (nem Hollandia) csapata ellen kerültünk össze. A csapat nem bízta a véletlenre a mérkőzés végkimenetelét. A legerősebb összeállításban léptünk pályára az ismeretlen játékerőt képviselő ázsiai csapat ellen. Azonban az óvatosság túlzottnak bizonyult. Az első félidőben kényelmes 4 gólos vezetés után a magyar csapat visszaállt és óvatos játékkal tartalékolva a következő mérkőzésre félgőzzel játszott, de így is szerzett még két gólt.
A negyeddöntőben Svájc következett. Az ellenfelünk fáradtabban várta a mérkőzést, hiszen az első fordulóban a német csapat ellen játszottak egy döntetlent, és csak a megismételt mérkőzésen tudtak felül kerekedni. Ennek ellenére a svájciak jól játszottak, de az első félidő hajrájában Sárosi György gólt fejelt, majd a mérkőzés lefújása előtt Zsengellér Gyula bombájából gól született.
Az elődöntőben Svédország várt ránk. A mérkőzés első percében hatalmas meglepetésként az ellenfelünk megszerezte a vezetést. Ez olyannyira leblokkolta a csapatot, hogy az első játékrész feléig kellett várni a magyar válaszra. Magyar akció végén a lövésbe csak belekotorni tudnak a svéd védők és öngól. Újra visszatértünk a mérkőzésbe és jó játékkal még 4 gólt szereztünk. Zsengellér 2, Titkos Pál és Sárosi 1-1 góllal járult a magyar sikerhez és Magyarország ott volt a döntőben.
Hatalmas sikernek számított, hogy Magyarország döntőt játszhatott. Ilyen magaslatra még sosem ért el a válogatott és a közönség bizakodott a világbajnokság megnyerésében, holott talán ez az olasz csapat ellen irreális elvárás volt. Ráadásul 13 éve nem sikerült győznünk ellenük.
A döntő előtt a szövetségi kapitány változtatott a csapatban, a hátvédsorban és a középpályán is.
A mérkőzés elején már potyogtak a gólok. A magyar csapat a 6. percben hátrányba került, de Titkos rá két percre egalizált. 10 perccel később az olaszok ismét vezettek. majd előnyüket megduplázva már 3–1 volt az eredmény. A hajrában a csapatunk még Sárosi góljával visszatért a meccsbe, de megszületett ezután a negyedik olasz gól is. A mérkőzés után a magyarok is elismerték, hogy a jobbik, erősebb, jobban játszó csapat győzött. Dietz Károly szövetségi kapitány nem mondott le közvetlenül a világbajnokság után csak egy évvel később. Szépségtapasz még, hogy a góllövőlistán Zsengellér második 6 góllal, Sárosi 5 góllal harmadik lett.
1939-ben a labdarúgásban is megjelennek a fasiszta gondolatok. Háborús hangulat uralkodik a pályán és amellett. A sport nemzetvédő, nemzetnevelő erejét, feladatát hangsúlyozzák. Dietz Károly helyére Ginzery Dénest nevezték ki és 14 mérkőzésen irányította a válogatottat. A háború kirobbanása előtt pár nappal a csapat Lengyelországban vendégszerepelt. Ekkor győzött először ellenünk a lengyel labdarúgó-válogatott.1940. a KK helyett kiírt Duna Kupában vett részt a válogatottunk.1941. Ginzery eredménytelenségét követően Fábián József követte a kispadon, aki csak 3 mérkőzésen bizonyíthatott. A magyar foci egyik legnagyobb kudarca volt ez a korszak, a magyar labdarúgás mélypontja.1942. Vághy Kálmán 6 mérkőzésen volt szövetségi kapitány.1943. A levente labdarúgó-bajnokságban több mint 800 csapat, mintegy 10 000 fiatal labdarúgó vesz részt. A háború folyamatai miatt nagy részük a bajnokság végére már a fronton van.1944. A bajnokságot hadi bajnoksággá alakították át. Csak fővárosi csapatok vehettek részt benne, de ezt a bajnokságot nem lehetett befejezni. Légitámadások és harci események miatt nem lehetett sem a bajnokságot sem pedig a mérkőzést befejezni.
1945-ben megszüntetik a profizmust és elkezdődik a háború utáni első labdarúgó-bajnokság. Húsz hónapon után ismét válogatott mérkőzést rendeztek. Az örök rivális Ausztria volt az ellenfelünk.
Gallowich Tibor korábban labdarúgó, edző, sportújságíró volt és '45-ben a válogatott élén is kipróbálhatta magát 18 mérkőzésen. Szövetségi kapitánysága alatt Sebes Gusztávval dolgozott, aki követte is a kapitányi poszton.
1945. augusztus 20. A 18 éves Puskás Ferenc ekkor debütált az osztrákok ellen és a 12. percben már meg is szerezte válogatottságának első gólját.1947. májusában a magyar labdarúgás 50 éves jubileumát ünnepelték egy válogatott labdarúgó-mérkőzéssel, ami mi más lehetett volna, mint egy magyar-osztrák mérkőzés. Hajós Alfréd tiszteletét tette ezen a mérkőzésen és ő végezte el a kezdőrúgást. A játék méltó volt az ünneplésre, viszont egy hatalmas katasztrófa következett be. Az Üllői úti stadion B-lelátója leszakadt a mérkőzés közben. Rengeteg sérültet (közel kétszázat) menekítettek ki. A futballunkban uralkodó állapotok ebben a tragédiában csúcsosodtak ki. Körvonalazódott a Népstadion megépítése.
1947-ben kiírták a Balkán kupa első sorozatát. Jugoszlávia legyőzése után (3–2), Bulgáriát legázoltuk (9–0), Albánia ellen sima győzelem (3–0) és a döntőben Románia felett arattunk 3–0-s győzelmet. Így Magyarország megnyerte az első Balkán Kupát, és hogy érezzük milyen is volt ez a válogatott: Bozsik József, Zakariás József, Grosics Gyula ebben a sorozatban mutatkozott be. Hidegkuti Nándor két év után tért vissza a válogatottba, mivel nem fért be a válogatottba! Szusza Ferenc akiről az akkori újságok így írtak: "Nincs még egy ilyen csatár ma Európában." Valamint Deák Ferenc, aki az 1945–46-os bajnoki idényben 66 gólt lőtt. Ez nemzetközi mezőnyben is párját ritkítja.
1948–1953 között lebonyolításra került az 5. Európa Kupa. Svájc, Ausztria, Csehszlovákia, Olaszország és Magyarország részvételével. Ezzel párhuzamosan megrendezték a Balkán Kupa második sorozatát, így nem is csoda, hogy egy napra akár két mérkőzés is esett.
1949. január 6-án hivatalosan Sebes Gusztávot nevezték ki szövetségi kapitánynak. 69-szer irányította a legjobbakat. Első mérkőzésén kikapott Csehszlovákiától. A jövőre tekintett, és az osztrákok ellen, a következő mérkőzésen, a Budapesten lejátszott meccsen már a fiatalokra építette a csapatot. 6–1-re nyert a válogatott. 1949–1951 évek a csapatkereséséről szól kisebb nagyobb buktatók után körvonalazódott a válogatott.
Az 50-es évek elején a kapitány elkészíti a válogatott "hároméves tervét". Ez a terv 3 szakaszból állt. A már elkezdődött Európa Kupa, az olimpia és az 1954-es svájci világbajnokság megnyerését tartalmazta. Ez a 3-as győzelem nem volt alaptalan elképzelés. Rengeteg játékos, hatalmas lelkesedés kísérte a sportágat. Az akkori politikai vezetés teljes mértékben a sportág mögé állt.
Megkezdődött az "aranycsapat" kialakítása, kidolgozták a korszakalkotó játékrendszert, ami már kezdte hozni az eredményeket is.
Az olimpiákon való futballrészvételünk sosem ment zökkenőmentesen, lásd most is. Jelen esetben sokkal inkább a Párt akadályozta volna meg az utazást. Meghatározó sportolókat nem akartak kiengedni a világversenyre. Henni Géza és Lóránt Gyula is köztük volt. Utóbbi mégis kiutazást nyert. Jól jelképezi azt is, mekkora futball nagyhatalom volt ekkoriban az ország, hogy a keretből folyamatosan kimaradt a klasszis Sándor Károly.
Az 1952. évi olimpiai labdarúgó tornán vett részt a legtöbb csapat az olimpiai labdarúgás történetében. Összesen huszonöt nemzet képviselte magát.
Első ellenfelük Románia volt a selejtezőkben. Már a mérkőzés előtt úgy könyvelték el az egész tornát a magyar futballbarátok, hogy ezen a tornán nincs ellenfelünk és miénk az arany. A sportvezetés pedig a 2–4. helyezést várta el. Nos, ez az első mérkőzés majdhogynem keresztbe húzta egy ország számításait. Lassan döcögősen indult el a mérkőzés mégis 2–0-s vezetéssel értünk el a hajrába, ahol a románok csak szépíteni tudtak. A meccs utolsó említésre méltó eseménye Kocsis Sándor kiállítása. A mérkőzés után dicséretek mellett jogos kritikák is előkerültek. Bozsik fedezetpárja ezek után lett Zakariás.
A nyolcaddöntőben a számunkra mindig veszélyes olasz válogatottal kerültünk szembe. Jó játékkal kezdtük a mérkőzést. Sebes Palotás Pétert rakta be középcsatár posztra, aki meg is hálálta a bizalmat. Két gyors gól és már a félidő közepén két góllal vezetünk. Kocsis Sándor a lefújás előtt betalált ezzel beállítva a végeredményt. Gyakorlatilag hiba nélkül játszották végig a találkozót, a végeredmény 3–0. A negyeddöntőben egy kifejezetten jó török csapat várt ránk. Hiába voltak nagy álmaik, mi azokat szétzúztuk egy látványos, könnyed játékkal. 7–1-re nyertünk. Egységesen, összeforrottan, éretten játszott csapatunk bár néha könnyelműen. Az elődöntőben a címvédő svéd válogatottal kellett megmérkőznünk. Komolyan, koncentráltan feszültek egymásnak a csapatok. A magyar fölény már az első támadás után megmutatkozott. Puskás Ferenc 20 méterről bombagólt szerzett. Ezt a találatot még 5 másik követte. Az elődöntőt magabiztosan nyerte a magyar csapat.
A döntőt Jugoszlávia ellen vívtuk. Ellenfelünk Szovjetunióval két mérkőzésen keresztül harcolt a fináléba jutásért. Ahogy az egy döntőhöz illik, nagy iramú küzdelemben játszottak a csapatok. Puskás tizenegyest is hibázott az első félidőben. A második félidő elején azonban már nem állta útját jugoszláv a labdának, de lesgól született. A 71. percben végre megszületik az első szabályos magyar gól. A kifutó kapus hibázik, elpattan tőle a labda Puskás szemfüles és gólt szerez. A lefújás előtt még Czibor eresztett meg egy bombát, amibe senki sem tudott beleérni, 2–0.
Az aranycsapat első nagy sikerét a helsinki olimpia megnyerése jelentette. A magyar válogatott elkápráztatta a világot ezzel a mérkőzéssel.
Az Európa kupa 5. sorozatának kiírásának döntőjét a római olimpiai stadionban rendezték meg. Az olasz és a magyar válogatott csapott össze. Majd százezer ember volt kíváncsi a mérkőzésekre, az impozáns korszerű stadion megnyitója mellett az olimpiai bajnok Magyarország volt a nagy attrakció. Ráadásul az olimpiai aranyérmünkhöz az olasz válogatott legyőzése is kellett. Fűtötte tehát az ellenfelet a visszavágás. Pont ezen okokból számunkra is fontos volt az összecsapás. Az olimpia után az Európa-kupa megnyerése rendkívül nagy fegyvertényt jelentett volna, ráadásul 28 év után végre esélyünk volt az olaszokat hazai körülmények közt is legyőzni.
A játékosok a későbbiekben klasszikusnak nevezett Aranycsapatos felállásban léptek pályára: Grosics Gyula, Buzánszky Jenő, Lóránt Gyula, Lantos Mihály, Bozsik József, Zakariás József, Budai László, Kocsis Sándor, Hidegkuti Nándor, Puskás Ferenc, Czibor Zoltán. Az olaszok nem hagyták a véletlenre a meccs végkimenetelét. Hatalmas rohamokkal kezdték a mérkőzést, de a védelmünk rendkívül jól helyt állt. A Bozsik irányította védelem ellentámadásokra is képes volt és ebből az első félidőben a csapat vezetést is szerzett.
A második félidőre a vendégek szétzilálták a hazaiakat. Erősebbek és jobbak voltak a magyarok és ez még két gólban csúcsosodott ki. 3–0-s végeredménnyel a magyar válogatotté lett az Európa-kupa!
1953. november 25-én játszották Londonban „az évszázad mérkőzése”-ként is emlegetett Anglia–Magyarország derbit. A találkozót nagy várakozás kísérte, hiszen az angol csapat hazai pályán ekkor már 90 éve veretlen volt (kivéve a brit szigetek csapatait). A Wembley-stadion 105 000 nézője már az első percben magyar gólt láthatott, hiszen Hidegkuti Nándor betalált Merrick kapujába.
Ebben a félidőben még 5 gólt láthatott a közönség, hiszen a magyar csapatból még betalált Hidegkuti a 22., Puskás a 25. és a 29. percben, valamint az angolok közül Sewell a 14., Mortensen a 38. percben, így az eredményjelző 45 percnyi játék után 4:2-es állást mutatott a javunkra. Puskás Ferenc azóta is legendás gólja a 25. percben esett meg, mégpedig egy parádés támadás befejezéseképpen.
Budai a felezővonalnál vette el a labdát Robbtól, amely Buzánszky révén jutott el Puskáshoz, aki egyből továbbadta Bozsiknak, és ő laposan Hidegkutinak passzolt, ekkor Wright megtámadta csatárunkat, így ő Budaihoz passzolt, aki a teljesen üresen robogó Czibornak adta a labdát, aki középre, az érkező Puskás elé gurította a labdát, aki lekezelte a játékszert, és mikor mindenki kapura lövést várt tőle, az érkező Wright elől ballal visszahúzta, és félmagasan, óriási erővel a kapu bal sarkát lőtte ki. Ezt a gólt azóta is sokszor emlegetik azok, akik egy kicsit is értenek a labdarúgáshoz. A szünetben biztos nem kapott dorgálást az Aranycsapat Sebes Gusztáv szövetségi kapitánytól, hiszen tökéletes játékkal 2 góllal vezettek az angolok ellen.
Alig telt el 5 perc a második félidőből, Bozsik József máris betalált, ezzel 5:2-re módosította az állást. Hidegkuti nem sokkal később szintén gólt ért el, ezáltal 6:2 lett az állás, az eredmény ismeretében mondhatjuk azt, hogy magyar csapat csillapította mérhetetlen góléhségét. Az angolok erejéből már csak a szépítésre futotta, Ramsey talált be Grosics kapujába az 57. percben, 11-esből.
Az Aranycsapat a 6:3-as meccsel írt sporttörténelmet. A budapesti visszavágót kevesebbet emlegetik, pedig azon az angolok legrosszabb rémálmai váltak valóra: a magyarok 7:1-re legázolták őket, ahogy az akkori pesti vicc mondta: "Az angolok egy hétre jöttek és 7:1-re mentek". Máig ez az angol labdarúgó-válogatott legnagyobb arányú veresége.
16 nemzeti válogatott kezdte a világbajnokságot a csoportmérkőzésekkel. Minden csoportban volt két kiemelt együttes, amelyeknek nem kellett egymás ellen fellépniük.
A torna legnagyobb esélyese a magyar együttes volt, akik a vb-t megelőző években látványos támadójátékkal nyűgözte le a világot. A magyarok igazolták is a hozzájuk fűzött reményeket, és két sima győzelemmel kezdtek a csoportban. NSZK ellen 8:3, Dél-Korea ellen 9:0-ra nyertek.
A negyeddöntőben minden idők leggólgazdagabb mérkőzését vívta egymással Ausztria és Svájc csapata, amelyen végül Ausztria diadalmaskodott 7:5-re. A magyarok a kieséses szakaszban is folytatták a győzelmi sorozatukat, a negyeddöntőben 4:2-re múlták felül az akkor is erős brazil válogatottat.
Az elődöntőben a magyar csapat az addig veretlen címvédővel, Uruguay-jal találkozott, ahol végül óriási csatában, hosszabbítás után 4:2 arányban a magyarok bizonyultak jobbnak. A másik ágon az időközben formába lendülő NSZK Ausztria gárdáját győzte le meglepően simán, 6:1-re. Így a döntőbe a küzdelmeket azonos csoportban kezdő Magyarország és az NSZK jutott.
A döntő drámai csatát hozott. Alig 10 perc alatt, a magyar csapat 2:0-s vezetésre tett szert, és minden jel arra mutatott, hogy ismét nagyarányú győzelmet láthat a közönség. Azonban a németek hamar tudtak válaszolni, sőt egyenlíteni is. Ezután kiegyenlítetté vált a mérkőzés, amelyet végül a németek nyertek meg egy, a mérkőzés vége előtt hat perccel szerzett góllal. Az utolsó percben a magyar válogatott csapatkapitánya, Puskás Ferenc megszerezte az egyenlítő találatot, de az angol játékvezető les miatt nem adta meg. A magyarok így első vereségüket könyvelhették el 1950 után, ezzel elvesztették a biztosnak hitt világbajnoki címet. A magyarok veresége az '54-es berni döntőben máig rejtély. Az angol játékvezető nem adott meg egy szabályosnak vélt magyar gólt, nem ítélt meg egy jogosnak vélt tizenegyest, a szerencse sem állt a magyarok mellé, hiszen kétszer is a kapufát találták el a mieink. Aztán az esős idő, a sáros, nehéz talaj, a sorozatmérkőzések lelki és fizikai terhe is a magyarok ellen volt. Tehát, minden bajok okozója a játékvezetői hármas volt! 
Az NSZK–Magyarország (3–2) világbajnoki döntő találkozón elszenvedett vereség utólagos, szakmai értékelésének fő mondanivalója: "a baj abból származott, hogy a magyar válogatott fizikai felkészültsége nem volt arányban technikai és taktikai értékével." 
A tény az, hogy a világbajnokság után a 18 mérkőzésből egyet sem vesztettünk, míg a németek csak bukdácsoltak.
Sebes Gusztáv még 24 mérkőzésen irányította a válogatottat igazából ugyanolyan erővel és elszántsággal, mint a világbajnokság alatt és előtt. A kapitány új, fiatal játékosokat próbált ki a válogatottban, mint Tichy Lajos, dr. Fenyvesi Máté, Machos Ferenc vagy Kárpáti Béla.
1955–1959-ben kiírásra került a 6. Európa-kupa Ausztria, Svájc, Csehszlovákia, Olaszország és Jugoszlávia részvételével.
1956. júliusában Bukovi Mártont jelölték ki szövetségi kapitánynak. 8 mérkőzésen vezette a magyar csapatot. Bukovi válogatottja igazából a Sebes "sztárjaira" épült és ugyanúgy, mint eddig hozta is az eredményeket. 1956 szeptemberében a Szovjetuniót is megjárta a csapat és 1–0-ra legyőzték a "nagy testvért". A forradalom kitörése előtt másfél héttel a csapat Ausztriában vendégszerepelt, ahol egy négyhetes külföldi túrát fejeztek be győzelemmel. Az aranycsapat utoljára lépett pályára, a forradalom kitört. A válogatott gerincét adó Honvéd játékosai ekkor Európa Kupa-mérkőzésen vendégszerepelt Spanyolországban. A bizonytalan helyzet miatt vártak a hazatéréssel, illetve beiktattak egy dél-amerikai túrát. Mire véget ért a túra a szovjet csapatok leverték a forradalmat, játékosaink pedig rettegtek a megtorlástól. A Honvéd két részre szakadt azokra a játékosokra akik hazatértek (Bozsik József, Grosics Gyula) és azokra akik külföldön maradtak (Puskás Ferenc, Kocsis Sándor, Czibor Zoltán). Ezzel végérvényesen befejeződött az Aranycsapat pályafutása.
Bukovi csapata a forradalom után a nagy emigrációs hullám miatt rendkívül meggyengült, így nem csoda, hogy erőn alul teljesített a csapat. A selejtezőket Norvégia ellen kezdtük meg és az összeszokatlan csapat alul is maradt. A következő összecsapás Bulgária ellen került sor, Bozsik bekerült a csapatba és elegáns győzelmet aratott, majd a visszavágón ismét diadalmaskodtunk. A csapat az utolsó mérkőzéstől függetlenül kijutott a világbajnokságra a norvégok elleni 5–0 csak megkoronázta ezt. Az ezüstérmes csapatból csak hárman, a kapus Grosics Gyula, a fedezet Bozsik József és a csatár Hidegkuti Nándor maradtak. A válogatott élére Baróti Lajos került közvetlenül a világbajnokság előtt.
Az első csoportmérkőzésen Wales ellen játszottunk. Hamar vezetéshez jutottunk, de mégis egyenlíteni tudott ellenfelünk. A magyar csapatban Bozsik játszott kiemelkedően. Rendkívül jól kötötte össze a hátvédsort és a csatásort és gólt is szerzett. A második mérkőzésen a házigazda svéd csapattal kerültünk szembe. Az ellenfelünk jobban játszott és erősebb volt, megérdemelten győzött. A magyar csapat csapnivalóan játszott a négy évvel ezelőtti önmagához képest. A harmadik mérkőzés Mexikó ellen az utolsó esélyünk volt, hogy a csoportból továbbjuthassunk. A közép-amerikai csapat nem képviselt nagy játékerőt és sikerült sima győzelemmel magunk mögé utasítanunk. Ezzel kiharcoltuk a rájátszást a csoportban, ami a Wales elleni újrajátszást jelentette. A nagy esély kicsúszott a kezünkből, a csapatunk ismét gyengébbik formáját hozta. A leggyengébbnek tartott csoportban csupán 3 pontot tudtunk szerezni és ezzel véget ért a világbajnoki szereplés.
1958-ban a világbajnokság után elkezdődtek az első hivatalos Európa-bajnokság selejtezői. Az oda-visszavágós rendszerben kiírt selejtezőben a szovjet nemzeti csapatot kaptuk ellenfélül. Az első meccsen kikaptunk 3–1-re. Rá egy évre és egy jó sorozattal a hátunk mögött eljött a visszavágó, ahol ismét kikapott a csapat és így elszálltak a továbbjutási esélyek.A római olimpiára Baróti Lajos vezette ki a csapatot, ahol a dobogó harmadik fokát érték el a jugoszláv és a dán csapat mögött.
1961-ben megkezdődtek a selejtezők az 1962-es világbajnokságra. Baróti Lajos második világeseményére készült, mint szövetségi kapitány. Hollandiával és az NDK-val került össze a selejtezők alatt a magyar nemzeti csapat. Roppant érdekes az, hogy a hollandok szövetségi kapitánya Schwartz Elek volt, míg a németeknél Sós Károly és Gyarmati János voltak, mint edzők a kispadon. Az NDK ellen tudatos érett játékkal (2–0), míg a hollandok ellen könnyed győzelemmel (3–0) lépett át a Baróti-csapat. A visszavágókon a németek könnyen borsot törhettek volna az orrunk alá, de győzelem végül a magyar csapaté lett (3–2), s végül a leggyengébb mérkőzésén a tét nélküli selejtezőn döntetlent játszottunk (3–3) Hollandia ellen. Ezzel az eredménysorral a csoport élén végzett a magyar nemzeti 11 és kvalifikálta magát az 1962-es labdarúgó-világbajnokságra.
Angliát, Argentínát és Bulgáriát sorsolták a magyar csapathoz a világbajnokság csoportkörében.
Az angolokat könyörtelenül lerohanta a jól játszó magyar csapat és ez góllá érett negyedóra játék után. Az egyenlítést az oroszlánosok csak bírói segédlettel illetve egy kezezés révén tudták kiharcolni. Majd a magyar csapat és Albert Flórán szűnni nem akaró játékkedvéből ismét betalált a csapat (2–1). Jól kezdődött a sorozat. A jól védekező angolokhoz képest a bolgárok már kevésbé tudtak mit tenni a magyar lerohanással. 12 perc alatt 4 gól esett és az mind Bulgária hálójába. A második félidő szorosabb 2–1-et hozott, de a végeredmény így is 6–1 lett. A továbbjutásért küzdő Argentína hevesen, "magyarosan" próbálta megszerezni a pontokat, a magyar csapat rendkívül jól védekezett, élén a veterán Grosiccsal. Göröcs sérülése miatt a magyar csapat 10 emberrel, de döntetlenre hozta a mérkőzést. Ezzel csoportelsőként került be a legjobb 8 közé.
A negyeddöntőben Csehszlovákia volt az ellenfél és ahogy gólt szerzett, onnantól csak a védekezésre összpontosított. Kétségtelen a védelem nyerte meg azt a mérkőzést illetve a játékvezető aki nem adta meg Tichy Lajos szabadrúgásgólját - "nem volt bent" címszó alatt. (A filmfelvételek egyértelműen bizonyították: a labda túljutott a gólvonalon.)
A nemzeti csapat minden dicséretet megérdemelt. Végre nem hullámzó teljesítményt mutatott hanem szívvel-lélekkel fűszerezett és technikás futballt játszott. Az se kis szó, hogy a negyeddöntőben a későbbi ezüstérmest szorongatta meg és kényszerítette a csapat 77 percen keresztül védekezésre.
1962-ben elkezdődtek selejtezők a második Európa-bajnokságra. Az oda-visszavágós rendszerben lebonyolított selejtezőben az első ellenfél Wales volt. Itthon egy magabiztos 3–1 után kint egy 1–1-es döntetlennel továbbjutott a magyar csapat. 1963-ban a bizakodó NDK-t verte hazai pályán, majd a visszavágón ismét egy döntetlennel (3–3) jutott tovább a következő selejtezőkörbe. Az utolsó selejtezőkörben Franciaország következett. Egy 3–1 és egy 2–1-es kettős győzelem után a Nemzetek Európa Kupája elődöntőjébe jutott a magyar nemzeti csapat. Ott a házigazda spanyolokkal kellett mérkőzni, akik csak a hosszabbításban voltak képesek eldönteni a mérkőzést. Ezzel már csak a bronzmérkőzés volt hátra, ahol a meglepetést jelentő dán csapat került sor. A mérkőzés ismét kétszer 15 perces hosszabbításba torkollott, ahol most Novák Dezső nem hibázott, sőt duplázott. Ezzel a győzelemmel bronzéremmel zárta a magyar válogatott az Európa-bajnokságot.
A XVIII. Nyári olimpiát Tokió rendezhette meg. A nemzeti csapat a selejtezők során összekerült Svédország válogatottjával és az oda-visszavágós mérkőzésen fölényesen nyert és jutott tovább. A csoportmérkőzés döntőjében a spanyolok következtek, akiket mindkét mérkőzésen magabiztosan le tudtak győzni és így Magyarország kivívta az olimpián való indulás jogát. A tornát 16 csapatra írták ki, de Olaszország és a Koreai Népi Demokratikus Köztársaság visszalépett, így 14-re fogyatkozott a mezőny. Mivel a koreai csapat a magyarok csoportjában szerepelt ez közvetlenül érintette a válogatottat. A csoportban még Marokkó és Jugoszlávia szerepelt. A magyarok és a jugoszlávok jutottak be a nyolcaddöntőbe, mindkét csapat könnyedén átlépett az afrikai válogatotton és az egymás közötti mérkőzésen a magyarok bizonyultak jobbnak. A nyolcaddöntőben Romániát verték Csernai Tibor duplájával, majd az elődöntőben egy könnyed játékkal az Egyesült Arab Köztársaságot ejtették ki. Bene Ferenc két góljával már huszadik percben vezetett a csapat, majd két gólját még kettő követte és Komora Imre is duplázott.
A döntőben Csehszlovákia–Magyarország mérkőzés zajlott le. Igazi döntő mérkőzés volt, az első félidőben tapogatózás ment, majd a második félidőben Farkas János villanása hangulatot adott a mérkőzésnek. Egy óra játék után Bene Ferenc is betalált és a csehszlovákok csak a hajrában tudtak szépíteni.
Bene Ferenc végzett a góllövőlista élén tizenkét góllal. A képzeletbeli dobogó harmadik fokán végzett Csernai Tibor, 6 góllal.
A 8. FIFA-világbajnokságot a sportág kitalálói rendezhették meg, akik nem mások mint a háromoroszlános angolok. A selejtezők során az NDK és Ausztria válogatottjával került egy csoportba a magyar csapat. Három győzelemmel és egy döntetlennel, 7 ponttal a csoport élén végeztek. A válogatott soraiban tudta Albert Flóriánt, Bene Ferencet, Farkas Jánost és Mészöly Kálmánt. Rendkívül erős csoportba került a sorsolás után a nemzeti csapat. A kvartett másik 3 tagja: Bulgária, Brazília és Portugália voltak. Utóbbi két csapatban az akkori világ két csillaga Pelé és Eusébio. Az első mérkőzés a manchesteri Old Trafford stadionban kezdődött meg a portugálokkal szemben. Az első percben hátrányba került a magyar csapat, amit csak egy óra játék után tudott egalizálni Bene. Az öröm nem tartott sokáig mert José Augusto megszerezte csapata és saját maga második gólját. A kegyelemdöfést az utolsó percben kapta Magyarország. A végeredmény 1–3. A soron következő ellenfél Brazília volt, a liverpooli Goodison Parkban. Bene a második percben fantasztikus szólóval betört a brazil 16-osra és mindenkit megbolondítva szerzett vezetést. A tömeg őrjöngött a cselsorozatot látván. A Brazil-Brazil felcserélte a Hungary-Hungary hangzavar. Negyedórával később egy szabadrúgásgólból egyenlített az ellenfél. Az 52 ezres tömegből néha-néha kiszűrődött egy-egy "Hajrá Magyarok!", amit a fiúk a pályán egy hatalmas helyzettel háláltak meg. A 16-oson belül 2-3 passzal csak fejjel értek a labdába és így is bravúrra volt szüksége a brazil kapusnak, hogy hárítson. Helyzetek mindkét oldalon. A második félidőben amíg a braziloknak egy lesgólra futotta, addig a magyarok Farkas góljával átvették a vezetést. Majd a végeredményt Mészöly állította be tizenegyesből. A végeredmény 3–1. Öt nappal később ismét a Manchester-ben játszott a csapat. Muszáj volt nyerni és abban reménykedni, hogy a portugálok elkapják Brazíliát. Utóbbi sikerült a döntés, a mi kezünkben volt. Feszülten kezdődött a mérkőzés ezt a negyedórányi játék utáni bolgár gól is bizonyította. Az első félidő hajrájában azonban öngólt vétett az ellenfél és Mészöly fordított az utolsó percben. A második félidőben Bene villant egyet és a végeredmény, ismét 3–1. A negyeddöntőben a Szovjetunió válogatottja várt ránk. A jó erőkből álló szovjet csapat masszív játékot produkált néhol erőszakosabban, mint azt a játék megengedi. Az 5. percben már vezettek, majd a 46. percben megduplázták azt. A magyar csapat a "Nagy testvér" csapata ellen nem vehette fel a versenyt, Bene Ferenc is csak szépíteni tudott. A magyar labdarúgó-válogatott szép játékkal a negyeddöntőben búcsúzott.
1966-ban Baróti Lajos helyére Illovszky Rudolf, a válogatott egykori balszélsője került. 1966–67 között 10, 1971–74 között 29 mérkőzésen irányította a csapatot.
Az 1968-as Európa bajnoki selejtező köréből könnyedén kijutott a magyar csapat. Illovszky Rudolf válogatottja döntetlent játszott Hollandiával idegenben (2–2), itthon diadalmaskodni tudott (2–1). Dániát jól kitömték hazai pályán (6–0), Koppenhágában pedig csak két gólra futotta (0–2). Az NDK elleni párharc megnyerése biztosította a kijutást, amit Farkas János mesterhármasával ki is csikartak (3–1). A visszavágónak már nem volt jelentősége, visszafogottan játszott a magyar együttes és egygólos vereséget szenvedett. A negyeddöntőben Szovjetunió következett. Albert Flórián sérülés miatt hagyta ki a mérkőzést. Budapesten védekező stílust választó ellenfelet két góllal múlta felül a magyar csapat (2–0). A moszkvai visszavágón a szovjet csapat sokkal támadóbb játékot mutatott. A hazai vezetést Solymosi Ernő lábán megpattanó labda okozta. A második félidőben elfogyott a vendég válogatott. A második gól egy szabadrúgásból akadt be, a harmadik góljuk a továbbjutást jelentette. A szépítés megismételt mérkőzést jelentett volna Lipcsében, mivel nem számítottak az idegenben lőtt gólok. Ez a bravúr nem született meg és a szovjetek jutottak tovább.
A magyarok címvédőként utaztak ki a világeseményre és így nem kellett selejtezőt játszaniuk. A magyar csapat a C csoportba kapott besorolást, a ghánai-, az izraeli- és a salvadori válogatottal együtt. Salvador ellen 4–0-ra, Izrael ellen 2-0-ra győzött, míg Ghánával 2-2-es döntetlent játszott. Ezzel csoportelsőként lépett a negyeddöntőbe, ahol Guatemalát Szűcs Lajos góljával győzte le a csapat. Az elődöntőben egy könnyebb ellenfél következett, Magyarország–Japán 5–0. Szűcs Lajos triplázott és Novák Dezső duplázott a mérkőzésen. Így Magyarország–Bulgária összecsapást rendeztek a döntőben. A finálé rendkívül kemény összecsapások sorozatát hozta. Az első félidő hajrájában már 3 bolgár kiállítás sújtotta a sportszerűtlenül futballozó ellenfelünket, míg a második félidő végén a magyarok is megfogyatkoztak, Juhász István törlesztését nem nézte jó szemmel a játékvezető. A végeredmény ennek megfelelően sima győzelemmé vált, 4–1. A döntő magyar góljait Menczel Iván, Dunai Antal kétszer és Juhász István szerezte. A válogatott 18 találatot szerzett, ezzel a magyar csapat lőtte a legtöbb gólt a tornán. Dunai Antal a góllövőlistán 6 góljával második, míg Szűcs Lajos 4 találatával megosztva harmadik.
Magyarország így harmadik olimpiai aranyérmét szerezte meg, ráadásul megvédte címét.
1968-ban Sós Károly váltotta Illovszky Rudolfot a selejtező utolsó két mérkőzésére. A válogatott a mexikói világbajnokság selejtezőin holtversenyben az első helyen zárt a Csehszlovák válogatottal. Az egyenlő pontok miatt megismételt mérkőzést kellett játszani a két csapatnak semleges pályán. Ez a helyszín a marseille-i, Stade Vélodrome volt. A csehszlovákok irányították a mérkőzést, majd az első félidő végén ez gólban is megmutatkozott. A második félidőben a magyar csapat csak csapkodott-vergődött és ezt a csehek még három góllal bosszulták meg. A becsületgólunkat Kocsis Lajos szerezte. A végeredmény 1–4 lett. A magyar válogatott történelmi vereséget szenvedett el, hisz első alkalom volt, hogy nem jutott ki a világbajnokságra. Mészöly Kálmán a válogatott középhátvédje ekképpen kommentálta a sokkoló vereséget: „A mi időnk lejárt”.
A soron következő Európa-bajnokságra 32 csapat kezdte meg a selejtezőket, köztük a magyar is. A válogatott csoportelsőként jutott a negyeddöntőbe, ahol a románokkal játszott kétszer döntetlent és harmadik mérkőzésen Belgrádban – semleges stadionban – sikerült végül a továbbjutás. Az Eb zárószakaszát Belgiumban rendezték. Szovjetunió volt a következő ellenfél. Anatolij Konkov a második félidő elején szerzett vezetést. A hajrában Zámbó Sándor büntetőt hibázott, így a szovjet válogatott jutott a döntőbe. A magyarok a bronzmeccsen folytathatták, a házigazda belgák ellen. A harmadik helyért folyó küzdelem szinte az első félidő derekán eldőlt. Négy perc alatt két gólt rúgtak a németalföldiek. A második félidőben Kű Lajos szépített büntetőből, a végeredmény 2–1, ezzel Magyarország a 4. helyen végzett.
Az 1972-es müncheni olimpián a csoportmérkőzések során Dánia, Irán és Brazília volt az ellenfél. Irán felvette a kesztyűt és tetszetős játékkal rukkolt elő a magyarok ellen, bár ez is kevés volt. Az első félidőben Dunai Antal talált be, majd a második félidőben még négyszer rezdült az ellenfél hálója. Dunai még kétszer, Várady Béla és Kozma Mihály 1-1 találatot jegyzett, így 5–0-s végeredménnyel zárult az összecsapás. A sportszerű mérkőzés után Brazília következett. Dunai a negyedik percben már vezetést szerzett, de a brazilok fordítani tudtak. A hajrában a magyar csapat Juhász Péter góljával döntetlenre mentette a találkozót. Dánia ellen nem ment a játék, de a hátvéd Dunai Ede távoli duplájával így is 2–0 lett a végeredmény. Ezzel a győzelemmel a magyar csapat csoportgyőztes lett. A legjobb nyolc csapatot újrasorsolták két csoportba. Mexikó, Kelet- és Nyugat-Németország várt Magyarországra. Mexikót és az NDK-t 2–0-val míg az NSZK-t 4–1-gyel múlta felül a magyar csapat. Ismét csoportelsőként döntőt játszhatott a válogatott a másik csoport győztesével, Lengyelországgal. A magyarokat tekintették az esélyesebbnek, viszont a mérkőzésen mindez nem látszott. Gyengén, fásultan kezdték a mérkőzést, mégis a 42. percben Várady Béla szerzett gólt. A második félidő elején rögtön egalizáltak a lengyelek, majd ezen felbuzdulva fordítani tudtak és ezzel az olimpiai bajnoki címet is megszerezték. Magyarország második helyen végzett, ezüstéremmel.
1983-ban Mezey György vette át a válogatottat, és ezzel megkezdődött az 1986-ig tartó diadalmenet. 1985-ben csoportelsőként jutott a válogatott a mexikói világbajnokságra, függetlenül az utolsó csoportmérkőzésen, a pótselejtezőre kényszerülő hollandoktól elszenvedett 1:0-s vereségtől. Ekkor a magyar válogatott az európai ranglista élén, és a világranglista negyedik helyén állt. 1984-ben a Bicskei Bertalan vezette ifiválogatott ifjúsági Európa-bajnok lett. E válogatott eredményeinek csúcspontja az 1986-os magyar–brazil találkozó, amelyen 3:0-s magyar győzelem született.
1990-es esztendő meglehetősen furán kezdődött, mivel az előző év utolsó ülésén az MLSZ tagjai egyhangúlag megszavazták Bicskei Bertalan szerződésének módosítását. Ez január 1-jén lépett életbe, és helyére az egykori kapitány, Mészöly Kálmán került. A dolog pikantériája, hogy Bicskei nem volt hajlandó lemondani a szerződésében foglaltakról. Így egyszerre két szövetségi kapitánya is volt a válogatottnak. Bicskeit végül elmozdították posztjáról. Mészöly a svédországi Európa-bajnokság selejtezőire készítette fel a csapatot. Második időszakában 18 mérkőzést irányított, ebből 7 tétmérkőzés volt. A selejtező sorozat utolsó mérkőzése előtt ő kérte szerződésének felbontását, mivel eldőlt, hogy a magyar válogatott nem juthat ki Svédországba, illetve külföldi szerződési ajánlatot kapott. Az MLSZ úgy határozott, hogy Glázer Róbert szövetségi edző lesz megbízott kapitány ameddig meg nem találják az új szövetségi kapitányt. A válogatott végül negyedik lett.
1991. december 20-án az MLSZ 24 tagú elnöksége megválasztotta az új kapitányt, Garami József, Csank János, Jenei Imre és Török Péter közül. Végül Jenei Imre lett a szövetségi kapitány. 14 mérkőzésen töltötte be ezt a posztot. Az világbajnoki selejtezőn Görögországtól elszenvedett hazai vereség után lemondott posztjáról. Mészöly Kálmánt szánták a partiumi szakvezető helyére, viszont jelölését megvétózták és az egykori világbajnoki ezüstérmes Puskás Ferenc kapott bizalmat négy mérkőzésre. Azért csak ennyire mivel az elnökség mandátuma 1993. júniusában lejárt. A visszavonult játékos és edzői nagyság nem volt képes csodát tenni. Négy mérkőzéséből két tétmeccsét elbukta és két barátságos találkozójából egyet nyert meg, azt viszont Írország ellen egy fordulatos mérkőzésen (Összefoglaló). Utolsó mérkőzése után így zárta munkáját:
1993. július 22-én Verebes Józsefet kérték fel szövetségi kapitánynak és egy évre szóló szerződést kötöttek vele. Az 1980-90-es évek nagy edző egyénisége második kapitányi időszakát töltötte be, ismét beugró kapitányként. Egyszerre volt a Győri ETO és a magyar válogatott edzője. 10 mérkőzés jutott neki a második szakaszban ezzel együtt 14-szer irányította a válogatottat. Tíz mérkőzésből hetet elveszített a magyar csapat, két döntetlen és egy győzelemét ért el. Verebes lemondott és a győri klubra koncentrált tovább. A Jenei-Puskás-Verebes alkotta csapatok a selejtező csoportban csupán a negyedik helyet voltak képesek megszerezni.
1994-ben harmadjára is elvállalta a kapitányi posztot Mészöly Kálmán. Ezen 12 mérkőzésével együtt 61-szeres szövetségi kapitány. Az angliai labdarúgó Európa-bajnokság selejtezőjében 2 győzelem (Svédország, Izland), 2 döntetlen (Törökország, Svájc) és 4 vereséggel (Svédország, Svájc, Izland, Törökország) csupán a negyedik helyen végzett a válogatott a csoportjában. Mészölyt egy Izland elleni kiszenvedett győzelem után menesztették, 1996. március 29-én.
1996-ban 23 év után kijutott az olimpiára a válogatott. 1993-ban az olimpiai válogatott élére kinevezett Dunai Antal a selejtezőn a francia, olasz, portugál és a spanyol olimpiai csapattal kvalifikálta magát Európából. A magyar csapat a későbbi olimpiai bajnok Nigériától 0-1-re, majd a Ronaldóval, Bebetóval, Roberto Carlos-szal és Dida-val felálló később bronzig jutó brazilok ellen 1-3-ra kapott ki. A harmadik, és talán leginkább verhető ellenfél Japán volt a csoportban. Sándor Tamás és Madar Csaba góljaival 2-1-re vezettek, de a hosszabbításban két gyors góllal fordítani tudott az ázsiai csapat, a végeredmény 2-3. Nulla ponttal és mínusz négyes gólkülönbséggel a csapat összesítésben a 16. helyen zárt.
Hrutka János és Mátyus János, akik részesei lehettek a nagy diadalnak, ám az atlantai keretből kihagyta őket Dunai Antal kapitány, helyükre Herczeg Miklós és Bükszegi Zoltán került. Az olimpiai selejtezőkön még pályára lépett, de az atlantai keretből ugyancsak kimaradt Babos Gábor, Dárdai Pál, Dienes András, Forrai Attila, Horváth Ferenc és Vincze Ottó is.
1996. április 1-jén Mészöly Kálmánt váltotta Csank János, aki 19 mérkőzésen volt szövetségi kapitány. Csank a franciaországi világbajnokság selejtezőjében irányította a csapatot. A csoportban az utolsó mérkőzésig kiélezett volt a második helyért vívott párharc, mivel Svájc fontos pontokat hullajtott. Az utolsó mérkőzésen egy döntetlen is elég volt a magyaroknak, amit Moilanen öngólja biztosított be az utolsó percben. Norvégia magabiztosan 20 ponttal jutott ki, míg Magyarország 12 ponttal másodikként zárt, mögötte Finnország és Svájc 1-1 ponttal lemaradva. Tizenkét éve azaz 1986 óta ekkor állt a Magyarország a legközelebb a világbajnoki szerepléshez. A pótselejtezőn Jugoszláviától megsemmisítő vereséget szenvedett el a magyar válogatott (Budapest: 1–7, Belgrád: 0–5). Az egyetlen és egyben az első mérkőzés szépítő találatát Illés Béla szerezte. A szégyenteljes kudarc után Csank Jánost menesztették. Az ő kapitánysága alatt olyan játékosok lettek válogatottak, mint Sebők Vilmos, Lendvai Miklós, Egressy Gábor, Horváth Ferenc, Sáfár Szabolcs, Dragóner Attila, Babos Gábor és Kovács Zoltán.
1998. március 10-én, két héttel a soron következő válogatott mérkőzés előtt választottak szövetségi kapitányt. Bicskei Bertalan, Csank János, Gellei Imre, dr. Mezey György nevei voltak a képzeltbeli kalapban. Csank elérte a kitűzött célt, azaz pótselejtezőt érő helyen végzett a csapat, így az ő neve is szóba került a folytatásban, viszont a közvélemény nem várta vissza "bukott" kapitányt. Végül a Győri ETO-nál edzősködő Bicskeit nevezték ki. Második szövetségi kapitány korszakát kezdte meg 1998-ban, ezzel együtt 45 mérkőzésen dirigált. A 2000-es Eb selejtezőire készült a csapattal. A csoportban a negyedik helyet érte el a hat indulóból. Portugália ellen kettős vereség, Azerbajdzsán ellen kettős győzelem, Románia és Szlovákia ellen egy-egy pontot szerzett a csapat, míg Liechtenstein ellen csak négyet. Nála debütáltak olyan játékosok, mint Király Gábor, Fehér Csaba, Dárdai Pál, Bodnár László és Fehér Miklós.
Bicskei Bertalan szakvezető a posztján maradt és nekivághatott a következő sorozatnak, ami a 2002-es világbajnokság selejtezője volt. Itt is csak a negyedik, azaz az utolsó előtti helyezésre futotta a csapattól. Felemás mérkőzéseken buktak el a pontok. A simán vert Litvánia a visszavágón, Budapesten döntetlent játszott. Románia kettős győzelmet szerzett, míg az olaszoktól egy pontot csent el a válogatott. Grúzia a magyar fővárosban kapitulált, viszont Tbilisziben három pontot szerzett, aminek a következménye az volt, hogy a pótselejtezőt érő második hely elérésére sincs esély. Bicskeivel felbontották a szerződését és ideiglenes kapitánynak Gellei Imrét bízták meg.
Bicskei után Gellei Imre az U21-es válogatott edzője került fel a nagy válogatotthoz, 2001-ben. A kispadra javasolták Nyilasi Tibort és Egervári Sándort, de az elnökség Gelleit szavazta meg. Az ok abban keresendő, hogy két és fél évig jól irányította az utánpótlás válogatottat, illetve 1988-ban fél évig segítette Bicskei Bertalan munkáját, mint szövetségi edző. Az utolsó világbajnoki-selejtezőn, az olasz csapat elleni mérkőzéstől vette át a csapatot, majd mivel a csapat nem jutott ki a világeseményre, elkezdte a csapat felkészítését a portugáliai Európai-bajnokság selejtezőire.
Az ő utánpótlás válogatottjából jó pár nagy válogatott kikerült a későbbiekben: Gera Zoltán, Szabics Imre, Halmosi Péter, Gyepes Gábor, Lőw Zsolt, Tóth Balázs, Böőr Zoltán, Szélesi Zoltán, Buzsáky Ákos, Fehér Miklós. Összesen 23 mérkőzésen volt kapitány, ebből 8 mérkőzést játszott le a selejtezőkörben és csak a negyedik helyen tudott végezni a csapattal.
2004. januárjában az egykori német világbajnok labdarúgó, Lothar Matthäus került a szövetség alkalmazásába. A világklasszis játékosból lett edző megosztotta a magyar futballszeretőket. Az edzők és a média kritizálták lobbanékony stílusát, játékfelfogását és szakmai érettségét, mivel klubcsapatoknál edzősködött és nem ért el kimagasló eredményt. Ezzel szemben a közönség rendkívül megkedvelte és távozása után is sokáig marasztalták. Igazi optimista, győzni akaró ember lévén kijelentette, hogy kivezeti a magyar válogatottat a Németországban megrendezendő világbajnokságra. Az ő jelenléte a válogatottnál eredményes PR húzásnak is tűnt, mivel rangos válogatottak ellen készülhetett a csapat és jópár játékos külföldi karrierjét is megalapozta, hogy alatta dolgoztak. Gera Zoltán, Torghelle Sándor, Huszti Szabolcs, Hajnal Tamás, Juhász Roland és Vanczák Vilmos az ő kapitánysága alatt lettek meghatározó tagjai a válogatottnak és/vagy kerültek ki külföldre. A világbajnoki selejtező csoportban a negyedik helyen végzett a csapat. Az Izland elleni két mérkőzésen csupán 1–1 góllal múlta felül ellenfelét a magyar válogatott, viszont Svédország kétszer is győzni tudott a magyar nemzeti csapat ellen. Bulgáriától pontokat tudott rabolni, viszont idegenben sima vereséget szenvedett, hasonlóan Horvátország ellen. Legjobb mérkőzései a Németország elleni 2-0 és Skócia elleni 3-0. 28 mérkőzésen irányította a nemzeti csapatot Matthäus, majd mivel szerződését nem hosszabbították meg – pedig jelezte, hogy szívesen maradna a válogatott élén – ezért más csapat után nézett. Munkája után sokan nehezményezték a rengeteg válogatott játékos kipróbálását, akik egy–egy epizódszerepet kaptak a szövetségi kapitánytól.
A német szakvezető távozása után Bozsik József fiát, Bozsik Pétert nevezték ki szövetségi kapitánynak, aki maga mellé hívta segédül az egykori klasszist: Détári Lajost. A Svájc és Ausztria által megrendezett Európa-bajnokságra való kijutás volt a cél, de nagy előrelépést jelentett volna a csoport harmadik helye is. Ennek ellenére már az első selejtező mérkőzésen 4-1-es vereséget szenvedett a válogatott Norvégiától, majd nem sokkal ezután a magyar csapat újabb mélypontra került. Bozsik Pétert a máltai kudarc után, hét mérkőzéssel a háta mögött menesztették, Détárit pedig felfüggesztették. 2006 őszén az MLSZ a korábbi utánpótlás válogatottaknál dolgozó és sikereket elérő Várhidi Pétert, Várhidi Pál fiát bízták meg az ideiglenes szövetségi kapitány poszttal, később megerősítették pozíciójában. Az Eb-selejtező közepén átvett csapattal hosszú távon tervezett és komoly fiatalításba kezdett. A hosszú távú terv miatt a selejtezőkön papírforma vereségeket szenvedett a nemzeti csapat, viszont "csikócsapatával" legyőzte a friss világbajnok olaszokat (3–1) és Lengyelországot (1–0). Az ő nevéhez fűződik Dzsudzsák Balázs, Filkor Attila, Vass Ádám csapatba építése. Szövetségi kapitánysága alatt nézeteltérésbe került Huszti Szabolccsal, aki otthagyta a válogatott edzőtáborát. Tettét azzal indokolta, hogy nem érezte biztosnak a helyét a kezdőcsapatban, mivel Várhidi nem számolt játékrendszerében vele és ezért döntött a távozás mellett. Végül a selejtező csoportban az utolsó előtti, hatodik helyen végzett a válogatott. 2007-ben Várhidit beválasztották teljesítményével az év legjobb négy szakvezetője közé, viszont egy évvel és két mérkőzéssel később mégis szerződést bontottak vele.
2008. május 1-jétől Erwin Koemant jelölték ki szövetségi kapitánynak. 16 mérkőzés után váltotta Várhidi Pétert. A holland szakember a 2010-es világbajnokság selejtezőjére készítette fel a csapatot. A kitűzött cél az első három hely valamelyikének megszerzése. Máltát (1-0, 3-0) és Albániát (2-0, 1-0) oda-vissza verte, a biztató kezdet után a válogatott a csoport negyedik helyén végzett. Portugáliától (0-1, 0-3) és Svédországtól (1-2,1-2) kettős vereséget szenvedett. Dániát csak a magyar csapat volt képes megverni (1-0), illetve döntetlent ért el ellenük (0-0). Az utolsó mérkőzés előtt Gera Zoltán, a válogatott korábbi csapatkapitánya visszamondta a válogatottságot, ezzel Juhász Roland örökölte meg ezt a posztot. Döntését azzal indokolta, hogy úgy érzi elveszítette a kapitány bizalmát, ami után sorozatos nézetkülönbségek vezettek oda, hogy közölte szándékát. A válogatott a váratlan hír ellenére győzelmet ért el. A mérkőzés után a nemzeti csapat első számú kapusa is a válogatottól való visszavonulás mellett döntött. Babos Gábor pályafutásának megkoronázása lett volna dél-afrikai világverseny, de mivel ez elúszott, búcsút intett és sok sikert kívánt társainak. Koeman újoncai: Horváth Gábor, Koltai Tamás, Rudolf Gergely, Szalai Ádám, Varga József, Koman Vladimir, Németh Krisztián, Lázok János, Elek Ákos és Laczkó Zsolt.
A 2012-es labdarúgó-Európa-bajnokság selejtezőinek sorsolását 2010. február 7-én tartották. A magyar válogatott a 4. kalapban volt a sorsoláskor. A selejtezőben a E csoportba került a magyar csapat, az ellenfelek Hollandia, Svédország, Finnország, Moldova és San Marino. A selejtezőkből a csoportelsők és a legjobb második helyezett jut ki automatikusan az Eb-re, a többi második helyezett pótselejtezőt játszik.
2010. július 6-án Csányi Sándort választották a szövetség új elnökének, aki a négy év után lemondó Kisteleki Istvánt váltotta.
2010 júliusában Erwin Koemannal - 20 mérkőzés után - az MLSZ szerződést bontott, a helyét Egervári Sándor vette át, aki 2009-ben az U20-as válogatottat bronzéremig vezette a korosztályos világbajnokságon. Az új kapitánnyal határozatlan idejű munkaszerződést kötöttek és nem elvárás vele szemben a 2012-es Európa-bajnokságra való kijutás. Ezzel szemben a stáb a 2014-es világbajnokságra már a reálisnak tartja a kijutás lehetőségét. Egervári felvette a kapcsolatot a válogatottságot lemondó Gera Zoltánnal és a játékos csatlakozott is a csapathoz, majd a kapitányi karszalagot is visszakapta.A selejtező során a válogatott sima vereséget szenvedett a svédektől (0–2), amit egy kiszenvedett hazai siker követett Moldova ellen (2–1). Az ezt következő kvalifikációs időszakban teljesen más arcát mutatta a válogatott. Kiütéses győzelem San Marino ellen (8–0) - Szalai mesterhármasa a 75. a válogatottban - majd az utolsó pillanatban egy Dzsudzsák-góllal megnyert mérkőzés Finnország ellen (2–1). A csoportfavorit, világbajnoki ezüstérmes hollandok elleni két meccsen a jó széria megszakadt. Budapesten ismét sima vereséget szenvedett a csapat (0–4), Amszterdamban viszont élesebb meccset játszott, de végül ott is vereséget szenvedett (3–5). San Marino-t sikerült idegenben is két vállra fektetni (3–0), de a válogatott két legrutinosabb hátvédjét - Juhász Roland és Vanczák Vilmos - eltiltás miatt elveszítette. A hiányzók és a sérüléshullám ellenére a csapat győzelmet ért el a svéd csapat ellen (2–1), majd négy napra rá idegenben a moldáv csapatot is legyőzték (0–2). A válogatott a selejtező sorozat végéig versenybe maradt, de a Finnország–Svédország Eb-selejtező eredménye megpecsételte, hogy a magyar válogatott nem tudott pótselejtezős helyet kiharcolni a csoportban. Az utolsó fordulóban hazai pályán megrendezett tét nélküli tétmeccsen finnekkel csak egy kiszenvedett döntetlenre futotta (0–0). A nemzeti csapat az E csoport 3. helyén végzett, 19 ponttal és 22 szerzett góllal. 1986 óta nem teljesített ilyen jól a nemzeti csapat a selejtezők során. A megszerzett pontok aránya szerint a válogatott 16. Európában, de ez is kevés volt a kijutáshoz. A FIFA által 2011. szeptember 21-én kiadott világranglista szerint a magyar válogatott a 27. helyen állt, amely új rekordot jelentett.Egervári újoncai: Lipták Zoltán, Lázár Pál, Pintér Ádám, Kádár Tamás, Bogdán Ádám, Korcsmár Zsolt, Stieber Zoltán, Szakály Péter, Mészáros Norbert, Gyurcsó Ádám, Debreceni András, Pátkai Máté, Guzmics Richárd, Böde Dániel, Kovács István, Lovrencsics Gergő, Devecseri Szilárd, Gyömbér Gábor, Nikolics Nemanja.
A 2014-es labdarúgó-világbajnokság selejtezőinek sorsolásakor a válogatott a 3. kalapban volt. A magyar csapat a D csoportba került. Az ellenfelek Hollandia, Törökország, Románia, Észtország és Andorra voltak. Andorrával még sohasem játszott a magyar válogatott, ellenük 5–0-ra győzött a csapat, ezt viszont egy 4–1-es vereség követte a hollandoktól. Később az észtek ellen 1–0-ra, majd a törökök ellen 3–1-re nyertek. 2013. március 22-én a román válogatott elleni zárt kapus mérkőzés 2–2-es döntetlennel zárult, a románok a 92. percben egyenlítettek ki. Ezt egy Törökország elleni 1–1-es eredmény követte. A válogatott 6 mérkőzés után a csoportjában a 2. helyen állt, 1 ponttal megelőzve a románokat. A magyar válogatott 2013 szeptemberében Bukarestben 3–0-ra kapott ki a románoktól, az észteket hazai pályán 5–1-re győzte le. Ezt követte egy történelmi, 1–8-as vereség a hollandoktól. Egervári Sándor ezt követően lemondott. Ezek után a válogatottnak már csak csekély matematikai esélye volt a pótselejtezőre. Az utolsó mérkőzésen Magyarország ugyan megverte Andorrát, a csoportban a harmadik lett. A válogatott irányítását ideiglenesen Csábi József vette át, majd 2013. december 19-én jelentették be, hogy Pintér Attila lett az új szövetségi kapitány.Pintér újoncai: Futács Márkó, Gulácsi Péter, Korhut Mihály, Lang Ádám, Kalmár Zsolt, Varga Roland, Szabó János, Heffler Tibor, Rózsa Dániel, Vécsei Bálint, Bosnjak Predrag, Nagy Gábor, Simon Krisztián, Balogh Balázs voltak.
Pintér Attilát 2014. szeptember 19-én menesztették a válogatott kispadjáról, miután a 2016-os Eb-selejtezősorozat első mérkőzésén vereséget szenvedett az Északír labdarúgó-válogatott ellen 2–1 arányban. Helyére Dárdai Pált nevezte ki az MLSZ három Eb-selejtezőre és egy barátságos mérkőzésre. Szövetségi kapitánysága idején tétmérkőzésen Romániával idegenben 1-1-es döntetlent, Tórshavnben a feröeriek ellen 0 -1-es és Budapesten a finnek ellen 1-0-s győzelmet ért el a csapattal. Egyetlen vereségét barátságos mérkőzésen, itthon, Oroszország ellen 1-2-es végeredménnyel szenvedte el a válogatott. A kispadról 2015 júniusában távozott a Hertha BSC-hez.
Dárdai újoncai: Dibusz Dénes, Fiola Attila, Forró Gyula, Simon Ádám, Poór Patrik, Szolnoki Roland voltak.
Őt Bernd Storck váltotta a magyar kispadon. Storck újoncai: Nagy Ádám, Bódi Ádám, Kleinheisler László, Sallai Roland, Vida Máté, Bese Barnabás, Megyeri Balázs, Hangya Szilveszter, Berecz Zsombor, Botka Endre, Nagy Dominik, Vinícius Paulo, Eppel Márton, Márkvárt Dávid, Kleisz Márk, Balogh Norbert, Tóth Bence, Ugrai Roland és Nagy Dániel voltak. A magyar válogatott Feröer-szigetek elleni 2-1-es győzelmével bejutott a 2016-os labdarúgó-Európa-bajnokság pótselejtezős körébe, ahol Norvégiát sorsolták ellenfeléül. Az oslói Ullevaal Stadionban rendezett odavágón a 26. percben a mérkőzés győztes és egyetlen találatát a debütáló Kleinheisler László szerezte. A budapesti visszavágón már a 14. percben sikerült vezetést szerezni Priskin Tamás révén. Markus Henriksen ön- és szépítőgóljával pedig kialakult a 2-1-es végeredmény. Így Magyarország Norvégiát összesítésben, kettős győzelemmel, 3-1-re győzte le, ezzel pedig kivívta a jogot a 2016-os labdarúgó-Európa-bajnokságon való részvételre. A december 12-i sorsoláson a 3. kalapból húzták ki a válogatottat.
Az Európa-bajnokságon az F-csoportba került, ahol Portugáliát, Ausztriát és Izlandot kapta ellenfélnek. 2016. március 20-án bejelentették, hogy Bernd Storck szerződését 2018-ig meghosszabbították. 2016 május 20-án, az Elefántcsontpart elleni 0-0-s Eb felkészülési mérkőzésen Király Gábor 102. alkalommal állt a válogatott kapujában, ezzel megdöntötte Bozsik József válogatott szereplési rekordját.
Németország ellen az Eb felkészülési mérkőzésen a válogatott 2–0-s vereséget szenvedett.
A magyar válogatott az Eb-n az első mérkőzést Ausztria ellen játszotta, ahol Szalai Ádám és Stieber Zoltán góljával 2-0-ra nyerni tudott, így a magyar együttes győzelemmel kezdte az Eb-t. Négy nappal később Izlandot fogadta, a mérkőzés 1-1-es döntetlennel zárult. A 41. percben Gylfi Sigurðsson tizenegyesből szerzett góljával Izland megszerezte a vezetést, a magyarok a 86. percben Birkir Már Sævarsson öngóljával egyenlítettek ki. A magyar válogatott utolsó mérkőzését Portugália ellen játszotta, amely 3-3-as döntetlennel végződött, ez a mérkőzés az addigi leggólgazdagabb mérkőzés volt, így a magyarok 5 ponttal és 6 szerzett góllal (jobb gólkülönbséggel maga mögé utasítva Izlandot) a csoport élén végeztek. A csoportkör zárása után Gera Zoltán Portugália elleni gólját választotta az UEFA a torna addigi legszebb góljának. A válogatott számára végül a toulouse-i nyolcaddöntő jelentette a végállomást, miután a belgáktól 4-0-s vereséget szenvedett.
Még 2015. július 25-én kisorsolták a magyar válogatott csoportellenfeleit az oroszországi 2018-as labdarúgó világbajnokságra. A csapat a hattagú B-csoportban Portugáliával, Svájccal, Feröerrel, Lettországgal és Andorrával küzd meg a kijutást jelentő első, valamint a pótselejtezőt érő második helyért.
Rögtön az első összecsapáson, Feröer ellen megtört az Európa-bajnoki eufória, ugyanis a magyar csapat idegenben 0–0-s döntetlent ért el a Dániához tartozó szigetcsoport ellenében. Ezt követően papírforma eredményeket ért el a válogatott, kikapott Portugáliától és Svájctól, de megverte Andorrát és Lettországot. 2017. június 9-én történelmi 1–0-s vereséget szenvedett Andorra la Vellában az andorrai válogatott ellen. Andorra ekkor a 211-ből a 186. pozíciót foglalta el a világranglistán. A selejtezőcsoportot a válogatott a 3. helyen zárta, a 2018-as világbajnokságra nem jutott ki, Bernd Storck szövetségi kapitányt menesztették. 2017. október 30-án Georges Leekens lett a válogatott következő szövetségi kapitánya. A 2017-es év két hátralevő felkészülési mérkőzésén Szélesi Zoltán megbízott szövetségi kapitányként vezette a csapatot. November 9-én Luxemburg ellen 2-1-es vereséget szenvedett a magyar nemzeti csapat. Szélesi újoncai: Kovácsik Ádám.
Georges Leekens március 23-án a kazahok elleni hazai pályán elszenvedett 3–2-es vereséggel debütált. Mindössze négy barátságos mérkőzésen irányította a magyar válogatottat, amely ez idő alatt három vereség mellett egy döntetlent tudott elérni, június 6-án idegenben, a fehéroroszok ellen. Leekenst június 19-én menesztették a válogatott éléről, utódja az olasz Marco Rossi lett. Leekens újoncai: Otigba Kenneth, Varga Kevin.
Marco Rossi korábban bajnoki címet nyert a Budapest Honvéddal és Dunaszerdahelyen is sikeresen dolgozott. A magyar válogatott kispadján 2018. szeptember 8-án ült első alkalommal, a finnek elleni idegenbeli 1–0-s vereség alkalmával. Három nap múlva vezetésével a magyar csapat hazai pályán 2-1-re legyőzte a görögöket a Nemzetek Ligájában. Majd némi szerencsét is követően második helyen zárt, miután legyőzte a csoportgyőztes és feljutott finneket a Nemzetek Ligája C osztály második csoportjában. Rossi újoncai: Willi Orbán, Baráth Botond, Filip Holender, Szoboszlai Dominik, Holman Dávid.
Labdarúgó-világbajnokságEzüstérmes: 2 alkalommal (1938, 1954) Labdarúgó-Európa-bajnokságBronzérmes: 1 alkalommal (1964) Olimpiai játékokAranyérmes: 3 alkalommal (1952, 1964, 1968)
Bronzérmes: 2 alkalommal (1931–32, 1933–35)Nehru-kupaAranyérmes: 2 alkalommal (1983, 1989)
Ezüstérmes: 1 alkalommal (1991)LG-kupaAranyérmes: 1 alkalommal (1998)Kirin-kupaAranyérmes: 1 alkalommal (1993)Balkán-kupaAranyérmes: 1 alkalommal (1947)Duna-kupaAranyérmes: 1 alkalommal (1940)Wagner-trófeaAranyérmes: 1 alkalommal (1914)Cyprus International Football TournamentEzüstérmes: 1 alkalommal (2004)
Bronzérmes: 1 alkalommal (2007)Torneo Internacional México-85Ezüstérmes: 1 alkalommal (1985)Király-kupaBronzérmes: 1 alkalommal (2004)
A FIFA 1993 augusztusában közölt először világranglistát, és ezt követően meghatározott rendszerességgel frissítik a rangsort, általában havonta.
Az alábbi táblázat mutatja Magyarország helyezéseit 1993 augusztusa óta. Zárójelben az adott ranglista szerinti pontszám található. A grafikonon feltüntettük az egyes szövetségi kapitányok időszakát.
A Magyar Légierő (angolul Hungarian Air Force) a Magyar Honvédség része. Nemzetközi rövidítése: HuAF.
A Magyar Légierő feladata Magyarország légterének védelme és ellenőrzése különböző eszközökkel (harci repülőgépek, légvédelmi rakéták, radarrendszerek), valamint a Magyar Honvédség szárazföldi alakulatainak légi támogatása (harci repülőgépekkel és helikopterekkel), szállítása (szállító repülőgépekkel és helikopterekkel).
Légi technikáival (repülőgépek stb.), fegyvereivel, légvédelmi rakétákkal védi a magyar légtér sérthetetlenségét, a Magyar Köztársaság szuverenitását. Háborúban feladata védeni a magyar légteret a betolakodóktól, ellenséges erőktől, földi létesítmények, városok, stratégiai fontosságú területek védelme, szárazföldi csapatok légi oltalmazása, a légi fölény kivívása, ellenséges földi és légi csapatok támadása. Ellenséges erők, területek, stratégiai fontosságú helyek bombázása, támadása.
A Magyar Légierő felségjelzése a szabványosított és megfelelő szélességű, magasságú és arányú, ék alakba foglalt nemzeti színek (RAL 3000 piros, RAL 9003 fehér, RAL 6002 zöld). A felségjel egyenlőszárú, fehér szegéllyel keretezett háromszög, amelynek magassága a háromszög alapjának kétszerese. A befogók mentén piros és fehér sáv húzódik, amelyek szélessége az alap egyhatod része. A háromszög maradék területe zöld színű.
Ilyen felségjelzéssel repültek a MiG–21-esek, Szu–22-esek, MiG–23-asok is 1991 után. Az utolsó géptípus a MiG–29-es, és a Jak–52-es, illetve L–39ZO Albatros volt, amely még ezzel a felségjelzéssel repült. 2006-tól a felségjelzésről eltűnnek a színek, és helyükre azok szürke árnyalatai kerülnek (RAL 3000 piros helyett RAL 7045 sötétszürke, RAL 9003 fehér helyett RAL 7047 világosszürke, RAL 6002 zöld helyett RAL 7046 sötétszürke). A magyar Gripenek már ilyen felségjelzéssel repülnek. A többi alakulat eszközein (helikopterek, harckocsik, harcjárművek stb.) megmarad a piros, fehér, zöld ék (kisebb mint a repülő eszközöknél), mint felségjelzés.
Maga a Monarchia repülő egységei a Katonai Légjáró Intézet (Militär-Aeronautische Anstalt) keretei között fejlődtek ki (elsősorban ballonrepüléssel, majd merevszárnyú repülőgépekkel is foglalkoztak), 1909-től K. u. K. Luftschifferabteilung („Cs. és k. Léghajóosztály”) néven működött az újjászervezett egység, Fischamendbe, az első hadi légikikötőbe települtek (Bécsújhelyen ebben az évben megkezdték az első repülőtér építését). A világháborúban több magyar pilóta is „ászpilóta” minősítésűvé vált: ittebei Kiss József (20 légi győzelem), Fejes István tiszthelyettes (310 bevetés - rekord a Légjáró csapaton belül, 18 légi győzelem), Gräser Ferenc hadnagy (16 légi győzelem), Kaszala Károly tiszthelyettes, Modory (Májer) József százados, Udvardy Ferdinánd törzsőrmester (10 légi győzelem), Tahy Sándor hadnagy (8 légi győzelem), Hefty Frigyes tiszthelyettes (7 légi győzelem), Háry László százados, Risztics János, Kasza Sándor törzsőrmester (6 légi győzelem). Az első magyar katonai repülő, Petróczy István kiemelkedő munkássága hozzájárult eme sikerekhez, több magyar ászpilóta az ő növendéke, az első „tábori pilóta” igazolványt megszerzők egyike volt (1910-ben, a Monarchia harmadik ilyen minősítésű tisztje, illetve az első magyar; ekkor a „Katonai Léghajós Részleg”-nél szolgált), több éven keresztül foglalkozott az osztrák–magyar pilótakiképzéssel, az 1911-ben felállított bécsújhelyi katonai repülőiskola vezetőjévé nevezték ki.Az őszirózsás forradalom idején, novemberben egy Lugosról felszálló – vélhetően katonai – repülőgép bombavetést hajtott végre román fosztogató parasztokra, amely 104 halálos áldozatot követelt (az eset pontos behatárolására nincs információ). Tanácsköztársaság idején a megmaradt állomány újjászerveződött Vörös Légjárócsapat névvel, 1919–1920 között működtek. Háry László százados volt alegységének nagy része később is együtt maradt, „Háry-cirkusz” becenéven járták az országot bemutatórepülésekkel.Az 1920-ban aláírt trianoni békeszerződés értelmében az ország légierővel nem rendelkezhetett. Ezért a korábbi repülőalakulatok és pilóták egy része a polgárinak minősített Légügyi Hivatal (LÜH) alárendeltségébe került. Az elméleti fejlesztéseket sem tiltotta a békeszerződés, még 1920-ban pilótaképzés indult Budapesten, Szegeden, Szombathelyen és Miskolcon. 1938-ban alakult meg a Magyar Királyi Honvéd Légierő, amelyet Horthy Miklós 1938. december 28-án kelt döntése értelmében újév napjától (1939. január 1.) mint önálló fegyvernem kell működnie. 1945 májusában szűnt meg.
1990-ben a Magyar Néphadsereg Honi Légiereje megszűnt, jogutódja a Magyar Légierő lett. Gép- és személyi állományát a jogutód átvette. A drasztikusan változó külpolitikai helyzetek miatt a haderőnem feladatai megváltoztak. A többszöri haderőreform végrehajtása során a légierő gép- és személyi állománya is átalakult, az igényeknek, új kihívásoknak megfelelően lecsökkent.
1989-ben és az utána következő években mélyreható változások történtek az ország életében (a Köztársaság kikiáltása, többpártrendszer, a NATO csatlakozási szándék megfogalmazása), és ebből adódóan a haderőben (1990. március 15-étől Magyar Honvédség) is. 1991-ben befejeződött a szovjet csapatok kivonása és megszűnt a Varsói Szerződés. A védelemre elegendő erő elve a gazdasági lehetőségeknek megfelelő, kisebb, korszerűbb, ütőképes haderőt igényelt. Emellett a haderő-átalakítás egészét az egyre erősödő NATO orientáció is befolyásolta. Sajnos előbbi nem valósult meg a pénzhiány miatt.
A légvédelemnél a szervezési hullám elsőként a miskolci 105. Honi Légvédelmi Rakétaezredet érte el, amelyet 1990. június 30-áig a 104/2. honi légvédelmi rakétaosztállyal (Szabadszállás) együtt felszámoltak. Ezzel a borsodi tűzrendszer megszűnt. 1991. július 30-ával megszűnt a 104. Honi Légvédelmi Rakétaezred (két osztályát és az osztálycsoportot a Duna 11. Honi Légvédelmi Rakétadandár alárendeltségébe helyezték). Felszámolták a Légvédelmi Kiképző Központot és a Csapatlégvédelmi Kiképző Központot is.
Az 1991. májusában levezetett parancsnoki és törzs hadijáték tapasztalatai alapján 1991-ben az 1. Honi Légvédelmi Hadtest jogutódjaként megalakult a Légvédelmi Parancsnokság, amelynek alárendeltségébe kerültek a csapatlégvédelmi ezredek (7., 14., 18. és 15.), valamint az (akkor már) légvédelmi rakétatechnikai bázis (LÉRTB) is. A nagykanizsai MH 18. Légvédelmi Rakétaezred 1992. július 31-ei felszámolásával a győri MH 14. Rába Légvédelmi Rakétaezred és kalocsai MH 15. Kalocsa Légvédelmi Rakétaezredeket ötütegesre bővítették, viszont később megszűnt a LÉRTB (1995. január).
A szárazföldi csapatok kötelékébe tartozó légvédelmi alegységek átszervezése azok átszervezésével párhuzamosan történt. Ennek keretében 1990-ben kivonták a ZSZU-23-4 SILKA, majd 1996-ban a 9K31 Sztrela–1 és 9K35 Sztrela–10 légvédelmi rakétakomplexumokat. Megszűnt a váci 8., és jánoshalmai 102. Légvédelmi Tüzérezred (1990-ben), majd később a karcagi 6. és nagyoroszi 87. Légvédelmi Rakétaezred (1997-ben). Az 5. Önálló Légvédelmi Tüzérezredet először háromosztályos dandárrá, majd kiképző ezreddé szervezték át, végül 1997-ben megszüntették. A Nagyorosziban levő szervezetek a 87. Légvédelmi Tüzérezred bázisán osztályként újjászervezték, majd a francia Mistral (az első nyugati légvédelmi rakéta fegyverrendszer) eszközök rendszeresítésével ezreddé fejlesztették.
A honi légvédelemnél a 11. Honi Légvédelmi Rakétadandár szervezetében az alárendeltek összetétele gyakran változott. Osztályok szűntek meg, helyőrségváltások történtek. A dandár 1995. július 28-án kilépett a készültségi szolgálat rendszeréből. Bázisán 1997 végén megalakult a 11. Vegyes Légvédelmi Rakétaezred, melyben egynemű zászlóaljakat SZ-75 Dvina (VOLHOV), illetve SZ–125 Nyeva–M (NYEVA) hoztak létre, a SZ-200 VEGA rendszert kivonták a hadrendből. 2001. június 30-ával a szervezetet felszámolták, ezzel megszűnt a Budapest - Dunaújvárost védő tűzrendszer.
3 harcirepülő-ezred: 47. Pápa Harcászati Repülőezred, 31. Kapos Harcászati Repülőezred, 59. Szentgyörgyi Dezső Harcászati Repülőezred
3 légvédelmi rakéta ezred:MH 7. Bethlen Gábor Légvédelmi Rakétaezred Keszthely, MH 14. Rába Légvédelmi Rakétaezred Győr, MH 15. Kalocsa Légvédelmi Rakétaezred Kalocsa
4 db Zlin–43Légvédelmi rakéták: 16 települési helyen, 70 db SZ–75 Dvina (SA–2) indító, SZ–125 Nyeva–M (SA–3). 18 db indító állvány Keszthely Krug (SA-4 Ganef)
1999. március 16-ától Magyarország tagja az Észak-atlanti Szerződés Szervezetének. Ezzel végérvényesen megindult a haderő és benne a légierő átalakítása. Kisebbé, olcsóbbá és hatékonyabbá tétel lett a fő cél. Ezért több, ekkorra már elavult repülőgépet vont ki a HM a hadrendből. Ezek a MiG–21, a MiG–23 és a Szu–22 típusok. Utóbbit kivonásuk előtt előbb nagyjavították. Még a délszláv háború idején, 1993-ban érkezett az orosz államadósság fejében 28 db MiG-29, de ahogy ezek megérkeztek, már látszott, hogy nem a MiG–29-es a hosszútávú megoldás. Érkeztek ezután Magyarországra a külföldi cégek, és olyan gépeket ajánlottak, mint az F–16-os, F/A–18 Hornet, Mirage 2000–5. Tervben volt a meglévő MiG–21-es állomány modernizálása, izraeli segítséggel. A Nemzetbiztonsági Kabinet 2001 februárjában döntést hozott 24 db használt F–16-os lízingjéről, de ez szeptember 10-én módosult, a „gazdasági szempontból kedvezőbb” svéd ajánlat irányába, a Gripenek felé, amelyből mindössze 14 db-ot rendelt az ország. A „csak” 14 db-os gépmennyiséget annak magasabb műszaki-technológiai színvonalával indokolták: a Gripen erős fegyverzetű, negyedik generációs, több célú (vadász, támadó, felderítő) gép, mely akár 60 km-rel hamarabb észlel egy MiG–29-est, mint az őt, köszönhetően kis méretének. Így kb. 28, korábban használt gép feladatát tudja ellátni ez a 14 gép. 28 db MiG-29-esből 2002-től már csak 14 volt rendszerben, és ezeket is 2006-tól folyamatosan váltották le a negyedik generációs több feladatú svéd Saab JAS 39 Gripenek. Bár utólag világossá vált, hogy a tizennégy gép csak a nemzeti légtérvédelmi feladatokat képes ellátni (mennyiségét tekintve), és több gép szükséges a NATO, illetve a missziós feladatok ellátásához, ezért valószínűleg a jövőben 1 század, de minimum 6-8 gép beszerzését tervezik. A Gripenek eredendően csak a svéd igényeket elégítették ki, ennek változása érdekében a JAS 39 A/B Gripenekből kialakították a magyar, illetve NATO igényeket is kielégítő Saab JAS 39 Gripen EBS HU (EBS HU: Export Basic Standard for Hungary) változatokat. Ennek is két változatát, az egyszemélyes C változatot, és a kétszemélyes, harci-gyakorló D változatot. A D változat is képes harci alkalmazásra, annyi különbséggel, hogy a D változatnak nincs fedélzeti Mauser BK-27 gépfegyvere. Magyarország Litening III típusú lézeres célmegjelölő konténert rendelt Izraeltől, amelyeket 2009 áprilisban rendszerbe is állítottak. A Gripen-század 2009. január 1-jétől ad váltott készültséget a MiG–29-esekkel, majd 2011. január 1-jétől véglegesen átveszik az ország légtérvédelmét. A honvédség 2003 augusztusa óta a típusátképzést megkönnyítendő, 2 db L–159 ALCA két- (B) és együléses (A, osz. 6006, 6007) kiképzőgépet bérel a Cseh Légierőtől.
2006. október 24-én a Francia Haditengerészet Landivisiauban állomásozó 12F századának két Rafale M típusú gépe landolt a Kecskeméti légibázison. A két francia vadászgép közös repülési gyakorlatra érkezett a Magyar Légierőhöz. A gyakorlat két napja alatt a Rafale-ok mind a MiG-29 Fulcrummal, mind a JAS 39 Gripennel is levegőbe emelkedtek. Különböző NATO eljárásokat, harci feladatokat gyakoroltak. (kettő egy elleni küzdelemtől a COMAO feladatig)
A rövid gyakorlat a "Long Fall 2005" elnevezésű gyakorlat folytatása volt, amikor is egy hétig a francia haditengerészet 11F századának négy Super Etendard típusú gépe gyakorlatozott a magyar vadászgépekkel.
2004-ben a visegrádi négyek aláírtak egy szándéknyilatkozatot a Mi–24 harcihelikopterek modernizációjával kapcsolatban. A nyilatkozatot konkrét modernizálás nem követte, csak a lengyeleknél (Mi–24W altípus).
Már 2004-ben megkezdődött a Dunai Repülőgyár Rt-nél 2 db Mi–17P és 2 db volt keletnémet Mi–24P helikopter átalakítása és felújítása (a 335 és a 336-os oldalszámúak). A 336-os berepülését 2004. június 7-én hajtotta végre Major „Cirmi” Tibor őrnagy és Molnár „Fröccsös” István őrnagy, a 335-ös hajtóművezése szintén ezen a napon a 336-os után került sor, berepülve június 15-én lett. A kísérleti nagyjavítási programban Tökölön felújított mindkét gép műszaki átadását június 17-én végezték el a szentkirályszabadjai műszakiak. A hatósági berepülést Szántó „Zsazsa” Zsolt őrnagy és Suszter „Csoszi” Attila százados végezte el. A másik 4 db P altípusú gép (331, 332, 334 és 338) sorsa 2017-ben vett fordulatot.
Modernizálnak 12 db Mi–24 harci helikoptert, és 5 db Mi–17 közepes szállító helikoptert.
Mivel a korábban szolgálatban álló Mi-24 típusú helikoptereken 2012-ben már nem végezték el a további üzemidő hosszabbításokat, a Magyar Légierőnek 2013. január 1-jétől nincs olyan harci helikoptere ami repülhetne.
Az Igla, a Kub komplexumok még 3-6 évig rendszerben tarthatóak, ám valószínűleg 2010-ben újabb eszközökkel váltják őket.
Az SA-6 Ganful (KUB) rendszereket modernizálták, a lengyel és magyar együttműködésben megvalósult modernizálás eredményeképpen a rendszer legfontosabb harcászati és technikai paraméterei javultak. Emellett NATO szabványú idegen-barát felismerő rendszerrel és (az épített utakon való közlekedést lehetővé tevő) gumibetétes lánctalppal rendelkezik.
Megkezdődött az új francia gyártmányú Atlas-2 Mistral légvédelmi rakéta komplexumok beszerzése. (Első ütemben 35 db, így jelentősen nőtt Magyarország lefedettsége az alacsonyan érkező támadásokkal szemben.) Második ütemben további 140 db beszerzése folyik.
A Sztrela és Igla rendszereket 2011-ben az Egyesült Államok nyomására felszámolták új eszközök beszerzése nélkül. A Magyar Honvédség hordozható légvédelmi rakétarendszer nélkül maradt.
Surface to Air Missile Operations Center – SAMOC légvédelmirakéta-vezetési rendszer beszerzése folyamatban van.
A magyar repülőgép vezetőket Magyarországon Zlín Z–242L-es és Z–143LSi típusokon képzik ki, illetve miután megérkeztek és rendszerbe álltak, a Gripen D (kétüléses gyakorló) változatával is.
A HM hosszútávú szerződést kötött a kanadai Védelmi Minisztériummal a magyar repülőgép-vezetők kiképzéséről Kanadában.
Még a Gripenek érkezése előtt megkezdődött a fiatal magyar repülőgéppilóták kiválasztása, kiképzése. Az első magyar Gripen pilótákat Svédországban képezték ki az új géptípusra.
Jelenleg, és valószínűleg a jövőben is a magyar pilótákat a NATO képzési programja alapján képezik az az NFTC rendszerében. A négy fázisból álló képzés során a kezdő repülőgép-vezetőből profi vadászpilótát képeznek. A képzés első fázisát Szolnokon, a továbbiakat külföldön teljesítik a jelöltek az NFTC keretében (NATO Flying Training in Canada).
MH 86. Szolnok Helikopter Bázis (a 2004-ben megszűnt MH 87. Bakony Harci Helikopter Ezred és MH 89. Vegye Szállítórepülő Ezred jogutódjaként létrejött és a 2007. március 1-jén megszűnt MH 86. Szolnok Helikopter Ezred jogutódja) (Szolnok)
2007-ben szóbeli megállapodás született a magyar honvédelmi miniszter és az amerikai védelmi miniszter között arra vonatkozóan, hogy a Magyar Honvédség állományába tartozó pápai bázisrepülőtér a NATO C–17-es gépekből álló közös szállítógépflottájának egyik bázisává váljon. Ezzel több száz új munkahely jönne létre a térségben, s feltehetően az afganisztáni magyar misszió utánpótlását is könnyebbé tenné, hiszen a C-17-es nehéz szállítógépeket Magyarország is használná, a NATO többi szövetségesével együtt. 2007 novemberében el is dőlt, hogy a C-17-esek Pápára költöznek. Az ide települő C–17-es szállító repülőgépeket a Magyar Honvédség regisztrálta, így a gépek magyar felségjelzéssel repülnek, a személyzet pedig nemzetközi. Az első repülőgép 2009. július 18-án érkezett meg Pápára.
-Repülési megjegyzés: 1982.06.22. 08 ó. 47 p-kto hadműveleti repülés során a Csilla-hegy közelében földnek ütközött és megsemmisült. A becsapódás során Bognár Ferenc főhadnagy operátor életét vesztette. Kószó Imre százados gépparancsnok és Ádász Zoltán százados fegyverzettechnikai mérnök súlyos sérüléseket szenvedett.
_________________________________________________________________________________________________________
-Repülési megjegyzés: 2001.04.12. 10 ó. 47 p-kor nappal egyszerű időjárási viszonyok között, géppárban végrehajtott gyakorló fotólövészet során Gyulafirátót közelében a lőirányon összeütközött a kísérőgéppel (715 Mi-24V), a földhöz csapódott és kigyulladt. A helikopter személyzete (Sápi Zoltán százados gépparancsnok, Nagy László főhadnagy operátor) életét vesztette.
_________________________________________________________________________________________________________
-Repülési megjegyzés: 2001.04.12. 10 ó. 47 p-kor nappal egyszerű időjárási viszonyok között, géppárban végrehajtott gyakorló fotólövészet során Gyulafirátót közelében a lőirányon összeütközött a vezérgéppel (579 Mi-24D), kényszerleszállást hajtott végre, melynek során felborult és összetört. A helikopter személyzete (Rolkó Zoltán százados gépparancsnok, Stumpf Péter főhadnagy operátor) súlyosan megsérült. 2012-ben a Die Hard 5 filmprodukció forgatásán a roncsot felrobbantották, a fémhulladékot elszállították.
____________________________________________________________________________________________________________________________________________
-Repülési megjegyzés: 1974.05.30-án nappal egyszerű időjárási viszonyok között kiképzési repülés során, kismagasságú útvonalrepülésen a Balatonba csapódott (Balatonalmádi D 2 km) és megsemmisült. A személyzet (Serfőző István hadnagy gépparancsnok, Bozsaki Benő hadnagy másodpilóta, Laboda Ferenc főhadnagy, fedélzeti technikus), valamint két fő utas (Korpos Imre honvéd, Bunász István honvéd) életét vesztette.
____________________________________________________________________________________________________________________________________________
-Repülési megjegyzés: 1971.01.29-én Dunakeszin, leszállás közben kb. 15 m-ről a földhöz csapódott, javíthatatlanul megrongálódott. A személyzet (Herczeg János őrnagy gépparancsnok, Gávai József százados másodpilóta, Makkos György hadnagy fedélzeti technikus) nem sérült meg. A fedélzeten tartózkodó utas (Tóth György törzsőrmester) könnyű sérülést szenvedett. A helikoptert azóta a Szolnoki Repülő Műszaki Főiskola oktatási eszközként használja.
____________________________________________________________________________________________________________________________________________
-Repülési megjegyzés: 1981.05.04. 22 ó. 48 p-kor éjjel bonyolult időjárási viszonyok között kiképzési repülés során leszállás közben a repülőtér területén a leszállóiránytól nyugatra kb 300 m-re a földhöz csapódott, kigyulladt és megsemmisült. A személyzet (Szikora Miklós alezredes gépparancsnok, Szabó Gábor alezredes oktató, Kozsahuba György törzsőrmester fedélzeti technikus) életét vesztette.
____________________________________________________________________________________________________________________________________________
-Repülési megjegyzés: 1976.01.22-én nappal bonyolult időjárási viszonyok közötti kiképzési repülés során intenzív havazás miatt mindkét hajtóműve leállt és Káptalanfüred térségében a Balatonra szállt le, megrongálódott. A személyzet (Kufa Mihály őrnagy gépparancsnok, Dányi Balázs hadnagy másodpilóta, Bertalan Béla őrmester fedélzeti technikus) a helikoptert elhagyta, de a hideg vízben életét vesztette.
____________________________________________________________________________________________________________________________________________
-Repülési megjegyzés: 1982.06.29. 23 ó. 23 p-kor éjjel egyszerű időjárási viszonyok között kiképzési repülés során az iskolakör negyedik fordulója után, a leszállóirányon nekiütközött a 10429-es Mi-8 helikopter, ezért lezuhant, kigyulladt és megsemmisült. A személyzet (Hajdukiss Bálint főhadnagy, gépparancsnok, Fábry József százados másodpilóta, Bolvári István törzsőrmester fedélzeti technikus) életét vesztette.
____________________________________________________________________________________________________________________________________________
-Repülési megjegyzés: 28 személy szállítására alkalmas, megnövelt üzemanyag-tartályos változat.1984.05.01-én átadásra került a 89. Szolnok Vegyes Szállítórepülő Ezred állományába.2001-ben a Dunai Repülőgépgyár Rt-ben átalakítva T változatra. 2008.01.31. Óballánál bepörgött, lezuhant, 3 fő, Lükő Zsolt+.
____________________________________________________________________________________________________________________________________________
Az most már látszik a Magyar Légierő, és a kormány számára is, hogy a tizennégy gép nem lesz elegendő a nemzeti légtérvédelmi és a NATO szövetségi feladatok egyszerre történő ellátására. De ez nemcsak a gépekre, hanem a pilótákra is igaz, mert az a létszám, amelyet erre a gépszámra terveztek, nem tudja a készültségi és egyéb feladatokat egyszerre megoldani. Legalább még egy századnyi, de legalább hat-nyolc gépre lesz még szükség ahhoz, hogy maradéktalanul meg tudjon felelni a Magyar Légierő a rá háruló feladatoknak. Mivel Magyarország NATO- felajánlásában is szerepelnek a harci gépek, ezért nem lehet megoldani azt, hogy a légtérvédelmet is biztosítani tudják velük, illetve szükség esetén gépeket és embereket küldjenek egy missziós feladatra. Arról nem is beszélve, hogy felmerülhetnek olyan igények is a szomszédos szövetséges NATO-tagállamok részéről, hogy vegyen részt az ország az ő légterük védelmében is (pl.: Szlovénia). Ehhez pedig további repülőgépekre és nagyobb hajózólétszámra lesz szükség a jövőben, így az állam tervezi a létszámbővítést, mind eszköz, mind pilóta téren.
A magyar honvédelmi miniszter 2007. június 26-án Moszkvában tárgyalt a magyar MiG-29-esek sorsáról. "Magyarország végleg kivonja a hadrendből a MiG–29-es vadászrepülőgépeket" – közölte a honvédelmi miniszter június 26-án, kedden Moszkvában. A miniszter elmondta azt is, hogy Oroszországnak üzletet ajánlanak: a hadrendből kivont repülőgépekért cserébe azt szeretnék, ha az orosz gyártó elvégezné a Magyar Honvédség helikoptereinek karbantartását és felújítását. A magyar honvédelmi miniszter, aki még ezen a napon az orosz parlament, az Állami Duma és a felsőház, a Szövetségi Tanács védelmi bizottságainak vezetőivel és tagjaival tárgyalt, elmondta, hogy miután a Magyar Honvédség 2007 végéig megkapja a megrendelt 14 svéd Gripenből az utolsót is, 2009-ben valamennyi MiG–29-est kivonják a hadrendből, és megállapodhatnak Oroszországgal. (A miniszter hozzátette, hogy a gyártóval való egyetértésben Magyarország eladhatja más országoknak is a hadrendből kivont MiG-eket.)
Orosz Zoltán: Szállítórepülők alkalmazásának aktuális kérdései a Magyar Honvédség missziós feladat rendszerében
Orosz Zoltán: A magyar katonai szállítórepülés jelene, lehetséges jövője a Magyar Honvédség nemzetközi szerepvállalásának tükrében
Orosz Zoltán: Helikopterek és szállítórepülők- adalékok a légi szállítás alternatíváihoz, alkalmazási lehetőségeihez és elveihez
Orosz Zoltán: A Magyar Honvédség helikoptereinek alkalmazási lehetőségei balkáni hadműveleti területen
Orosz Zoltán: A helikopterek katonai alkalmazásának lehetőségei és a katonai alkalmazás valósága Magyarországon
Orosz Zoltán: A Magyar Honvédség szállítórepülő és helikopter alegységek alkalmazási lehetőségei a NATO szövetségi rendszerében
Brandt Gyula. A 87. Bakony Harcihelikopter Ezred és jogelődjeinek története, 1958-2004. Szentkirályszabadja: Bakony Harcihelikopter Ezred Szociális Alapítvány (2004). ISBN 963-216-693-0 
dr. Csizek Zoltán. Magyar repülőszázadok és századjelvényeik – 1933-1945. Opus (2006). ISBN 978-963-7080-36-4 
M. Szabó Miklós. A Magyar Királyi Honvéd Légierő a második világháborúban. Zrínyi Kiadó (1987) 
M. Szabó Miklós. A Magyar Királyi Honvég Légierő elméleti-technikai-szervezeti fejlődése és háborús alkalmazása, 1938–1945. Zrínyi Kiadó (2000) 
Pataki Iván, Rozsos László, Sárhidai Gyula. Légiháború Magyarország felett I-II. Zrínyi Kiadó (1992) 
Tobak Tibor. Pumák és a többiek – Mindig túlerővel szemben. Aero&Rádió (1990). ISBN 963-02-8880-X 
Simon László (1997). „Vihar után. Az MN Repülőkiképző Központjának tevékenysége 1957–1961”. Top Gun (7), 24–27.. o.
MilAvia Press. [2009. május 2-i dátummal az eredetiből archiválva]. (Hozzáférés: 2009. augusztus 6.)
aeromagazin.hu – forrás a jövő elképzeléseihez. [2007. május 15-i dátummal az eredetiből archiválva]. (Hozzáférés: 2007. május 8.)
bevetes.hu. [2017. szeptember 14-i dátummal az eredetiből archiválva]. (Hozzáférés: 2018. november 17.)
Magyar Légierő fejlesztések, története (angol nyelven). [2010. február 20-i dátummal az eredetiből archiválva]. (Hozzáférés: 2007. április 8.)
A PIR-tábor. hm.gov.hu. [2008. július 17-i dátummal az eredetiből archiválva]. (Hozzáférés: 2008. július 11.)
