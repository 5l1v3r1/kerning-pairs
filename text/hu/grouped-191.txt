
Május 28. az év 148. (szökőévben 149.) napja a Gergely-naptár szerint. Az évből még 217 nap van hátra.
Névnapok: Csanád, Emil, Agmánd, Ágost, Ágosta, Ágoston, Agrippa, Bod, Elmira, Germán, Kara, Karád, Karcsa, Karsa, Lucián, Perjámos, Uránia, Vilhelma, Vilhelmina, Viliam, Vilma, Vilmos
I. e. 585 – Napfogyatkozás. A médek és lüdök öt éve tartó háborúskodása Kis-Ázsiában emiatt szakad félbe.
1448 – A Trois Fontaines elveszti anyaapáti jogát a szentgotthárdi apátság felett, ami 1184 óta birtokolt. Ezt a stájerországi reini apátság nyeri el.
1867 – A Magyarország című kormánypárti lap e napi számában megjelenik Kossuth Lajosnak Deák Ferenchez írott – a történelemben Cassandra-levélként ismert – nyílt levele.
1871 – A Versailles-i kormány (Adolphe Thiers miniszterelnök) csapatai elfoglalják Párizst, leverik a párizsi kommünt, az elfogott kommünárdokat kivégzik.
1940 – A második világháborúban Németország elfoglalja Belgiumot – III. Lipót király feltétel nélkül kapitulál.
1987 – Mathias Rust a 19 éves német sportrepülő Cessna-172 típusú gépével kijátssza a szovjet légvédelmet és leszáll Moszkvában a Vörös térre.
2011 – Megnyílik a Kárpát-medence első rockmúzeuma, a P. Mobil Rockmúzeum Nyitragerencséren.
1995 –  monacói nagydíj, Monte Carlo - Győztes: Michael Schumacher  (Benetton Renault)
1602 vagy 1604 – Brandenburgi Katalin erdélyi fejedelem, Bethlen Gábor második felesége († 1644)
1738 – Joseph Ignace Guillotin francia orvos, a nyaktiló (guillotin) feltalálója († 1814)
1800 – Gyenes Mihály ügyvéd, városi mérnök, az első kecskeméti közpark megálmodója († 1868)
1807 – Louis Agassiz svájci születésű paleontológus, glaciológius, geológus († 1873)
1821 – Szuper Károly magyar színész, Petőfi Sándor egykori színigazgatója († 1892)
1877 – Makszimilian Alekszandrovics Volosin, orosz festő, költő, író, antropozófus († 1932)
1912 – Hans Julius Zassenhaus német matematikus, az absztrakt algebra kutatója, a számítógépes algebra egyik üttörője († 1991)
1944 – Sondra Locke amerikai színésznő („Magányos vadász a szív”), énekesnő, filmrendező († 2018)
1912 – Paul Émile Lecoq de Boisbaudran francia kémikus a gallium, a szamárium és a diszprózium felfedezője (* 1838)
1935 – Garami Ernő műszerész, szociáldemokrata politikus, az MSZDP vezetője, miniszter (* 1876)
2009 – Korkes Zsuzsanna Katalin magyar muzeológus, néprajzkutató és kultúrantropológus (* 1954)
2015 – Trogmayer Ottó Széchenyi-díjas magyar muzeológus, régész, egyetemi tanár (* 1934)
2018 – Yves de Daruvar magyar származású francia katonatiszt, köztisztviselő, a francia ellenállás közismert alakja (* 1921)
Etióp Szövetségi Demokratikus Köztársaság - Nemzeti ünnepe - a győzelem napja 1991

Május 31. az év 151. (szökőévben 152.) napja a Gergely-naptár szerint. Az évből még 214 nap van hátra.
Névnapok: Angéla, Aldó, Angyal, Angyalka, Mária, Marietta, Matild, Matilda, Metella, Nilla, Perdita, Petres, Petronella, Petrónia, Petróniusz, Szonóra, Tilda, Tília, Villő, Zengő, Zimra
1433 – Luxemburgi Zsigmondot IV. Jenő pápa Rómában német-római császárrá koronázza.
1494 – A tenerifei guancsok vereséget mérnek a hóditó spanyolokra az első acentejói csatában.
1889 – A pennsylvaniai Conemaugh-tó gátjának átszakadása miatt lezúduló vízár elpusztítja Johnstown városát, 2200 ember halálát okozva.
1910 – Fokföld, Natal, Orange Szabad Állam és Transvaal egyesülésével létrejön a Dél-afrikai Unió.
1916 – A jütlandi csata (skagerraki ütközet), az első világháború legnagyobb tengeri csatája a dán Jylland-félsziget közelében, a brit és német  flották között, eredmény nélkül.
1975 – Az ELDO és az ESRO összeolvad és Európai Űrügynökség (ESA) név alatt működik.
1990 – A Szovjetunióban fellövik a Mir űrállomás negyedik modulját, a Krisztall-t.
2001 – A NATO és az EU külügyminisztereinek első hivatalos találkozója Budapesten.
2002 – A tizenhetedik labdarúgó-világbajnokság, Japán és Dél-Korea közös rendezésében, június 30-áig.
2018 – Véget ért az olasz kormányválság: a Giuseppe Conte miniszterelnök-jelölt által összeállított kormánylistát elfogadta az államfő Sergio Mattarella. A kormányban az Öt Csillag Mozgalom és a Liga politikusai kaptak helyet.
1954 –  Indianapolis 500, Indianapolis - Győztes: Bill Vukovich  (Kurtis Kraft Offenhauser)
1981 –  monacói nagydíj, Monte Carlo - Győztes: Gilles Villeneuve  (Ferrari Turbo)
1987 –  monacói nagydíj, Monte Carlo - Győztes: Ayrton Senna  (Lotus Honda Turbo)
1773 – Ludwig Tieck német költő, író, műfordító, a romantika képviselője († 1853)
1818 – Pomucz György az 1848-49-es magyar szabadságharc honvéd századosa, az amerikai polgárháború címzetes (Brevet) dandártábornoka és amerikai diplomata († 1882)
1866 – Paikert Alajos, ifj. mezőgazdász, agrárpolitikus, múzeumigazgató († 1948)
1911 – Maurice Allais francia Közgazdasági Nobel-emlékdíjas közgazdász, tudományos kutató, egyetemi tanár.  († 2010)
1921 – Alida Valli (szül. Alida Maria Laura Altenburger) olasz színésznő († 2006)
1925 – Török Tamás rádiós rendező, dramaturg, Jászai Mari-díjas, érdemes művész († 1993)
1926 – Kemény János amerikai magyar matematikus, a BASIC programozási nyelv ősének egyik megalkotója († 1992)
1963 – Orbán Viktor politikus, a FIDESZ alapítója, elnöke, 1998–2002-ig, illetve 2010-től a Magyar Köztársaság miniszterelnöke
1984 – Jason Smith ausztrál színész (Robbie Hunter az „Otthonunk” („Home and Away”) tv-sorozatból)
1832 – Évariste Galois francia matematikus, a többedfokú egyenletek algebrai megoldhatósági problémájának megoldója (* 1811)
1962 – Adolf Eichmann náci főtiszt (SS Obersturmbannführer), a Nemzetiszocialista Német Munkáspárt vezető tagja (* 1906)
1978 – Bozsik József olimpiai bajnok magyar válogatott labdarúgó, az Aranycsapat tagja (* 1925)
1981 – Lóránt Gyula labdarúgó, az Aranycsapat keménységéről ismert középhátvédje, labdarúgóedző  (* 1923)
2017 – Szondy István olimpiai bajnok (1952) magyar öttusázó, vívó, sportlovagló, edző (* 1925)

Május 5. az év 125. (szökőévben 126.) napja a Gergely-naptár szerint. Az évből még 240 nap van hátra.
Névnapok: Györgyi, Angelus, Angelusz, Árvácska, Erna, Ernella, Gotárd, Gothárd, Györe, György, Györgyike, Györk, Györke, Iduna, Irén, Iréne, Irina, Judit, Jutka, Jutta, Kocsárd, Merima, Nyék, Piusz, Viola
1862 – Az Ignacio Zaragoza vezette mexikói seregek a pueblai csatában győzelmet aratnak a francia beavatkozók felett.
1919 – Aradon gróf Károlyi Gyula ellenkormányt alakít a kikiáltott Tanácsköztársasággal szemben, ami később (május 30.) Szegedre teszi át székhelyét.
1950 – Az Államvédelmi Hatóság a hajnali órákban fegyveres úton átveszi a Kistarcsai Központi Internálótábor felügyeleti jogait a rendőrségtől.
1835 – Megnyitják Brüsszel és Mechelen között az európai kontinens első közforgalmú vasútvonalát.1961 –  Az első amerikai űrhajós, Alan Shepard szuborbitális repülést hajt végre a Freedom 7 űrhajóval.
1747 – II. Lipót magyar király Habsburg–Lotaringiai-házból származó osztrák főherceg, a toszkánai Szent István Lovagrend újjászervezője és nagymestere († 1792)
1814 – Balassa János sebészorvos, egyetemi tanár, az MTA tiszteleti tagja († 1868)
1817 – Gaston de Raousset-Boulbon francia kalandor, a Sonorai Francia Állam alapítója († 1854)
1885 – Agustín Barrios  guaraní származású paraguayi gitárművész és zeneszerző. A 20. század első felének legnagyobb hatású gitáros zeneszerzői közé tartozik († 1944)
1907 – Forgó László Kossuth-díjas magyar gépészmérnök, feltaláló, az MTA tagja († 1985)
1919 – Geórgiosz Papadópulosz görög katonatiszt, politikus, elnök-diktátor († 1999)
1925 – Vlagyimir Fjodorovics Vavilov orosz gitár- és lantművész, zeneszerző († 1973)
1943 – Michael Palin angol színész, a Monty Python-csoport tagja, több ismeretterjesztő film készítője
311 – Galerius római császár, a tetrarchia idején a keleti birodalomrész augustusa (* kb 250)
1827 – I. Frigyes Ágost szász király a Wettin-házból származó szász herceg (* 1750)
1892 – August Wilhelm von Hofmann német kémikus, a 19. század egyik legjelentősebb német vegyésze (* 1818)
1908 – Duka Tivadar orvos, India-kutató, Kőrösi Csoma Sándor hagyatékának feldolgozója (* 1825)
1911 – Nyíri Sándor magyar katonatiszt, a Ludovika Akadémia parancsnoka, altábornagy és honvédelmi miniszter (* 1854)
1956 – Daniss Győző magyar színész, rendező, a Békés Megyei Jókai Színház alapító színházigazgatója (* 1903)

Május 6. az év 126. (szökőévben 127.) napja a Gergely-naptár szerint. Az évből még 239 nap van hátra.
Névnapok: Frida, Ivett, Ditta, Eliz, Evetke, Federika, Friderika, Ida, Iduna, Ivetta, János, Judit, Jutka, Ovídiusz, Szavéta, Tamara, Tankréd, Zsóka
1527 – „Sacco di Roma” : V. Károly német-római császár, spanyol király zsoldoshadserege, VII. Kelemen pápa ellen vonulva megrohanja és kifosztja Rómát.
1615 – Bethlen Gábor erdélyi fejedelem és Mátyás német-római császár megkötik a nagyszombati békét. A császár biztosítja Erdély függetlenségét.
1745 – A Jászkun Redempció (Redemptio): Mária Terézia magyar királynő aláírja a jászkunok kiváltságlevelét, ezzel a Jászkun-kerület (Jászság, Nagy- és Kiskunság) földje és népe szabad lett (a nádor joghatósága alá került). A jászkunok lehetőséget kaptak régi szabadságjogaik visszavásárlására.
1859 – Párizsban Kossuth Lajos, Teleki László és Klapka György megalakítják a Magyar Nemzeti Igazgatóságot.
1932 – Egy orosz anarchista golyója halálra sebzi Paul Doumer francia államfőt.
2002 – A holland LPF („Pim Fortuyn Listája”) nevű populista párt vezetőjét, Pim Fortuynt a választási kampány során egy baloldali aktivista meggyilkolja.
1635 – Pázmány Péter esztergomi érsek megalapítja a Nagyszombati Érseki Egyetemet.*
1948 – Budapesten megszűnik a lengyel–magyar kulturális kapcsolatok terén tevékenykedő Magyar Mickiewicz Társaság.
1875 – A Magyar Atlétikai Club a pesti Újépület udvarán megrendezi az első magyar atlétikai versenyt.*
2011 – Kemény Dénes szövetségi kapitány Amerikában bekerül a vizes sportok panteonjába, mivel az Úszó Hírességek Csarnokának tagjává avatják.Forma-1
1984 –  San Marinói Nagydíj, Imola - Győztes: Alain Prost  (McLaren TAG Porsche Turbo)
1937– A New Jersey melletti Lakehurst-nél a hidrogénnel töltött Hindenburg léghajó, fedélzetén 72 utassal, leszálláshoz készülve kigyullad és porrá ég. Ez véget vet a német Zeppelin programnak, és a hidrogén-töltetű léghajózásnak is.1976– Az észak-olaszországi Friuli területén, Gemona város körzetében 6,4-es erősségű földrengés pusztít, súlyos károkat okozva és 990 emberéletet kioltva.
1792 – Martin Ohm német matematikus, az aranymetszés szabály leírója, Georg Simon Ohm fivére († 1872)
1879 – Bedřich Hrozný cseh nyelvész, orientalista, régész, a hettita írás megfejtője, a hettitológia úttörője († 1952)
1904 – Sir Max Edgar Lucien Mallowan brit régész, Leonard Woolley asszisztense, Agatha Christie férje († 1978)
1924 – Szipál Márton (külföldön: Martin Szipál, művésznevén: Martin S. Martin) magyar-amerikai fotóművész († 2016)
1579 – François de Montmorency Montmorency hercege, Franciaország marsallja, a francia vallásháborúk mérsékelt katolikus (ún. „politikus”) pártjának vezetője (* 1530)
1862 – Henry David Thoreau amerikai író, filozófus, a polgári engedetlenség filozófiai megalapozója (* 1817)
1882 – Asbóth Lajos honvéd tábornok, a Magyar Tudományos Akadémia levelező tagja (* 1803)
1949 – Maurice Maeterlinck belga flamand származású irodalmi Nobel-díjas francia nyelvű drámaíró, költő, esszéíró (* 1862)
1963 – Kármán Tódor magyar gépészmérnök, az aerodinamika és az űrkutatás kiemelkedő alakja (* 1881)
2002 – Lakatos István magyar költő, műfordító, Baumgarten-, Kossuth- és József Attila-díjas (* 1927) [1]
A magyar sport napja annak emlékére, hogy 1875-ben e napon rendezte a Magyar Athletikai Club a kontinens első szabadtéri sportversenyét Budapesten. (2000 óta)
Ezen a napon van Szt. György napja (szerbül: Đurđevdan, Ћурћевдан; horvátul: Jurjevo, Đurđevo; görögül: Εντερλεζι; roma nyelven: Ederlezi;). A szerb ortodox egyház egyik legfontosabb ünnepe, amelyet a Julianus-naptár szerint április 23-án, a Gergely-naptár szerint május 6-án ünnepelnek. Szent György az ortodox egyházak egyik legfontosabb szentje. Ünnepe a tavasz kezdetének hagyományos köszöntéséhez kapcsolódik. Ez a népi hagyomány falusias, de babonás is volt a régi időkben.
Horvátország: Itt létezik a Szent György nap katolikus változata, melyet a Gregorián naptár szerint április 23-án ünnepelnek. Ezt a hagyományt Horvátország északi részén, Zágráb környékén tartják. A hagyomány szerint ez a tavasz első napja.
Ederlezi, avagy a romák körében: Jugoszlávia roma nemzetiségű lakóinak is fontos ünnepe függetlenül attól, hogy ortodox vagy muszlim vallásúak-e. Ezt tartják a legfontosabb ünnepüknek, mellyel a tavasz érkezését üdvözlik. A roma đurđevdan hagyományai szerint otthonukat virágokkal és virágzó ágakkal díszítik a tavasz tiszteletére. Virágokkal dúsított fürdőt vesznek, és templomi kutakban mossák meg a kezüket. Egyesek az otthonuk falait is megmossák a vízzel. Az ünnep napján legtöbbször grillen elkészített bárányt vacsoráznak.
Szent Györgyről: A keresztény mitológia úgy tartja, hogy Szent György a hitéért vállalt mártírhalált. Ikonokon általában lóháton ábrázolják, amint éppen megöl egy sárkányt. A Đurđevdan az összes balti ortodox egyház (Horvátország, Bosznia stb.) ünnepe, de főleg Szerbiára és Montenegróra jellemző.

Május 7. az év 127. (szökőévben 128.) napja a Gergely-naptár szerint. Az évből még 238 nap van hátra.
Névnapok: Gizella, Bendegúz, Dalma, Domicián, Domitilla, Germán, Giza, Késa, Napóleon, Szaniszló
1648 – A Zsovtyi Vodi csatában a Bohdan Hmelnickij vezette zaporozsjei kozákok megsemmisítik a lengyel seregeket.
1794 – Tadeusz Kościuszko kiadja a jobbágyvédő połanieci univerzálét, a Kościuszko-felkelés alapvető jogszabályát.
1918 – A bukaresti békeszerződés: Románia különbékét köt a központi hatalmakkal (Németországgal és az Osztrák–Magyar Monarchiával). Románia gazdasága német–osztrák–magyar ellenőrzés alá kerül, hadseregét le kell(ene) szerelnie, Dobrudzsát elveszti, de megtartja a Szovjet-Oroszországtól megszerzett Besszarábiát.
1946 – A négy nagyhatalom párizsi külügyminiszteri értekezlete kimondja Magyarország 1938–as határainak visszaállítását.
1954 – Az észak-vietnámi Dien Bien Phu kapitulációjával véget ért Indokínában a franciák gyarmati uralma.
1952 – Geoffrey W.A. Dummer elsőként publikálja a modern számítógépek alapját jelentő integrált áramkörök koncepcióját.1992 – Első útjára indul az Endeavour űrrepülőgép.
2015 – A magyar nyelvű Wikipédia szócikkeinek száma eléri és meghaladja a 300 000-et.
1978 –  monacói nagydíj, Monte Carlo - Győztes: Patrick Depailler  (Tyrrell Ford)
2000 –  spanyol nagydíj, Barcelona - Győztes: Mika Häkkinen  (McLaren Mercedes)
1530  – I. Louis de Bourbon-Condé a Condé-ház alapítója, a hugenotta tábor vezetője a francia vallásháborúkban († 1569)
1748 – Olympe de Gouges  (születési neve: Marie Gouze) francia irodalmárnő, drámaíró, női jogharcos, a Francia forradalom alatt politikus és polémista, akit kivégeztek († 1793)
1777 – Schuster János magyar orvosdoktor, egyetemi tanár, a Magyar Tudományos Akadémia rendes tagja († 1838)
1832 – Carl Gottfried Neumann német matematikus, a matematikai fizika nagy hatású úttörő egyénisége († 1925)
1892 – Josip Broz Tito horvát származású politikus, kommunista partizánvezér, a szocialista Jugoszlávia elnöke († 1980)
1907 – Szabédi László (sz. Székely László), romániai magyar költő, irodalomtörténész († 1957)
1919 – Eva Duarte de Peron (Evita Peron) argentin politikai személyiség, Argentína first lady-je, alelnöke († 1952)
1065 – Bajorországi boldog Gizella magyar királyné, I. István király felesége (* 985 körül)
1861 – Teleki László magyar politikus, író, a Határozati Párt vezetője (* 1810/1811)
1938 – Octavian Goga román költő, drámaíró, antiszemita politikus, a Román Királyság miniszterelnöke (* 1881)
1942 – Felix Weingartner osztrák karmester, neoromantikus zeneszerző, zongorista és író (* 1863)
1963 – Baktay Ervin festőművész,  művészettörténész, orientalista, asztrológus, író, fordító, Ázsia-utazó, orientalista (* 1890)
1983 – Romhányi József író, a magyar nyelv művésze, a „Rímhányó Romhányi” (* 1921)
1988 – Id. Kollányi Ágoston filmrendező, tudományos és természetfilm-készítő (* 1913)
1998 – Allan McLeod Cormack Nobel-díjas dél-afrikai születésű amerikai fizikus (* 1924)
2011 – Hubay Miklós Kossuth-díjas drámaíró, műfordító, a Magyar Dráma Napjának kezdeményezője (* 1918)
2011 – Gunter Sachs német–svájci milliárdos playboy, 1966–69 között Brigitte Bardot férje (* 1932)

Makaó Kína különleges közigazgatási területe az ország délkeleti partjainál. Területe egy átlagos budapesti kerületéhez mérhető, lakossága viszont egész Budapest népességének közel harmadát teszi ki; a Föld legsűrűbben lakott területe.
A kínai országegyesítés újabb lépéseként 1999. december 20. óta ismét Kína gyakorolja a szuverenitást a volt portugál gyarmat Makaó felett. Visszakerülése az anyaországhoz formálisan is a gyarmatosítás korszakának végét jelenti Ázsiában. Lakossága több mint 520 ezer, ennek 97%-a kínai, a többi portugál és vegyes házasságból származó eurázsiai (Macanese).
Természeti kincsekkel nem rendelkezik, mezőgazdasága jelentéktelen; az élelmet, vizet, építőanyagot Kínától szerzi be. Figyelemre méltó Makaó történelmi múltja is, a portugál és kínai kultúra együttélése, amely az épületektől a konyháig megfigyelhető.
Hongkongtól mintegy 65 km-re, a Gyöngy-folyó torkolatának nyugati oldalán helyezkedik el. Területe az intenzív tengerfeltöltések következtében fokozatosan növekedett, mintegy 28,6 km²-re. Három rész alkotja: Makaó-félsziget (9,1 km²) és két sziget: Taipa (6,3 km²) és Coloane (8,1 km²). Makaót és Taipát ma már két híd köti össze, a két szigetet pedig egy töltésút. Földrajzi fekvése ideális, a fő ázsiai utak kereszteződésében helyezkedik el, ami a 16. századtól kezdve évszázadokig fontos kereskedelmi kikötővé tette.
Makaó területe a 9-13. században uralkodó kínai Szung-dinasztia időszakáig javarészt lakatlan volt, először 1152-ből említik a források az akkor a dél kínai Hsziangsan-kormányzóság fennhatósága alá került vidéket. A gyéren lakott félsziget déli csücskén a kínaiak 1488-ban (Ming-dinasztia) templomot (A-Ma templom(wd)) emeltek, a tengerészek és halászok védőszentjének tiszteletére.
Az első portugálok 1513-ban léptek kínai földre, valahol a Gyöngy-folyó torkolatvidékén, és szívósan kísérleteztek a kínaiakkal való kereskedéssel. Az idegenek jelenlétét ellenségesen fogadó kínai hivatalnokok sorra lerombolták a jövevények által alapított kikötői vásárhelyeket, Makaóval azonban kivételt tettek, hálából a maláj kalózok elleni portugál fellépésért. Az istennő temploma után a beérkező európaiak az A-Ma-Gao (A-Ma öble) nevet adták a területnek, a mai elnevezés ekkortól vált használatossá. 1553-ban a portugálok kikötési és raktározási engedélyt kaptak a helyi mandarintól, fennhatóságuk időszakának kezdetét hagyományosan mégis 1557-től számítják, amikor a terület éves járadék fejében Lisszabon kezelése alá került. A bérleti díjat ezután rendszeresen megfizették a kínaiaknak, mintegy elismerve, hogy csupán bérlői, nem pedig urai a területnek.
Makaó két kikötőjével gyorsan a Távol-Kelet kereskedelmi központjává fejlődött, s kiindulópontja lett az Ázsia más részei, az Európa és Amerika felé vezető hajózási útvonalaknak. A kereskedés mellett keresztény missziós központ is volt. 1575-ben a Szentszék létrehozta a makaói katolikus egyházkerületet, amelynek fennhatósága kezdetben kiterjedt az egész Távol-Keletre. Innen indultak a misszionáriusok a „pogány” kínaiak térítésére.
A 18. század elején a hollandok is megjelentek a Távol-Keleten, akik nemcsak kereskedelmi vetélytársak voltak, hanem közvetlen fenyegetést jelentettek Makaóra. A 18. század vége felé Kína kereskedelme a külvilággal fokozatosan Kantonban összpontosult, ahol a külföldi kereskedők számára működési helyeket biztosítottak.
Hanyatló gazdaságára az igazi csapást az első ópiumháború (1839–1842), pontosabban a hongkongi brit gyarmat 1842-es létrejötte jelentette, mely egyre inkább átvette a térség kereskedelmi központjának szerepét. Makaó ezután gyors ütemben veszítette el gazdasági jelentőségét. Kikötője is eliszaposodott, mélyjáratú hajók számára megközelíthetetlenné vált, jövedelmező üzletágként csupán a helyi elosztókereskedelem, a csempészet és az egyre nagyobb jelentőséget nyerő szerencsejáték maradtak meg.
A külkereskedelem mellett kifejlődött egy kisebb feldolgozóipar, amely évszázadokkal korábban elsősorban a halászathoz kapcsolódott. A kezdeti halászhajó-építéshez társult a később feledésbe merült ágyúgyártás, majd a 19. század közepén az ágyúnaszád-építés. Emellett a durranócukorkák, füstölőrudacskák, tömjén gyártása érdemel említést. Ezenkívül menedékül szolgált a kínaiak számára, akik különösen a 20. század kritikus évtizedeiben nagy tömegben áramlottak a területre. Hosszas alkudozások után kötötték meg 1888-ban a kínai-portugál barátsági és kereskedelmi egyezményt, melynek keretében a kínaiak elismerték, hogy Makaó Portugália fennhatósága és kormányzati felügyelete alá tartozzon.
A Kínai Népköztársaság létrejöttét (1949) követően a kínai kormányzat a külvilágra nyíló kapunak, gazdasági és diplomáciai, valamint valutabevételi csatornának tekintette, és kísérletet sem tett elfoglalására. Csupán 1972-ben került ismét a kínai vezetés figyelmének előterébe, amikor az ellen tiltakozott, hogy az ENSZ dekolonizációs különleges bizottsága Makaót és Hongkongot is szerepeltette a gyarmati országokat felsoroló listán. Kína szerint ugyan a gyarmat szokásos kategóriájába estek, ám mivel Kína szerves részét képezik, sorsuk elrendezését Kína szuverén jogának tekintette.
Az 1974. áprilisi portugál baloldali katonai fordulat után kínai területként ismerték el, és felajánlották visszaadását, de ezt Kína elhárította. 1976. februárban a portugál törvényhozás elfogadott egy törvényt (Organic Statute), amely lényegében politikai autonómiát biztosított a területnek, az új alkotmány pedig portugál irányítás alatt álló kínai területnek nevezte Makaót, lemondva ezzel a közel egy évszázadig élvezett gyarmattartói címről. A fordulat nyomán Makaón bevezették az új alaptörvényt (Estatuto Organico), valamint önálló törvényhozó testületet is megválasztottak. Portugália és Kína 1979-ben diplomáciai kapcsolatot létesített. Ekkor egy memorandumban a portugálok megerősítették, hogy a területet Kína részeként ismerik el, amely saját adminisztrációjuk igazgatása alatt áll, visszatéréséről pedig tárgyalásokat fognak folytatni.
Az 1987. április 13-án aláírt portugál-kínai közös nyilatkozat leszögezte, hogy a terület még az évezred vége előtt újra kínai fennhatóság alá kerül, a hongkongihoz hasonlóan az „egy ország, két rendszer” elve alapján. 1999. december 20-i visszakerülése után Makaó így Különleges igazgatású terület lett, nagy fokú autonómiával, ahol a kapitalista gazdasági-társadalmi berendezkedés ötven évig fennmarad. Megmarad önálló valutája, fenntartják a tőke szabad áramlását, pénzügyileg önálló marad, a központi kormány ott nem vet ki adókat. Változatlanul szabadkikötő és önálló vámterület lesz. Saját törvényhozói, végrehajtói testületekkel, független bírósággal rendelkezik, az érvényben levő törvények alapvetően változatlanok maradnak.
A Kínai Népköztársaság a terület átvételekor bejelentette, hogy erre a területre 2049-ig alkalmazza az egy ország – két rendszer elvét, melynek értelmében Kína szocialista gazdasága nem avatkozik be az itteni viszonyokba, és a kül-, valamint a hadügy kivételével mindenben a legnagyobb szabadságot biztosítja az adott területen.
Makaó gyarmat élén a miniszteri rangú kormányzó állt, akit a portugál köztársasági elnök nevezett ki. A kormányzó testesítette meg a végrehajtó hatalmat, amelynek gyakorlásában az egyes területeket irányító titkárok segítették. Az 1976. évi törvényt követően jött létre a 17, 23, majd 29 tagú törvényhozás, amely egészében nagyobb adminisztratív, gazdasági és törvényhozási autonómiát biztosított Makaónak.
Makaót Portugália 1999-ben adta vissza Kínának. A portugál-kínai szerződés értelmében Makaóban még legalább ötven évig fenntartható a kapitalista, demokratikus államszervezet. A szerződés nagy fokú, széles körű autonómiát biztosított Makaó számára, csak kül - és hadügyekben kötődik szorosan a Kínai Népköztársasághoz. Makaó belügyeire nézve független, saját pénznemmel rendelkezik és vízumkövetelményekkel kapcsolatos ügyeit is saját maga intézheti. Makaó vezetője a kormányzó, akit egy külön erre a célra létrehozott független, választási bizottság választ meg és a Kínai Népköztársaság kormánya nevez ki. A végrehajtó hatalom a 7-11 tagból álló Végrehajtó Tanács kezében van, melyet a kormányzó vezet.
A törvényhozó hatalom a Törvényhozó Tanács kezében van, mely jelenleg 33 tagból áll. A parlamenti választásra minden 18 év feletti személy jogosult. A parlamenti választásokon a bejegyzett politikai pártok és független jelöltek egyaránt indulhatnak, ellenben Kína többi részével (Hongkongot és Tajvant leszámítva), ahol az egyetlen politikai párt a Kínai Kommunista Párt.
Gazdasági életét alapvetően meghatározta a terület szűkössége, a nyersanyaghiány, a korlátozott belső piac, amelyek egy exportorientált gazdaságfejlesztési stratégiát tettek indokolttá. Gazdasága az 1960–70-es évektől az élénkülés jeleit mutatta. Ekkor az addig szinte kizárólagos jelentőségű turizmus és a hozzá szorosan kapcsolódó szerencsejáték mellett egyre nagyobb teret nyert a feldolgozóipar. Egész gazdasága szoros szimbiózisban van Hongkongéval. A kereskedelmi kapcsolatokon túl a tőke, a technológia, az információ fő forrása szintén Hongkong.
Gazdasági fejlődésének igazi lökést az 1970-es évek végétől Kína reform- és nyitási politikájának elindítása adott. Hongkong mellett (attól statisztikailag elválaszthatatlanul) Makaó az egyik legnagyobb külföldi tőkebefektető Kínában. Mégsem emelkedett az ázsiai „kis tigrisek” sorába, bár 17 ezer dollárt meghaladó egy főre eső nemzeti jövedelme (1997) nem lebecsülhető. Az átvételig tartó átmeneti időszak sokkal zökkenőmentesebb volt, mint Hongkong esetében, és Kína is többszörösen érdekelt Makaó jövőbeni prosperitásában, az egyezmény betartásában.
Az idegenforgalom a terület életében a világon egyedülálló szerepet játszik, 1996-ban például 8 millió turistát fogadott. Többségük Hongkongból érkezett, de nagyon sokan jönnek Tajvanról, Japánból és a világ más országaiból is. A turisták túlnyomó többségét a szerencsejátékok vonzzák. A szerencsejáték gazdasági súlyát érzékelteti, hogy a GDP mintegy negyedét adja, az idegenforgalom bevételének 2/3-át, és adójából származik a költségvetés bevételének mintegy fele. Ennek alapján joggal nevezik a Kelet Monte-Carlójának.
A szerencsejáték mellett Makaó sok egyebet is kínál a látogatóknak. A több mint négyszáz év alatt létrehozott kulturális örökség, a már törvénnyel is védett műemlékek (számos régi, szép épület esett már áldozatul a hongkongihoz hasonló felhőkarcolók építésének), a lóverseny, kutyafuttatás mellett fontos szerepük van az évente megrendezett nagy eseményeknek: a sárkányhajóversenynek, a nemzetközi zenei fesztiválnak, a tűzijáték-fesztiválnak és a város utcáin zajló Formula–3-as autóversenynek.
Ez a szócikk részben vagy egészben  a   Macau című angol Wikipédia-szócikk fordításán alapul.  Az eredeti cikk szerkesztőit annak laptörténete sorolja fel.

Makedónia ókori államalakulat volt a Balkán északi részén, az ókori Görögország szomszédságában. Nem összekeverendő a modern Észak-Macedónia állammal, amelynek területével csak kisebb átfedésekben közös, jóllehet a mai macedón állam magát ezzel az országgal és népével azonosítja, mely elképzelés nem fedi a valóságot és emiatt komoly ellentétek vannak Macedónia és Görögország között. Makedónia leghíresebb uralkodója III. Alexandrosz, azaz Nagy Sándor volt, aki a két korábbi uralkodó, I. Alexandrosz és II. Philipposz által nagyhatalommá tett Makedóniára támaszkodva nagyarányú hódításba kezdett. Az alexandroszi birodalom, amely Makedóniából, Hellászból és a Perzsa Birodalom satrapiáiból állt, halála után nem sokkal felbomlott. Makedónia függetlenségének a Római Köztársaság vetett véget.
A makedón népesség eredetileg a Pindosz-hegység nyugati vidékén, az Aliákmonasz (ókori nevén Haliakmón) felső- és középső vidékén, Maketában és Makedóniában élt. Innen az épeiroszi molosszoszok szorították keletre őket, megalakítva Oresztiszt. A makedónok ekkor vonultak a később Felső-Makedóniának nevezett vidékre, a Vérmio- (ókori nevén Bermion-) hegységbe, az Aliákmonasz és a Ludiasz által közrefogott területen.
Története során végül fokozatosan kiterjesztette a hatalmát a keleti termékeny síkságra egészen a Khalkidiké északi részéig, visszahódította a makedón őshaza területét és északi irányba is terjeszkedett. A vele határos területeken délen Thesszália, délnyugaton és nyugaton Épeirosz, északon különböző illír és trák törzsek, keleten Edónia, délkeleten pedig a Khalkidikéi Szövetség határolta. Tengerpartja elsősorban a mainál jóval nagyobb Thermai-öböl mentén volt, de legnagyobb kiterjedése során az Orfáni- (ókori nevén Sztrümóni-) öbölnél is elérte az Égei-tengert.
Makedónia hajdani területe ma Görögország területére esik, és szomszédos a mai Észak-Macedóniával.
Makedónia gazdaságának fő profilja az állattenyésztés, ezen belül először is a kecskepásztorkodás, majd a birka- és lótenyésztés. A fakitermelés és a bányászat adta a külkereskedelem alapját. Kereskedelmi kapcsolatai mind a hellén területekkel, mind az illírekkel és trákokkal összekötötték, ami nagy szerepet játszott többek között a pénzgazdálkodás fellendítésében. A földek királyi tulajdonban voltak, de ő szolgálatért cserébe kiosztotta ezeket eleinte csak nemesei (hetairiké hipposz) később a makedón közrendűek (pezetairosz) közt is.
A makedónok eredete vitatott. Nyelvük mindenképpen az indoeurópai nyelvcsalád része, és hasonlít az ógörögre – elsősorban annak is thesszál dialektusára – de a phrüg nyelvre is. Egyes tudósok szerint a görögöktől korán elvált csoportról van szó, mások a nyelv függetlensége mellett tesznek hitet. Újabban a két ősi makedón nyelv lehetősége is felmerült.
Az ókori görögök nem tekintették barbároknak a makedónokat, de egyértelműen helléneknek sem. I. Alexandrosz uralkodása idején kezdődött meg a tudatos közeledés a görögség felé. Ennek jeleként Alexandrosz jelentkezett az olümpiai játékokra, amelyen csak hellének vehettek részt, Hérodotosz pedig „bebizonyította”, hogy a makedónok a hellének rokonai. Megkezdődött a mitikus családfa összeállítása is, amellyel szintén a görög kapcsolatokat hangsúlyozták. II. Philipposzt már beválasztották a delphoi amphiktüóniába.
A makedón állam mindvégig monarchia volt, amit először a görög (argoszi) származású Témenida-dinasztia, majd IV. Alexandrosz halálát követően az Antigonida-dinasztia uralt. Makedónia felemelkedésének társadalmi feltétele volt, hogy a félbarbár makedónokat a hellén eredetű uralkodó réteg – a király és elit lovasokként szolgáló hetairoszai – kellően megalapozott hatalommal bírjon.
A makedón király hadvezér és a fontos áldozatok bemutatója volt, illetve ő birtokolta és osztotta szét az ország földjeit. Bírói hatalmát a népgyűléssel (háború esetén sereggyűléssel) közösen gyakorolta. A makedón állam specialitása az ún. katonai demokrácia, amelynek az a lényege, hogy a fegyverforgató férfiaknak nagy beleszólásuk volt az államügyekbe (ők választották a dinasztia tagjai közül a királyt, főbenjáró ügyekben bíráskodtak stb.). Több ókori szerző kiemelte, hogy Makedóniában nagyobb volt a nép szabadsága, mint másutt.
Hérodotosz szerint Héraklész ükunokájától, Témenosztól származott Perdikkasz. Az argoszi hérosz fivéreivel, Gauanésszel és Aeroposszal együtt illíriai vándorlás után vette át a makedón törzsek felett a hatalmat, megalapítva a makedón ősállamot, Makedoniszt. Egy jóval későbbi, Alexandriai Kelemen keresztény egyházatya által ránk hagyományozott történet szerint Témenosz egy másik leszármazottja, Karanosz volt a fővárosalapító Apollón egy jóslatát követve. Abban azonban minden hagyomány megegyezik, hogy az Argeadai Makedonesz uralkodóház argoszi származású.
Makedónia ősi fővárosa Aigai volt, amelynek neve a kecskékkel (görögül aix, birt. aigosz) kapcsolatos. A fennmaradt, alapítást állítólagosan előidéző jóslatok mind kecskelegelőkkel hozzák kapcsolatba a hely kiválasztását. Aigai egészen I. Arkhelaosz uralkodásáig (i. e. 413 – 399 k.) főváros maradt, később a Pellában regnáló királyok is itt temetkeztek.
Az i. e. 12. század táján szorították a makedónok őseit keletre a molosszoszok. A i. e. 7–6. század folyamán szerveződött a transzhumáló kecske- és juhtartásból élő makedón törzsek összessége a Témenida-dinasztia uralkodása alatt állammá a Bermion-hegység vidékén. A hús-vér embernek tekintett alapító Perdikkasz és utódai történetét ebben a korszakban nem ismerjük, de már ekkoriban sikerült meghódítani a tengerparti Pieriát, az Olümposz északi tövében fekvő síkságot, a Múzsák lakhelyét a mitológiában. Az itt élő pieriszek a Sztrimónasz (Sztrümón) völgyébe települtek át. A másik hódítás szintén a Thermai-öböl partvidékén, Pieriától északra fekvő Bottaia volt.
Az első király, akinek körülbelül meg tudjuk határozni az uralkodási idejét, I. Amüntasz (i. e. 540 – 495 k.) volt. Perdikkasz és közte I. Argaiosz, I. Philipposz, I. Aeroposz és Alketasz királyok nevét ismerjük, de uralkodási idejük meghatározhatatlan.
Makedónia a görög-perzsa háborúk során lépett a történelem színpadára. Amüntasz I. Dareiosz i. e. 513-as trákiai hadjáratát arra használta ki, hogy felajánlja hűségét a nagykirálynak, kelet felé meghódítsa az Axioszig terjedő síkságot. A mocsaras vidék feletti ellenőrzés biztosította a keleti határt, így a király nyugat felé is megindulhatott seregeivel. Itt az őshaza, a Pindosz hegység elérése volt a cél. Le is győzte Eordaia és Almópia lakóit Oresztisz és Lünkésztisz között. Később az elűzött athéni türannosz, Hippiasz számára ajánlott fel birtokokat országában.
A perzsabarátság mellett a görögökkel is szorosabbra fűzte viszonyát az északi királyság. Amüntasz trónörököse, a későbbi I. Alexandrosz i. e. 500 körül részt vett az olümpiai játékokon, amivel a hellének is elismerték görög származását. Alexandrosz később perzsaellenesnek tüntette fel magát, azonban uralkodása alatt, az i. e. 480-as években kijárta a Makedónián keresztül vonulni tervező Xerxésznél, hogy az engedélyezze számára az északnyugati irányú hódításokat. i. e. 480-ban aztán meg is érkezett a körülbelül 200-250 000 fős perzsa haderő, az Iszthmoszi Szövetség hadai pedig a Tempé-völgyben rendezkedtek be, a makedón-thesszál határon. Az elhúzódó harc és az ebből fakadó ellátási nehézségek fenyegető réme – vagy később hangoztatott görögbarátsága – miatt Alexandrosz javasolta a visszavonulást a görögöknek, amit azok végre is hajtottak, mivel valószínűleg értesültek róla, hogy Xerxész máshonnan közeledik.
Alexandrosz mindvégig köpönyegforgató politikát folytatott, ugyanis míg a makedónok a perzsákkal együtt pusztították Hellasz földjeit, Athénnak küldött 100 triérész megépítésére elegendő fát. Ekkor lett az „athéniak vendégbarátja és jótevője”. Az i. e. 479-es vereségek után természetesen azonnal hajdani szövetségesei ellen fordult, és meghódította a perzsák hűbéreseit az Axiosz és a Sztrümón között. Ezzel viszont a Déloszi Szövetségen keresztül birodalomépítésbe fogó Athénnal került szembe pangaioni bányák vidékén, ahol megszerezte Enneahodoi városát – nem messze az athéni uralom alá került Éióntól. Segítséget nyújtott a hazaárulónak kikiáltott Themisztoklésznek menekülés közben, és valószínűleg szerepet játszott abban, hogy Enneahodoinál i. e. 465-ben 10000 athéni telepest mészárolhattak le a trákok.
I. Alexandrosz számos szállal kötötte négyszeres területűre növelt országát a hellén – elsősorban athéni – civilizációhoz. Alatta kezdődött meg i. e. 478 után az önálló makedón pénzverés, a mükénéi menekültek befogadása i. e. 468 után, illetve a hellénséget hangsúlyozó két városalapítás, Hérakleion és Dion.
Alexandroszt az i. e. 450-es évek második felében valószínűleg meggyilkolták. Halála után öt fia közül három, Philipposz, Alketasz és a végül trónra jutó II. Perdikkasz között súlyos polgárháború robbant ki. A harcokban elveszett a Sztrümóntól nyugatra fekvő Biszaltia, vele együtt a gazdag nemesfémbányák. Keletről déltrák betörések, nyugatról Felső-Makedónia függetlenedő fejedelmei, délről pedig az i. e. 437-ben Amphipoliszt megalapító athéniak fenyegették a hajdan virágzó királyságot.
Perdikkasz Athént szándékozta először meggyengíteni, ezét kihasználva a már zajló epidamnoszi háborút, elmélyítette Korinthosz és Athén ellenségeskedését az iszthmoszi kereskedőállam gyarmatvárosa, a kalkhidikéi Poteidaia kiugrasztásával a Déloszi Szövetségből. A makedón király ügyes politikával elérte, hogy Athén ne őt, hanem a lázadó khalkidikéi államokat támadja meg. Ilyen helyzetben tört ki i. e. 431-ben a peloponnészoszi háború.
Perdikkasz mindjárt a háború elején kénytelen volt kiegyezni a Thermét (Szaloniki elődje) elfoglaló, Methónét elpártoltató és a Philipposz trónigényét támogató odrüszi trák király, Szitalkész mellé álló Athénnal. Azonban továbbra is Spártát és szövetségeseit támogatta, így Athén ráuszította Szitalkészt. i. e. 429-ben kb. 150 000 trák dúlta végig Makedóniát, és túlerejüket csak dinasztikus kapcsolatok kiépítésével és hozománnyal lehetett leszerelni. Perdikkasz csak i. e. 424-ben talált alkalmat ismét Athén ellen tenni, éspedig Braszidasz spártai hadvezér északi hadjárata alkalmával. Mivel a lakedaimóni vezérkarral nem tudott dűlőre jutni, i. e. 422-ben átállt Athén oldalára, de a következő évben az athéni–makedón sereg elvesztette az amphipoliszi csatát. A tíz évnyi harc eredményeképpen számos fontos város (Hérakleion, Bormiszkosz, Methóné) a Déloszi Szövetség tagja lett, a peloponnészoszi befolyás alatt álló Khalkidiké a déli tartományokat fenyegette, a sztrümóni bányák elvesztek, Felső-Makedónia pedig függetlenedett. Makedónia vészterhes idők elé nézett; i. e. 423 és i. e. 417 között még a pénzverése is szünetelt.
III. Amüntasz (uralkodott i. e. 392–370) királynak hat fia volt. Ebből háromnak anyja főfelesége, Eurüdiké, a másik három pedig Gügaia fia. II. Alexandroszt két év uralkodás után meggyilkolták, i. e. 368-ban. Az antik források szerint a gyilkosságot saját anyja, Eurüdiké, és annak szeretője, Ptolemaiosz tervelte ki és hajtotta végre. Lehetséges, hogy ez csak rosszindulatú pletyka, mindenesetre az új uralkodó mellett Ptolemaiosz lett a régens, a gyilkosságért pedig egy Apollophanész nevű férfit ítélt el a népgyűlés.
II. Alexandrosz öccse, III. Perdikkasz következett az uralkodásban. I. e. 365-ben visszahozatta öccsét, Philipposzt Makedóniába aki Thébában volt túsz i. e. 368-tól. Kevés adat van Perdikkasz uralkodásáról. Hadjáratot vezetett Felső-Makedóniába az illír Bardülisz ellen. A hadjárat katasztrófával végződött, a király meghalt. A király kisfia IV. Amüntasz lett az új uralkodó, de III. Amüntasz harmadik, legkisebb fia, Philipposz 
lett a régens. Philipposz még abban az évben király lett. Unokaöccsét életben hagyta, 
II. Philipposz (i. e. 356 – i. e. 336) egy megfogyatkozott ország élére került, melyet több oldalról is veszélyeztettek. Sok háborúban kamatoztatta a Thébaiban, Epameinóndasztól tanult haditudományokat. Legjobb hadvezére, Parmenión segítségével kifejlesztette a makedón phalanx-ot, átvette a ferde, lépcsőzött alakzatot, és új fegyverrel, a szariszával látta el gyalogságát. Hadseregreformjai tették lehetővé később III. Alexandrosz (Nagy Sándor) számára a hódításokat.
Makedónia fénykora a II. Philipposz és III. Alexandrosz uralkodásától számított időszak. Az ország jelentős történelmi szerepet játszott egészen a római hódításig. Alexandrosz birodalma rögtön halála után darabokra esett, és az anyaország sokáig sikerrel állt helyt a diadokhosz-háborúkban.

A Makemake nevet írás szerint ejtjük, nincs köze az angol make igéhez. Jelentései:

Makó (románul Macǎu, jiddisül מאַקאָוו) város Csongrád megyében a Maros jobb partján, a román határ közelében, a nevét viselő járás központja. Első írásos említése 1247-ből maradt fenn, amikor a település helyén folyami átkelő jött létre. A török hódoltság alatt többször elpusztították, de mindig újratelepült.
Szerepe a karlócai béke után nőtt meg, 1730-tól Csanád vármegye székhelye lett. 1890-ben népessége alapján a történelmi Magyarország 12. legnagyobb városa volt. Bár fő megélhetési forrása a kezdetek óta a mezőgazdaság, szellemisége is igen jelentős; kulturális élete a 20. század elején volt a leggazdagabb, amikor a városban élt és tevékenykedett József Attila, Juhász Gyula és Móra Ferenc is. Az 1950-es megyerendezéskor elveszítette megyeszékhelyi státuszát, ráadásul a Magyar Népköztársaság első éveiben Jugoszlávia közelsége miatt semmilyen fejlesztést nem hajtottak végre a településen. A rendszerváltás után a város fokozatosan vált egyre élhetőbbé, vonzóbbá a befektetők és a turisták számára.Makó főként a makói hagyma révén ismert, ami hungarikum, de turisztikai vonzerejét növeli, hogy Magyarország legvirágosabb városa is. Legfőbb vendégcsalogató eleme azonban a termálvíz, amelyet a fúrások 1956-ban juttattak felszínre. A Termál- és Gyógyfürdőt az évtizedek alatt folyamatosan bővítették, 2012 januárja óta pedig teljesen új épületegyüttessel, wellness-, gyógy- és élményelemekkel várja az idelátogatókat. A gyógyvíz jótékony hatásait a Marosból származó gyógyiszap egészíti ki.
A Makó szó eredetileg pogány eredetű utónév, jelentése türk nyelven: dicsőséges. Makónak két horvát neve létezik. A csikériaiak Makovo-nak, a bácsbokodiak Makovának nevezték. Románul Macǎu, jiddisül pedig מאַקאָוו a település neve.
Makó Magyarország Dél-Alföld régiójában, Csongrád megyében, a Maros jobb partján fekszik, Szegedtől 32 kilométerre keletre, a Makói kistérségben, aminek közigazgatási központja. A várostól észak felé 30 kilométert haladva Hódmezővásárhelyre érkezünk, keletre 20 kilométerre található a nagylaki határátkelő, de a településhez legközelebb a kiszombori határátkelő helyezkedik el, körülbelül 5 kilométerre. A román és a szerb határ közelsége miatt igen fontos közlekedési csomópont, Magyarország egyik délkeleti kapuja.
Az itt található „fekete föld” páratlan adottságokat nyújt a hagymatermesztésre, a makói vöröshagyma a Maros folyami hordalékának, a réti agyag és a vályoggal fedett löszhát keverékének köszönheti szilárdságát és kivételes minőségét. A város tengerszint feletti magassága 81–82 m, ezzel Makó Magyarország legmélyebben fekvő városa. A marosi ártéri erdő, illetve annak élővilága a Körös–Maros Nemzeti Park részét képezi természeti értékei miatt. Makó Magyarország egyik legmelegebb éghajlatú területén fekszik, ezért nyarai forrók és szárazak, környéke (Szegeddel együtt) az ország legnapfényesebb része, évi 2100 órányi napfénnyel, az évi középhőmérséklet 10,9 Celsius-fok. Az évi csapadék átlaga 100 év mérései alapján 585 milliméter. Az ún. Makó-árokban, Makó és Óföldeák alatt húzódik Európa leggazdagabb gázmezője, amelynek gázmennyisége az 1500 milliárd köbmétert is meghaladhatja.
A város már a középkorban is fontos vásártartó hely volt, köszönhetően közlekedési csomópont jellegének: a szegedi, a hódmezővásárhelyi és az aradi utak találkozásánál jött létre.
Közúton a legfontosabb út az E68-as nemzetközi út, aminek magyarországi (Szeged–Nagylak) szakasza a 43-as főút. Ez a város teljes hosszán végighúzódik, tulajdonképpen kettészeli azt. A főút korábban nemzetközi jelentőségű volt, több problémát is okozva az itt élőknek: az utat kifejezetten a veszélyes anyagok szállítására építették ki, ráadásul a közeli határok miatt számolni kell a csempészettel és az illegális bevándorlással. A legsúlyosabb probléma azonban az intenzív kamionforgalom volt, ami Románia és Bulgária uniós csatlakozása óta (2007. január 1.) megháromszorozódott, a zajterhelés pedig a megengedett határérték, 55 decibel kétszerese lett. A főutat tehermentesítő M43-as autópálya Szeged és Makó közötti 31,6 kilométeres szakaszának, valamint a Makót elkerülő 7 kilométeres, a sztrádát a 43-as főúttal összekötő szakasz építése 2008 júliusában kezdődött és 2011. április 20-án adták át a forgalomnak.A 43-as főúton Makóhoz legközelebb eső települések Kiszombor és Apátfalva, de a városnak közvetlen közúti kapcsolata van Maroslelével, Földeákkal, Köveggyel és Csanádalbertivel is. Makóról ezenkívül a városhoz tartozó külterületeket is közúton lehet legegyszerűbben elérni. A településen hat körforgalom található a 43-as főút mentén; ezek azonkívül, hogy igen hatékonyan képesek szervezni a forgalmat, városképi jelentőségű zöldfelületeket is biztosítanak, illeszkedve a Virágos Makó programba.
Makó vasúti közlekedése a 130-as számú Szolnok–Szentes–Hódmezővásárhely–Makó, illetve a Békéscsaba–Kétegyháza–Mezőhegyes–Újszeged-vasútvonalon (121-es) történik. A Makó-Hódmezővásárhely vasútvonal üzemel, de a személyszállítás 2009. december 12. óta szünetel a pályaszakaszon. A 121-es vonalon vegyesen 6341-es iker motorkocsik és a jellegzetes mellékvonali motorkocsik Bzmot-ok közlekednek, általában két vagy három mellékkocsival. A vasút árufuvarozása elenyésző, főleg gabonát és cirkot szállítanak, naponta 1 pár tolató tehervonattal.A helyközi közlekedésben, sajnos, a vasút helyett a környezetszennyezőbb és drágább autóbuszközlekedés dominál. A városban található autóbusz-pályaudvarról a kistérség összes településére indulnak buszjáratok. Szegedre, a megyeszékhelyre napszaktól függően negyedóránként, félóránként, illetve óránként. Ritkább időközökkel, de van autóbusz-összeköttetés a város és a hozzá tartozó külterületek között is.
A város helyi közlekedésében elenyésző szerepet kapnak az autóbuszok. A Dél-alföldi Közlekedési Központ ma már mindössze egyetlen helyi járatot üzemeltet, amely menetrendi száma 5 (5B jelzéssel egy betétjárat közlekedik). Ezenkívül három iskolabusz is üzemel a városban, de azt csak a tanulók és a pedagógusok használhatják. Ezek az autóbusz-állomástól az önkormányzati általános iskola tagintézményei között közlekednek. A helyi járatok ritka közlekedése miatt a makói helyi járatos autóbuszbérlet felhasználható a város belterületén a helyközi autóbuszokon való utazásra is. A városon belül a kerékpárközlekedés dominál. Makón 22,5 kilométernyi kerékpárút létezik, amelyek legújabb szakaszát 2012-ben adták át.
Makó és környékének története igen messzire nyúlik vissza. A rézkorból állattenyésztéssel kapcsolatos leletek maradtak fenn. Környékén másfél tucatnyi kurgánt találtak. A régészeti szakirodalomban Makói-csoport néven ismert rézkori lelet öt edényt tartalmaz. Későbbről főleg szarmata emlékek találhatók, igen nagy számban. A Makói járás környékén több mint 180 nyilvántartott régészeti lelőhely van, a legjelentősebbek Kiszombor környékéről, főként a honfoglalás korából csatok, ékszerek és lószerszámok kerültek elő.
Makó és környéke véglegesen magyar uralom alá 895-ben, az Alföld megszerzése idején került. Kristó Gyula véleménye szerint a Maros-Körös köze, a Tisza, az Al-Duna és a történelmi Erdély által határolt területen a későbbi Ajtony nemzetség elődje telepedett le. Makó helyén az ezredforduló tájékán már jól szervezett uradalom létezett, Marosvár központtal. Ajtony, a terület ura, bár bizánci papokat hívatott és Vidinben névlegesen megkeresztelkedett, pogány volt. Az Erdély sóbányáiból és a vízi kereskedelemből származó jövedelmeket magának tartotta meg, államának gazdasági alapját az állatállomány képezte, amelynek egy része már istállózott volt. Összeütközésbe került I. István királlyal, aki csak az alkalomra várt, hogy leszámolhasson kiskirálykodó ellenfelével. Ez akkor jött el, amikor a Bizánci Birodalom belső zavargások miatt meggyengült, és képtelen volt szövetségesének segítséget nyújtani. A nagyőszi csatában, valószínűleg 1027-ben Csanád vezér segítségével az államalapító király diadalmaskodott, maga Ajtony halálát lelte. Az ütközet után a területen létrehozták Csanád vármegyét és vele együtt a Csanádi püspökséget. Az első ispán Csanád, az első püspök pedig Szent Gellért lett. Később a Csanád nemzetség leszármazottai közül kerültek ki a város földbirtokos családjai: a Telegdiek, a Makófalviak, a Tömpösiek.
Makó első említése 1247-ből, Vlnuk alakban maradt fönn. Ez a történészek véleménye szerint révet, folyami átkelőt jelölt, de mint tulajdonnév, nyolcszáz év után Szegeden, mint Vőneki családnév fennmaradt. A település hosszan húzódott a Maros jobb partján, egy része bizonyára átesett a folyó másik oldalára is. 1256-ban már Alvelnök (Oluelnuk) és Felvelnök (Feluelnuk) néven említik a két részt. 1299-ből maradt fenn az az oklevél, ami már megjelöli a település új nevét: Felvelnök, amelyet új néven Makófalvának hívnak (Felvelnuk que moderno vocabulo Makofalua vocaretur). A „falva” utótag a 15. század végén, 16. század elején tűnt el végleg, ekkorra a település vámot szedett és piacot tartott. Jogilag falu maradt, de mezővárosi szerepkört töltött be, közvetlen vidéke gazdasági centruma lett. Lakosai kiemelkedtek a jobbágyi sorból, engedményeket kaptak a földesuruktól.
1332-ben Makó már plébániával rendelkezett, a 14. század közepére a későbbi Hódmezővásárhelyhez hasonló méretű településsé fejlődött. A század végére a külön officiális által irányított Kisfalud, Makófalva és Szentlőrinc szerkezetileg egy településsé szerveződött. Bulcsúháza, Kisfalud, Malomszög, Szentlászló, Szentmargita, Waffalaka és Vásárhelymakó többsége beleolvadt Makófalvába; ezzel nyolc kisebb falu egyesült, és a településhalmazt az egységesedés következtében a 16. század elejétől fogva Makónak kezdték nevezni; a század közepére népessége már 1500–2000 lakost számlált. A Makófalvi és Tegledi földesúri családok egyaránt folyamatosan birtokolták évszázadokon át.
A mohácsi vészt követő pusztítás kezdetben elkerülte a várost. Makó 1528 novemberében már olyan méretű volt, hogy János király és kísérete egy egész hetet, sőt még annál is hosszabb időt töltött itt. Az uralkodó Tápénál találkozott Mehmed béggel a szegvári csata után.
1551-ben a várost megtámadták az oszmán csapatok Nagylak urának, Kámber bég vezetésével. Gárdonyi Tamás bíró irányítása alatt Makó lakói és környék hajdúsága győzelmet arattak. Később a település szabadságát drága ajándékkal váltották meg.
Első ízben, 1552-ben Ahmed beglerbég török hordái égették fel a várost, de ez a támadás nem akadályozta meg a település gyarapodását, lélekszám-növekedését. A kettős adóztatás elől a városba menekültek a környező falvak jobbágyai, növelve a lakosság lélekszámát. Ismét jelentős számú település szűnt meg, vagy olvadt bele Makóba, annak részévé válva (Örs, Lándor, Horró, Baromlak, Szemegyháza, Köztelek, Igás, Velnök, Barát, Bial, Módosibugalló). Ezután a város a vidék református központja, esperesi székhelye lett, egyike a „hódoltság fővárosainak”. Szervezett keretek között teológusokat képeztek a városban, az alföldi marhakereskedelemben a negyedik legtöbb állatot vásárra vivő településsé vált. Szolimán temesvári basa csapatai 1596-ban fölégették a paplakot, a templomot, megsemmisült a levéltár és a pecsét is. A város ekkor teljesen kihalt, később a hajdúk használták ellenállási fészeknek, de velük együtt az utolsó épületet, a romos templomot is a földdel tették egyenlővé. A támadások után a város 1603-ig üresen állt, ekkor még csak rövid ideig.
1608-ban Báthory Gábor védelmébe vette Makót: biztosította mezővárosi státuszát, és khász várossá nyilvánította. Ezzel a döntéssel csak évente egyszeri adófizetésre volt kötelezve szultáni birtokként. A fellendülést hamar félbe törte a Makó család kihalása, amely így nem tudta tovább oltalmazni szülőhelyét. A várost különböző földesuraknak adományozták, akik csak a haszonforrást látták benne, és igen magas terheket róttak ki lakóira. A sanyargatásnak a pozsonyi kamara által 1676-ban kiadott rendelet vetett véget. A makói jobbágyok királyi szabadosok lettek, akiknek nem kellett teljesíteniük a földesúri szolgáltatásokat, csak a kamarának fizettek évente egy összegben 100 tallért. Makó „kincstári mezőváros” címet kapott. Ez idő tájt 600 fő volt a lakosok száma.
A legsúlyosabb csapás 1686-ban érte a várost: a szegedi vesztes csatáról visszavonuló tatár csapatok Devlet Giráj kalga vezetésével kegyetlen módon legyilkolták lakosait, a házakat fölgyújtották. Akkor, amikor az ország legnagyobb területe felszabadult a török uralom alól és fejlődni kezdett, Makó megszűnt létezni, és 13 évig nem is történt kísérlet a visszatelepítésére.
Makó tehát lakatlanul került vissza a Magyar Királysághoz, de nem sokáig maradt az. Az 1699-es pozsonyi oklevél adómentességet és közmunkamentességet ígért mindenkinek, aki visszatelepül (az oklevél kiadásának napján ünnepli Makó a város napját). Innentől fogva egy teljesen új Makó története kezdődik, a város gyorsan fejlődött, lakossága (aminek háromnegyede a pusztítás előtt is makói volt) nagy iramban nőtt. Új településrészekkel, orosz és zsidó negyeddel is bővült. A város II. Rákóczi Ferenc szabadságharcában nem vállalt jelentős szerepet, de a fejedelem megvédte a fosztogató csapatoktól. 1730-ban Csanád vármegye székhelyévé vált. A 18. században felépült a megyeháza, a Szent István-plébániatemplom, a református ótemplom, a görögkatolikus templom és a Kálvária-kápolna.
MAKÓ: "Magyar mező város Csanád Várm. földes Ura a’ Csanádi Püspökség, lakosai katolikusok, és reformátusok, fekszik Maros vizében közel, Szegedhez 2 mértföldnyire, só háza is vagyon, határja hasonló Tornyához, vagy Földeákéhoz, javai külömbfélék." 
Mária Terézia intézkedései rendkívül kedvezőtlenül érintették Makót. A várost és a hozzá tartozó pusztákat örök joggal Csanád egyházmegye püspökeinek adományozta; a lakók királyi szabadosokból püspöki jobbágyok lettek. A befizetendő pénzadó mértéke is folyamatosan növekedett. Az urbárium bevezetésével a makóiak az általuk eddig ismeretlen dézsmára és robotra lettek kötelezve. Bár a püspököknek a szerbeket kellett volna távol tartania, kötelességükkel mit sem törődtek, így azok folyamatosan veszélyt jelentettek. Krisztovics Imre püspök teljesen maga ellen hangolta a város népességét: a legelőkből akart kihasítani területet, amelyen robotra akarta kötelezni a makóiakat. Ezzel kirobbantotta az úrbéri per (1778–1859) néven hírhedtté vált konfliktust, amely nyolcvan évig tartott. Végül a viszálykodást peres úton zárták le, némi területet átengedve az akkori püspöknek, de robotmunkát nem vállalva.
A török időkből megmaradt szőlőművelés mellett a vízi-, gőz- és szélmalmok üzemelése is jelentős szakmává lépett elő, ezekből összesen 39 működött a városban az 1780-as években. A város bíráskodási jogot kapott közösségi, gazdasági és háztartási ügyekben. Büntetésképpen pénzbírságot, testi fenyítést, vagy cigányok általi kihajítást írhatott elő. Betyárok befogadása esetén a házától meg kellett fosztani annak tulajdonosát.
A város képviselői mindvégig a haladás mellett tették le a voksukat: elfogadták az örökváltság javaslatát, a 12 pontot, valamint kijelentették, hogy „Vérrel is készek áldozni a szabadságért”. A szabadságharc kezdetekor a szerb hadsereg az ország teljes területét elfoglalta a Maros vonaláig, így Makó stratégiailag fontos város lett. A városban maga Kossuth Lajos is tartózkodott, aki népfelkelést hirdetett. A városnak a harcok első szakasza alatt menekültek áradatát kellett befogadnia, később tevékenyen is részt vett abban. Dobsa Lajos megkezdte a szabadcsapatok szervezését, az egyházak templomainak harangjából ágyút öntöttek. A város rendezett tanácsúvá vált. A makói csapatok (megközelítőleg 428 férfi) súlyos csapásokat mértek az ellenségre a környező falvak (Deszk, Kiszombor) melletti csatákban, de a forradalom bukását az alföldi mezőváros sem kerülhette el. Az orosz csapatok túlerőben voltak, a magyarok Szőregnél a csatát elvesztették, és később letették a fegyvert az osztrák csapatok előtt, kilenc nappal a világosi fegyverletétel előtt. A szabadságharc után a hivatalnokokat börtönbe, az egyházi tisztviselőket kolostorba kényszerítették, a harcokban részt vevő férfiakat az osztrák seregbe sorozták be.
A kiegyezés után felpezsdült az élet: Szeged után Makó volt a vidék első városa, ahol aszfaltoztak és artézi kutakat fúrtak, a városban villanytelep létesült. Eltörölve az osztrák-magyar vámvonalat, a gazdasági teljesítmény, ami főként mezőgazdasági cikkekből állt, megsokszorozódott. 1890-ben Makó népessége elérte a 31 639 főt, az ország 12. legnagyobb városa volt lakosság alapján, megelőzve többek között Pécset, Kassát, Miskolcot és Brassót is. 1883-ban a két évvel korábban megalakult Arad–Csanádi Vasút révén begördült az első vonat a település állomására. A Marosra vasúti és közúti hidakat építettek. A város rendezett tanácsú lett. Felépült a faszínház és a mozi, elkészült a gimnázium impozáns épülete és az internátus, helyi újságok láttak napvilágot. A város kulturális-gazdasági fellendülésének csúcspontját a honfoglalás millenniumának idején érte el.
A 20. század első évtizedében kiéleződtek társadalmi, politikai és gazdasági ellentétek – a városban a plebejus eszmék legelszántabb aktivistái a pár holdnyi bérelt földön dolgozó hagymakertészek voltak. Az értelmiség haladó szellemű része kiállt a szegényebb néprétegek érdekei mellett. Az Országos Köztársasági Párt 1913. április 14-én Makón megrendezett nagygyűlését a rendőrség feloszlatta.
Makó lakossága az első világháború idején 37 ezer fő volt, ebből 8500 katona vett részt a világháborúban, főként az olasz fronton Doberdónál, és Oroszországban Galíciában. Makó lakosságának kétharmada mezőgazdasági munkát végzett, a rekviráláskor követelt hagyma előteremtése az ő feladatuk volt. A szükséges mennyiségnek azonban csak egytizede került beszolgáltatásra. Családonként kevesebb mint 40 dkg kenyérből gazdálkodtak az emberek naponta. Az olasz frontról a makói katonák 1918. október 31-én tértek haza, már az őszirózsás forradalom eszméit magukban és jelvényeit ruhájukon hordva. 1300 makói lett a világégés hősi halottja.
A francia és szerb csapatok folyamatosan nyomultak előre, 1918. november 29-én már Kiszomborról, a Maros túloldaláról néztek farkasszemet a makói katonákkal. 1919. január 30-án fegyveres harc robbant ki a városban a polgári leányiskola épülete előtt a felfegyverzett tömeg és a csendőrség között. A zavargásokban hat civil és egy csendőr vesztette életét.
Az Oroszországból hazatérő hadifoglyok – akik aktívan rész is vettek a kommunista forradalomban – voltak a fő megszervezői a katona-, paraszt- és munkástanácsoknak. Makó tanácsának vezetője Zombori Lajos lett, a tanácsválasztásokkor 12 ezren voksoltak. Felállították a forradalmi ítélőszéket, a vörösterror makói képviselőjét. Az új rendszer pozitív hatása volt, hogy kötelező egészségügyi vizsgálatokat, vasárnap munkaszünetet rendeltek el, és engedélyezték a piacot. A főként munkásokból álló Vörös Hadseregbe Makón 189 embert toboroztak. A földeket és a téglagyárt államosították, csakúgy mint a két makói nyomdát.
A proletárdiktatúra kikiáltása után néhány héttel Románia általános támadást indított a tanácskormány ellen, ezért a Makóra kirendelt politikai megbízott minden eddiginél nagyobb áldozatokkal járó beszolgáltatást követelt. A városban elszabadultak az indulatok, a felháborodott tömeg meggyilkolta a pesti megbízottat. Válaszul április 27-én vörös terrorkülönítmény érkezett a városba, és több mint 50 túszt hurcolt el magával. Návay Lajost, Csanád vármegye alispánját, a Képviselőház elnökét testvérével együtt brutálisan meggyilkolták. Ugyanezen a napon vonultak be a városba a szerb, francia és román csapatok. A megszálló csapatok 1920. március 29-ig maradtak Makón.
A nem sokkal később érvénybe lépett trianoni békeszerződés súlyos törést hozott Makó számára: a várost elvágták hagyományos erdélyi és bánsági piacaitól, csökkent a bevetett földek száma, 3000 ember vált munkanélkülivé. Az elcsatolt területekről érkező menekültekkel a lakosság száma 1920-ban érte el csúcspontját, 37 141 főt.
Az 1920-as évek végére a gazdasági világválság miatt a mezőgazdasági termékek ára csökkent, az 1930-as aszály következtében óriási lett a munkanélküliség, és a kormány támogatásának hiánya miatt (a gabonatermelőkön igyekeztek segíteni, a hagymásokat figyelmen kívül hagyták) gazdasági káosz lett úrrá.
A harmincas évek közepére stabilizálódott a helyzet, megnőtt a hagymások súlya a városban, és az értelmiségiek aránya is növekedett. A közélet minden téren felpezsdült: országosan elismert tanárok dolgoztak a gimnáziumban, régészeti ásatások folytak Móra Ferenc, a „tiszteletbeli makai” vezetésével, művésztelep jött létre, nyaranta 150 színházi előadást tartottak az 1936-ban épült Hagymaházban, Klebelsberg Kuno irányításával több új iskola létesült. Az írástudatlanok száma 5% alá csökkent. A Nemzeti Parasztpárt 1939-ben itt alakult meg Erdei Ferenc vezetésével, 1937-ben pedig a Márciusi Front bontott zászlót ugyanitt. Justh Gyula országgyűlési képviselőként támogatta a város fejlődését.
A második világháború során az ukrán front csapatai érték el először a várost Malinovszkij tábornok vezetésével. A magyar–német csapatokat, a csekély számú honvédet és a könnyű fegyverzetű határvadászokat 1944. szeptember 26-án szorították ki a városból. A mai Magyarország területén lévő települések közül az elsők között esett el, nem sokkal Csanádpalota után, ami az első, Vörös Hadsereg által elfoglalt település volt. A harcok még két hétig tartottak a város körül, de Makót már nem tudták visszafoglalni a katonák. A városon átgázoló csapatok felrobbantották a Maros-hidat, és a városban átvette az irányítást a SZEB. Makónak több mint 500 hősi halottja lett a harcok során, és közel 1200 zsidó lakost gyilkoltak meg.
Makó a háború után nehezen tudott talpra állni. A menekültek visszatérése otthonukba elindította a város lakosságának fokozatos csökkenését, és a rendszerváltásra már több mint 7000 fővel lett szerényebb a népesség. Az elvándorlás lélekszámát tekintve Csongrád után a második helyet foglalta el az országban, Budapestet nem számítva itt volt a legnagyobb az egykék számaránya, korszerkezetileg lakossága az egész országban a legelöregedettebb lett. Makó a párizsi békeszerződések megkötésével ismét az ország peremére került. Az 1950-es megyerendezés során március 16-án Csanád vármegyét felosztották Békés megye és Csongrád megye között, ezáltal Makó 220 év után elvesztette megyeszékhelyi rangját, az egykori megye 140 ezres lakossága után vonzáskörzete 70 ezer főre csökkent, amelynek formális keretet a makói járás biztosított.
A második világháború után Makó periférikus helyzete tovább súlyosbodott, az országos gazdasági- és területfejlesztési politika kirekesztette, részben a jugoszláv határ közelsége miatt, majd később, 1956 után az egyéni gazdálkodás túlsúlya miatt. Határon túli kapcsolatrendszerrel az 1970-es évekig szinte nem is rendelkezett.
1952-re termelőszövetkezeti várossá alakították át a települést, a lakosok önerőből négy mgtsz-t hoztak létre (Lenin, Kossuth, József Attila, Úttörő).
Az egykori vasútjavító helyén kialakították a Mezőgazdasági Gépgyárat, a város legnagyobb ipari üzemét. Jugoszlávia közelsége miatt a várost a Rákosi-rendszer éveiben nem fejlesztették, Josip Broz Tito támadásától tartva.
Az 1956-os forradalom itt október 26-án kezdődött, amikor a József Attila Gimnázium lelkes tanulóinak tüntetése után a helyiek ledöntötték a szovjet emlékművet. Munkástanácsok és forradalmi bizottságok alakultak, a város irányítását átvette a Nemzeti Bizottság. Makó rendőrkapitánya, Fazekas Lajos a szabadságért küzdő diákok, munkások oldalára állt, a rendőrség előtt fegyvertelenül fogadta a tüntetőket, és jóváhagyta, hogy a rendőrök és a nemzetőrök együtt óvják a nyugalmat. Jórészt neki köszönhető, hogy semmilyen atrocitás nem történt a településen a forradalom során. November 9-én öt szovjet tank jelezte a szabadság végét. A Nemzeti Bizottságot november 21-én számolták föl, vezetőjét karhatalmisták Szegedre vitték.
Az 1960-as évek közepétől lassú fejlődésnek indult a város, elkezdődtek a járda- és útépítések, valamint a csatornázás. Még a szabadságharc évében megtörténtek az első termálkútfúrások, és ennek eredményeképpen 1963-ban megnyílt az akkor még tisztasági közfürdő a Járási Tanács udvarán. Ez jelenleg Makó legjelentősebb kitörési pontja.
Az 1970-es tavaszi árvíz után az ország irányítása elérkezettnek látta az időt, hogy nagyobb volumenű beruházásokba kezdjen Makón. Gyökeresen átalakult a városkép, a tömeges lakásépítések nyomán ugrásszerűen növekedett a panellakások száma, új lakótelepek alakultak ki. Rendelőintézet, könyvtár, múzeum és zöldségkutató állomás épült, bővültek az iskolák és a kórház. Nőtt a közüzemi vízhálózatba és a vezetékes gázellátásba bekapcsolt lakások száma is.
A központi iparfejlesztési elképzeléseknek megfelelően betelepültek könnyűipari, bútorgyártó, élelmiszer-feldolgozó üzemek. A TAURUS, a FÉG és a MEDICOR műveknek létesült leányvállalata – többségük a rendszerváltás után kivonult a városból. Önállóan működött a ZÖLDÉRT, a HÓDIKÖT, valamint a redőny-, kenyér-, tégla- és kolbászgyár. A nagyobb ipari szövetkezetek a bőr-, házi-, textil-, valamint a vas- és fémiparban tevékenykedtek. 1978-ban megnyílt Makó első nagyáruháza, a Skála-csoportba tartozó Maros Áruház.
A rendszerváltás után a szocialista időszak alatt jelen volt cégek felszámolták üzemeiket, ismét jelentős tényezővé téve ezzel a munkanélküliséget. 1989-ben Makón 7600-an dolgoztak az iparban, 1994-ben ez a szám 2500-ra csökkent, robbanás azonban nem következett be, a gyárakból elbocsátott emberek többnyire kényszervállalkozóként a mezőgazdaságban találtak magunknak megélhetést. Az ipar és a vállalkozások fellendítése érdekében 1998-ban Makót és térségét vállalkozási övezetté nyilvánította az állam, jelentős adó- és pénzügyi kedvezményeket nyújtva 2007 végéig. Az ez utáni időszakban a legfontosabb gazdasági beruházások színterévé az Ipari Park vált, ami a város északkeleti részén helyezkedik el. Makó 2009-ben Befektetőbarát település címet, és különdíjat nyert.Az 1998-ban átadott Hagymaház nyitotta meg a 2000-es években épült új közintézmények sorát (Erdei János Sportcsarnok, autóbusz-pályaudvar, Közhivatalok Háza, az újvárosi bölcsőde Búza utcai épülete, az új gyógyfürdő és wellnessközpont, Pulitzer József Kollégium, Kálvin téri új iskolaépület), amelyek közül az első hat a világhírű organikus építész, Makovecz Imre tervei alapján készült. Az új építészeti értékek következetes megteremtésért és a régiek megóvásáért a város 2010-ben Hild János-díjat kapott.A telekommunikációval való ellátottság és a aszfaltborítású utak kiépítettsége ugrásszerűen megnőtt az 1990-es években. A szilárd burkolattal ellátott, portalanított felületű utak aránya 2008-ban 96% volt, hiányosságok főként a Honvéd városrészben tapasztalhatóak még.Járási központként 50 000 embert lát el szociálisan. Ezen a szerepén túl, az ország délkeleti kapujaként európai uniós és nemzetközi kapcsolatok közvetítőjeként érvényesül. A város fő kitörési pontja az idegenforgalom lehet, melyben a hangsúlyt a kulturális programok és a termálfürdő alkotják.
A Magyarország Legvirágosabb Városa és az Európai Ezüstérmes Város díjat folyamatos fejlődés eredményeként érte el: a rendszerváltáskor még a legkevesebb zöldterülettel rendelkező magyar városok között volt. A siker nagyban köszönhető a Virágos Makóért programnak, amely a lakosság nagy részét ösztönözte a környezetszépítésben való aktív részvételre.
2007-ben az Idősbarát Önkormányzat díját nyerte el az államtól, ezenkívül az Európa Oklevél birtokosa, amelyet az Európai Unió adományozott neki „elismerve Makó város önkormányzatának erőfeszítéseit, amelyet az európai eszmék népszerűsítéséért igen dicséretre méltó módon tett”.
Makó 2007-ben a második helyet szerezte meg az Év települése versenyen, négyszáz szavazattal lemaradva Sárospatak mögött.
A város lakói közül 354 fő él a külterületeken. A város össznépességéhez viszonyítva ez a szám megyei viszonylatban is csekély.
A természetes szaporodás abszolút értéke a lakónépességhez viszonyítva 1990 és 2001 között ‒2262 fő volt, mely fajlagosan Csongrád megye városai között Szeged után a második legkedvezőtlenebb.A 2001-es népszámlálás adatai szerint Makó lakosai közül 16% volt gyermekkorú (0–14 éves), 61% aktív korú (15–59 éves), 23% pedig időskorú (60 év felettiek).
Az etnikai megoszlás a következőképpen alakult a 2001-es népszámlálás szerint: a város lakosságának 95,5% vallotta magát magyarnak, 0,8% cigánynak, 0,3% németnek, 0,3% románnak, 0,2% szlováknak, 0,1% pedig szerbnek. Makón 2010-ben cigány és román kisebbségi önkormányzat alakult.A 2011-es népszámlálás során a lakosok 89,4%-a magyarnak, 1,6% cigánynak, 0,4% németnek, 0,9% románnak, 0,2% szerbnek mondta magát (10,6% nem nyilatkozott; a kettős identitások miatt a végösszeg nagyobb lehet 100%-nál).
Makó felekezeti megoszlása 2001-ben: 34,8% vallotta magát római katolikusnak, 23,4% reformátusnak, 3,7% görögkatolikusnak, 0,7% evangélikusnak. 1,1% más egyházhoz vagy felekezethez tartozónak, míg 25,7%-uk nem tartozott egyházhoz, felekezethez. 10,5%-nak ismeretlen volt a világnézete, vagy nem válaszolt a népszámláláson.2011-ben a vallási megoszlás a következő volt: római katolikus 25,4%, református 15,6%, evangélikus 0,5%, görögkatolikus 2,9%, felekezeten kívüli 31,6% (22,3% nem nyilatkozott).
Makón a hagyomány és a történelmi sajátosságok eredményeképpen 25-nél is több városrész van, amelyek mérete igen változó. A 2008-as városfejlesztési stratégia ([1]) hét városrészt határoz meg, a rendezési körzetek, az építészeti stílusok elterjedése, a beépítések jellege és a fizikai fejlődés alapján. Ezek közül hat „valódi” városrész, a hetedik az ipari hasznosítású területeket jelöli. Hivatalosan létezik egy nyolcadik városrész is, ami a városhoz tartozó külterületeket jelöli.
A város rengeteg sokszínű idegenforgalmi látványossággal várja az idelátogatókat. A természeti értékek közül a Marosi ártér, a gyógyiszap és a termálvíz a legjelentősebb, a vendégek a helyi fürdőben élvezhetik jótékony hatásukat. Építészeti értékei között vannak klasszicista, barokk, eklektikus épületek, de a modern építészet is képviselteti magát a Makovecz Imre és Csernyus Lőrinc épületeivel. A városban elhelyezett emléktáblák képet adnak a Makóra látogatónak a település múltjáról, jeles személyiségeiről. Gasztronómiai szempontból a makói vöröshagyma nemzetközileg is elismert és keresett termék, az ehhez kapcsolódó termékek (hagymapálinka, hagymás kenyér) szintén növelik a város ismertségét.
A város számos programot kínál vendégeinek és lakóinak egyaránt, arra törekedve, hogy minden korosztály megtalálja a kedvére valót.
A Makói Nemzetközi Gitárfesztivál a város egyik legfiatalabb programja, először 2007-ben rendezték meg. Az eseményen magyar és külföldi művészek és tanítványaik lépnek fel, a többnapos rendezvény színtere a Korona szálló és a Hagymaház. A gitárfesztivál fővédnöke Buzás Péter, a város polgármestere.
Az eseményt a makói kandallógyár szervezi 2002 óta. Az első alkalom még reklám volt a cég grillsütői számára, mostanra kulináris vetélkedővé nőtte ki magát. A programon résztvevőket koncertek is szórakoztatják. A rendezvényt több ezren keresik fel minden évben, amelyeken a muzsikát főként a mulatós zene képviselői, valamint a helyi énekesek és együttesek biztosítják. Emellett vándortársulatok színpadi produkciói és különféle sportprogramok is kapcsolódnak a fesztiválhoz.
A város önkormányzata által 2001-ben indított rendezvénysorozat tehetséges gyermekeket mutatja be; a Gyöngyfüzér Gála a Komplex Művészeti Szemle legjobb produkcióinak antológiája. A háromtagú zsűri feladata a gyermekek elbírálásán kívül az őket benevező oktatási intézmények közötti sorrend felállítása is. 2007-ben 400 gyermek szerepelt a művészeti szemlén.
A város legrangosabb bálját 1999 óta rendezik meg a Hagymaházban. Az esemény már csak nevében kötődik a hagymatermesztéshez; a rendezvény polgári eleganciát sugall, a díszletek hagyományosan a velencei karnevált idézik. A mulatság 2007 óta önköltséges; szervezője a kezdetek óta a Hagymáért Alapítvány.
A város össznépi farsangi mulatsága, amire bárki benevezhet. A jó hangulatú eseményen Makó apraja-nagyja együtt búcsúztatja a telet. A program 1996-ban indult útjára. A rendezvény egyben jelmezverseny. A maskarákon kívül zenés-táncos produkciók versengése is helyet kap, szintén komoly díjazással.
A hagyományosan szeptemberben megrendezett esemény 1993 óta része a város kulturális életének. Az emléknap fővédnöke a mindenkori honvédelmi miniszter. A rendezvényen tudományos üléseket, hadtörténeti kiállításokat, és harci jármű bemutatót tekinthetnek meg az érdeklődők; ezen a napon tartják a második világháborúban elesettek emlékünnepségét, ahol a történelmi egyházak képviselői imádkoznak az elesettek és a hozzátartozóik lelki üdvéért.
A gazdasági seregszemle először 2001-ben volt, a Marosmenti Vállalkozók Szövetsége alapította. A rendezvényhez minden második évben a település önkormányzata anyagilag is hozzájárul. Azóta többnyire folyamatosan bővült a kiállítók és résztvevők száma, ami 60 és 52 között mozog. A testvérvárosok is részt vesznek az eseményen, csakúgy mint a helyi ipar képviselői.
A képzőművészeti alkotótábor 1977-ben alakult. Fő profilja az ofszetlitográfia. A hagyományt 1992-ben alapították újjá. Az évente három hétig tartó program igen különleges, hiszen kizárólag határon túli magyar művészeket hívnak meg – ezzel egyedülálló az országban. A résztvevők két művüket hagyják meg a városnak, amely a helyi gyűjteménybe kerül. Ez az esemény elnyerte a Magyar Művészeti Akadémia millenniumi pályázatának arany oklevelét.
Az első Makói Muzsikát 2005-ben rendezték meg. A több hétvégén át tartó zenei programokra jelképes összegért lehet jegyet venni. Komoly- és könnyűzene egyaránt helyet kap a színpadon, csakúgy mint musicalek széles sora. A szabadtéri esemény egy-egy előadását több mint 3000-en látták. A programot az önkormányzat kettős céllal indította útjára: kikapcsolódást teremtsen a kistérség lakóinak, ugyanakkor növelje a város rangját és hírnevét az ideérkező vendégek és művészek révén. Az Operettfesztivál sikere után megnövekedett az igény más műfajokra is a helyiek körében, a városvezetés így elindította a Makói Muzsika rendezvénysorozatot. Az önkormányzat közel 10 millió forint értékben finanszírozza a rendezvényt, így a jegyár csak jelképes.
A három napos fesztivál a város és a térség legjelentősebb rendezvénye, országosan is ismert és jegyzett program, az elsőt 1991-ben tartották. Az évek alatt a Hagymafesztivál nagy változásokon ment keresztül: a szakmai programok kiegészültek kulturális programokkal, koncertekkel és gasztronómiai vetélkedőkkel. Minden évben Makó testvérvárosai is bemutatkoznak a helyieknek, de a határokon átnyúló együttműködések résztvevői is képviseltetik magukat. A fesztivál kísérőrendezvényei közé tartoznak a tenisz-, úszó-, lovas- és lövészversenyek, a labdarúgótornák és más sportesemények. A Makói Nemzetközi Hagymafesztivál fővédnöke Illés Zoltán, a vidékfejlesztési minisztérium környezetügyért felelős államtitkára.
A város operettkedvelőinek ötletére jött létre ez a program 2001-ben. A Hagymaház szabadtéri színpadán megrendezett eseményre a város lakóin kívül egyre több vendég érkezik a térségből és a megyéből.
A városban található a 2005-ben az „Év Múzeuma” címmel elismert József Attila Múzeum, amelynek gyűjtőterülete a makói kistérségre terjed ki. Kiállításai, többek között, bemutatják Makó 700 éves történetét, a város híres szülötteinek munkásságát. Az épületben festmények és szobrok is megtekinthetők, udvarában skanzen található. Itt hagymás ház, asztalos- és kovácsműhely, cigányputri és kotárka várja a látogatókat. Intézményileg a múzeumhoz tartozik, de önálló épület az Espersit-ház, amely irodalmi kiállítóhely. Bemutatja Espersit János, Juhász Gyula, József Attila, Móra Ferenc és Rudnay Gyula makói éveit, a város színházi és politikai életét, valamint a helyi sajtó történetét. A Sportmúzeum, amely a Pénzügyi palotában működik a város sportolóinak állít emléket gazdag gyűjteményével. A látogatók megtekinthetik a Makói Panoptikumot a Korona Szállóban, ami a település 1900-as évekbeli piacterét mutatja be bábuk, eredeti használati tárgyak, archív képek és makettek segítségével. Ugyanitt lehetőség van Maros-völgyi ételrecepteket olvasni digitális formában. A Szikszai György–Szirbik Miklós-emlékház a Református ótemplom mellett található, a belvárosi egyházközösség üzemelteti. A tárlat 250 év anyakönyveit, bibliáit, és a felekezethez kötődő egyéb tárgyakat mutat be. Az egykori makói prédikátorok portréját is itt állították ki.
A magyar néptánc hagyományát őrző civil szervezet újjáalapítása óta már 31 év telt el. A több mint 170 tagot számláló táncegyüttesben megtalálhatók óvodáskorú és nyugdíjas táncosok is. A Marost fellépésein az azonos nevű zenekara kíséri, rangos hazai és külföldi eseményeken való megjelenésüket elismeréssel fogadják a kritikusok és a nézők egyaránt. Az együttes több egykori tagja már az Magyar Állami Népi Együttesben táncol, és arra is volt már példa, hogy külföldi fesztiválon jelentős pénzösszeggel honorálják a Maros Táncegyüttes szereplését.
Makón a zenei oktatás nagy hagyományának köszönhetően számos zenekar működik. Az önkormányzati fenntartású zeneiskolában – ami ma a Makói Általános Iskola része – jelenleg két vonós (Tücsök Zenekar, Ifjúsági Vonószenekar), két fúvós (a 2006-ban létrejött Makói Általános Iskola Fúvószenekara és a 2013-ban alakult Maros-parti Deák Big Band) és két szimfonikus (Makói Szimfonikus Zenekar, Bartók Gyermek Szimfonikus Zenekar) működik. A zenekarok eleinte helyi rendezvényeken játszottak, a fúvószenekarok karácsonyi koncertje példátlan népszerűségnek örvend a városban. Mostanra egész Európát bejárták, a csoportok több nemzetközi fesztiválon szerepeltek eredményesen, a Bartók Ifjúsági Fúvószenekar a VI. Saxoniade Nemzetközi Fúvószenekari Fesztiválon kategóriájának győztese lett. Az alapítványi fenntartású Makói Magán Zeneiskola növendékeiből is szerveződött egy ifjúsági fúvószenekar. A könnyűzenét többek között a szimfonikus rockzenét játszó Overdream együttes, és az 1998-ban alakult, avantgarde metalt játszó Thy Catafalque képviseli, amely külföldi kiadóknál jelenteti meg albumait. Jelenleg inaktív a korábban tizenkét évig együtt zenélő, szintén avantgarde metal Gire, amelynek lemezét a 2007-es év hazai metal albumává választották (Hungarian Metal Awards). Mindkét zenekar tagja Kátai Tamás, akinek 2006-ban megjelent egy szólóalbuma az olasz Ars Benevola Mater kiadásában. További zenekarok: Shiva, Steel, Evil's Tears, Athame, Merculistarya, Stainless, Apographa, MetalstorM Sudden Idea. Feloszlott formációk: Chasing Rainbows, The Garde, Primator, Ivanhoe, Sea, Gort, Homelock, Snobbird.
1998 óta működik a városban alapfokú balettoktatás, jelenleg Makói Általános Iskola keretein belül. A balett-tanszak Magyarország legjobb iskolai balettcsoportjának bizonyult 2008-ban a háromévente megrendezésre kerülő klasszikusbalett-versenyen, a művészeti csoportból több növendék is kikerült, akik a budapesti balettintézetben, vagy a pécsi táncművészeti főiskolán tanultak tovább. A művészeti ággal foglalkozó diákok száma 70 és 90 fő között mozog. A 2011-es, a Táncpedagógusok Országos Szövetsége által kiírt hazai fesztiválon a továbbképzős balettosok ismét megszerezték az első helyet.
A Makói Majorette Egyesület 1995-ben alakult meg, öt csoportjában, több mint 70 fő tanulja a mazsorettet 5-től 20 éves korig. Az alapképzésen felül a fiataloknak modern táncot is oktatnak. Az egyesület többször szerepelt már külföldi rendezvényeken is. 2010-ben Makón rendezték a Magyar Országos Mazsorett Bajnokságot, 19 egyesület és 560 versenyző részvételével.
A város gyermekei a Kicsinyek Kórusában vagy a Bartók Kórusban énekelhetnek, mindkét művészeti csoport a Makói Általános Iskolához tartozik szervezetileg. A kórusok által elnyert díjak közé tartozik Csongrád megye Arany Minősítése Diplomával az Éneklő ifjúság megyei hangversenyen, a Bartók kórus 2007-ben az Év kórusa címet nyerte el. A felnőtteket a Makó Városi Vegyeskar képviseli, amely 1988. október 15-én jött létre, és 40 fővel működik. A kórus a városi rendezvényeken való részvétel mellett külföldön is koncertezik.
A városban az oktatást három óvoda, a 2007 szeptemberében közös irányítás alá vont három önkormányzati általános iskola, két egyházi általános iskola, egy megyei fenntartású és egyházi gimnázium, a Makói Oktatási Központ részeként két szakközépiskola, illetve egy, sajátos nevelési igényű diákokra szakosodott intézmény biztosítja. A művészeti oktatást a diákok egy állami és egy alapítványi fenntartású iskolában vehetik igénybe. A városban 2008-ban 4127 iskoláskorú gyermek élt, óvodába pedig a 2007-es adatok szerint 755 gyermek jár.
Makó sportélete igen gazdag. A sportesemények megrendezésére a Makovecz Imre által tervezett Erdei János Sportcsarnok ad lehetőséget. A város a házigazda szerepében is gyakran tűnik fel: Makón olyan nagy kaliberű sporteseményeket rendeztek már, mint az Aerobik Magyar Kupa Döntő és Hungarian Open, a Torna Diákolimpia Országos Döntő, vagy a Magyar Köztársaság Nemzeti Strandkézilabda Bajnokság délkelet-magyarországi döntője.
Kiemelkedő eredményeket a város Év sportolója, Makó Város Sportjáért, illetve Fair Play-díj kitüntetésekkel honorál.
Az egyik legnagyobb hagyománnyal bíró sportág a labdarúgás. A város focicsapata, a Makó FC jelenleg az NB III Alföld csoportjában szerepel. Eredményei alapján egészen 2011-ig Csongrád megye legjobb labdarúgócsapata volt, 2008-ban pedig bejutott a Magyar Kupa legjobb 16 csapata közé. A 2008/2009-es szezont az NBII-es bajnokságban a harmadik helyen zárta; a magyar labdarúgó-bajnokság másodosztályában megszerzett bronzérem egyúttal a klub eddigi történetének legnagyobb sikere is. Az utánpótlásról a Spartacus Labdarúgó Sportegyesület és a Maros-menti Utánpótlás Futball Club gondoskodik. Utóbbi 300 gyermeket edz és versenyeztet, 2010-ben pedig bejelentették a sportegyesület labdarúgó-akadémiává fejlesztését. Számos helyi, vagy kistérségi versenyt rendeznek, mint például a Maros Kupa, Téli Kupa vagy a Hagyma Kupa.
A sakkcsapatok kiemelkedően erősek Makón. A Makói Spartacus Vasas Sportegyesület egyes számú csoportja az NB I-ben, míg második csoportja az NB II Tóth László csoportban versenyzik.
Az 1989. október 23-án bejegyzett Makói Budo Klub öt szakosztálya 160 tagot számlál. Az egyesület legeredményesebb sportolói között van Makó Evelyn, kadett kick box világbajnok, Herczeg Máté, országos első jiu-jitsus és Kiss Csaba, az eszközös japán harcművészetek mestere, a nemzetközi dan kollégium vizsgabizottsági tagja.A város férfi kézilabdacsapata 1992 óta áll fenn a mai formájában; a megyei első osztályból egészen az NBI/B Kelet bajnokságáig menetelt. Jelenleg az NBII-ben versenyez a csapat; a bajnokságot sorozatban kétszer is megnyerték, az elégtelen anyagi támogatás miatt azonban a klub nem tudta vállalni a magasabb osztályban való indulást. A Marosmenti Női Kézilabda Egyesület (MNKSE) a 2011/2012-es idényt a NB II Délkelet negyedik helyén zárta. A kézilabdacsapatok szurkolói 2009 márciusában létrehoztak egy sportegyesületet Onion City Makó néven, és négy másik hasonló kvalitású csapattal együtt a Csongrád megyei bajnokságban szerepel. Említést érdemelnek az úszószakosztályok eredményei is, a Makói Úszó Klub utánpótlás növendékei sikeresen szerepelnek országos és világbajnokságokon.
A város és térségének gazdasága hagyományosan mezőgazdasági jellegű, köszönhetően a jó termőtalajnak. A nemzetközi hírnevű vöröshagyma és fokhagymatermesztés mellett jelentős makói termény a petrezselyem, a fűszerpaprika, a búza, a napraforgó, az árpa, a zab, a kukorica és az olajrepce. A városban egy mezőgazdasági termelőszövetkezet működik, amely 114 főt foglalkoztat.
Az ipari fejlesztések a 20. század második felében kezdődtek. A város ipari hasznosítású területei a település legkeletibb részén fekszenek, a vasútvonaltól a román határ fele. Makó az Ipari Park címet hivatalosan 1998-ban nyerte el, ami a város északkeleti részén, a Makó-Hódmezővásárhely vasúti szárnyvonal, a Rákos felé vezető 4432. sz. és a Királyhegyes felé vezető 4424. sz. mellékutak által körülhatárolt területen fekszik; területe 62,3 ha. Itt található egy vállalkozásokat segítő inkubátorház is. A parkba főleg teherfuvarozással, logisztikával, raktározással foglalkozó cégek települtek be. Itt működik a ContiTech Fluid Automotive Hungária üzeme is, ami 1546 embert alkalmaz – ezzel az egész járás legnagyobb munkaadója. A feldolgozóipart Makón a gumiipar, a textilipar, a bútoripar, a gépgyártás, az élelmiszer-feldolgozás és az alkatrész-összeszerelés képviseli. 2005-ben 1750 vállalkozás működött a településen, amelyek túlnyomó többsége mikro- és kisvállalkozás volt.A működő vállalkozások 77%-a a szolgáltató szektorban működik. Ebből a kereskedelem 27%-ot, az ingatlan és a gazdasági szolgáltatás 24%-ot tesz ki. A vendéglátóhelyek száma 2006-ban 146 volt.A munkanélküliség az országos értéknél valamivel rosszabb, 2014 májusában a munkavállalási korú népesség 8,27 százaléka volt nyilvántartott álláskereső.
A városnak semmi köze sincs az elterjedt mondáshoz: Messze van, mint Makó Jeruzsálemtől, ugyanis e mondás Makó vezér nevét őrzi.
Makó és testvérvárosa, Löbau közösen forgalmazza az Öröm sör nevű italt, ami a testvérvárosi kapcsolatokat szimbolizálja és erősíti. A sör címkéjén a két város címere is helyt kap.
A város a végállomása a Budapest – Makó Kis Kunsági Futamnak. A rallyversenyt először 2006-ban rendezték meg a Budapest–Bamako-rali előfutamaként. A versenyzők a célba a Makói Nemzetközi Hagymafesztivál időtartama alatt érkeztek meg.
A Makó szó eredetileg pogány eredetű utónév, jelentése türk nyelven: dicsőséges.
A város első, és ezidáig egyetlen Guinness-rekordját 2006. szeptember 6-a és 8-a között állították be, öt helybéli asszony egy 255 méter hosszú fokhagymafüzért kötött; a füzér jelenleg az ópusztaszeri Nemzeti Történeti Emlékparkban található.
Makó története a kezdetektől 1849-ig (Szerkesztő: Blazovich László) Makó Város Önkormányzati Képviselő-testülete, Makó, 1993 ISBN 963-03-3389-9
Makó és vidéke (Szerkesztő: Domokos László) Hagymafesztivál Alapítvány, Makó ISBN 963-04-3385-0
Tóth Ferenc dr.: Makói útikalauz. Makó: Magony-Dornbach. 2005. ISBN 963 86933 1 2  
Halmágyi Pál dr.: Küzdelmes évszázadok, József Attila Múzeum, Juhász Nyomda, Szeged, 2008 ISBN 978-963-06-5288-9
A JATE Gazdasági Földrajzi Tanszékének munkatársai: Makó és térsége komplex területfejlesztési koncepciója, Szeged, 1997.

Malcolm McDowell (született Malcolm John Taylor) (Horsforth, amely 1974 óta Leeds része, 1943. június 13.) brit színész, aki a klasszikus Mechanikus narancs című film főszerepével vált ismertté.
Malcolm John Taylor néven Horsforthban, West Riding of Yorkshire-ban született. Anyja Edna McDowell szállodás, apja Charles Taylor kocsmáros volt. Hárman voltak testvérek, nővére Gloria, húga Judy. Előbb szülei kocsmájában dolgozott,  majd kávékereskedő lett. Tanulmányait a Londoni Zeneművészeti Akadémián végezte. Mint színész első alkalommal 1964-ben a televíziós sorozatban, a Crossroadsban jelent meg, első nagyjátékfilmje 1968-ban a Ha… volt. Leghíresebb szerepei 1971-ben Alex főszerepe Stanley Kubrick Mechanikus narancsában (A Clockwork Orange) és 1979-ben a Caligula botrányfilmben voltak. A Clockwork Orange-ban betöltött szerepére McDowellt Golden Globe-díj-ra jelölték. 1993-ban együtt játszott Tahnee Welch és Huth Granttel az Éjszakai vonat a pokolba című thrillerben. 2007-ben csatlakozott John Carpenter Halloween darabja remake-jéhez dr. Sam Loomis pszichiátert alakítva, az elhunyt Donald Pleasence helyett. A Star Trek: Nemzedékekben játszotta a tudós dr. Sorant, aki megöli Kirk kapitányt a film végén. A South Park sorozat Nagy remények című epizódjában egy apró megjelenése volt történetíróként. 2009 decemberében Corey Taylor Snuff című kisfilmjében szerepelt. 2011 novembere óta mindössze a Fangoria havonta egyszer 45 perces rádiójáték-novella sorozatban, a Holtidő történetekekben szerepel. 2012 márciusában csillagot kapott a Hollywood Walk of Fame-en film kategóriában (a Hollywood Boulevard, 6714. alatt).
1975-től 1980-ig Margot Bennett színésznővel voltak házasok. Második felesége 1980 és 1990 között Mary Steenburgen színésznő volt. Ebből a házasságból két gyermeke született, Lilly McDowell (* 1981) színésznő és a színész Charlie McDowell (* 1983). 1991 óta Kelley Kuhr a neje. Ebből a házasságból még három gyermek született. A család a kaliforniai Ojaiban él.
McDowell Alexander Siddig színész nagybátyja, aki dr. Julian Bashirt alakította a Star Trek: Deep Space Nine sorozatban.
Ez a szócikk részben vagy egészben  a   Malcolm McDowell című német Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.̈
Ez a szócikk részben vagy egészben  a   Malcolm McDowell című angol Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.

A Malév (Magyar Légiközlekedési Vállalat) (IATA kódja MA, ICAO kódja MAH, hívójele Malev) közép-európai légi fuvarozó vállalat, Magyarország nemzeti légitársasága volt 1946 és 2012 között. A Malév betűszó a Magyar Légiközlekedési Vállalat cégnévből ered.
Igazgatósága Budapesten, bázisrepülőtere a Budapest Liszt Ferenc nemzetközi repülőtér volt. 2012 elején 22 lízingelt repülőgéppel rendelkezett.
A Malév 33 országban képviselte magát képviseletek és vezérügynökök útján.[forrás?] A légitársaság járatain 2010-ben több mint 3 millió fizető utas repült. Ugyanebben az évben elnyerte a legjobb kelet-európai légitársaságnak járó World Airline Awards díjat.2012. február 2-án a Fővárosi Bíróság csődvédelem alá helyezte a céget, aminek hatására február 3-án a partnerek és a repülőterek csak azonnali fizetés esetén biztosítottak volna szolgáltatást, így a Malév leállította az üzemszerű működést, nem indított járatokat. Több gépet a cég tartozása fejében külföldön visszatartottak.
2012. február 3-án 6:00-kor a Malév hivatalosan is felfüggesztette a repülési tevékenységét, a bejelentés utáni órákban pedig számos külföldi hírportál (többek között BBC, AFP, US Today) közölt elemzéseket a Malév összeomlásához vezető lehetséges okokról.A Malév utolsó járata az MA745-ös járatszámú Helsinki–Budapest útvonalat repülő Boeing 737-es volt, amely Helsinkiből háromnegyed tízkor landolt Budapesten. Az utolsó Malév gép, egy HA-LNA lajstromjelű Bombardier CRJ-200ER, 2017. november 29-én repült el Budapestről. Az Elena becenevű Malév gépet, amely évekig állt darabokban a Ferihegyi repülőtér raktáraiban, s az Aeroplex – az egykori Malév repülőgép-karbantartó leányvállalata – hozta működőképes állapotba.2018. június 6-án a Malév a hosszúra elhúzódott csődeljárás, felszámolás után, jogutód nélkül megszűnt, s a cégjegyzékből is az összes leányvállalatával együtt, kivéve a Malév GH-t (Ground Handling) és az Aeroplexet, véglegesen törölve lett. A Malév összesen 170 milliárd forintos tartozást halmozott fel, s hagyott maga után.
A második világháború pusztítása a magyarországi közforgalmi repülés és az akkori légitársaságok, az Aero Rt., a Magyar Aeroforgalmi Rt. (Maefort) és a Magyar Légiforgalmi Rt. (Malert) végét is jelentette. A háború után egy évvel, 1946. március 29-én megalakult a Malév elődje, a Magyar–Szovjet Polgári Légiforgalmi Rt. (Maszovlet), és még ugyanazon év augusztusában megérkezett a légitársasághoz az első öt, egyenként 21 személyes Li–2-es utasszállító repülőgép Romániából, valamint később egy háromszemélyes Po–2-es légitaxi, amelyet postai küldemények szállítására használtak. A polgári repülőtér a világháború előtt és rövid ideig utána is Budaörsön volt.
A Maszovlet első járatai belföldiek voltak. 1946-ban nyitották meg a Budaörs és Debrecen, Szombathely, Győr valamint Szeged közötti járatokat. Ebben az évben a Maszovlet repülőgépei 292 órát töltöttek a levegőben, összesen 1864 utast és 17 tonna rakományt szállítottak. A következő években Miskolcot, Pécset, Békéscsabát, Kaposvárt, Zalaegerszeget és Nagykanizsát is hozzácsatolták a társaság hálózatához. Az első külföldi járat 1947-ben indult Bukarestbe és létrejött az első külföldi menetrendszerű járat Prágába. A társaság tervei között szerepelt egy Varsóba, Bukarestbe és Belgrádba irányuló állandó járat létrehozása, de ez gazdasági okok miatt nem sikerült. 1954. november 25-én egy államközi szerződést írtak alá Moszkvában, melynek értelmében a magyar kormány megvásárolta a Szovjetunió részesedését a Maszovletben. Másnap megalakult a Maszovlet jogutódja, a Malév.
A légitársaság átalakulása után főleg belföldi járatokat üzemeltettek, de 1956-ban megnyitották az első járatot Nyugat-Európába. Június 5-én leszállt az első menetrend szerinti gép Bécsben. Még ebben a hónapban megérkezett az újonnan megnyitott Ferihegyi repülőtérre az első nyugat-európai repülőgép a holland KLM színeiben, az Amszterdam–Budapest–Kairó járat keretén belül. Az 1956-os forradalom leverése után a szovjetek minden repülést betiltottak. Csak 1957 januárjában indult meg újra a forgalom a Budapest–Miskolc–Debrecen járattal. Ebben az évben Zalaegerszeg is bekapcsolódott a légiforgalomba. 1958-tól rövid ideig, Budapestről Siófokra is lehetett repülni. 1960-ban megszüntették a Budapest és a Szeged közötti járatot. 1963. szeptember 24-én a Budapest–Kairó járat lett az első, Európán kívüli magyar repülőgépjárat. Ugyanebben az évben a belföldi járatok nagy része megszűnt, mivel a Malév leselejtezte a Li–2-es típust és az új Il–14-es típus üzemeltetésére a vidéki, füves repülőterek nagy része nem volt alkalmas. Az első Malév gép, amely átrepülte az Egyenlítőt, egy Il-18-as volt 1966. február 11-én, egy kormánydelegáció utazása során. 1979 végére a Ferihegyi repülőtér és a Malév utasforgalma is elérte az egymillió főt.
1968. december 22-én megérkezett a Malévhez az első sugárhajtású repülőgép, a szovjet Tu–134-es. A gép a HA-LBA lajstromjelet kapta. 1989 előtt kizárólag szovjet repülőgépeket működtettek, sokáig csak a szomszéd országokba. Az 1968-ban a Szovjetuniótól vásárolt Tu–134 repülőgépek távolabbi országok elérését is lehetővé tették. A Malév 1988. november 18-án megkezdte a szovjet géppark cseréjét bérelt Boeing gépekre. Az első ilyen amerikai gép egy – HA–LEC lajstromjelű – Boeing 737–200-as volt, 1988 novemberében. 1993. május 10-én szolgálatba állt az első nagygép is, a Boeing 767–200ER HA–LHA lajstromjellel ellátva. 1995 decemberében érkezett az első holland Fokker 70-es repülőgép, mellyel elkezdődött a Tu–134-es típus leváltása. Az utolsó Tu–154-est 2001-ben vonták ki a forgalomból. A légitársaság 2003. február 7-én kezdte meg a régi Boeingek cseréjét az új Boeing 737 NG (Next Generation) repülőgépre. Ezek alkották 2012-ig a flotta gerincét.
2010-ben a Malév elnyerte a legjobb Kelet-Európai légitársaság díját a World Airline Award díjátadón, amit az utasok elégedettségei alapján osztanak ki.A Malév 2006. november 22-én hivatalos meghívást kapott a oneworld szövetségbe (melynek tagjai például a Finnair és a British Airways), majd 2007. április elejétől a oneworld teljes jogú tagja lett. (Megjegyzendő azonban, hogy ezt megelőzően a SkyTeam szövetség felé érdeklődött a légitársaság a ČSA-Czech Airlines cseh társaságon keresztül, melyet végül nem követett szövetségi tagság.)
Az AEA 2007-es felmérése szerint a Malév Európában a harmadik legpontosabb légitársaság volt 84,8%-kal. (Az eredmények szerint az első helyezett a cseh CSA, a második pedig a belga Brussels Airlines.)
A Malév a 2011-es nyári menetrendi időszakban 32 ország 52 városába, code-share partnereivel együtt pedig 37 ország 83 városába közlekedtetett menetrend szerinti járatokat.
Közel 3 millió utast szállított évente 23 ezer járatpáron, eközben 2600 munkavállalót foglalkoztatott, 500 hazai vállalkozással állt kapcsolatban.Központi reptere a Ferihegyi repülőtér volt, de 2005 nyarától időszakosan már a Sármellék nemzetközi repülőtérről is üzemeltetett járatokat Stuttgartba, illetve a 2006 nyarától kezdve Berlin-Tegel is felkerült a charter menetrendbe. Ezenkívül a Debreceni nemzetközi repülőtérről is évek óta indított több célállomásra charter járatokat.
A Malév utolsó logója 1988-ban született, ennek tervezője Zsótér László volt. A népszerű reklámzene is 1988-ban készült, mely Presser Gábor szerzeménye.
Még 1992. november 12-én az Alitalia olasz nemzeti légitársaság és a Simest olasz bank tőkeemeléssel 35% részesedést szerzett a Malévben, de 1997 decemberében az Alitalia Malév-részvényeit magyar bankok visszavásárolták. 1999 és 2007 között a Malév 99,5%-os többségi tulajdonosa az Állami Privatizációs és Vagyonkezelő Rt. volt, a maradék 0,5%-ot kisebb befektetők birtokolták. 2007-ben sokadik próbálkozásra végül az ÁPV Rt. 200 millió forintért eladta a Malévet a Borisz Abramovics Berezovszkij orosz üzletember irányítása alatt álló AirBridge Zrt.-nek. Az állami tulajdonú Malév Vagyonkezelő Kft. átvállalta a Malévtól annak a Magyar Fejlesztési Banktól felvett 20 milliárd forintos hitelét, ennek fejében állami tulajdonban maradt a Malév márkanév, az egyik Boeing gépet birtokló Malco LLC és a Százhalombatta-Ferihegy közötti kerozinvezeték.2009 áprilisában az igazgatóság Martin Gausst nevezte ki a Malév vezérigazgatójának, akinek irányítása alatt a légitársaság az addigi legnagyobb, közel 50 milliárdos veszteségét volt kénytelen elkönyvelni2009-ben Abramovics kiszállt az AirBridge-ből, így annak többségi tulajdonosa Költő Magdolna, kisebbségi tulajdonosa és tényleges irányítója pedig az orosz Vnyesekonombank lett, üzemeltetésébe pedig beszállt az Aeroflot orosz nemzeti légitársaság.2010. március 10-én a Vnyesekonombank kifizette azt a 32 millió eurós bankgaranciát, amelyet az AirBridge által a 2007-ben állami tulajdonban maradó vagyontárgyak után a Magyar Nemzeti Vagyonkezelőnek fizetendő bérleti díjakra vállalt.
11-én a Malév jegyzett tőkéjét négymillió forintra csökkentették, és 26,82 milliárd forintos tőkeemelést hajtottak végre, amiből 25,36 milliárd forintot a Magyar Nemzeti Vagyonkezelő jegyzett, ezáltal a Malév többségi tulajdonosa ismét a magyar állam lett, 95 százalékos részesedéssel. A maradék 5 százalék továbbra is az AirBridge kezében maradt.
Egy, a 2010-es Orbán-kormány idején államilag megrendelt elemzés lényegében életképtelennek találta a Malévet: működése tarthatatlan, nincs esély rá, hogy 2012-re nullszaldós legyen. A légitársaság ekkorra évi 10-20 milliárd forint veszteséget halmozott fel.
Mivel az EU szabályai tiltják a légitársaságok költségvetési pénzből való támogatását, a Wizz Air vizsgálatot kezdeményezett az Európai Bizottságnál a 2010-es államosítás jogszerűségéről. 2011 nyarán az Európai Bizottság hivatalos javaslattal élt a magyar kormánynál, hogy szerkezetátalakítási program bemutatása után a kifogásolt állami támogatást is elfogadhatónak tartják. Ennek elmaradása esetén, azaz a vállalat fenntarthatóságának elérése nélkül a támogatást a Malévnak vissza kell fizetnie. A kormány azonban nem tett érdemi lépéseket a Bizottság elvárásainak teljesítése érdekében.2012 januárjában a Bizottság jogellenesnek minősítette mind a visszavásárlást, mind számos egyéb támogatást és tranzakciót 2007 és 2010 között; összesen mintegy 100 milliárd forintnyi állami támogatás visszatérítésére kötelezte a Malévot, és megtiltotta a magyar államnak a további támogatást.Befektető ilyen körülmények közt nem érkezett, az Orbán-kormány vagyonkezelőt nevezett ki, a leállás rendezett formában történő levezénylésére. A beszállítók egymás után előre követelték a szolgáltatásuk ellenértékét, 2012. február 3-án hajnalban a Boeingeket lízingelő cég Tel-Avivban lefoglalta a Malév ott tartózkodó egyik gépét, mivel a társaság nem fizetett előre. A nemzeti légitársaság 2012. február 3-án reggel 6 órakor repülési tevékenységét felfüggesztette, Boeing-flottájának nagy részét a bérbeadó ILFC amerikai lízingcég visszavitette az írországi Shannon repülőtérre. „Szárnyakat adunk álmainknak” címmel 2012. február 7-én országos gyűjtésre való felhívást tett közzé a Közösség a Magyar Nemzeti Légitársaság Megőrzéséért civil kezdeményezés, melyben a magyar állampolgárok 1000 HUF-os tulajdonrész-jegyet vásárolhatnak, így nyújtva tőkét egy új légitársaság, a Magyar Nemzeti Légiforgalmi Vállalat, Manlév létrehozásához.2013. június 18-án Hende Csaba honvédelmi miniszter az Országgyűlés honvédelmi bizottságának ülésén kijelentette, hogy a Malév csődjének oka lehetett az a "finnyásság" is, hogy a légitársaság nem vállalta a magyar katonák missziós utaztatását, ezért charterjáratokkal helyettesítették a Malévot. Erre 2008 és 2012 között 5,2 milliárd forintot fizetett ki a honvédség.
A Malév a 2003-ban megkezdett programján belül lecserélte klasszikus Boeing 737-esekből álló gépparkját az új generációs (NG) 737-es repülőgépekre. A Malév akkoriban a világ egyik legfiatalabb flottájával rendelkezett. Az első Boeing 767–300ER 2007 tavaszán érkezett meg a KLM-Royal Dutch flottájából, mely addig a PH-BZM lajstromot viselte, de megérkezése után HA-LHC lajstrommal kezdte meg szolgálatát a Malév flottájában. 2008 és 2009 között az összes Boeing 767-est kivonta a Malév a flottájából. A Malév rövidtávú járatain is ideiglenesen szűkítette gépparkját, melyeket Fokker 70-esekkel és CRJ–200-asokkal teljesített. A CRJ–200-asok sorsa eladásra ítéltetett a vezetőség által, melyekből egyet eladtak Szudánba, ahol egy ottani olajcég dolgozóit fogja szállítani. További 2 CRJ eladásáról megállapodtak a dániai Cimber Airrel. Ezen gépek helyettesítésére a Malév Q 400-as turbóprop gépeket tervezett forgalomba állítani. 1 CRJ-vel és 5 Fokkerrel rendelkezett.
2009-ben, a Párizs melletti Le Bourget-n megrendezett légiközlekedési iparági kiállításon 30 db Szuhoj Superjet 100 típusú repülőgép megrendeléséről írt alá szándéknyilatkozatot Martin Gauss, a Malév vezérigazgatója, és Alessandro Franzoni, a SuperJet International vezérigazgatója. A SuperJet International a tervek szerint, 2011-ben szállította volna az első ilyen típusú repülőgépet, majd ezt követően minden évben 6 géppel bővült volna a géppark.2011-ben a Malév alapításának 65. évfordulója alkalmából a légitársaság egyik Bombardier Dash 8 Q400 típusú turbolégcsavaros repülőgépét a korábbi, 1960-as éveket idéző Malév festésmintával látták el. A HA-LQD lajstromú, retro festést viselő repülőgépet 2011. február 4-én mutatta be a Malév. 2012 februárjában, a leállás után, valamennyi lízingelt gépét visszaszolgáltatta a tulajdonosának.
1961. augusztus 6-án a Malév Douglas DC-3 típusú repülőgépe (HA-TSA) városnéző-sétajárat közben dugóhúzóba került, és Zuglóban, az Erzsébet királyné és a Lumumba (Róna) utca kereszteződésénél lezuhant. Huszonhárom utas, a négy főnyi személyzet és három járókelő meghalt. Az eset után Budapesten leállították a sétarepüléseket. (A szemtanúk szerint a 3 "járókelő" valójában három kisgyerek volt, akik az egyik ház udvarán biciklit szereltek https://www.youtube.com/watch?v=3KOJbim9PXc. A Róna u. 224. falán emléktáblát helyeztek el.)
1962. november 23-án a Párizs melletti Le Bourget repülőtér megközelítésekor a Malév egyik Iljusin Il–18 típusú repülőgépe (HA-MOD) Roissy-en-France falu közelében átesés miatt lezuhant, a nyolc fős személyzet és a tizenhárom utas meghalt.
1969. november 19-én az egyik Tupoljev Tu–134 (HA-LBA) típusú repülőgép Isztambulban a vizes pályán túlfutott és súlyos balesetet szenvedett.
1971. augusztus 28-án az egyik Iljusin Il–18V típusú repülőgép (HA-MOC) Koppenhága közelében a tengerbe zuhant, csak hárman élték túl a szerencsétlenséget. A gép pilótája Szentgyörgyi Dezső volt, a második világháború legeredményesebb magyar ásza.
1971. szeptember 16-án az egyik Tupoljev Tu–134A típusú repülőgép (HA-LBD) Kijev/Boriszpol (ma: Boriszpil) mellett katasztrófát szenvedett, 41 utas és a személyzet életét vesztette.
1975. január 15-én Ferihegyen lezuhant a Malév egyik Iljusin Il–18-as repülőgépe (HA-MOH). A gép kilencfős személyzete életét vesztette.
1975. szeptember 30. – Bejrút partjai előtt lezuhant a Malév 240-es számú járata (egy Tupoljev Tu–154) (HA-LCI) a fedélzetén 50 utassal és 10 fős személyzettel. (Egyes információk szerint a gépet lelőtték; roncsai a mai napig is a tengerben nyugszanak.) 
1977. szeptember 21. – a Malév egyik Tupoljev Tu–134 típusú repülőgépe (HA-LBC) Bukarest/Urziceni leszállás közben katasztrófát szenvedett, a nyolctagú személyzet, valamint 24 utas az életét vesztette.
1981. október 21. – az egyik Tupoljev Tu–154B típusú repülőgép (HA-LCF) a prágai repülőtéren leszállás közben kettétört.
2000. július 4. – A Malév egyik Tupoljev Tu-154 típusú repülőgépe (HA-LCR) behúzott futóval ért földet Szaloniki, Görögország repterén. A személyzet hibás megközelítés miatt időzavarba került, így elmaradt az ellenőrzőlista (check-list) felolvasásának befejezése és a futónyitás. Az átstartolást rádiófigyelmeztetésre kezdték meg. A gép így is közel 400 métert csúszott a pályán, de még nem lépett működésbe az ún. hasraszálló rendszer, amely egyébként ilyenkor leállítja a hajtóműveket is. A sérült gép második leszállási kísérlete a fékszárnyak sérülése ellenére sikeres volt. Személyi sérülés nem történt, de a repülőgépben kb. 2 millió $ kár keletkezett, így a gépet a Malév a Szaloniki repülőtérnek ajándékozta; azon a helyi reptéri tűzoltóság gyakorlatozik. Egyes alkatrészeit 2018 nyarán a rekonstrukció alatt álló HA-LCA lajstrommal rendelkező géphez szerette volna Magyarország (LKK - Légiközlekedési Kulturális Központ)  megszerezni, amely nem járt sikerrel. A repülőgépet 2018 év végén feldarabolták, helyén szálloda épül.
2006. január 6. - A Malév 671-es járata (egy Boeing 737-600) landolás után a pálya elhagyásakor lecsúszott a vizes gurulósávról, majd egy füves területen állt meg. A gépen tartózkodó utasokat biztonságosan leszállították. Senki sem sérült meg, a gép is sértetlen maradt.
2010. szeptember 21. - A Malév HA-LOF lajstromjelű B737-600 típusú repülőgépe a Ferihegyi repülőtéren felszállás közben összeütközött egy madárral, ezért a kapitány a felszállás megszakítása mellett döntött. A felszállás megszakítása és az intenzív fékezés következtében a futóművek felhevültek, ezért a repülőtéri tűzoltók több kocsival is kivonultak a repülőgéphez, amely Isztambulba tartott volna. A 95 utas és 5 fős személyzet közül senki sem sérült meg, tűz nem keletkezett.
2011. június 25. - A Malév HA-LOC lajstromjelű, B737-800 típusú repülőgépének farokrésze leszállás közben a futópályának csapódott Heraklion repülőterén. Az MA906-os, Budapest és Heraklion közötti charter járatot teljesítő repülőgép fedélzetén összesen 187 fő tartózkodott. A leszállás végül sikeres volt, a pilóták a repülőgéppel biztonságban földet értek, személyi sérülés nem történt. A Boeing 737-es farokrésze a futópályához csapódást követően azonban komolyan megsérült. A sérült szerkezeti elemek kijavítását a helyszínen, Heraklionban (Görögország) kellett elvégezni.
Magyarország vezető földi kiszolgálója, a Budapest Liszt Ferenc Nemzetközi Repülőtér T2/A, a T2/B és a T1 terminálján szolgálja ki a légitársaságokat. Szolgáltatásai: utas- és repülőgép kiszolgálás, műszaki karbantartás (pl.: jegyeladás, catering, business várók, jégtelenítés)
A Malév Árufuvarozási Igazgatóságának fő feladata a légi árufuvarozás, kihasználva az utasszállító repülőgépek teherfuvarozó képességét.
Az 1968-ban alapított utazási iroda elsősorban a Malév hálózatában lévő célállomásokra és Budapestre történő utazási csomagokat értékesít. Irodái az alábbi városokban találhatók: Budapest, Győr, Debrecen és Szeged.Aeroplex Közép-Európai Kft., (ACE)
A Malév karbantartó leányvállalata 1992-ben alakult, repülőgép karbantartási munkák végrehajtására a budapesti Liszt Ferenc Nemzetközi Repülőtéren. A cég azóta is aktív - rengeteg repülőgépnek végzik a javítását, karbantartását.
A Malév szignálját Presser Gábor komponálta 1988-ban, kifejezetten a cég számára.A Malév arculattervét Zsótér László grafikus készítette 1989-ben.
5/2012. (I. 31.) Korm. rendelet a Malév Magyar Légiközlekedési Zrt. menetrend szerinti járatainak leállása miatt beálló válsághelyzet kezeléséhez szükséges rendkívüli intézkedésekről

A Malice Mizer japán visual kei együttes volt, melyet Mana és Közi alapítottak 1992-ben. Az együttes neve a francia „rosszindulat” és „gyötrelem” szavakból áll, mely az emberi létet hivatott jellemezni. Az együttes ötvözte a sötét tematikát a francia romanticizmussal, színpadi megjelenésüket tekintve pedig részletesen kidolgozott, androgün jelmezeket és sminket viseltek, vámpír tematikával.
1992-ben Mana és Közi hozta létre az együttest, melyhez csatlakozott Tecu (ének), Yu~ki (basszusgitár) és Gaz (dobok). Első daluk, a Speed of Desperate 1993-ban jelent meg, melyet követően Gazt Kami követte a dobok mögött. 1994-ben jelent meg első albumuk, a Memoire, saját alapítású kiadójuknál.Az együttes klasszikus sikerkorszaka Gackt csatlakozásával kezdődött, miután Tecu kilépett. A gothic imázst hátra hagyva színes, történelmi ihletésű jelmezekbe bújtak, a francia popot, a dark wave-et és a barokk zenét házasították. Ez meghozta az első sikereket, második albumuk, a Voyage Sans Retour 1996-ban jelent meg, és első helyen debütált az indie slágerlistán. Ezt első országos turnéjuk követte. 1997-ben leszerződtek a Nippon kiadóval. Első nagykiadós albumuk, a merveilles 1998-ban második helyen debütált az Oricon heti albumlistáján. 1998 tavaszán telt házas koncertet adtak a Nippon Budókanban.1999-ben Gackt kilépett, majd nem sokkal később Kami elhunyt, halálának oka szubarachnoideális vérzés (koponyaűri vérzés) volt. Halálát követően az együttesnek többé nem volt állandó dobosa. Új énekesükkel, Klahával jelent meg következő lemezük 2000-ben, Bara no szeidó (薔薇の聖堂; Hepburn: Bara No Seidou) címmel. 2001-ben új hangzással kísérleteztek, ez azonban nem hozott számukra sikert. Még ebben az évben hiátusra mentek, effektíve feloszlottak.

Málta török ostroma, közismert nevén a Nagy ostrom, 1565 májusától szeptemberéig tartott. A Földközi-tenger térségében ekkor volt hatalma csúcsán az Oszmán Birodalom amely nyugatnak terjeszkedve már elfoglalta Algírt, Tripolit, Oránt, a mai Tunézia partjainál fekvő Dzserbát, valamint a menorcai Ciutadellát. A török flotta és a muzulmán észak-afrikai kalózok szabadon fosztogatták az olasz, portugál és spanyol partokat, keleten pedig az Égei-tenger medencéjét. Nem volt tőlük biztonságban egyetlen hajó sem a Mediterráneumban, miután az 1560-as dzserbai csatában katasztrofális vereséget mértek a spanyol hajóhadra.
A további terjeszkedés útjában egyetlen kis keresztény erősség állt, Málta, amit V. Károly német-római császár, spanyol király az után adományozott a Jeruzsálemi Szent János Ispotályos Lovagrendnek, hogy a törökök kiverték őket Rodoszról. Málta stratégiai jelentőségét egyrészt Szicília közelsége adta, másrészt az, hogy a keleti oldalán fekvő mély vizű kikötőben kényelmesen összegyűlhetett és felkészülhetett volna a spanyol fennhatóságú szigetek vagy más keresztény partok ellen készülődő török flotta. A lovagrend régóta szálka volt a szultán szemében, hiszen a máltai gályák rendszeresen fosztogatták a török kereskedőhajókat, és részt vettek valamennyi komolyabb keresztény tengeri akcióban.
A török flotta I. Szulejmán oszmán szultán parancsára 1564-ben kezdett készülni Málta ostromára. 1565 májusában, nagyjából negyvenezer emberrel érkeztek a szigethez, ahol több mint nyolcezer lovag, katona és civil készült a védelemre. A szigetet négy erőd óvta: a régi fellegvár (Mdina), valamint a Nagy kikötő két oldalán álló Szent Elmo, Szent Mihály és Szent Angyal – utóbbi kettőt két megerősített település, Senglea és Birgu támogatta. A sziget védelmét Jean Parisot de La Valette nagymester irányította, aki túl volt már hetvenedik évén is.
A támadó hajóhad irányítója Piali admirális, a gyalogosoké, tüzéreké és lovasoké Musztafa pasa volt. Hozzájuk csatlakozott kalózaival a nagy tekintélynek örvendő Turgut. Musztafa és Piali számos kérdésben nem értett egyet, és a keresztények szerencséjére a viták általában Piali javára dőltek el, márpedig ő az ostrom sikerénél fontosabbnak tartotta hajói biztonságát.
A törökök először a legkisebb erődöt, Szent Elmót ostromolták meg, mert úgy gondolták, hogy az néhány nap alatt bevehető – a védők azonban emberfeletti erővel egy hónapon át feltartották a támadókat. Ehhez jelentősen hozzájárult, hogy szinte az ostrom utolsó napjáig kapcsolatban álltak a két másik, az öböl túlpartján épült erőddel. Éjszakánként bárkán szállították át a sebesülteket, akik helyére pihent katonák érkeztek. A hatalmas túlerő ellen azonban nem tarthattak ki örökké, így a Nagy kikötő bejáratát oltalmazó, porrá lőtt erőd június 23-án elesett.
Ezután a török sereg megkezdte Birgu, Senglea és a Szent Mihály-erőd lövetését, majd gyalogos és tengeri ostromát. A támadók és a védők is bevetettek mindent, amit a kor haditechnikája lehetővé tett: ostromtornyokat, aknákat és ellenaknákat, görögtüzet és különleges robbanó szerkezeteket. Mindkét fél óriási veszteségeket szenvedett, de végül, négy hónapos csatározás után megérkezett a szicíliai alkirály felmentő serege, és a törökök kénytelenek voltak elhajózni.
A hosszú ostromban a lovagrend 250 tagja mellett hétezer keresztény katona és máltai lakos esett el, a csaknem kilencezres helyőrségből mindössze  hatszázan maradtak harcképesek. A török veszteségek még súlyosabbak voltak: közülük 25–30 ezren halhattak meg. A máltaiak hősiességének híre egész Európát bejárta. Voltaire például azt mondta később, hogy „semmi nem olyan közismert, mint Málta ostroma” (rien est plus connu que la siege de Malte). Az ostrom befejezésének napja, szeptember 8. ma nemzeti ünnep a szigetországban.
A 16. század elején hatalmas változások kezdődtek Európában. A nagy földrajzi felfedezések révén egyes országok új bevételi forrásokhoz, nyersanyaglelőhelyekhez jutottak, az itáliai reneszánsz pedig elérte csúcsát, és észak felé terjedt. Európa gazdasága nőtt, lakossága szaporodott, megjelentek a nagy tőkével rendelkező vállalkozók, a technológia fejlődése pedig átalakította a hadviselést. Terjedt a nyomtatás és a reformáció. Miközben a Mediterráneumban a kereszt katonái és hajósai a félhold fegyveresei ellen küzdöttek, addig a kontinensen a katolikus urak Luther Márton követőivel csatáztak. Mindkét háború középpontjában V. Károly német-római császár, spanyol király állt.
Az Oszmán Birodalom hatalma csúcsán volt a 16. században. Legyőzte a szafavidákat, és fővárosuk, Tebriz elfoglalásával a korábbinál hatékonyabban ellenőrizte a selyem- és fűszer-kereskedelmet. 1516-ban leigázta Szíriát, egy évvel később pedig Egyiptomot. A következő nagyobb falat a Szent János-rend szigete, Rodosz volt, amelyet hat hónapos ostrom után vett be, 1522-ben. A Közel-Keleten kifosztotta a leggazdagabb városokat, kalózhajói pedig teljes falvakat néptelenítettek el az olasz, francia, spanyol és portugál partokon, keresztényeket gyilkoltak és hurcoltak el rabszolgának.
1525-ben a portugálok megtámadták Dzsiddát, Mekka kikötővárosát. A törökök válasza Magyarország inváziója volt, majd 1529-ben a birodalom elérte északnyugati terjeszkedésének határát, amikor sikertelenül megostromolta Bécset. A terjeszkedés folytatódott a Földközi-tenger térségében is, de a harmincas években a keresztény államok korántsem viszonyultak egységesen ellenségesen ehhez, mivel szükségük volt a törökökre a keleti kereskedelemben. Franciaország szerződést is kötött velük 1534-ben, és a török hajók gyakran töltötték a telet Toulon kikötőjében.
Mindez lehetővé tette, hogy a török flotta és a muzulmán kalózok egyre bátrabban hajózzanak a Földközi-tenger nyugati medencéjében. 1530-ban Hajreddin Barbarossa révén megvetették a lábukat Algírban, és Velence még ebben az évtizedben elvesztette égei-tengeri birtokait. A törökök sorban egymás után elfoglalták Oránt (1556), Bizertét (1557), a menorcai Ciutadellát, majd a tunéziai partoknál fekvő Dzserbát (1560). 1559-ben véget ért a spanyol-francia ellenségeskedés, aminek következtében befejeződött a francia-török együttműködés is. II. Fülöp spanyol király 1560-ban nagyszabású támadást indított Dzserba visszaszerzésére, de vereséget szenvedett. Az ütközetben több ezer képzett tengerész, köztük veterán parancsnokok estek el, és ezzel a spanyol flotta hosszú időre elvesztette korábbi súlyát a térségben. A törökök előtt nyitva állt az út Málta felé.
A mai Izrael területén fekvő Akko 1291-es elestével az utolsó keresztény erősség is megszűnt a Szentföldön. A Szent János-lovagrend is elhagyta a területet. Először Cipruson telepedett le, majd 1310-től Rodosz lett a központja. Két évszázadon át a sziget volt a kereszténység védőpajzsa a Földközi-tenger keleti medencéjében, és a lovagok az egyház legelszántabb védelmezői lettek.
I. Szulejmán 1522-ben verte ki őket hat hónap ostrom után a szigetről. 1523 és 1530 között a lovagoknak nem volt állandó otthonuk. Először a pápához, VII. Kelemenhez fordultak, aki maga is a rend tagja volt, de ő óvakodott attól, hogy kihívja I. Ferenc francia király, vagy V. Károly német-római császár, egyben I. Károly néven spanyol király rosszallását, ha beleegyezésük nélkül adományoz területet a lovagoknak.
A rend szerencséjére V. Károly jó lehetőséget látott a lovagok letelepítésében, és felajánlotta nekik Málta, valamint Gozo szigetét. A lovagok „bérleti díja” évi egy sólyom volt, amelyet a szicíliai spanyol alkirálynak kellett küldeniük, illetve mindenszentek napján ünnepélyes misét kellett tartaniuk. A császár elvárta a lovagoktól, hogy létesítsenek helyőrséget az észak-afrikai partokon fekvő Tripoliban, amelyet az Oszmán Birodalom szövetségesei, a berber kalózok tartottak ellenőrzésük alatt. Az uralkodó kikötötte azt is, hogy a rendnek semlegesnek kell maradnia az európai hatalmak vetélkedésében. A szigetre 1530. október 6-án érkezett meg követőivel Philippe de Villiers de L’Isle-Adam nagymester. A termékeny Rodosz után Málta elkeserítően kietlen és terméketlen volt, híján az édesvíznek, a termőföldnek és a fáknak. A lovagok egyfajta arisztokratikus köztársaságban éltek Máltán, de a nagymester nem volt teljesen önálló. A rend feje a pápa volt, akit a máltai inkvizítor képviselt a szigeten, valamint hűbéruruk volt Szicília uralkodója, a spanyol alkirály.  
A muzulmánok egyre erőteljesebben terjeszkedtek nyugat felé, és a keresztény hajókat fosztogatták, túszokat ejtettek, akiket csak váltságdíj ellenében bocsátottak szabadon, vagy rabszolgának eladtak. Mivel a lovagrend forrásai szűkösek voltak, hasonló akciókat hajtott végre: gályáival zaklatta a muszlim kalózokat és kereskedőket, akik a tenger nyugati medencéjében közlekedtek, valamint részt vett a spanyol hadműveletekben Tunisz és Algír ellen. 
1551-ben Turgut kalózvezér és Szinán pasa, a török flotta parancsnoka tízezer emberrel megtámadta Máltát. A törökök Marsamxett kikötőjében szálltak partra. A váratlanul kemény ellenállás miatt, néhány nap ostrom után Turgut úgy döntött, inkább Gozón, a közeli szigeten kísérletezik, és pár napig ágyúval lőtte a fellegvárat. Galatian de Sesse, Gozo kormányzója úgy érezte, nincs értelme tovább tartani a várat, ezért kinyittatta a kapukat, és a muzulmánok kirabolták a települést, valamint ötezer embert, a kis sziget csaknem teljes lakosságát elhurcolták. Turgut és Szinán Tripoliba hajózott, és elfoglalta a lovagrend helyőrségét.
Juan de Homedes nagymester attól tartott, hogy az 1551-es török-berber támadás megismétlődik, ezért utasítást adott a Birgu-félsziget csúcsán álló Szent Angyal-erőd megerősítésére, valamint két másik erősség, a Szent Elmo és a Szent Mihály megépítésére. A következő évek relatív nyugalomban teltek Máltán. 1557-ben Jean Parisot de La Valette-et választották nagymesternek, aki folytatta a nem keresztény hajók elleni rajtaütéseket. Saját hajói háromezer muzulmánt és zsidót ejtettek foglyul hivatali ideje alatt.
1560 májusában a spanyol flotta katasztrofális vereséget szenvedett a dzserbai csatában, és ez nyilvánvalóvá tette La Valette számára, hogy a török következő célpontja Málta lesz. A törökök, azzal, hogy a spanyol flotta megsemmisítése után nem támadták meg azonnal a lovagrendet, súlyos stratégiai hibát követtek el, mert időt adtak a felkészülésre.
A következő években a lovagok folytatták tengeri rajtaütéseiket a török hajók ellen. 1564 júniusában Mathurin Romegas, a rend legveszélyesebb kapitánya elfogott néhány nagy szállítóhajót, köztük a szultán főeunuchjának gályáját. Foglyul ejtett több magas rangú tisztségviselőt, köztük Kairó és Alexandria kormányzóját, valamint Szulejmán lányának dadáját, aki a mekkai zarándoklatából tért vissza.
Az udvar a veszteségek miatt állandóan kérlelte a szultánt, vessen véget a lovagok kalózkodásának, de Romegas akciója csak egy, és nem is a legfontosabb indok volt a támadás mellett. A törökök évtizedek óta vágytak a szigetre, Turgut már 1551-ben arra kérte a szultánt, hogy „füstöljék ki a viperafészket”. Máltát stratégiai elhelyezkedése miatt egyszerűen lehetetlen volt figyelmen kívül hagyni: aki uralta, ellenőrizhette a Földközi-tenger medencéjének középső részét, így a lovagok fenyegetést jelentettek minden muszlim hajóra és észak-afrikai településre. Segítette a döntés meghozatalát, hogy 1564 szeptemberében a spanyol flotta lecsapott egy berber kalózfészekre, Penen de Velezre. 1564. október 6-án Szulejmán meghozta a döntést Málta megtámadásáról.
1564 vége előtt La Valette kémei azt jelentették Isztambulból, hogy küszöbön áll a török invázió. A nagymester hírszerzői – Giacomo Bosio beszámolója szerint – „láthatatlan” tintával írt leveleikben beszámoltak a török készülődésről, valamint arról, hogy két mérnök, egy szlavón és egy görög, halásznak, halárusnak öltözve hosszabb időt töltött Máltán, és információkat gyűjtött. Halászáshoz használt hosszú rúdjaik segítségével megmérték az erődítmények magasságát, falaik vastagságát, valamint feltérképezték a sziget öbleit, horgonyvetésre alkalmas helyeit.
A nagymester azonnal megkezdte a felkészülést az ostromra. Tudta, hogy nem számíthat sok segítségre: I. Ferenc francia királytól nem várhatott támogatást, ő ugyanis hosszú időn át a törökök szövetségese volt, Németország túl messze volt, Anglia trónján pedig protestáns uralkodó ült. IV. Piusz pápa pénzügyi támogatása mellett egyedül a spanyolok segítségében bízhatott, ezért II. Fülöp spanyol királyhoz és García de Toledóhoz, a szicíliai spanyol alkirályhoz fordult, valamint követeket küldött Európába, és arra utasította a rend perjeljeit, hogy készüljenek a sziget védelmére.
Télen felkészítették a gályákat, és a jó idő beköszöntével azonnal Szicíliába indultak, hogy az ellátmányt, a muníciót és a már oda érkezett lovagokat Máltára vigyék. Odafelé a hajók elszállították azokat, akik nem tudtak harcolni. Francisco Balbi di Correggio olasz muskétás később azt írta emlékirataiban, hogy ekkor Máltán 6100 ember – 500 lovag, 400 spanyol, 800 itáliai, 200 görög és szicíliai katona, 500 tengerész a gályákról, 100 fegyveres Szent Elmo helyőrségéből, a lovagok 100 szolgálója, 500 gályarab és 3000 helyi lakos – készült a török ostrom visszaverésére. La Valette rossz véleménnyel volt a máltai milíciáról. Egy levelében azt írta, hogy gyávák, és nem szeretik eléggé hitüket, olyan emberek, akik már a muskétalövésektől is halálra rémülnek. Az ostrom végül bebizonyította, hogy a nagymester tévedett, mert a máltaiak önfeláldozóan harcoltak. Mivel a gályarabok főként muzulmánok voltak, csak erődítési, javítási munkákra lehetett használni őket, szigorú felügyelet alatt. Később a sziget védelme nagyjából nyolcezer emberre duzzadt.
Don Garcia engedélyt kért II. Fülöptől, hogy a szicíliai spanyol flottával a törökök elé hajózzon, de a király halogatta a döntést. A király április 7-én azt jegyezte fel, hogy „a török flotta több hajóval jön, mint az elmúlt években”. Április 9-én Don Garcia saját felelősségére harminc hajóval Máltára hajózott, és élelmiszert, hadianyagot meg egy kisebb gyalogos osztagot vitt magával. Megállapodott La Valette-tel, hogy megpróbál erősítést küldeni a lovagoknak. A nagymesterrel bejárta a szigetet, és kijelentette, hogy az ostrom kulcsa a kicsi Szent Elmo-erőd lesz, ezért azt javasolta, hogy építsenek egy háromszög alakú sáncot a falakon kívül.
A védők segítségére volt viszont a sziget maga, amely annyira kietlen és elviselhetetlen a nyári hőségben, hogy egy nagyobb sereg nem tud néhány hónapnál hosszabb időt eltölteni rajta. A lovagok Rodosz ostromából megtanulták, hogy sem embereket, sem állatokat, sem terményt nem szabad a várfalakon kívül hagyni, ezért La Valette parancsot adott valamennyi érett és éretlen termény betakarítására, hogy megfossza a törököket a helyi élelmiszerektől. A kutakat keserű füvekkel és állattetemekkel megmérgezték. A falakon kívül álló építményeket lerombolták, a Szent Angyal-erőd és Senglea között erős, 200 méter hosszú, Velencében kovácsolt láncot feszítettek ki, hogy megakadályozzák a török hajók bejutását az öbölbe. A nagymester, bízva Don Garcia segítségében, úgy vélte, hogy legfeljebb egy hónapos ostromot kell kiállniuk.
A lovagok legfontosabb erődítményei a Nagy kikötő (a térképen a Szent Elmo-erőd és a Sottile-fok között és mögött elterülő tenger) két oldalán helyezkedtek el. Akárcsak Európa többi részén, a máltai erődök építését is a kor tüzérsége elleni védekezés határozta meg: csökkentették a tornyok magasságát, lerombolták a várfalak tetején található pártázatot, ék alakú bástyákat, gyilokjárókat, fal mögé rejtett ágyúállásokat építettek.
A Sciberras-félsziget hegyes, sziklás, lakatlan terület volt, ennek végében állt a kisméretű Szent Elmo-erőd. 1530-ban, amikor a rend megérkezett Máltára, az erőd leendő helyén csak egy figyelőtorony és egy kápolna állt. A terület stratégiai fontosságú volt, ugyanis a Nagy kikötő és a Sciberras-hegy másik oldalán fekvő Marsamxett-öböl bejáratánál feküdt. 1552-ben hat hónap alatt építették fel a csillag alaprajzú erődítményt, amely teljes egészében sziklára épült, így lehetetlen volt aláaknázni.
A Szent Elmo teljes védelmi vonala 800 méter volt. A Marsamxett felőli oldalra egy ék alakú sáncot építettek Garcia de Toledo javaslatára, amelyhez a földet és a köveket is Szicíliából kellett a helyszínre szállítani. Az erődön kívül, közel a falakhoz állt egy bástya is, amelyen lövegeket helyeztek el. Az erőd gyengesége a fekvése volt, ugyanis a félsziget elkeskenyedő csúcsán, a környező területeknél alacsonyabban helyezkedett el.
A Szent Elmo-erőd helyőrsége mindössze hat lovagból és hatszáz katonából állt békeidőben, kormányzójuk, a több mint hetvenéves piemonti lovag, Luigi Broglia volt. A támadás előtt a nagymester egy spanyol lovagot, Juan de Guarast jelölte ki parancsnokhelyettesnek, és kétszáz gyalogossal, valamint 46 lovaggal erősítette meg a garnizont.
Az erőd védelmét az ostrom alatt rendszeresen egészítették ki új katonákkal, akik bárkákon hajóztak át a Szent Angyal-erődből, és így szállították el a sebesülteket is.
A Nagy kikötő túlsó oldalán, a vízbe két, ujjként benyúló keskeny földnyelven állt a lovagrend két megerősített városa, Senglea és Birgu. Mindkettőt fal vette körül, Birgut három kilométer hosszan. Birgu szárazföld felőli védelmi rendszerének legerősebb pontja a Kasztíliai bástya volt. Ezt a falat a három francia „nyelv” lovagjai, a provence-iak, az auvergne-iek és a Franciaország más területeiről érkezők, a bástyát pedig a névadó kasztíliai harcosok védték. A nyugati falat az aragóniaiak, a katalánok és a navarraiak ellenőrizték. A várfal többi részén a németek harcoltak, míg a Szent Angyal-erőd felőli várfal védői különböző nemzetiségű lovagokból kerültek ki, de tekintettel az egykori nagy létszámú „nyelvet” egyedül képviselő Sir Oliver Starkeyra, angol csoportnak nevezték őket.
A félsziget csúcsán, Birgu várostól sziklába vájt árokkal elválasztva állt a Szent Angyal-erőd. A lovagok 1530-ban az erődítményt, amelyet egyetlen ágyú és néhány mozsár védett, részben romos állapotban vették át. Ezt az erődöt választották a nagymester székhelyének. A várat átépítették: a szárazföld felőli részt a D’Homedes-bástyával erősítették meg. A bástya mögött 1547-re megépült a sánc fölé magasodó belső erődítmény, amelyet Antonio Ferramolino tervezett, valamint egy tüzérségi állás az erőd csúcsának jobb oldalán, amely a tenger szintjén védte az öböl bejáratát. Déli végét magas fallal, sáncárokkal, két-két bástyával és félbástyával zárták le. Az erőd és Birgu a közelben lakó máltaiak menedékhelyéül is szolgált ellenséges támadás idején.
Sengleát a szárazföldi oldalon fal védte, amelynek legerősebb része a Szent Mihály-erőd volt, amelyet az 1551-es török támadás után építtetett a lovagrend. A várat Pedro Pardo d’Andrera hadmérnök tervezte, majd Claude de la Senglea nagymester bővíttette megerősített várossá. Az erőd alakja hasonlít a nála kisebb Szent Elmóéra, azzal a különbséggel, hogy elülső oldalát bástyával és pajzsgáttal erősítették meg. Fő feladata a Nagy kikötő déli része, illetve a ma Hajógyári kikötőnek (Dockyard Creek) nevezett öböl védelme volt, ahol a rend gályái horgonyoztak. Sengleát a Marsa-öböl felől karórendszerrel erősíttette meg La Valette az ostrom alatt. Sengle és Birgu két csücske között láncot feszítettek ki, hogy megakadályozzák az ellenséges hajók behatolását a két félsziget közé, ahol az ostrom alatt a máltai gályák horgonyoztak. A védők építettek egy hajóhidat is Birgu és Senglea között, hogy erősítést küldhessenek egyik helyről a másikra.
A sziget közepén állt a régi fellegvár, Mdina, amely legfeljebb néhány napos ostromnak állt volna ellen. Az erőd parancsnoka Melchior d'Eguaras volt, aki a lovasság jelentős része felett rendelkezett. Az ő feladata az volt, hogy a várból kitörve zavarja a törököket, de ne bocsátkozzon ütközetbe a szpáhikkal. Mivel a lovasok folyamatosan zaklatták a törököket, azok kénytelenek voltak a horgonyzóhely és a tábor közötti kilenc kilométeres utat őrizni, hogy biztosítani tudják az ellátást.
1565. március 22-én a török flotta ágyúlövések és trombiták hangjára kihajózott Isztambulból. Balbi feljegyzései szerint a had 130 gályából, 51 egyéb hajóból, valamint rengeteg kisebb szállítójárműből állt. Bosio 191 hajóról ír, és hasonló szám szerepel a szicíliai alkirály levelezésében is. A hadsereg parancsnoka Musztafa pasa, a flottáé Piali pasa volt, és Málta ellen indult Ulucs Ali pasa, Algír, később Turgut, Tripoli kormányzója is. Bármekkora volt is pontosan a török flotta, a máltai vízi haderő eltörpült mellette, ugyanis csak nyolc hadi gályából állt.
Az akció komoly szervezést igényelt, mivel Málta több mint 1200 kilométerre volt a birodalom szívétől. Ráadásul a sziget szinte teljesen terméketlen volt, nem voltak rajta sem fák, sem folyók, sem tavak. A támadóknak mindent magukkal kellett vinniük, amire csak szükségük volt, még a tűzifát is, mert a hosszú ellátási vonal nagyon sebezhető volt. Ráadásul az évnek csak néhány hónapja volt alkalmas arra, hogy a hajók kikössenek a szigeten, és a katonák megkezdjék az ostromot. Az elképesztő armada felkészítése felemésztette a kincstár bevételeinek egyharmadát. A hajóhad 62 ágyút és százezer hozzájuk való lövedéket, valamint kétezer tonna puskaport vitt magával. A hatalmas flotta felállítása óriási szervező munkát igényelt, de a központosított hatalom teljesítette a megrendeléseket.
 Balbi becslése szerint nagyjából 48 ezer ember indult az Oszmán Birodalomból Málta ellen. Ebben a számban nincsenek benne a tengerészek és a különböző tábori kisegítők. Egy lovag, Hipolito Sans hasonló adatokról számolt be, de azt ma már nem lehet eldönteni, hogy ismerte-e Balbi feljegyzéseit. A többi korabeli forrás kisebb létszámról ír. La Valette II. Fülöpnek azt írta, hogy a partra szálló törökök létszáma 15 és 16 ezer között volt, köztük hétezer muskétás, négyezer janicsár és háromezer szpáhi. Igaz, a nagymester nem volt konzekvens, a rend német perjelével az ostrom után azt tudatta, hogy a török flotta 250 hajóból, az inváziós sereg pedig 40 ezer emberből állt. Egy másik forrás, Vincenzo Anastagi kapitány, aki harcolt az ostromban, 22 ezerre tette az ellenséges erő létszámát. A 16. században a gályák 70-150 katona befogadására voltak alkalmasak, ezért a történészek ma kicsivel kevesebb mint 30 ezer körülire teszik a török sereg létszámát, nem számítva a hozzá csatlakozó kalózokat, akik hatezren lehettek. Roger Crowly történész szerint a harcolók száma 22 és 24 ezer között lehetett, őket mintegy nyolcezer ember szolgálta ki.
A flotta a görög Navarinónál rendezte sorait, és további felszerelést, ellátmányt, katonát vett fedélzetére. Május 12-én kihajózott, és hat nap múlva, május 18-án hajnalban elérte Máltát. A flotta elhajózott a déli part mellett, és Marsaxlokk közelében vetett horgonyt, mintegy tíz kilométerre a Nagy kikötőtől, ahogy korábban a kalózkapitány, Turgut is tette.
Balbi beszámolójából tudni, hogy a szárazföldi csapatok vezetője és a flottaparancsnok között vita tört ki a horgonyzóhelyről. Az utóbbi, Piali pasa féltette a hajókat, ezért Marsamxett öblét nézte ki, északra a Nagy kikötőtől, ahol védve voltak a sirokkótól. Musztafa pasa ezzel nem értett egyet, mert így elsőnek a Nagy kikötő bejáratát védő Szent Elmo-erődöt kellett elfoglalnia. Ő a sziget közepén fekvő, védtelen régi fővárost, Mdinát akarta elsőként megtámadni, majd onnan szárazföldön közelítette volna meg a Szent Angyal- és a Szent Mihály-erődöt. Így Szent Elmót egyáltalán nem kellett volna megtámadnia. Végül Musztafa visszakozott, és mivel úgy gondolta, hogy a Szent Elmo néhány nap alatt elesik, elfogadta Piali érvelését. Az Isztambulból küldött kémjelentések mindazonáltal azt írták, hogy a haditerv mindig is a Szent Elmo-erőd ostromával számolt. Mivel Szulejmán a vezetést három ember – Musztafa, Piali és Turgut – között osztotta meg, a török hadvezetésben több hasonló vita volt az ostrom során.
Amikor a Szent Angyal- és a Szent Elmo-erőd őrei észrevették a török flottát, két ágyút sütöttek el, hogy figyelmeztessék Mdina védőit és Gozo lakosait a közelgő veszedelemre. A helyiek, gyerekeikkel és állataikkal elindultak Birguba. A flotta egy része Mġarrnál, a másik a Fliegu-csatornában vetett horgonyt. 1565. május 20-án a török csapatok megkezdték a partraszállást Marsaxlokknál. Egy forrás közelében vertek tábort, amely elég közel volt az erődítményekhez.Május 19-én a rend mdinai lovas felderítői belefutottak egy erős török egységbe. Az összecsapásban elesett egy portugál lovag, Vendo de Mezquita, Birgu kormányzójának unokaöccse. A törökök két foglyot ejtettek, a francia Adrien de la Riviére-t és egy portugál novíciust, Bartolomeo Faraonét. Mindkettőjüket kínvallatásnak vetették alá, hogy kipuhatolják az erődök gyengeségét, ők a Kasztíliai bástyát nevezték meg. Musztafa pasa úgy döntött, hogy, mintegy tesztként, megtámadja a Birgu déli részén álló erődrészt.
Május 21-én Musztafa megindította csapatait a Kasztíliai bástya ellen, amely azonban korántsem tartozott a gyenge építmények közé. A közeledő törökök láttán a lovagok és hétszáz muskétás kitört a várból, és órákon át tartó csata vette kezdetét. Az ütközetben 21 keresztény és száznál több török halt meg. Hazugságuk miatt Musztafa halálra korbácsoltatta a két elfogott keresztényt. Másnap a törökök a Senglea-félsziget erődítését tesztelték, majd összeültek tanácskozni. Musztafa Mdina, Birgu és a Szent Mihály-erőd ágyúzását javasolta, de Piali ismét ellentmondott, és a tanács elfogadta, hogy a Szent Elmo-erőd ostromával kezdjenek, és annak elfoglalásával biztosítsák a flotta számára a Marsamxett-öblöt. A törökök úgy gondolták, hogy a kicsi erőd négy-öt nap alatt elesik.
A nagymester további katonákat, köztük a provance-i lovagot, Pierre de Massuez Vercoyrant, közkedvelt nevén Mas ezredest küldte a várba, és felszabadította, felfegyverezte a gályarabságra ítélt keresztényeket is, hogy segédkezzenek a védelemben.
Május 24-én a törökök megkezdték az erőd ágyúzását. Mindennap lőtték az erődöt, és a védők egyre nehezebben tudták kijavítani a lövedékek okozta károkat. Két nappal később a támadók megkezdték a közlekedőárkok ásását az erőd közvetlen közelében, a Marsamxett-öböl felőli részen. Az erőd védőit megrémítette a törökök felvonulása, és a parancsnok követet küldött hajón Birguba La Valette-hez. A láthatóan ijedt követ feldühítette a nagymestert, aki azt mondta, ha kell, ő fogja Szent Elmo védelmét vezetni, de az erődnek ki kell tartania, ameddig csak lehetséges.
Pepe di Ruvo nápolyi lovag, aki később elesett a harcokban, feljegyzéseket hagyott maga után, amelyekből kiderül, hogy naponta 6-7 ezer lövést adtak le a támadók a Szent Elmo-erődre.
Június 2-án megérkezett Turgut is 2500 emberrel. Turgut tapasztalt tengerész és hadvezér volt, és gyorsan átlátta, hogy hiba volt a Szent Elmo támadásával kezdeni, de ha már zajlik az ostrom, akkor azt minél gyorsabban be kell fejezni. Áthelyeztette az ütegeket, és újabb ágyúkat állíttatott fel, hogy minél hamarabb végezzenek a védőkkel. Június 3-án hajnalban a törökök váratlanul elfoglalták a vár előtti sáncot, mert az őrség valószínűleg elaludt. A janicsárok ezután megrohanták a leeresztett hidat, és ostromlétráikon megindultak felfelé. A megrogyott falakról muskétalövések és az olthatatlan görögtűz alapanyagaival töltött cserépedények fogadták őket, amelyeket a védők dobáltak a támadók közé. Akik közel jutottak, azokat a fa- és fémcsövekből kicsapó görögtüzek és a gyúlékony anyagba áztatott szövettel betekert, majd a támadók közé dobott lángoló karikák égették halálra. „A tüzérség és a szakállas puskák bömbölése, a hajmeresztő sikolyok, a füst, a tűz és a lángok közepette úgy tűnt, hogy az egész világ a robbanás küszöbén van”, írták a keresztény krónikások.
A csata hajnaltól kevéssel dél utánig tartott, de az erőd nem esett el. A törökök több száz janicsárt, a védők 80-90 embert vesztettek. A váron kívüli sánc elvesztése azonban azt jelentette, hogy a törökök újabb ágyúkat telepíthettek az erőd közvetlen közelébe, és ha rohamra indultak, akkor semmi nem állíthatta meg őket a falakig. A törökök a vár előtti védmű elfoglalása után megkezdték annak magasítását. A folyamatos ágyútűzben a sánc egyre emelkedett a várfal előtt. A törökök folyamatosan töltötték a sánc és a várfal közötti árkot, amelyet a beleomló építmények már amúgy is könnyebben átkelhetővé tettek. A védők válaszul felrobbantották a sáncot és a várat összekötő hidat. Június 7-ére a megmagasított sánc elérte a szétlőtt várfal magasságát, és a törökök hajóárbócokból és gerendákból hidat építettek, amelyet rátámasztottak az erőd romjaira, és rohamot indítottak. A védők ismét muskéta- és görögtűzzel fogadták őket, és a janicsárok kénytelenek voltak visszavonulni. Ezen az éjszakán Szent Elmo védői újból követet küldtek La Valette-hez, de a nagymester nem járult hozzá az erőd feladásához, és a követ újabb önkéntesekkel tért vissza.
Június 8-án éjszaka, az egész napos ágyúzás után, követ érkezett a nagymesterhez a Szent Elmo-erődből. Levelet vitt a lovagoktól, amelyben azok beszámoltak reménytelen helyzetükről, és arra kérték La Valette-tet, hogy ne küldjön több erősítést, és engedélyezze kitörésüket. A nagymester utasítására három lovag áthajózott az öblön, hogy személyesen tájékozódjon az erőd állapotáról. Visszatérésük után azt mondták, hogy a védők közül a fiatalabbak pánik közeli állapotban vannak, szeretnék elhagyni posztjukat, a tapasztaltabbak viszont kitartanak. A három lovag egyike, a nápolyi Costantino Castriota azon az állásponton volt, hogy az erődöt még napokig lehet védeni, ha kap utánpótlást. Engedélyt kért a nagymestertől, hogy önkénteseket gyűjtsön, és visszamenjen. La Valette engedélyezte. A törökök június 10-én indították első éjszakai rohamukat. Napközben a tüzérség megállás nélkül lőtte a várat, majd amint lement a Nap, friss csapatok indultak a falak ellen. A roham az erőd délnyugati része ellen irányult, ahol hatalmas nyílást vágtak a lövedékek a falon. Mindkét oldal tüzes gránátokkal kísérletezett, és a lovagok csak azért nem égtek meg elevenen páncéljukban, mert vizes hordókat halmoztak fel a belső oldalon az oltásra. Balbi, aki az öböl túlsó oldaláról nézte az ostromot, úgy emlékezett vissza, hogy az „az éjszaka sötétje fényes nappallá változott” a rengeteg tűztől, és a füst sűrű felhőként lebegett a tenger felett. A hajnalig tartó csatában a védők hatvan embert vesztettek, míg 1500 janicsár maradt holtan a Szent Elmo előtti árkokban. A törököket annyira elkeserítette az erőd ellenállása, hogy június 14-én Musztafa pasa szabad elvonulást ígért nekik.
A törökök a június 15-éről 16-ára virradó éjjel kisebb támadást indítottak a vár ellen, majd hajnalban újból megrohanták az erődöt. A hajókról, amelyek közelebb úsztak az éjszaka, szintén lőtték a védőket. Az ostromot ezúttal nem a janicsárok, hanem a képzetlenebb, de jóval elszántabb vallási harcosok indították, de a lovagok visszaverték őket. Musztafa parancsot adott a janicsároknak is a támadásra, de ők ismét kudarcot vallottak. A védők dolgát nehezítette, hogy felgyulladt a várban felhalmozott gyúlékony hadi anyag, és a Szent Angyal-erődből kilőtt egyik lövedék közöttük csapódott be. Az ostrom hét órán át tartott, és ezer török, valamint 150 keresztény életét követelte. A támadásban meghalt de Medran és Pepe di Ruvo, Miranda pedig súlyosan megsebesült. Június 16-án éjszaka – a török támadás kezdete óta először – La Valette megtagadta, hogy erősítést küldjön a Szent Elmóba. Harminc lovag és száz katona önként jelentkezett, őket végül engedte áthajózni a biztos halálba.
Június 18-án a törökök falakat kezdtek építeni kőből és földből, hogy a lehető legbiztonságosabban közelíthessék meg az erőd romjait. Új ütegeket is telepítettek, hogy végleg elvágják az utánpótlást. Ezen a napon egy ágyúlövés, amelyet a Szent Angyalból adtak le, eltalálta a szemlét tartó Turgutot és egy janicsár agát. Turgut később halálosnak bizonyuló sebesülését eltitkolták, nehogy ártsanak a csapatok harci szellemének. Másnap a Szent Elmóban harcoló Antonio Grugno lovagnak sikerült ágyújával eltalálnia egy csoport török tisztet, és megölnie Musztafa pasa helyettesét. A következő napon a Szent Angyal-erődben felrobbant egy kisebb lőszermalom. Ezen az éjszakán Miranda levelet juttatott el La Valette-hez, amelyben tájékoztatta, hogy a veszteségek óráról órára nőnek. Sikertelenül próbálták meg lerombolni az árok felett emelet török hidat, ráadásul az árkot máshol teljesen feltöltötte a beleomlott kő, és a falak helyenként olyan alacsonyak, hogy alig nyújtanak biztonságot a védőknek.
Június 21-én a janicsároknak sikerült elfoglalniuk az erőd megmaradt külső védelmi elemét, az ostrom során teljesen szétlőtt bástyát, és így a Szent Elmo védői két tűz közé kerületek. Június 22-én a török hajók ismét a vár közelébe úsztak, és lőni kezdték, csakúgy, mint a szárazföldi csapatok. A felismerhetetlenségig lerombolt erőd kitartott, és újra meg újra visszaverte a rohamokat. A becslések szerint hat óra alatt kétezer janicsár halt meg a falaknál, de a védők vesztesége is nagy volt, kétszáz ember, köztük Melchior de Monserrat aragóniai lovag, Szent Elmo kormányzója. Az éjszaka egy máltainak sikerült átúsznia az öblöt, és beszámolt a nagymesternek a vár állapotáról. Elmondta, hogy az összes túlélő megsebesült, de harci szellemük magas. La Valette könnyekre fakadt, és engedélyezte, hogy egy utolsó erősítés induljon a túlpartra. Tizenöt lovag, katonák, és a krónikaíró megdöbbenésére két felszabadított zsidó gályarab is csatlakozott az akcióhoz. Az öt hajó azonban kénytelen volt visszafordulni, mert nem jutottak át a török tűzön. Szent Elmo védői elrejtették, illetve elégették a várkápolna berendezését, hogy az ne jusson a muzulmánok kezébe.
Június 23-án megindult a roham az erőd ellen, amely egyórányi harc után visszaverte a támadókat. A védők száznál is kevesebben voltak, a súlyosan sebesült de Guaras és Miranda a várfalnál, székben ülve, kétkezes karddal várta a támadókat. A következő rohamban elesett a vár, és a keresztényeket lemészárolták. Levágott fejüket lándzsákra tűzték, majd az összekaszabolt testeket, torzókat deszkákra, lécekre feszítették, és az öböl vízébe dobták, hadd vigye a sodrás Birguhoz. A nagymester válaszul lefejeztette a török foglyokat, és fejüket ágyúval lőtte az ellenség közé. Kilenc lovagot – Lorenzo Guzman, Juan de Aragon, Francisque Vigue, Fernandez de Mesa, Velasquez d'Argote, Pedro Guadani, Francisco Lanfreducci, Bachio Craducci és Antoine de Molubech – a berber kalózok életben hagytak, remélve, hogy váltságdíjat kapnak értük. Az ő további sorsuk ismeretlen. Néhány máltai védőnek sikerült átúsznia a Nagy kikötőt, az utolsó napokban történteket az ő elmondásukból ismerni.
Az egy hónaposra nyúló ostrom során a sziget védői ezerötszáz embert, köztük több mint száz lovagot (89 halottat és 28 sebesültet) vesztettek. A török halottak száma hatezer és nyolcezer között volt. Musztafa pasa a vár romjainál feltette a kérdést kísérőinek a Szent Elmóra és az öböl túlsó oldalán álló erődökre utalva: „Ha ez a kisfiú ilyen sokba került nekünk, mennyit kell majd fizetnünk az apáért?”
A Szent Elmo elesése után a törökök azonnal megkezdték a felvonulást a Nagy kikötő túlsó oldalán álló erődítmények ellen. Az ágyúk átszállítása és felállítása néhány napot vett igénybe. A török flotta behajózott a Marsamxett öbölbe, így az ellátmányt jóval közelebbről szállíthatták a harcoló csapatoknak.
Eközben Máltán négy gálya kötött ki, kettő közülük a rend, kettő a szicíliai alkirályé volt. Fedélzetükön 42 lovag, 25 egyéb nemes, 56 lövész és a szicíliai garnizon 600 spanyol gyalogosa érkezett. A flotta parancsnoka azt az utasítást kapta Don Garcia de Toledótól, hogy forduljon vissza, ha a Szent Elmo-erőd már elesett. A partra küldött felderítő lovag eltitkolta előle a vár lerohanását, így a kis csapat a szigeten maradt. Vezetőjük, de Robles lovag futárt küldött La Valette-hez, és június 29-én, egy szokatlanul ködös éjszakán átsiklottak a török vonalakon, és bejutottak Birguba. Másnap Musztafa pasa szabad elvonulást ígért a védőknek, de a nagymester visszautasította ajánlatát.
A török haditerv az volt, hogy a Nagy kikötő túlsó oldaláról, a Sciberras-hegyről, illetve az erődöktől délnyugatra eső Corradino magaslatairól ágyúzni kezdik a Senglea-félsziget tengerbe nyúló csúcsán álló bástyát, a fő csapatok pedig a szárazföldi bejáratnál álló Szent Mihály-erőd ellen vonulnak fel. Miután a félszigeten található erődítmények elesnek, a flotta és a hadsereg megtámadja a fallal körülvett Birgut és a Szent Angyal-erődöt.
A törökök hatalmas farönkökön nyolcvan hajót vontattak át a Marsamxett öblöt és a Nagy kikötőt elválasztó félszigeten, és így megteremtették a lehetőségét annak, hogy a vízről, dél felől is támadják a Senglea-félsziget erődítményeit. Egy görög származású dezertőr arról tájékoztatta a nagymestert, hogy a tervek szerint a hegyen átvontatott nyolcvan hajó gyalogosokat tesz majd ki az erődítmény falánál, ezért La Valette kihegyezett karókkal erősíttette meg a félsziget part menti sávját. 
A törökök július utolsó hetének végén 60-70 ágyúval megkezdték az erődítmények bombázását. A leghevesebb tűz a Szent Mihály-erődre és a Senglea-félsziget többi védelmi rendszerére zúdult. Július 15-én kora reggel kezdődött az első komoly ostrom. A hajók megindultak a földnyelv erődítményei, a szárazföldi csapatok pedig a Szent Mihály-erőd ellen. A hajók és a csónakok teljes erővel nekifutottak a karóerdőnek, de az nem dőlt ki, így a falakról a muskétások halálos tüzet zúdíthattak a mozdulatlanul lebegő járművekre. A törökök partra ugráltak, és megtámadták a falakat. Eközben megindult Hasszem algériai alkirály gyalogos támadása a félsziget szárazföldi részén a Szent Mihály-erőd ellen. A túlzottan magabiztos Hasszem anélkül indította meg az ostromot, hogy a falakat eléggé megrongálták volna az ágyúk, így a védők szörnyű pusztítást vittek végbe a támadók között.
A tenger felől ostromlóknak sikerült felrobbantaniuk a fal egy részét, és a nyíláson benyomultak. A védők parancsnoka, Zanoguerra lovag és a káplán, Roberto testvér – egyik kezében kereszttel, a másikban karddal – ellentámadást vezetett, de amikor a kapitányt halálos lövés érte, pánik tört ki. A törököket végül a Szent Angyal-erődből a hajóhídon átrohanó csapatok szorították vissza. Musztafa pasa ekkor útnak indított tíz hajót, fedélzetükön ezer janicsárral, akiknek az volt a feladatuk, hogy a félsziget északi részén, a harcoló védők háta mögött szálljanak partra, és rohanják meg a falakat.
A törökök azonban nem tudták, hogy a Szent Angyal-erőd tenger felőli részén, szinte a tenger szintjével egy magasságban egy ötágyús üteg van, amelyet De Guiral lovag irányít. Az ágyúk tüzet nyitottak a közeledő hajókra, amikor azok alig 200 méterre voltak tőlük. A lövedékek óriási pusztítást vittek végbe a zsúfolt hajókon: az első sortűz egy kivételével valamennyi bárkát eltalálta. A kilenc hajó elsüllyedt, és 800 janicsár a tengerbe fulladt vagy a parton, kard által veszett el. Az ostrom a másik két helyen még öt órán át tartott. A csatában 250 védő és háromezer támadó halt meg. Elesett mások mellett Frederic de Toledo, a szicíliai alkirály fia és Simon de Sousa, híres portugál lovag.
Musztafa úgy döntött, hogy folytatja a Szent Elmónál bevált gyakorlatot, és addig ágyúzza a keresztény erődítményeket, amíg azok kellően meggyengülnek az újabb ostromhoz. Válaszul La Valette a muszlim gályarabokkal falakat, kőakadályokat emeltetett, de a törökök saját hittársaikra is lőttek, és néhány nap alatt ötszáz foglyot öltek meg. Azoknak a gályaraboknak, akik megtagadták a munkát, a lovagok levágatták a fülét. Augusztus 2-án az összes török ágyú sortüzével megkezdődött a második nagy roham. Az ágyúk dörgését még a szicíliai Cataniában is hallani lehetett. Az ostrom hat órán át tartott, de a támadókat visszaverték. Musztafa további ötnapos ágyúzást rendel el.
Augusztus 7-én a törökök ismét megrohamozták Birgu és Senglea megrogyott, romos falait, amelyeken hatalmas rések tátongtak. A Birgu őrizetlennek tűnő omlásain beözönlő janicsárok azonban egy belső fallal találták szembe magukat, amelyet a nagymester építtetett, és a szűk térben gyilkos tűzzel árasztották el őket a védők. Az elöl állók nem tudtak visszafordulni, mert kívülről nyomták őket, így több százan haltak meg a csapdában. Közben a sereg másik része a Szent Mihály-erőd falait ostromolta, így a lovagok nem tudtak erősítést vinni az egyik helyről a másikra. A törökök felmásztak a falakra, áttörtek a leomlott részeken, de amikor úgy tűnt, a vár elesik, „csoda” történt, a törökök visszavonulót fújtak. Ennek oka az volt, hogy Musztafához küldönc érkezett, aki azt jelentette, hogy nagy létszámú keresztény sereg támadta meg a török tábort, és kardélre hányt mindenkit, akit ért. Musztafa attól tartott, hogy megérkezett az erősítés Szicíliából, és hátulról megtámadja. A valóságban azonban csak Mdina lovassága csapott ki a régi fellegvárból a védelem nélkül hagyott táborra. A De Lugny lovag vezette csapat lemészárolta az őröket, felgyújtotta a sebesültek sátrait és a felhalmozott készleteket, a lovakat leölték vagy elragadták, majd visszalovagoltak az erődítménybe.
Ezekben a napokban a nagymesterhez hírnök érkezett a szicíliai alkirálytól, aki azt ígérte, hogy augusztus végéig megérkezik a 16 ezer fős felmentő sereg. La Valette azonban, tanulva a korábbi ígéretekből, arról tájékoztatta a tanácsot, hogy nem kapnak segítséget, és kizárólag magukra számíthatnak. A törökök addigra már több mint tízezer embert vesztettek, és csak a kicsi Szent Elmo-erődöt tudták elfoglalni. A védők veszteségei is nagyok voltak, az ostromlott erődítményekben alig akadt olyan ember, aki ne sebesült volna meg.
A támadók a folyamatos ágyúzás mellett megkezdték a Kasztíliai bástya aláaknázását. Musztafa terve az volt, hogy csak Senglea ellen indít támadást, így a bástya védőinek egy része átmegy a hajóhídon oda erősítésnek. Ekkor felrobbantják a bástyát, és a kevéssé védett erősség gyorsan elesik. Senglea bevételéhez a török mérnökök hatalmas ostromtornyot építtettek, amelynek tetejére erős hidat helyeztek, ezen a katonák, a Kasztíliai-bástya felrobbantásával egy időben átrohanhatnak az erődítmény falára. Augusztus 18-ára készen állt minden a kettős támadásra. A törökök nekirontottak Sengleának, arra várva, hogy a nagymester átcsoportosítsa erőit. Amikor eljött az idő, a törökök felrobbantották az aknában felhalmozott lőport, és a Kasztíliai bástya falának egy része leomlott, és hatalmas rés nyílt az előre törő ostromlók előtt. A védők között pánik tört ki, ahogy a támadók beözönlöttek a várfalak mögé. A csatát La Valette helyszínre érkezése fordította meg, aki kísérőivel harcba vetette magát. Amikor a lovagok és a máltaiak meglátták az idős nagymestert, aki egy gránátszilánktól megsebesült a lábán, újult erővel kezdtek harcolni, és néhány perc alatt visszaszorították a támadókat az árokba. Este a törökök újabb ostromot indítottak. A védők görögtüze nappali világossággal borította be az árkokat, és a támadók hajnalban kénytelenek voltak megfutamodni. Az ostromban elesett Henri de la Valette, a nagymester unokaöccse.
A nagyjából két hónapos ágyúzás és a Kasztíliai bástya felrobbantása után Senglea és Birgu romokban volt, falai sok helyen leomlottak. Az aláaknázott várfalon akkora rés tátongott, amelyet lehetetlen volt feltölteni. A török ostromtorony már egészen közel volt a falhoz, és olyan magas volt, hogy a janicsárok már Birguba is be tudtak lőni róla. Az építményt állatbőrök borították, amelyeket folyamatosan locsoltak, így nem lehetett felgyújtani. La Valette a torony lábainál belülről kiüttette a fal köveit, és ágyúval lánccal összekötött lövedékeket lövetett ki, amelyek elsodorták az építmény alapját. Eközben Musztafa Sengleát támadta. Egy hatalmas, vaskerekeken guruló, lőporral és fémtárgyakkal töltött hordót eltoltak az erődig, felvonszoltak a falra, majd a védők közé vetettek. Az időzítés azonban rossz volt, így a védőknek sikerült visszalökni a támadók közé a szerkezetet, amely közöttük robbant fel. A védők a robbanás hatalmas pusztításán felbátorodva kitörtek a falak mögül, és megfutamították a támadókat.
A törököket egyre inkább szorította az idő, már augusztus harmadik hete telt. A katonák közül rengetegen elestek, és az életben lévők közül is sokan szenvedtek vérhastól, láztól, és félő volt, hogy pestis tör ki. A nyári hőségben a temetetlen, oszló holttestek elképesztő bűzt árasztottak. Kezdett kifogyni a lőpor és az ellátmány, és az utánpótlásért Tripoliba induló gályákat keresztény hadihajók és szicíliai kalózok támadták meg. Közeledett az ősz, amikor jelentősen megváltozik a terület időjárása, Musztafa azonban felkészült arra, hogy ha kell, a telet is Máltán tölti. Biztos volt abban, hogy ha nem érkezik segítség a védőknek, akkor azok tavaszig kifogynak minden készletükből. Piali admirális azonban ismét közbeszólt, mivel féltette a flottát, közölte: amint megváltozik az időjárás, elhajózik. Eközben a várakban temetetlenül feküdtek a halott védők, mert a szüntelen támadásban nem volt idő elhantolni őket, és ostromkor még a máltai nők is a falakon harcoltak.
Augusztus 20-án a törökök megtámadták a Szent Mihály-erődöt, a Kasztíliai bástya elé pedig egy újabb ostromtornyot állítottak. Alapzatát földdel és kővel erősítették meg, hogy ne lehessen kilőni, mint az elődjéét. Néhány óra múlva a torony tetejéről a török lövészek elkezdtek tüzelni a védőkre. A nagymester ismét kibontatta belülről a falat, és két lovag – az aragoni Claramont és a kasztíliai Guevarez de Pereire – máltai katonákkal kirontott, és megrohanta a tornyot. A támadás váratlanul érte a janicsárokat, akiket azonnal lemészároltak. A lovagok két ágyút helyeztek el az építményen, így az a Kasztíliai bástya kiegészítő tornyává vált, amelyet kevés ember is meg tudott tartani.
Musztafa pasa mindenképpen valamilyen sikert akart felmutatni, ezért úgy döntött, hogy megostromolja Mdinát. A városban alig volt katona, mert a kormányzó már korábban Birguba küldte őket, viszont nagyon sok máltai paraszt zsúfolódott össze a falak között. Közülük Mesquita sokakat, még a nőket is egyenruhába bújtatott, és együtt járőröztek a falakon a maroknyi valódi katonával, valamint valamennyi ágyúját arra a falra szállíttatta, ahonnan az ostromot várta. Az érkező törökök nem erre a látványra számítottak, és nem akartak harcba indulni a falakat sűrűn ellepő friss „katonák” ellen. Musztafa lefújta az ostromot.
Szicília ekkorra már zsúfolva volt katonákkal, lovagokkal, akik távoli birtokaikról érkeztek, és égtek a vágytól, hogy Máltára induljanak. Egyre nagyobb dühvel követelték a habozó alkirálytól, hogy indítsa el a flottát az ostromlott szigetre. Garcia de Toledo augusztus 22-én megszemlélte a csapatokat.
Augusztus 23-án ülést tartott a nagytanács, amelynek résztvevői azt javasolták a nagymesternek, hogy ürítsék ki a rommá lőtt Birgut, és vonuljanak vissza a Szent Angyal-erődbe. La Valette válaszul azt mondta, ha ezt megteszik, akkor elesik Senglea, és az erőd túl kicsi ahhoz, hogy mindenkit, aki most a városban van, befogadjon. Ráadásul Birguból a törökök koncentrált ágyútűzzel szétlőhetik a Szent Angyal falait. A nagytanács úgy döntött, folytatják Birgu védelmét. La Valette csak kevés embert hagyott az erődben, a többieket átküldte Birguba, és a hajóhidat, amely összeköttetést biztosított a két földnyelv között, leromboltatta.
Augusztus 20. körül a szicíliai alkirály megkapta uralkodója engedélyét az indulásra. II. Fülöp azonban kikötötte, hogy a gályák nem kerülhetnek veszélybe, nem csaphatnak össze a török hajóhaddal. Augusztus 25-én tízezer emberrel a fedélzetén elindult a szicíliai flotta Málta felszabadítására, de a hajók három nap múlva erős viharba kerültek, amely sokat megrongált közülük. Egy héten át sodródtak a hajók, hol közeledve, hol távolodva úti céljuktól. Eközben Máltán is folyamatosan szakadt az eső. Musztafa pasa abban bízott, hogy a védők nem tudnak majd lőfegyverrel és tűzzel védekezni, de La Valette felhozatta a régi számszeríjakat a fegyvertárból, és azokkal lőtték a támadókat.
Falak már nem voltak, csak romok, hevenyészett sáncok és barikádok. Az ellenségek egészen közel voltak egymáshoz, és mindkét oldalon szenvedtek. Balbi beszámolója szerint augusztus 31-én ritka esemény történt, néhány janicsár gránátalmát és uborkát ajándékozott a védőknek, akik cipókkal és sajttal hálálták meg a gesztust. A törököktől megtudták, hogy a muzulmán táborban általános a vélekedés: Allah nem akarja, hogy bevegyék Máltát.
Augusztus utolsó hetében a törökök nem indítottak ostromot, de az ágyúzás nem szünetelt. Augusztus 30-án végül Musztafa és Piali újabb frontális rohamot rendelt el, de a déltől éjfélig tartó támadás is kudarcot vallott. A törökök elkezdték felszereléseiket elszállítani, egyes kalózhajók pedig vitorlát bontottak. Szeptember 6-án éjszaka olyan csend volt a török táborban, hogy néhány védő kimerészkedett a romok közül, és a sátrakat teljesen elhagyatottan találta. Ezen a napon megérkezett a régen várt, sokáig halogatott felmentő erő, és a nála háromszor nagyobb török hajóhad jelenlétében a gályák partra tettek nagyjából tízezer katonát a Mellieha-öbölben.
A törökök visszavonulásának látványára örömünnep tört ki Birguban: az emberek az utcákra tódultak, a harangokat félreverték, megszólaltak a dobok és trombiták. Vespasiano Malaspina lovag, aki híres volt vallásos áhitatáról, kezében pálmalevéllel a Te deumot énekelte a várfalon, mígnem egy török muskétás lelőtte.
A törökök megkezdték a visszavonulást. A keresztény sereg nem zavarta hajóra szállásukat, és az első gályák kifutottak a nyílt tengerre. Szeptember 9-én egy keresztény hitre térített marokkói átszökött a muzulmánokhoz, és beszámolójából kiderült, hogy Musztafa alaposan túlbecsülte a védő sereg létszámát és ütőképességét. A pasa parancsot adott a visszavonulás megszakítására. Szeptember 11-én, miután tízezer katonát visszavezényeltek a partra a hajókról, a törökök megközelítették a keresztényeket.
A spanyol-olasz sereg parancsnokai, Alvare Sande és a félszemű Ascanio della Corgna, akit a pápa a máltai akció sikere érdekében engedett ki a börtönből, ahol gyilkosságért, nemi erőszakért és zsarolásért ült, nem akarta elhagyni az elfoglalt magaslatot, de a Szent János-rend lovagjai nem bírtak harci vágyukkal, és megrohanták az ellenséget. Ezt látva Della Corgna kiadta a parancsot az általános támadásra. A török sorok meginogtak. Musztafa leszállt a lováról, és megölte az állatot, hogy ezzel buzdítsa katonáit a helytállásra. Seregének egy része egy kis torony körül gyűlt össze, hogy védje a török szárnyat, de a spanyol gyalogosok levágták őket. A keresztények égtek a vágytól, hogy megbosszulják a Szent Elmo-erőd védőinek lemészárlását, ezért nem ejtettek foglyokat, és mindenkit, akit értek, megöltek.
A törökök harcolva vonultak vissza a Szent Pál-öbölig, ahol a gályák várakoztak. A parton rettenetes csata bontakozott ki. Balbi azt írta, hogy néhány nappal a harcok után felemelkedtek a vízbe fulladtak hullái, és az öbölben olyan bűz keletkezett, hogy nem lehetett a közelébe menni. A török túlélők végül elindultak Isztambul és Észak-Afrika felé.
A hosszú ostromban meghalt a lovagrend 250 tagja, valamint hétezer keresztény katona és máltai lakos. A helyőrség több mint nyolcezer tagjából mindössze 600 maradt hadra fogható. A török veszteségek még súlyosabbak voltak: 25-30 ezren halhattak meg a támadók közül. Musztafa és Piali elővigyázatosan hírnököt küldött a szultánhoz, hátha lecsillapodik a haragja, mire ők is odaérnek. Isztambul gyászolt, de a két hadvezér életben maradhatott, azonban Musztafát Szulejmán leváltotta.
A Nagy ostrom után a Földközi-tenger medencéjének erőviszonyai megváltoztak. A lovagok szigetének ostroma az Oszmán Birodalom utolsó nagy kísérlete volt a nyugati terjeszkedésre a térségben. Mindössze öt évvel a máltai fiaskó után az egyesült keresztény flotta, benne máltai gályákkal, megsemmisítő vereséget mért a törökökre a lepantói csatában. Málta felértékelődött a keresztény hatalmak és a lovagok szemében is, így utóbbiakban nem merült fel többször a vágy, hogy visszatérjenek a termékeny Rodoszra.
A győzelem híre bejárta Európát, a róla szóló első nyomtatvány, amely ma a máltai királyi könyvtárban van, alig egy hónappal az ostrom után született Németországban. Garcia de Toledo hamarosan elvesztette pozícióját, és Nápolyba költözött, de hivatalt már nem kapott a spanyol királytól. Az ostrom után azonnal megkezdődött az újjáépítés, és 1566. március 28-án elhelyezték a Sciberras-hegyre tervezett új város, a nagymesterről elnevezett mai Valletta alapkövét. Ebben az évben már 15 ezres helyőrség állomásozott a szigeten.
Szulejmán, habár a Isztambulból érkező hírek az ellenkezőjét állították, nem készült ismét Máltára. Személyesen vezette csapatait északra, Magyarországra. Ez volt a 72 éves szultán tizenharmadik, egyben utolsó hadjárata. Az oszmánok ura szeptember 5-én vagy 6-án meghalt Szigetvár ostrománál, ahol megismétlődött a Szent Elmo-erőd védőinek önfeláldozása.
↑ Atauz:  Ayse Devrim Atauz. Trade, piracy, and naval warfare in the Central Mediterranean: the maritime history and archeology of Malta. Texas A&M University (2004) 
↑ Bradford:  Ernle Bradford. The Great Siege. Penguin Books Ltd. (1986). ISBN 0 14 002106 X 
↑ Carnaval:   Knights of St. John (1530-1798). Carnaval.com  Archiválva 2007. január 29-i dátummal a Wayback Machine-ben
↑ Crowley:  Roger Crowley. The siege of Malta, the battle of Lepanto and the contest for the center of the world. Faber and Faber (2008). ISBN 978 1 4000 6624 7 
↑ Erdődy:  Erdődy János. Őrségváltás az óceánon. Móra (1979). ISBN 963-11-1694-8 
↑ Fodor:  Fodor Pál. Máltai kalózok, török rabok és francia kereskedők a Földközi-tengeren a 17. század elején. Történelmi Szemle (1999) 
↑ Independent:   Interview: Fort St Angelo - Bringing an icon back to life. Malta Independent (2012) 
↑ Maltese History & Heritage:  Birgu's Fortifications. Maltese History & Heritage. (Hozzáférés: 2016. február 1.)
↑ Mateus:  João M. Mateus. The Science of Fortification in Malta in the Context of European Architectural Treatises and Military Academies. Cambridge University 
↑ Crowley2:  Roger Crowley: Tengeri birodalmak: A kereszténység és az iszlám harca a Földközi-tenger feletti uralomért (1521-1580). Ford: Varga Benjámin. Budapest: Park. 2013. ISBN 978-963-355-044-1
Málta történelme szorosan összefonódott a földközi-tengeri népek, különösen Szicília és Észak-Afrika történetével. A világ legrégebbi templomai, bronzkori kőfejtők, föníciai sírok, római villák emlékeztetnek a sziget régmúltjára. A keresztény, arab, lovagkori és brit örökség pedig a mai máltaiak életét is mélyen meghatározza.
A kőkori, majd bronzkori betelepülőket görögök és föníciaiak követték, akiknek fél évezreden át megfelelő kikötőhelyet nyújtottak a szigetek. Róma a pun háborúk során tett szert Máltára, amely hosszú időre csendes, vidéki kolóniává vált. Az elsők között adott otthont a kereszténységnek, miután 60-ban Pál apostol megtérítette a később szentként tisztelt Publius kormányzót. Európa történelmébe a vandálok megjelenésével kapcsolódott be, majd Bizánc uralma alatt ismét veszített jelentőségéből. 870-ben Észak-Afrika arab megszállói foglalták el, akiket a szicíliai normannok űztek el két évszázaddal később. Ettől kezdve Málta Szicília királyságának része lett mint hűbérbirtok, koronabirtok, végül a johannita lovagok szinte önálló állama. 1565-ben visszaverte a legnagyobb török ostromot is, ez az esemény a nemzeti történelemben betöltött szerepét tekintve Eger ostromának felel meg. A lovagokat 1798-ban Napoléon francia konzul űzte el, és megszállta a szigeteket. A fosztogató franciák elleni lázadáshoz 1800-ban csatlakoztak a britek, akik ezután 160 évre itt maradtak. Málta a földközi-tengeri flotta főhadiszállása lett, és a második világháborúban egyedül igyekezett gátolni a tengelyhatalmak kapcsolatát afrikai birtokaikkal. Innen indult később Olaszország felszabadítása is. A háború után a politika került előtérbe, ami 1964-ben Málta függetlenségéhez vezetett. Az ország 1974 óta köztársaság, és a brit hadiipartól való függetlenség jegyében mára nagyrészt turizmusra rendezkedett be.
Málta szigeteinek tömbje mintegy 15-5 millió éve emelkedett ki a szicíliai szárazföld déli nyúlványaként. Többször létesült kapcsolat a szigetek és az európai szárazföld között, míg végül mintegy 10–15 000 éve, a Würm-glaciális gleccsereinek olvadását követő tengerszint-növekedés hatására, eltűnt a szigeteket összekötő földhíd, és Málta a Földközi-tenger egy szigetcsoportja lett.Első lakosai valószínűleg a Stentinello-kultúra tagjai voltak, és Kr. e. 5200 körül érkezhettek Szicíliából. Állatokat, vetőmagokat hoztak magukkal, és az akkor még sokkal dúsabb növényzetű és több vízzel rendelkező szigeteken könnyen megtelepedtek, a kapcsolat azonban fennmaradt a tengerentúli közösségekkel, mivel a Lipari-szigetekről és Pantelleria szigetéről kellett obszidiánt beszerezniük. Barlangokban éltek (il-Mixta Għarbban vagy Għar Dalam Dél-Maltán). Az első, Għar Dalam-fázis cseréptöredékei nagyon hasonlítanak a szicíliai neolitikus töredékekre. A korai telepesek kis, agyagból és ágakból épült kunyhókból álló telepeken éltek, nincs adat nagyobb falvakról. Ekkor még valószínűleg eleget pihentették a földet: kiirtották az eredeti növényzetet, és beültették a területet, ám néhány év után egy időre pihenni hagyták. Ez egy ideig engedte regenerálódni a természetes növényzetet, ám Málta jellemző fafajtái a földművelés terjedésével párhuzamosan eltűntek.
A Kr. e. 4100–4000 körüli leletekben változás tapasztalható. Vagy újabb betelepülők érkeztek, akik új elképzeléseket hoztak magukkal, vagy a helyi fejlődés jutott magasabb szintre. Ennek első nyomai a Żebbuġ környékén található ovális, föld alatti sírok (Żebbuġ-szakasz), amelyekből a későbbi korok nagy föld alatti együttesei kialakultak. Ezek még csak sekély mélyedések, ám a későbbi Mġarr-szakaszból már komolyabb építményeket is ismerünk: Xemxija mellett található néhány sír, amelyek láthatóan már komoly munkával épültek. Ezeknél jelent meg elsőként a jellegzetes vese alakú alaprajz. Később a föld feletti épületeknél is hasonló alaprajzokat használtak. Ez a lendületes kulturális fejlődés fél évezredig tartott, és a technológia fejlődése jelzi, hogy a társadalomban végbemehetett a hierarchia kialakulása.Kr. e. 3600 körül a Ġgantija építésével megkezdődött a templomépítők avagy a templomok kora. Ezek az építkezések arra utalnak, hogy békés, jól szervezett társadalomban éltek. A kezdeti háromívű alaprajzot később komoly rendszerré fejlesztették, máig meglepő technikai megoldásokkal dolgoztak, kőlyukasztásos díszítési módjuk és szobrászatuk pedig valódi műalkotásokat eredményezett. Máig sem tudni pontosan, hogy primitív eszközeikkel hogyan tudták a soktonnás kőtömböket nem csak a helyükre szállítani, de olyan pontosan levágni és illeszteni, hogy az még a modern korban is elfogadható lenne. Az első templomok (Ġgantija-szakasz), mint a Ġgantija vagy Ta' Ħaġrat, még nyers, formázatlan kőtömbökből épültek, amelyeket díszítettek. A későbbiek (Tarxien-szakasz, kb. 3100-tól), például a Tarxien vagy a Ħaġar Qim azonban már méretre vágott, faragott kőtömbökből állnak. Külön érdekesség a föld alatti áldozati és temetkezési építmények közül legjobb állapotban fennmaradt Ħal Saflieni-i hipogeum, amelyet Kr. e. 3700 és 3000 között használhattak.A templomokban a termékenység, az élet és az újjászületés kultuszára utaló jeleket találtak: a széles csípőjű nőszobrok egész Európából ismertek, legszebb fennmaradt példájuk Máltán a Tarxien-templom hatalmas szobortöredéke, amelyet ma a vallettai Nemzeti Régészeti Múzeum őriz. Az építményeket nem használták temetkezési helyül vagy emberáldozatok helyszínéül, bár a templomok nagyobb részének a kelő vagy lenyugvó Naphoz való tájolása azt jelzi, hogy kultuszukban jelentős szerepet kapott az újjászületés gondolata.Hosszas hanyatlás után – a lakosság már feltehetően a templomok kora idején elérte a szigetek eltartóképességének határát – Kr. e. 2500–2300 körül a templomépítők kora hirtelen véget ért. Több elmélet született e kultúra nyomtalan eltűnéséről, mint egy járvány kitörése, pestis, szárazság, elvándorlás, ám eddig egyik sem bizonyult meggyőzőbbnek a túlnépesedésnél. Málta következő lakói (Tarxieni temető-szakasz) bronzkori bevándorlók voltak Szicília, Itália déli része és Görögország felől. Ezek a bevándorlók azonban feltehetően semmiben nem tűntek ki a környező népek közül. Nincs nyoma kiugró jólétnek vagy fejlettségnek, és valószínűleg a szigetek népessége is elmaradt a templomok korában tapasztalttól.Kr. e. 1450 körül aztán újabb bevándorlók érkeztek (Borġ in-Nadur-szakasz), valószínűleg Szicíliából. A korszak az egyik leggazdagabb lelőhelyről, a Marsaxlokk melletti telepről kapta a nevét. Ez a népcsoport nagyban különbözött elődeitől: harcosok voltak bronzfegyverekkel, építkezéseik erődített településeikre korlátozódtak, és elégették a halottaikat. A szigetek meghódításakor közösségeikbe integrálták a korábbi lakókat is. Erre az időre, Kr. e. 1500 körülre datálható az első erődített település, a mai Victoria helyén. Nem világos azonban, hogy a háborúk nyomai külső támadók elleni védekezésből származnak-e, vagy a szigeteken belül jött létre több közösség, amelyek egymás ellen háborúztak. A következő, Baħrija-szakasz Kr. e. 900 körül kezdődött, és az új népcsoport egymás mellett élt a korábbi lakossággal, de viszonyuk nem tisztázott.A máltai bronzkor leletanyaga meglehetősen szegényes a korábbi templomépítő korszakéhoz képest. A háborúk miatt a mezőgazdaság hatékonysága visszaeshetett, így a szigetek kevesebb lakost tudtak eltartani. Kérdés az is, hogy a szigetekre behozott bronzért milyen helyi termékkel fizettek, ez sokat elárulna Málta gazdaságáról. Egyes feltételezések szerint cserépedényeket vagy vászonárukat exportáltak.Málta őskori emlékei közül az úgynevezett keréknyomok a legtitokzatosabbak. Ezek a két nagy szigeten fennmaradt, sziklába mélyedő vágatok néhány tíz centiméter mélyek, ám hosszú kilométereken át kanyarognak hegytetők és völgyek között, egyértelműen a bronzkori telepekhez kötődve. A leghosszabb 18 kilométeren át követhető. Mibenlétükre szintén nincs egységesen elfogadott magyarázat. Egyértelműen szállítási útvonalaknak tűnnek, helyenként azonban olyan szűk kanyarokat írnak le, hogy egyesek kizárták, hogy kocsiktól származnának. A ma elfogadott álláspont szerint valamiféle szállítóeszköz nyomai, ám ennek formájáról és működéséről csak feltételezések ismertek. Az egyik elképzelés szerint mesterségesen vájták őket, majd a közlekedő kocsik mélyítették tovább. A mélyedések nyomtávolsága azonban nem állandó, ez kerekes kocsik használata ellen szól. Inkább hosszanti rúdjai elejével a vonóállat hátára támaszkodó, hátuljával a földön csúszó szánféle vájhatta őket. Bár egy ilyen eszköz mozgása megkarcolni sem volna képes a kemény korallmészkövet, az csak a levegőn szilárdul meg, tehát a bronzkorban, amikor még talaj borította, az első szán mély nyomot hagyhatott benne, amelyet a többi tovább mélyített. A nyomok közt akkor még meglévő föld lehet az oka, hogy a vontató állatok nyomai eltűntek. Amikor egy vájat túl mély lett a szánok számára, egyszerűen mellette haladtak, ez magyarázhatja a sok párhuzamosan futó vájatot. A legújabb kutatások annak fényében vizsgálták a keréknyomokat, hogy a legtöbbnek láthatóan köze van a szigetek kőfejtőihez.
A mai Libanon területéről elvándorolt föníciai hajósok kezdetben kikötőnek, átrakodóhelynek használták a sziget keleti részét. A kolonizáció első biztos nyomai Kr. e. 700 körülről származnak. A két sziget központját a mai Mdina-Rabat és Gozón Rabat helyén építették ki. A föníciai kor legfontosabb lelőhelye a keleti parthoz közeli Tas-Silġ. A kor élénk tengeri kereskedelmének bizonyítéka a 2011-ben innen előkerült achát-ékszertöredék, amely az ékírással belevésett szöveg tanúsága szerint a mezopotámiai Nippur városából származik. A nagy sziget neve ekkor Malet lett. Kr. e. 550 körül eredeti otthonukat idegenek foglalták el, ezzel megnőtt a karthágói kolónia jelentősége; Malet is karthágói uralom alá került. Néhány lelet alapján úgy tűnik, hogy bár Karthágó és a nyugaton kolóniákat alapító görögök viszonya sokszor ellenséges volt, itt békében voltak egymással. A föníciai kultúra annyira erősen élt a szigeteken, hogy nem mutatható ki jelentősebb görög befolyás, ám a környező területekkel ellentétben a hatás itt nem csak kulturális volt: a mai máltaiak genetikailag is rokonságot mutatnak a föníciaiakkal.Róma már az első pun háborúban megtámadta Máltát, amely akkor a karthágói flotta egyik bázisa volt. Kr. e. 257-ben Caius Atilius Regulus consul kifosztotta a szigeteket, de mivel nem szállta meg őket, Karthágó uralma folytatódott. A második pun háború kezdetén, Kr. e. 218-ban aztán két római legio Tiberius Sempronius Longus consul vezetésével megrohanta a Gisgo fia Hamilcar vezette karthágóiakat, akik megadták magukat a tízszeres túlerőnek. Malet így Róma Sicilia provinciájának része lett. Melita lakóit a második pun háborúban tanúsított hűségük miatt a rómaiak szövetségeseknek tekintették, nem meghódítottaknak, így megtarthatták törvényeiket, pénzt verhettek (valószínűleg 211-től), és képviselőket küldhettek Rómába. Ám a szigeteket a jelek szerint nem sikerült teljesen romanizálni: jóval Karthágó elpusztítása után is föníciai stílusú edények készültek a falvakban, és Diodórosz másfél évszázaddal elfoglalása után is föníciai kolóniaként írta le Melitát. Még Az apostolok cselekedetei (1. század) is barbaroiként utal a helyiekre, ami azt jelentette, hogy nem beszéltek sem latinul, sem görögül.Melita városából kevés emlék maradt fenn, Gaudosról szinte semmi. Számos helyről kerültek elő villák romjai, Għajn Tuffieħa környékén egy a hozzá tartozó fürdővel együtt, amik nagy jólétről tanúskodnak. Valószínűleg olíva- és gabonatermesztéssel foglalkoztak itt. Marsa környékéről kikötőre utaló maradványok kerültek elő, itt állhatott egy kikötőváros is. Egy másik későbbi leírásból (Cicero) tudjuk, hogy Melitán számos luxuscikket termeltek, például ismert volt a textilkészítéséről. A római idők másik emléke a nagy számban fennmaradt korai keresztény és zsidó katakomba, főként Rabat környékén. Ezek nagy része az 1–4. századból származik, temetőnek, illetve templomnak használták őket. Bizánci kori leírásokból tudjuk, hogy még az arab hódítás előtt is álltak római épületek Melita utcáin.Idősebb Plinius szerint Augustus császár uralmától kezdve a két település stipendiumot fizetett, vagyis állandó összegű adót – szemben a többséggel, amelyek bevételeik bizonyos százalékát fizették. 60-ban Pál apostol hajótörést szenvedett a szigeten (feltehetően a későbbi Szent Pál-öböl környékén), és három hónapos tartózkodása alatt sokakat megtérített. A sziget akkor megtért kormányzóját, Publiust a katolikus egyház ma szentként tiszteli. A kereszténység ettől kezdve gyakorlatilag töretlenül jelen van Máltán.Hadrianus császár uralma alatt mindkét sziget municipiumi rangot kapott. 395-ben a Birodalom felosztásakor Melita a Nyugatrómai Birodalomhoz került, ám egyházilag kelethez, Thesszaloniké patriarkátusához tartozott. Az összeomló birodalom peremén fekvő szigetek hamar kicsúsztak Róma kezéből, egy évszázadig germán népek, a vandálok (455–493), majd az osztrogótok uralták. 535-ben Flavius Belisarius keletrómai tábornok az osztrogót háború egyik első hadművelete során elfoglalta a szigetcsoportot. Málta bizánci időszakáról szinte semmit nem tudunk. Az összes fellelhető bizánci emlék néhány romra, sírra és pénzérmére korlátozódik, ezeket délkeleten, Tas-Silġ környékén találták. Írott emlékek alapján úgy tűnik, Málta görög egyháza az észak-afrikai egyházhoz tartozott, majd az arabok előrenyomulása következtében Szicíliához került. Málta sokáig a konstantinápolyi száműzöttek egyik letelepedési helye is volt.
870-ben az észak felé terjeszkedő Aglabidák Szicília elfoglalásakor elűzték a bizánciakat, a püspököt bebörtönözték. Uralmuk alatt jelentős arab népesség költözött a szigetekre, akik nagyban megváltoztatták a sziget arculatát. Megerősítették a római várost, amelynek területét lecsökkentették, és Medinának nevezték el, előterében pedig létrejött Rabat, az előváros. Gozón szintén Medina (a Citadella), később körülötte Rabat (a mai város) volt a sziget központja. 909-ben a Fátimidák vették át az uralmat. Egyes források azonban azt állítják, hogy az arab hódítást követően a szigetek – máshol csak Melita városa – egészen a 11. század közepéig lakatlanok maradtak. 1048-ban a szigetek sikerrel álltak ellen egy bizánci támadásnak, hála az arab emir döntésének, aki az addig alávetett keresztény lakosságot felszabadította azzal a feltétellel, hogy támadás esetén részt vesznek a védekezésben.Az arabok ittléte alatt Málta virágzásnak indult. Fontos kereskedelmi központ volt, a mezőgazdaság jelentős fejlődésen ment át (ekkor hozták be a gyapotot és a citrusféléket, fejlesztették a vízelosztást, megjelentek a szélmalmok és az esővizet megakasztó kőfalak a földeken). Megjelent a senija, egy állatokkal hajtott vízemelő szerkezet is. Egy rövid arab leírás gazdagnak mutatja Malitah földjét. A száraz vidékekről érkező arabok számára azonban a sziget vonzóbb lehetett, mint az európaiak számára. Idríszí földrajztudós (11. század) legelőkről, nyájakról, gyümölcsökről és mézről számol be a szigetekkel kapcsolatban. Úgy tűnik, hogy ekkor sem lehetett nagyszámú a szigetek népessége.
A kereszténységet felváltotta az iszlám, a megmaradt keresztényekre különadókat vetettek ki. A mai helynevek jelentős része is arab eredetű, a korábbi elnevezésekből csak Malta és Għawdex (Gozo) nevének latin eredete áll vitán felül. Ennek okát sokan abban látják, hogy az arabok ideérkezésekor a helyiek még mindig a föníciai egy változatát, tehát sémi nyelvet beszéltek; azonban semmilyen filológiai bizonyíték nincs arra, hogy a mai máltai nyelv föníciai eredetű lenne, nyelvészetileg sokkal valószínűbbnek tűnik, hogy alapja a szicíliai arab nyelv, melybe a helyi sémi nyelvváltozat maradványa beleolvadhatott.1090-ben a normann I. Roger szicíliai gróf elfoglalta Máltát az araboktól. Ez azonban 1127-ig csak névleges hatalmat jelentett, az éves adó megfizetésének kötelezettsége mellett a szigetek igazgatása valójában arab kézben maradt. Az arab lakosság sem menekült el, nem ölték meg őket. 1127-ben aztán II. Roger szicíliai király egy lázadás után állandó normann közigazgatást vezetett be, és a keresztény közösség lassan újra növekedésnek indult. A muszlim arabok egy része is áttért, nagyobb részüket pedig a lázadókkal együtt kitelepítették, bár 1157-ben a látogatóba érkező strassburgi püspök megállapította, hogy a szigeteket muszlimok lakják. 1144-ben már a normannoknak kellett szembenézniük a még mindig Málta visszafoglalásáért küzdő Bizánccal. 1156-ban megszervezték a katolikus egyházat a szigeteken, a létrejött püspökség (első hiteles említése 1168-ból származik) a palermói érsekség egyházmegyéje lett. 1191-ben Tankréd szicíliai király admirálisát, a brindisi Margaritust kinevezte Málta első grófjává. Málta népességének összetétele jelentős változásokon ment át ebben az időszakban.1224-ben az itáliai Celano városának teljes lakosságát Máltára telepítették. II. Frigyes uralmától kezdve pontos népességi adatok is fennmaradtak a szigetekről. Csak ezekben az években kezdte a nyugati kultúra átvenni a vezető szerepet Máltán, bár egy 1241-es felmérés szerint a muszlimok még ekkor is többségben voltak. Ekkoriban Mdina volt a sziget központja, amelyet a Nagy Kikötő félszigetén épült Castrum maris (a mai Fort St. Angelo) egészített ki. Gozón szintén egy erősség volt, a Citadella. A lakók földművelésből éltek, elterjedt volt a rabszolgaság. 1241-ben a szigetek lakossága 1119 család volt, ez nagyjából 5000 főt jelent.
1266-ban az Anjou-ház örökölte meg Nápoly és Szicília közös királyságát, ám nagyon magas adókat vetettek ki, és Málta lakói nem érezhették biztonságban magukat: a Genovai Köztársaság elleni háborúban 1275-ben Gozót is kifosztották. Az elégedetlenség miatt kitört 1282-es szicíliai vecsernye után Szicília az aragóniai Barcelonai-ház uralma alatt ismét függetlenné vált. Málta a következő évben – talán az aragóniai blokád hatására is – követte a példát. III. Péter aragóniai király emberei a fellázadt máltaiakkal együtt ostrom alá vették a Castrum marisba menekült 150 franciát. Ruggiero di Lauria admirális a Grand Harbourban vívott első csatában győzelmet aratott a francia flotta fölött, ám az ostrom a következő évig húzódott. 1284-ben sikerült kiűzni a francia megszállókat. Egy forrás szerint az Anjouknak (ekkor már Nápoly királyaiként) 1287-ben sikerült még egyszer visszafoglalniuk, ám a későbbi okiratok ismét Szicíliához kapcsolják.A szigetek hűbérbirtokként sokáig magánkézben voltak, csupán két ízben (1350–1357 és 1397–1420) kerültek vissza a koronához. Ekkor a szigeteket a capitano della verga (máltaiul hakim, kapitány) irányította, aki bíró és a milícia (id-Dejma) parancsnoka is volt egyben. 1350-ben Diar el Bniet földje hűbérbirtokként Francesco Gattóé lett, ez Málta legrégibb ma is létező nemesi címe. A következő száz évben több szerzetesrend is megtelepedett Máltán (ferencesek: 1372, ágostonrendiek: Rabat, 1413, domonkosok, kármeliták: 15. század közepe). Rengeteg templom épült, a 15. század közepén 20 000 lakosra 400 templom jutott (50 főnként egy templom).1397-ben a zsarnok hűbérurak miatt a máltaiak kérték I. Márton szicíliai királyt, hogy a szigeteket csatolja a koronabirtokhoz. A király beleegyezett, és létrehozta az Universitàt (vagy Consiglio Popolare), egyfajta helyi kormányzatot, amelynek tagjait helyben választották, és amely a helyi ügyekért felelt – a szicíliai kormányzó jóváhagyása után. Az 1410-es években említik először a helyiekből verbuvált milíciát, amely – lévén hogy katonaság csak Mdina és Castello a Mare váraiban volt – a partok és a vidék őrzését látta el. A mezőgazdaság is átalakult: a korábbi gabonakivitel helyett luxuscikkeket, gyapotot és köményt termesztettek, amelyek exportjából a szükséges élelmiszer-behozatal költségét fedezni lehetett. A gyapottermesztés átalakította a vidék képét is: hatalmas termőföldek váltották fel a legelőket, és a korábban szétszórtan elhelyezkedő, alig néhány család által lakott tanyák kereskedelmi és biztonsági okokból átadták helyüket a felduzzadó falvaknak. A Szicíliából és Aragóniából betelepülő előkelők lassan uralkodó kasztot alkottak a szigeten. Ekkor alakult ki az ellentét a latin nyelvű elit és a máltaiul beszélő helyiek között, amely egészen a 20. századi nyelvkérdésig ellentéteket szült az országban.1420-ban Don Gonsalvo Monroy kapta meg a szigeteket. 1425-ben lázadás tört ki ellene, ő pedig a szicíliai udvarban kemény megtorlást követelt. Málta követei felajánlották, hogy kifizetik a grófnak a Málta birtokáért adott 30 000 forintot, egyúttal kérték Alfonz királyt, vegye a szigeteket a koronabirtokok közé. Monroy beleegyezett a feltételekbe, ám a tárgyalások közben meghalt, az összegyűlt 10 000 forint harmadát adva csak örököseinek, harmadát visszajuttatta Málta népének, harmadát pedig a máltai erődítmények megerősítésére szánta. A király, hálából máltai alattvalói hűségéért, Mdina (vagyis Malta) városának a Città Notabile nevet adta. Ennek ellenére csak a helyiek jogait rögzítő Magna Charta Libertatis kiadása után (1427. január 3.) fogadták el az aragóniai uralmat. 1429-ben az Észak-Afrikát végigdúló berberek sikertelenül próbálták meghódítani Máltát, ám a támadás mintegy 3000 áldozatot követelt. 1436-ból maradt fenn az első összeírás Málta egyházközségeiről. A 15. század második feléből maradt ránk a máltai nyelv valószínűleg legkorábbi írott emléke, Pietru Caxaro jegyző szerzeménye, a Kantilena. Amikor Spanyolország egyesítése 1492-ben megtörtént, a "katolikus királyok" egy június 18-án kelt határozattal kitelepíttették a zsidókat az országból, így Máltáról is. Sokan úgy kerülték el a kitelepítést, hogy áttértek a keresztény hitre, és javaik 45%-át az államnak adták.A máltai középkor kettőssége ellenére is jólétben telt, a lakosság növekvő létszáma arra utal, hogy az időnként bekövetkező hadi események ellenére virágzásnak indultak a szigetek.
Málta kis területe miatt nem alakult ki jelentős különbség a települések között. A középkor elejéig hivatalosan mindkét lakott sziget egy-egy településnek számított. Malta esetében ez a Medinától távolabb letelepülőkkel hamar megváltozott, és néhány család által lakott tanyák sokasága jött létre. A gyapottermesztés terjedésével aztán mind több területre volt szükség, ezért az apróbb tanyák lakói beköltöztek az időközben falvakká növekvő településekre. Ezzel a 16. század elejére jelentősen csökkent a települések száma, ám átlagos lakosságuk megnőtt. Gozo egészen 1678-ig egyetlen település maradt, amelyet apró tanyák vettek körül.Gozo mint egyházközség első írásos említése 1299-ből maradt fenn. 1436-ban egy összeírás (Rollo) tizenegy kész kápolnát, templomot említ Maltán: Mdina katedrálisát, San Lorenzo a Mare (Birgu) templomát, a Szent Szűz születése (Naxxar), Szent Ilona (Birkirkara), Szent György (Qormi), Mária mennybemenetele (Bir Miftuħ), Szent Fülöp (Żebbuġ), Bari Szent Miklós (Siġġiewi), Alexandriai Szent Katalin (Żurrieq), Szent Dominika (Ħal-Tartarni) és a Szent Szűz születése (Mellieħa) kápolnákat. Ebből a 12 egyházközségből váltak ki később a mai települések.
A lovagrend uralma idején a korábbi „nagy” községek tovább növekedtek, sok apró település azonban elnéptelenedett. A lovagok csak egyetlen új községet alapítottak (Paola). Máltán egy település valódi önállósága azzal kezdődött, hogy külön egyházközséggé vált: saját plébánosa lett, aki helyben lakott, esetleg onnan járt ki a környező területekre is, mert a lakosság számában csak a Grand Harbour városai és az 1436-ban már létező községek emelkedtek ki a többi, legfeljebb néhány száz fős település közül. 1575 és a 17. század vége között sok új egyházközség jött létre, ám a Grand Harbour közelében lévőket kivéve nem indultak jelentős növekedésnek. Ellenben azok a telepek, amelyek ekkoriban nem haladták meg a 100–200 lakost, kivétel nélkül elnéptelenedtek, bár romjaik, templomaik, útjaik sok helyen ma is állnak. Az elnéptelenedés oka valószínűleg a nagyobb községekkel szembeni hátrányokban keresendő, mert a legtöbb elhagyott település nem volt kitéve támadásnak a tenger felől. 1632-ben körülbelül 35 település volt Maltán, 1798-ban csak 24, azok is nagy lélekszámú, szervezett községek. Gozón hasonló folyamatok zajlottak, ám mivel később kezdődött – az első önálló egyházközség, Xewkija csak 1678-ban szakadt el Rabattól – a falvak szerkezete más lett: széles utcák, nagyobb szabad terek jöttek létre.A lovagrend uralma alatt a legfontosabb változás az volt, hogy néhány település hivatalosan városi rangot kapott: a lovagok első központja (Birgu), saját alapítású városai (pl. Senglea, Valletta), illetve néhány jelentősebb település (pl. Qormi, Siġġiewi). Azonban a città (város) és a terra (földterület) között, egyházilag pedig az egyházközségen kívül továbbra sem volt köztes kategória.
1524-ben V. Károly német-római császár felajánlotta Málta szigeteit és Tripoli erődjét a korábban Rodoszról elűzött Jeruzsálemi Szent János Ispotályos Lovagrendnek, ezzel óhajtva biztosítani Róma védelmét a tengeren. Az akkori nagymester, Philippe de Villiers de L’Isle-Adam azonban mindenképpen csak átmenetileg akarta elfogadni a szigeteket, egyértelmű hátrányaik miatt: nem volt víz, erdő, erődítések, a helyiekre nem lehetett számítani a védelemben, és az élelemtől a hajókhoz való fáig mindent importálni kellett. Átmenetileg sikerült is kiharcolnia, hogy Siracusa városában telepedhessen meg, ám később mégis elfogadta az ajánlatot, és 1530. október 26-án a császár aláírta a szigetek átadásáról szóló dokumentumot. A nagymester névleg hűbéresként uralta a szigeteket, ezért kellett évente egy máltai sólymot küldeniük a királynak, ám V. Károly olyan feltételekkel adományozta Máltát a lovagoknak, hogy a püspök kinevezését és a rend távozásakor esedékes tulajdonjogi kérdést kivéve, semmilyen megkötéssel nem élt – a nagymester gyakorlatilag független államként kezelhette a szigeteket.Mivel a nagymesterek Notabile (Mdina) helyét előnytelennek találták, Castello a Mare (Birgu) erődjében telepedtek meg. A notabilei universitàt nem szüntették meg, azzal párhuzamosan felállították a saját adminisztrációjukat. A következő évben már támadásokat indítottak a szigetről, egy keresztény szövetséges flottához csatlakozva megtámadták Modon és Koron városait a törökök uralta Görögországban. Máltát nem tekintették végleges otthonuknak, szándékuk az volt, hogy visszatérnek Rodoszra. 1533-ban mégis megerősítették a Sceberras-félsziget csúcsán álló Sant’Elmo erődöt, így elég erejük volt a kezdeti oszmán betörések visszaverésére. 1535-ben újabb támadást indítottak, ezúttal Tuniszt fosztották ki.A szigeteket 1540-ben érte az első támadás. 1541-ben újra napirendre került Birgu környékének megerősítése, ekkor Antonio Ferromolino itáliai építész már egyértelműen egy a Sceberras-félszigeten építendő város mellett érvelt (ma itt áll Valletta), mivel a félsziget magassága miatt a fejlettebb ágyúkkal már innen is támadható volt Castello a Mare erődje. Ekkor azonban a lovagok még elutasították ezt. 1547-ben a Turgut reisz vezette törökök eredménytelenül szálltak partra Marsaxlokknál. 1550-ben Andrea Doria genovai admirális és Claude de la Sengle nagymester lemészárolták a tunéziai Mahdíja lakosságát. Válaszul Turgut reisz csapatai 1551-ben ismét megkísérelték Castello a Mare, majd Notabile elfoglalását, a sikertelen támadás – amely így is jelentős veszteségekkel járt a falvak lakóinak körében – után pedig lerohanták Gozót. Galatian de Sesse, a lovagok gozói kormányzója átadta nekik a Citadellát, Gozo lakosságának nagy részét (6500 lakosból nagyjából 5000-et) a líbiai Tarhúna va-Mszalátába hurcolták. Ugyanebben az évben elfoglalták a lovagoktól Tripolit, ahol Gaspar de Vallier kormányzó átadta az erődöt, cserébe szabad elvonulást kért a lovagok számára. Máltai, calabriai és rodoszi katonáit hátrahagyta, a törökök rabszolgának adták el őket. A vereséget látva III. Gyula pápa javasolta a lovagrendnek, hogy Máltáról települjön át Siracusa vagy Messina városába, a lovagok azonban inkább folytatták az erődítési munkálatokat (pl. a San Michele-erőd, 1552) és támadásaikat a Földközi-tenger nyugati medencéjében, ám a máltaiak közül sokan Szicíliába menekültek. Jean Parisot de La Valette nagymester megválasztása (1557) után újra felmerült a Sceberras-félszigeten építendő város terve, ám talán a közelgő török támadás híre miatt végül elhalasztották az építkezést.
Brian Blouet felhívja a figyelmet arra, hogy a nagy ostromról rendkívül bőséges a keresztény oldal írott anyaga, amelyben azonban a valóságot és a fikciót egymástól elválasztani néha nagyon nehéz, másrészt török oldalról alig maradt fenn említése. Ezért a legjobb szándékkal összeállított beszámolót is érdemes fenntartással kezelni a török viszonyok, létszámok és veszteségek, másrészt a lovagok hősi vitézsége kérdésében.1565-ben hírek érkeztek egy esetleges török invázióról. A lovagrend ekkor Castello a Mare, Senglea és Sant’Elmo erődjeire, Notabile gyenge falaira, és az 1551-es ostrom után újra megerősített gozói Citadellára támaszkodhatott. Ezek teljes védelme mintegy 9000 főt tett ki lovagokból, külföldi zsoldosokból és máltaiakból vegyesen. A korai híradás miatt Málta készült az ostromra: akik gondolták, Szicíliába menekültek, másokat a nagymester telepíttetett a falvakból a várak valamelyikébe. Az élet megállt a szigeteken: Siġġiewi községben például egyetlen keresztelést sem jegyeztek fel 1565. február 12-e és 1567 decembere között, többnyire ugyanez történt máshol is.Május 20-án 20–40 000 fős török sereg szállt partra Marsaxlokknál, ahol az öböl formája miatt lehetetlen volt az ellenállás (a félköríves partszakasz hossza 10,5 km). A kiürített szigeten végigvonulva a mai Marsa, Paola, Kalkara és Sliema helyén vertek tábort. Május 22-én a Sant’Elmo erőd ostromával megkezdődött a támadás. Erre az erődre a jó ágyúállást biztosító Sceberras-félsziget és a Grand Harbour ellenőrzése miatt volt szükség, ugyanis Marsaxlokknál egy felmentő flotta könnyen az öbölbe szoríthatta volna a török hajókat. A legendákkal ellentétben Sant’Elmo frissen épült, modern erőd volt, nagyon jó pozícióban: csak a szűk félsziget felől volt támadható, amit oldalról a Sant’Angelo erőd fedezett; ezenkívül a sziklába vágták a falait, ami lehetetlenné tette a veszélyes aláaknázást. A kezdeti török sikertelenségnek (például megpróbáltak létrákkal támadni, ám azok nem értek fel a fal tetejéig) Turgut reisz megérkezése vetett véget. Két újabb lőállást építtetett a mai Ricasoli Pointnál és a Dragut Pointnál, így az erődöt két oldalról folyamatos heves ágyútűz érte. Június 5-én a lovagok tanácsa a Sant’Elmo sérülései miatt az erőd elhagyása mellett érvelt, ám de la Valette időt akart nyerni. A védőket azzal nyerte meg, hogy aki szeretne a Sant’Angelo biztonságába visszatérni, azt szívesen leváltják más önkéntesek. Ezt a védők becsülete nem engedte. Többször kitörtek, és visszavetették a török csapatokat. Végül újabb ostromművek, sűrű ágyúzás és több napi éheztetés után június 23-án a Sant’Elmo elesett, ezzel megnyílt a török hajók útja a kikötőkbe. Itt a veszteség 8000 török és 1500 védő volt, köztük Turgut, akit egy repeszdarab ölt meg. A hosszú ostrom időt adott de la Valette-nek Castello a Mare és Senglea megerősítésére, sőt a két város között híd is épült.Június 29-én kisebb spanyol erősítés érkezett Máltára. Július elején a török flottát görgőkön átszállították a Marsamxett öbölből a Grand Harbourba, hogy megkezdhessék Senglea ostromát. Ezekben a napokban Turgut fogadott fia 2500 algíri katonát szállított partra. Július 15-én szárazföldön és vízen megkezdődött Senglea ostroma, ami néhány támadás után félbemaradt. Az első támadásokban a veszteség 200–300 védő és 2000–3000 török volt. Az ostrom egyszerre folytatódott mindkét erődnél, és bár helyenként sikerült komoly sérüléseket okozni a falakban, Castello a Mare egyik fala is leomlott, ám mögötte a védők korábban egy második falat építettek, és a szűk szorosban forró vízzel és gyúlékony anyagokkal sok támadót megöltek. Néhány nap múlva szicíliai sereg érkezett, és megtámadta a török tábort, majd visszavonult Mdinába. Augusztus 18-án a törököknek sikerült felrobbantaniuk Castello a Mare egyik bástyáját, és benyomultak a városba, ám de la Valette olyan lendülettel támadt rájuk, hogy kiszorultak a falakon túlra. Éjszaka a támadás megismétlődött, hasonló eredménnyel. Ez volt a törökök utolsó igazi támadása és veresége. Amikor szeptember 6-án Mellieħa öblében partra szállt a Don Garcia de Toledo vezette erősítés, a még mindig túlerőben lévő, de demoralizált törökök feladták, két nap múlva hajóra szálltak, és elhagyták Máltát.Elterjedt a nézet, miszerint Toledo alkirálynak hamarabb kellett volna küldenie a felmentő sereget, ám ez taktikai hiba lett volna: egyrészt a sereg Szicília védelmére volt rendelve, tehát nem szenvedhetett komoly veszteségeket a szigeten kívül, másrészt jóval kisebb volt a törökökénél. Ezt jelzi, hogy szeptember 8-án a már hajóra szállt Musztafa fővezér még visszavonuló seregét is elég erősnek érezte, hogy megtámadja az érkező szicíliaiakat, bár végül visszavonult.A győzelem nagyban köszönhető a lovagok vitézségének, amely számukra életforma volt. Jean de la Valette nagymester taktikai felkészültsége és bátorsága átlendítette a védőket a kritikus pillanatokon: a nagymester nem irányított, hanem vezetett, ő járt elöl, és a védők követték. Ezenkívül a védők nem győzhettek volna az alulképzett, ám mindenre kész máltaiak nélkül, akik az összes védőnek több mint a felét tették ki. Még az asszonyok is aktív részt vállaltak az ápolásban, vízhordásban, majd később a harcokban is. És mindez kevés lett volna, ha a török vezérek nem követnek el sorozatos taktikai hibákat, mint a Sant’Elmo feleslegesen hosszú és véres ostroma, a falak megfelelő ágyúzás nélküli megtámadása, vagy akár Notabile és Gozo ostromának elmulasztása, amelyek így folyamatos összeköttetést biztosítottak Szicília felé.Az ostromban a törökök veszteségét forrástól függően 20 000 és 30 000 fő közé teszik, a helyiek vesztesége 2500 lovag, 7000 helyi lakos és 500 gályarab. A törökök visszaverésének emlékére Castello a Mare megkapta a Città Vittoriosa, Senglea pedig a Città Invincta nevet.
A diadal hatására a lovagok úgy döntöttek, Máltán maradnak. Jean Parisot de La Valette nagymester végül elrendelte az új főváros építését a Sceberras-félszigeten, amelynek önmagáról a Valletta és a Città Umilissima nevet adta. 1566-tól 1582-ig épült, elkészültét sem de la Valette, sem tervezője, Francesco Laparelli nem érte meg. Helyette egy máltai építész, Ġlormu Cassar (1520–1592) fejezte be Pietro del Monte nagymester idején. A város előremutató építészeti megoldásokkal büszkélkedhetett, föld alatti vízhálózata volt, és Európa akkori legnagyobb erődjének épült. A lovagok 1571. március 18-án költöztek át az új városba. 1590-re 4000 lakosa volt. 1573-ban kezdődött el a Szent János-katedrális építése, 1575-től működött az akkor rendkívül modern kórház, a Sacra Infermeria. Az erődítési munkák bővítésével, amelyeket Pietro Paolo Floriani vezetett, Valletta kapui előtt új község, Floriana jött létre.A lovagrend egész máltai tartózkodása alatt a gazdaság motorja volt. Érkezésekor a máltai gazdaság a szükséges élelmiszereket sem tudta előállítani, ehhez képest az első néhány háborús évtized után a jelenléte belső stabilitást hozott a szigeteken, ami egyrészt fellendítette a befektetéseket, másrészt az építkezések rengeteg máltainak adtak munkát és bevételt, harmadrészt a lovagok háborúit és életét kiszolgáló iparnak helyi beszállítókra volt szüksége, ami szintén sokaknak adott biztos munkalehetőséget. A szigetek szegényessége miatt a lovagrend ennek ellenére szicíliai bázisai segítségével tudta csak fedezni az összes szükségletet, hajói például Szicíliából indultak háborúba. Málta szigeteinek – mivel szinte mindenből behozatalra szorultak – hatalmas beáramló külföldi tőkére volt szükségük az élethez, és a lovagrend pont ezt tudta biztosítani: európai birtokaik bevételeiből Máltán városok, erődök épültek, a helyiek munkához jutottak. Az első évtizedekben a rend még többet is költött, mint amennyi a bevétele volt, ám ez hamar megfordult, és a következő két évszázadban így is maradt.
A legnagyobb fellendülés a hadiipart kiegészítő (a hajózáshoz és az erődítéshez kapcsolódó) kiszolgáló iparágakban volt megfigyelhető. Többek között egy kicsi, de komplett hajógyár is állt Birguban, ami a britek számára végül vonzóvá tette Máltát. A növekvő népesség az építőanyagok kitermelését is fellendítette. Az építkezések időnként növekvő adóterhet is jelentettek, bár a lovagok adományai rengeteg bevételt biztosítottak a rendnek.A Grand Harbour környéke jelentős fejlesztések helyszíne volt, máshol ritkábban folytak építkezések. A Gozót ért sorozatos támadások (1560, 1563, 1572, 1574, 1582, 1598 és 1599) miatt 1599 és 1603 között megerősítették a Citadellát. 1637-ben eltörölték azt a törvényt, amely a gozóiakat arra kötelezte, hogy az éjszakát a Citadellában töltsék, ezzel a kisebbik sziget népessége is növekedésnek indult.A lakosság a lovagrend megbízásain túl a már hagyományos szövetkészítéssel foglalkozott. A falvakban termelt gyapotból félkész vagy késztermékeket gyártottak, amiket aztán exportáltak. A 18. századra annyira jelentős termék lett Máltán, hogy szabályozni kellett a minőséget és az esetleges behozatalt, a britek érkezése idején Málta exportjának döntő többségét ez tette ki. A lovagrend ezenkívül monopóliumot szerzett a sólepárlás és a szélmalmok telepítése terén is.
Mint látható, a kereskedelem létfontosságú volt Málta számára. A politika azonban időnként közbeszólt: a spanyol–francia háborúk idején a spanyolok uralta Szicília kikötői nem fogadták a franciabarát lovagrend hajóit. Ekkor gyorsult fel a kereskedelem Málta és Észak-Afrika között, sokkal nagyobb mértékben, mint az egy keresztesekből álló rendtől várható lenne. Ez a kapcsolat odáig vezetett, hogy 1735-ben a tuniszi bej a lovagok segítségét kérte a kalózok megtöréséhez.A háború lezárultával és a Savoyai-ház hatalomra kerülésével (1713) újra fellendült a kereskedelem, és a gazdasági helyzet – főleg az élelmiszerimport – hatására a népesség is rohamos növekedésnek indult. A lovagrend uralma alatt a szigetek lakossága a hatszorosára nőtt (lásd a táblázatot). Ezt a fejlődést a háborúk (főleg az 1551-es támadás) és a járványok (1591 és 1676) jelentősen visszavetették, utóbbi azért is, mert egy kikötőben kitört járvány a kikötő bezárását jelentette, így ezen alkalmakkor a szigetek kereskedelme is veszélybe került.
A lovagok Európa-szerte szerepet vállaltak a török elleni harcban, részt vettek a lepantói ütközetben (1571. október 7.) és Kandiye ostromában (Kréta, 1668). A rend elismerését jelentette, hogy 1607-ben a nagymester a Szent Római Birodalom hercege lett, majd 1630-ban bíborosi rangot kapott.
Jelentős építkezéseket folytattak Máltán: 1623-ban Antoine de Paule nagymester parancsára Ħ'Attard közelében megkezdődött a Sant’Anton-palota, a nagymesterek nyári rezidenciájának építése. 1643-ban Jean-Paul de Lascaris-Castellar (más forrásokban Jean Baptiste ill. Juan de Lascaris-Castellar) az Isola del Vescovónak nevezett Manoel-szigeten karanténkórházat alapított. A nagymester választása körüli viták Martín de Redín hatalomra kerülésével enyhülni kezdtek, és javult a rend viszonya a pápasággal. 1656-ban Florianában elkészült a Maglio, Európa első tavakkal és játszóterekkel díszített sétálóutcája. A 17. század második felétől sok község épített templomot, és egyre több vált önálló egyházközséggé, ami a népesség növekedését jelentette. Az 1693-as földrengésben sok település jelentős károkat szenvedett, ezután nagy méretekben megindult az újjáépítés is. António Manuel de Vilhena nagymester az 1720-as években jelentős fejlesztésekbe fogott Mdinában és Gozo szigetén, mint például Rabat belvárosának átépítése, vagy a Chambray erőd és a Manoel erőd építése. A kikötők környékén újabb települések jöttek létre a tengerészet biztosította munkalehetőségek következtében.Málta szellemi élete jelentős változásokon ment át. Az említett kórházépítések mellett 1676-ban Nicolas Cotoner nagymester anatómiai és sebészeti iskolát alapított a Sacra Infermeria keretén belül. 1732. január 9-én Vallettában megnyitotta kapuit a sziget első színháza, a Teatro Pubblico (a mai Manoel Színház). 1761-ben megnyílt az első közkönyvtár, 1769-ben megalakult Málta egyeteme, 1786-ban pedig a Matematikai és Tengerészeti Tudományok Iskolája.A lovagrend uralma alatt az utolsó nagy fellendülést az idegen kereskedők megjelenése eredményezte, akik bázisként, átrakodóhelyként használták Málta kikötőit, ezt a nagymesterek a díjak mérséklésével is segítették. A kalózkodás és kereskedelem összefonódása miatt a szigetek a kalózok bázisaként is ismertek voltak. Amíg ugyanis a keresztény hajók megtámadása üldözendő viselkedés volt, addig sok lovag – sőt a nagymesterek is – saját pénzen szereltek fel hajókat, amelyekkel arab és török kereskedőket raboltak ki. 1605-től Málta saját zászlója alatt nemzetközi státuszt is biztosított a törököket megtámadó hajóknak, ennek fejében a bevétel 10%-a a rendet illette, és a rabolt árukat először Máltán kellett piacra bocsátani. Ez a tevékenység akkor kezdett rohamosan hanyatlani, amikor a törökök elkezdtek francia hajókat bérelni áruik szállítására, majd amikor hivatalos kereskedelmi kapcsolatok épültek ki a muszlim államokkal.A török birodalom hanyatlásával a lovagrend léte alapját vesztette el, a nyugati államok fejlődéséhez viszonyítva a lovagok hadereje jelentéktelenné vált. A rend szabályzata ráadásul tiltotta a részvételt bármely olyan szövetségben, ahol keresztény államokkal kerülhettek szembe. A nagymesterek még egy utat láttak: saját birodalom létrehozását. 1653-ban a lovagrend megvásárolt számos szigetet a Nyugat-Indiákon, ám a gyarmat és az anyaország közti hatalmas távolság miatt nem történt semmi, és a szigeteket 1665-ben vételi áruk négyszereséért eladták. Felmerült az is, hogy a lovagok bázist hoznak létre a Vörös-tengeren, ám ez a terv is a korábbihoz hasonlóan ért véget. 1763-ban megpróbálták megvenni Korzikát Genovától, ám a tárgyalások közben Franciaország közbeszólt, és végül megszerezte a szigetet. Másik lehetőség lett volna a külföldön megtermelt tőke nagymértékű befektetése Máltán, ám ehhez a szigetek területe csekélynek bizonyult.Soknemzetiségű volta és kényes helyzete miatt a rend nem tudott diplomáciai állásfoglalásra jutni az átalakuló Európában. A Pápai Állam, a bőkezű támogató Franciaország és a Szicíliát uraló Spanyolország időnként egymással ellentétes igényeinek is meg kellett felelniük. 1715 és 1718 között még sikerrel vettek részt a török–velencei háborúban, ám ettől kezdve egyre kevesebb pénz jutott a flottára, a muszlimok elleni tengeri sikereik pedig jelentéktelenek voltak az európai történelem fő vonala mellett. Franciaország általában barátilag viszonyult a rendhez, rengeteg támogatóra találtak, ami létfontosságú volt, mert Málta anyagilag szinte teljesen Franciaországtól függött. Málta birtoklásának a kérdése akkor erősödött fel ismét, amikor Oroszország, majd Ausztria és a britek is érdeklődni kezdtek a szigetek iránt, a Bourbon-ház pedig igyekezett nyomatékosítani, hogy a szigetek az ő tulajdonát képezik.Az egyre inkább zsarnoki módon uralkodó nagymesterek helyzete a 18. század végére megingott. Manuel Pinto de Fonseca nagymester uralma (1741–1773) és a gazdasági visszaesés komoly feszültségekhez vezetett az országban, amelyek végül utóda idején pattantak ki. A máltaiak megelégelték a nagymesterek abszolutisztikus kormányzását. A papság körében még nagyobb megosztottság uralkodott. Jean l’Evesque de la Cassière nagymester óta inkvizítor működött a szigeten, aki közvetlenül a pápának felelt, így kivonta magát a nagymester fennhatósága alól. Ugyanezt tette a püspök is, egyházjogilag tehát három tekintély létezett Máltán egyszerre. Ez folyamatos intrikákhoz vezetett, valamint a pápák könnyen beavatkozhattak az állam életébe. 1775. szeptember 9-én Francisco Ximenes de Texada nagymester egy rendelete miatt papi felkelés tört ki. A lázadók a flotta távollétében elfoglalták a Sant’Elmo erődöt, ám a papok által remélt népfelkelés elmaradt, a felkészületlen lázadókat hamar leverték. Ugyanebben az évben egy tehetséges francia, Emmanuel de Rohan-Polduc lett a rend nagymestere. Bár hatalmas deficitet örökölt, hatékony adminisztrációval és átszervezésekkel sikerült stabilizálnia Málta helyzetét. Ám ekkor Málta jövője már nem volt a saját kezében. A forradalom után Franciaországban egyre negatívabban értékelték az arisztokratikus és klerikális lovagrendet, és bár a nagymesterek egyik kompromisszumot kötötték a másik után, 1792-ben Franciaország államosította a lovagi birtokokat, így Málta bevételei elapadtak.A francia köteléktől szabadulva a rend új támogatókat keresett. Tárgyalások folytak Oroszországgal, sőt 1794-ben az Amerikai Egyesült Államokkal is, ám végül a franciák is belátták, hogy nincs más hátra, mint megadni a kegyelemdöfést, és megszerezni Máltát, mielőtt más csap le rá. Végül Charles Talleyrand javaslatára a Direktórium elhatározta Málta elfoglalását.
Málta sziget volta miatt rendkívül sebezhető a tenger felől, ezért már a föníciai időktől kezdve voltak erődített helyek a szigeteken, ahová támadás esetén a lakosság menekülhetett. Ezek kezdetben Malet-Melita-Medina-Notabile (Mdina) és Gaudos-Medina-Rabat (Victoria) erődjei voltak. Az arab uralom idején aztán vár épült a mai Birgu helyén, amely a szicíliai hűbérurak lakóhelye volt Castrum maris vagy Castello a Mare néven. Egészen a lovagok érkezéséig azonban az erődökön kívüli területek teljesen védtelenek voltak, a behatolók megállításáról egy helyi lakosokból verbuválódott milícia, az id-Dejma igyekezett gondoskodni.
Amikor a lovagrend átvette Málta uralmát, azonnal hozzálátott a Grand Harbour környékén meglévő erősségek biztonságosabbá tételéhez, és a Castello a Mare melletti San Lorenzo-félszigeten új erődöt építettek, a San Michelét (ma Isla). A nagy ostrom után folytatódott az építkezés: Valletta (1566–1582), a gozói Citadella felújítása (1599–1603), Floriana (1634–1721), Ricasoli erőd (Kalkara, 1670-től), Cospicua (1675-től), Notabile felújítása (1693 után), Chambray erőd (Mġarr, 1722–1760), Manoel erőd (1726-tól) és a Tigné erőd (1790 körül). Az erődök nagyrészt továbbra is Valletta környékét erősítették.Idővel felmerült az igény a sziget többi részének betelepítésére, ehhez azonban védelmet kellett nyújtani a távolabbi területeken, és főleg a tengerparton élők számára. A nagymesterek ezt tengerparti őrtornyok és tüzérségi állások építésével oldották meg, amelyeket saját vagyonukból finanszíroztak. Három nagy toronyépítés folyt a szigeteken:
Alof de Wignacourt nagymester (1601–1622) hat tornyot építtetett: St. Lucian Tower (Marsaxlokk), Marsalforn Tower (Marsalforn, ma már nem áll), Torri ta’ Santa Marija (St. Mary Tower, Comino), St. Paul’s Bay Tower (San Pawl il-Baħar), Santa Maria delle Grazie Tower (Xgħajra, már nem áll) és St. Thomas Tower (Marsaskala).
Jean-Paul de Lascaris-Castellar nagymester (1636–1657) tornyai: Torri ta’ Sant’Agata (St. Agatha’s Tower vagy Red Tower, Mellieħa), Dwejra Tower (Dwejra, San Lawrenz), Għajn Tuffieħa Tower (Mġarr), Nadur Tower (Borġ-in-Nadur, Rabat), Qawra Tower (Qawra), Ta’ Xuta Tower (Sciuta Tower, Wied iż-Żurrieq, Qrendi) és Ta’ Lippija Tower (Mġarr).
Martín de Redín nagymester (1657–1660) tornyai: Torri ta' L-Abjad (White Tower, Armier Bay, Mellieħa), Benghisa Tower (Bengħajsa, Birżebbuġa, 1939-ben lebontották), Delimara Tower (Delimara, Marsaxlokk), Għajn Ħadid Tower (Mellieħa), Għallis Tower (Salina Bay, Naxxar), Ħamrija Tower (Qrendi), St. Julian’s Tower (San Ġiljan), Madliena Tower (Madliena, Pembroke), Qalet Marku Tower (St. Mark’s Tower, Naxxar), Triq Il-Wisgħa Tower (Xgħajra, már nem áll), Wardija Tower (Żurrieq), Xrob l-Għaġin Tower és Zonqor Tower (Marsaskala).Emellett épült még néhány torony különböző helyek védelmére, például a Xlendi Tower vagy Mġarr ix-Xini tornya. A tornyokon kívül a lapos partszakaszokon – főleg az északi parton Marfa környékén – a parton épült tüzérségi állásokból (battery) és a hátrébb elhelyezkedő erődökből (redoubt) álló védelmi vonalat is építettek.
1798. június 9-én Napóleon francia hadserege megérkezett Máltához. Miután Ferdinand von Hompesch zu Bolheim nagymester nem engedte be a Grand Harbourba a francia flottát (egyszerre legfeljebb négy hajót engedett volna), az alkalmat megragadó Napóleon katonái négy helyen partra szálltak, és ellenállás nélkül megszállták a kulcsfontosságú pontokat. A lovagok között ellentét támadt, ugyanis a francia és a spanyol lovagok nem akartak Napóleon ellen harcolni (Spanyolország ekkor Franciaország szövetségese volt). Másnap elesett Notabile, a franciák szabadon járták be a szigetet. Hompesch nagymester túl határozatlan volt az ellenálláshoz – más források szerint a rend szabályzata nem engedte, hogy keresztényekre fogjanak fegyvert –, így június 12-én a nép és a spanyol király képviselőjével együtt aláírták a Málta átadásáról szóló nyilatkozatot, és a lovagok elhagyták a szigetet. Hompesch ezután névleg 1805-ig hivatalban maradt, mégis I. Pál orosz cár lett a lovagrend de facto nagymestere. Napóleon átszervezte a máltai államot: 12 községre osztotta Máltát, feloszlatta a rend intézményeit – köztük a katolikus egyházat is –, új oktatási rendszert vezetett be, megszüntette a rabszolgaságot, és vallásszabadságot biztosított a máltai zsidóknak. Emellett azonban új adókat vetett ki a rend franciaországi birtokainak elvesztése óta szegénységben élő vidékiekre, az állami földek bérleti feltételeit az állam javára módosította, és nem fizette tovább a korábban a lovagrendnek dolgozók nyugdíját. Ezután 4000 emberét hátrahagyva a máltai kincstár jelentős részével június 14-én továbbhajózott Egyiptomba.A kormányzó bizottság vezetője Claude Henri Belgrand de Vaubois tábornok lett. A franciák uralma azonban hamar szabadrablásba torkollt, ezért szeptember 2-án egy árverésen, ahol egyházi javakat adtak el, felkelés tört ki, és a titokban már egy ideje szerveződő máltai egységek hamar visszaűzték a franciákat Vallettába. A felkelők létrehozták a Nemzeti Kongresszust, és segítséget kértek Szicíliától és az ott állomásozó brit flottától. Októberben Horatio Nelson admirális az abukiri csata után kijavított hajóival Máltára érkezett, és Alexander Ball kapitánnyal és a felkelők vezetőivel úgy döntöttek, hogy blokád alá vonják a szigeteket (október 12-étől). A francia helyőrség magára maradt. Vaubois még aznap visszavonta minden emberét Vallettába, ahol így 3000 embere volt 10 000 máltaival szemben, akik azonban nem voltak képesek Valletta ostromára.A felkelést három máltai vezette: Emmanuele Vitale jegyző, Francesco Caruana kanonok és Vincenzo Borġ. Mindhárman tehetséges, ám makacs emberek voltak, így hamar Ball kapitány lett az, aki közvetített és összetartotta a felkelést. Hamarosan hivatalosan is elismerték, mint miniszteri biztost (civil commissioner). Gozón még ez év októberében felkelés tört ki, majd a Fort Chambray-be menekült 217 francia rövid harcok után, október 28-án megadta magát Ball kapitánynak. Ball ekkoriban állította fel a „nép ideiglenes kongresszusát”, amelynek kb. 25 máltai tagja volt, többek között a városok képviselői, a bírák és a püspök, elnöke Francesco Caruana lett.A nehéz 1799-es év egyik félnek sem hozott áttörést. A helyiek eleinte megpróbálták a Vallettában élő máltaiak segítségével elfoglalni a várost, ám a franciák tudomást szereztek a tervről, és több mint negyven embert kivégeztek a Nagymesteri Palota előtti téren (1799. január). A máltaiak úgy döntöttek, kiéheztetik a védőket. Azonban Nagy-Britannia és Szicília is megtagadta a segítségnyújtást Balltól, eközben a franciáknak sikerült utánpótlást juttatniuk Vallettába, így az ostromlók helyzete alig volt jobb, mint a védőké. Májusban Nelson admirális kénytelen volt feloldani a blokádot, hogy a francia bresti flottával szembenézzen, ám a franciák helyzete nem sokat javult.1800 februárjában Nápoly is küldött 1200 katonát, majd márciusban az angol hajók megakadályozták egy francia konvoj Máltára érkezését. Augusztusra Vallettában minden tartalék elfogyott, így Vaubois parancsára a megmaradt két hajó útnak indult Franciaország felé, ő pedig szeptember 5-én Henry Pigot tábornok előtt aláírta a megadásról szóló dokumentumot. A felkelésben Málta lakosságának nagyjából tizedét elvesztette hadi cselekmény, megtorló ítéletek vagy éhezés következtében.
Amikor a francia megszállók elhagyták Máltát, a szigeteket ellenőrző britek nem akarták uralmuk alá vonni. A Nápoly-Szicíliai Királyság mint a rendnek adományozott szigetek eredeti birtokosa, visszakövetelte Máltát csakúgy, mint a Pál orosz cár által támogatott lovagrend. A máltaiak közülük legszívesebben a briteket látták volna uraikként, ám az amiens-i béke értelmében 1802-ben Málta visszakerült a Szent János Lovagrend uralma alá. Idővel Nagy-Britanniát is érdekelni kezdte a stratégiai helyen fekvő szigetcsoport, és 1803-ban Ball, akit azért küldtek, hogy készüljön elő a szigetek átadására, végül eltávolíttatta a külföldi csapatokat a szigetekről. Napóleon európai blokádja idején (1806) Málta fontos átrakodó- és kikötőhely lett, ami jelentős fellendülést hozott. Jelentőségét növelte, hogy a britek itt adták ki az engedélyeket a többi kereskedelmi pont számára is. Málta jelentősége azonban csak a háború idejére maradt meg, a blokád feloldásával csökkenni kezdett. Fontossága az 1813-as járvánnyal szűnt meg, amely 4000 áldozatot követelt, és következménye 13 évi karantén lett a szigeteken. Sir Alexander Ball 1809-ben halt meg Máltán, ahol azóta is nagy tisztelettel emlékeznek rá.
A britek, részben a máltai elit 1811-es petíciójának eredményeként, amelyben a korábbi jogok visszaállítását kérték, felmérték a szigetek állapotát. 1812-ben bizottság érkezett Londonból, a Commission of Inquiry. Jelentésük alapos képet ad az ország akkori helyzetéről. Javaslataik lényege a lakosság elégedettségének fenntartása volt, minél kevesebb változtatással. Javasolták, hogy a polgári és katonai irányítás egy kézben legyen, azonban a Consiglio visszaállítását nem támogatták, ami csalódottá tette a máltaiakat. Ezenkívül nem merték javasolni a jövedelemadó bevezetését (korábban ilyesmi nem létezett), így az éppen megerősödőben lévő kiskereskedelem adóterheit növelték, ami végső soron a gazdagok helyzetén javított, a kispénzűekén nehezített.A jelentés után egy tapasztalt gyarmati szakembert, Sir Thomas Maitlandet nevezték ki Málta kormányzójává. 1813-ban a kormányzó új alkotmányt vezetett be, a Bathurst Constitutiont. Ebben átszervezték az igazságszolgáltatást, megszüntették az Universitàt, amely ekkor már csak a gabonabehozatalt intézte. A helyieknek ekkor még nem volt beleszólásuk a szigetek igazgatásába. 1814-ben a párizsi béke értelmében Málta hivatalosan brit koronabirtok lett, és azonnal ide került a brit földközi-tengeri flotta főhadiszállása is.A máltai pamut kitiltása Spanyolországból gazdasági visszaesést és kivándorlást okozott. A máltaiak harca az irányításba való beleszólásért szintén elakadt. Csak több Angliába küldött petíció után érkezett egy bizottság 1836-ban, hogy a reformok lehetőségét felmérje. Átszervezték a közigazgatást, és több vezető pozíciót átengedtek a máltaiaknak. A jogi reformok ellenére a helyiek továbbra sem kaptak szót a legfelsőbb döntésekben. A britek igyekeztek biztosítani a pozíciójukat, ezért sajtószabadságot adtak, és elérték, hogy 1831-ben Málta egyházilag függetlenné vált Palermótól. A beinduló fejlődést megtörte az 1837-es kolerajárvány, amelyben 4000-en vesztették életüket. A máltaiakat emigrálásra buzdító felhívások eredményeként sokan Észak-Afrikába vagy a Földközi-tenger medencéjének más részeibe távoztak. 1838-ban az özvegy Adelaide királyné máltai látogatásakor 10 000 fontot adományozott a vallettai anglikán bazilika felépítésére.Richard More O’Ferrall kormányzó (1847–1851) kinevezése a britek részéről a reformokra való hajlandóságot jelentette. Római katolikus és civil volt. Jogi reformokat vezetett be, új börtönt építtetett, és átalakította az egészségügyet. Az 1848-as forradalmak Máltán is visszhangra találtak, amit csak fokoztak az olasz politikai menekültek. More O’Ferrall 1849-ben új alkotmányt vezetett, a kormányzó tanácsadó testületében ekkortól kilenc kinevezett hivatalnok és nyolc választott máltai képviselő foglalhatott helyet. Utóda, Sir William Reid katona volt és újító. Egész hivatali ideje alatt nem hozott a máltai tanácsadók véleményével ellentétes döntést, ami rendkívül konstruktív irányításhoz vezetett. Ekkor lépett hivatalba Sir Adrian Dingli, egy gozói jogász, aki majd negyven éven keresztül volt a „Korona ügyvédje” (Crown Advocate, gyakorlatilag a legfőbb ügyész) és főbíró (Chief Justice). Neki köszönhető az alkotmány sok pontjának tisztázása. 1858-ban Málta érseki rangra emelt püspöke végleg áttette a székhelyét Notabiléből Florianába. Az ezt övező ünnepség összetűzéshez vezetett a katonasággal (nem adták meg a katonai tiszteletadást az érseknek), amelynek következményeként a kormányzó egyre inkább a tanács nélkül irányított. Végül 1864-ben London beleegyezett, hogy pénzügyi kérdésekben a kormányzó nem dönthet a máltai tanácsadók többsége ellenében. Ez év szeptember 16-án Gozo önálló egyházmegye lett.
A britek jelentős fejlesztéseket vittek végbe. Már Sir Alexander Ball nagy hatást gyakorolt a burgonya meghonosításával. 1841-ben a gozói Mġarr kikötőjében megépült az első hullámtörő gát, 1848-ban távírókapcsolat jött létre a szigetek között, és ugyanebben az évben elkészült az első szárazdokk a Grand Harbourban. A szigetek településszerkezete is átalakult: fokozatosan települések jöttek létre a partokon és az addig elhagyatott észak-maltai öblökben is. A lakosság eloszlása is egyenletesebb lett, 1861-ben még a lakosság negyede lakott Valletta és Floriana kettős városában, a századfordulóra ez 15%-ra csökkent.A 19. század folyamán Málta erős brit helyőrség, és a brit földközi-tengeri flotta egyik bázisa volt, ennek megfelelően gazdasága mindig rövid távon, a hadi helyzettől függően változott: hadműveletek esetén megszűnt a munkanélküliség és általános jólét köszöntött a szigetekre. Különösen a krími háború idején (1853–1856) került előtérbe Málta, mint a brit hadsereg egészségügyi és hajójavító bázisa. A haditengerészet azonban akadályozta a kereskedelmet, mert egyre több kikötőhelyet vett el a polgári közlekedéstől. Reid kormányzó ezért jelentős fejlesztésekbe fogott a kikötőkben: 1871-ben és 1899-ben újabb három szárazdokk épült, ezek az első világháború idején 10 000 munkást foglalkoztattak. A Szuezi-csatorna megnyitása (1869) hatalmas forgalomnövekedést hozott a Grand Harbourban, Málta az Indiába menő hajók fő szénellátó helye lett.1881-ben a kikötők védelmére megépült a Victoria Lines védelmi vonal, amely Pembroke és Mġarr között végighúzódott a szigeten. 1883-ban vasút épült Valletta és Notabile között. Nem sokkal később már motoros buszok szállították az utasokat. 1890-ben megfelelő csatornahálózat épült, jelentősen javítva Málta egészségügyi helyzetét. 1905-ben villamosforgalom indult a kikötők környékén.
1864-ben Sir Henry Storks kormányzó alatt bevezették a „Cardwell-elvet”, miszerint a választott máltai képviselők egyetértése hiányában nem lehet pénzügyi döntést hozni. Ez visszatérés volt Reid kormányzó gyakorlatához. Az 1880-as évekre az angol nyelv túlsúlya érződni kezdett a közoktatásban, és ez hosszú ideig tartó elégedetlenség forrása lett a szigeten. Az 1887-es alkotmány már a kormányzótanács választott tagjainak biztosított többséget. Az egyház, a nemesség, az egyetemet végzettek és a kereskedők is legalább egy-egy képviselőt kaptak. A kormányzatnak teljhatalma volt belügyekben és pénzügyekben. Az alkotmány azonban egyedül az angolt tette hivatalos nyelvvé, ami az olaszul beszélő értelmiség körében heves ellenállást váltott ki. Nehezítette az oktatás fejlesztését az is, hogy az emigrálni készülő máltaiak egyetlen idegen nyelvet sem beszéltek, tehát az első nyelvoktatást számukra kellett bevezetni.Az 1870-es években két csoport körvonalazódott a kormányzótanácsban. Az egyik támogatta a reformokat és britpárti volt, az antireformerek viszont elutasították a többletkiadásokat és a briteket egyaránt. A reformerek vezetője Sigismondo Savona (1837–1908) volt, aki a közoktatást felügyelte. Az antireformereket Fortunato Mizzi vezette. A reformpárti Sir Gerald Strickland (1889–1896) lett a kormányzat főtitkára, és igyekezett a fejlesztés elvét érvényesíteni, korszerűsíteni a kikötők berendezéseit, és ösztönözni az ipart, kereskedelmet és mezőgazdaságot. Még a turizmus fejlesztését is célul tűzte ki, ám a tanács tagjai gyanakodtak minden újabb kiadás miatt, és Strickland hiába küzdött, a máltai tanácsosok mind egy álláspontot képviseltek: „semmire nem költünk”. Még alapvető fejlesztéseket, például a vízvezetékek és a csatornázás kiépítését sem szavazták meg, holott az 1887-es kolerajárvány 800 áldozatot követelt. 1901-ben elutasították az ingyenes oktatás tervét is, ekkor a brit kormányzat felhatalmazta a kormányzót, hogy az infrastrukturális fejlesztésekre a máltaiak hozzájárulása nélkül is költhessen. Málta tehát csak akkor követett bizonyos irányvonalat, ha a brit hatóságok beavatkoztak, ez több iparág visszaeséséhez is vezetett. A helyzet addig fajult, hogy a britek 1903-ban visszavonták az alkotmányt.Bár az első világháború előtti kormányzást közvetlen gyarmati kormányzásnak szokták tekinteni, a döntések legtöbbször Máltán születtek, és a londoni kormányzat csak áldását adta rá. Sir Adrian Dingli hivatali ideje alatt egyetlen kormányzó sem cselekedett a beleegyezése nélkül. 1890-re a máltai gyarmati kormányzat tagjai között csupán egyetlen angol maradt: Sir Henry Smyth, a kormányzó; és ettől kezdve egészen a brit uralom végéig a kormányzatnak sosem volt háromnál több angol tagja.
A nyelvkérdés többször indulatokat keltett. A máltai nyelvet írott anyag híján nem lehetett bevezetni, az angollal szemben viszont jelentős ellenállás mutatkozott annak ellenére, hogy sok munkahelynél előnyt jelentett. Az első világháború előtt újabb szereplő állt elő a politikai életben: a nacionalista Fortunato Mizzi fia, Enrico Mizzi nevével fémjelzett csoport azért harcolt, hogy Málta Nagy-Britannia helyett Olaszországhoz tartozzon: azt javasolta a briteknek, hogy cseréljék el Máltát Eritreára Olaszországgal, Málta legyen Olaszország része, saját képviselőkkel az olasz parlamentben.Az első világháborúban Málta távolmaradt a hadi cselekményektől, egészségügyi központként funkcionált, és dokkjaiban javították a sérült hajókat. A háború teljes foglalkoztatottsága után 1918-tól rengetegen maradtak munka nélkül, a megélhetés drágább lett, és 1919. június 7-én felkelés tört ki Vallettában, ami a brit hadsereg közbelépése miatt négy halálos áldozatot követelt. Nemzetgyűlés alakult Filippo Sciberras vezetésével, hogy a britektől elfogadható alkotmányt követeljen. A Londonból érkező Lord Herbert Plumer kormányzó hatásos békéltetőnek bizonyult, és minimális gazdasági stabilitást is tudott biztosítani. Új alkotmány kidolgozásába fogtak, amely 1921-ben lépett életbe. Ennek értelmében Málta teljesen független helyi önkormányzatot kapott, külügyekben a birodalmi kormányzat, belügyekben a kétkamarás helyi kormányzat volt illetékes. A legfelső hatalom továbbra is a kormányzó maradt. Ez az alkotmány vezette be a ma is érvényben lévő választási rendszert is.Az első választások idején nem léteztek politikai pártok, bár a kormányzótanácsban kialakultak különböző csoportok. 1921-ben tehát néhány hónapon belül jött létre az összes párt: április 21-én a Máltai Munkáspárt (William W. Savona ezredes vezetésével), két angolbarát párt, amelyek még ugyanebben a hónapban az Alkotmányos Pártban egyesültek, május 10-én Enrico Mizzi vezetésével a Partito Nazionalista Democratico (Demokratikus Nacionalista Párt), és a Máltai Politikai Unió (Unione Politica Maltese) Ignazio Panzavecchia kanonok vezetésével. Amikor utóbbi megnyerte az első választást, Panzavecchia visszalépett a miniszterelnökségtől Joseph Howard javára, hogy egyházi tisztsége ne okozzon konfliktust. A nemzeti irányultságú kormányok végig hatalmon maradtak a 20-as években, és 1926-ban az Unione Politica Maltese és a Partito Nazionalista Democratico egyesült a Nemzeti Pártban.Lassú fejlődés indult, 1924-ben kötelezővé tették az iskolai oktatást is. A tanulni vágyók nagy része azonban továbbra is emigráns volt, a helyzet abszurditását jelzi, hogy az iskolázottak nagy része azonnal elhagyta az országot.
A nyelvkérdés is újra problémákhoz vezetett. Az olasz ugyanis névleg hivatalos maradt, ám a folyamatos küzdelem a két nyelv között – a helyi kormányzat és az egyház szinte csak az olasz nyelvet használta a hivatalos angol helyett, ami folyamatos zavart okozott a brit hivatalokkal – és az egyház folyamatos beleszólása a politikai életbe eldurvult. Az 1930-as választások előtt Sir Gerald Strickland miniszterelnök egyházról kifejtett véleménye miatt a két püspök körlevelet adott ki, amelyben megtagadták a szentségek kiszolgáltatását attól, aki az Alkotmányos Pártra szavaz. A britek ekkor felfüggesztették a választásokat és az alkotmányt is. Erre a Nacionalista Párt katolikusellenesként tüntette fel Stricklandet, és az angolellenes érzelmek között a mérsékelt Ugo Mifsud helyett fokozatosan Enrico Mizzi lett a párt szószólója. 1932-ben megnyerték a választásokat, és azonnal hozzáláttak, hogy az oktatási rendszeren keresztül olaszosítsák a fiatalabb nemzedékeket. A britek erre ismét felfüggesztették az alkotmányt. A vita megoldását abban látták, hogy – mivel a lakosság döntő többsége egyedül ezt beszélte – 1934-ben hivatalos nyelvként bevezették a máltai nyelvet.A két világháború között visszaesett a gazdaság. Az akkor induló autóbuszokat kivéve megszűnt a tömegközlekedés is (a villamos 1929-ben, a vasút 1931-ben). Az újabb fellendülést csak a második világháború előkészületei hozták meg: 1935-től fejlesztették a kikötőket, és a 40-es évekre négy repülőtér épült a nagy szigeten, bár a remélt nagy hajógyárépítések nem valósultak meg. 1924-ben létrejött egy, a turizmus előmozdítását célzó szervezet, ám a kopár, katonai létesítményektől zsúfolt „Málta erőd”-ről alkotott több mint százéves kép sokakat távol tartott az utazástól. A gazdasági fellendüléssel azonban a lakosság száma is nőtt, ellensúlyozni tudta még a kivándorlást is, és bár a politika szintjén harcok dúltak a britek és a máltaiak között, a hétköznapokban ez nem volt érezhető.
A második világháború kitörése felkészületlenül érte Máltát. A flotta tudatában volt a szigetek stratégiai jelentőségének, hiszen Olaszország és észak-afrikai gyarmatai között csak Máltáról lehetett akadályozni a közlekedést. A szárazföldi csapatok és a légierő ellenben védhetetlennek tartották az országot, és valóban keveset tettek azért, hogy szembeszálljanak az esetleges támadókkal. Kísérletképpen egy 360 kilogrammos bombát dobtak Cominóra, és megvizsgálták a kárt: megállapították, hogy egy lebombázott repülőtér helyreállítása rendkívül hosszú időbe telne, tehát hatásosabb lenne Marsaxlokkból hidroplánokkal védeni Máltát. 1940 júniusában az olaszok elleni előkészületként mégis négy darab kétfedeles Gloster Sea Gladiatort helyeztek Máltára, ám valójában ezzel ki is merült a háborús felkészülés. Blouet megdöbbentő párhuzamot von az 1565-ös ostrom, és Málta második világháborús megtámadása között. A szigetek védői mindkétszer felkészületlenül néztek szembe egy jól szervezett támadóval, és részben a helyiek közreműködésének, részben a szerencsének is köszönhető a sikerük. Az ellenség mindkétszer a kíméletlen gonoszként lett beállítva a beszámolókban, Málta védői pedig rettenthetetlen hősökként még akkor is, amikor megtorpedózták a süllyedő csapatszállító hajót vagy a magát megadni próbáló német tengeralattjárót. A Máltával kapcsolatos elképzelések még 1939-ben is képlékenyek voltak, nem épültek óvóhelyek, nem voltak stratégiai élelmiszer-tartalékok. Máltának csupán 42 légvédelmi ütege, néhány reflektora és egy radarállomása volt. Négy repülőtérre (Ħal Luqa, Ħal Far, Ta’ Qali és a kalafranai hidroplántámaszpont) négy repülőgépe volt.
A harcok Olaszország hadba lépése (1940. június 10.) után kezdődtek el. Első nap máris sikerült lelőni egy bombázót, ám az egyik Sea Gladiator is javíthatatlan károkat szenvedett, így csak három repülőgép maradt a Brit Királyi Légierő kötelékében. Ez ugyan nem volt elég a Szicíliában állomásozó 200 olasz repülővel szemben, de rákényszeríthette őket, hogy magasabbról – és így pontatlanabbul – bombázzanak. A pilóták hatékonyságáról árulkodik az a tény is, hogy egy olasz hivatalnok Málta védelmi erejét 25 repülőre becsülte. De a repülők jelentősége pszichológiai is volt: az ostromlott sziget egyetlen lehetősége, hogy védekezzen. Június végén négy, júliusban újabb tizenkét Hurricane vadásszal sikerült megerősíteni a légtér védelmét, Alexandriából pedig Sunderland hidroplánok érkeztek a tengeralattjárók elleni harchoz. Nemsokára már Wellington bombázók indultak Máltáról szicíliai célpontok ellen.
Decemberben a britek afrikai előretörése meggyőzte a németeket, hogy az olaszok nem elég erősek a harchoz, így szicíliai bázisokról elkezdték bombázni az afrikai brit csapatokat és Málta támaszpontjait. 1941 januárjában a Grand Harbour körüli városok hatalmas károkat szenvedtek, amikor a német X. Légi Hadtest a kikötőben megpróbálta elsüllyeszteni a HMS Illustrious repülőgép-hordozót, az alaposan megrongált hajónak azonban sikerült Amerikába menekülnie javításra. Görögország és Kréta lerohanása után (1941. május) Málta helyzete még bizonytalanabbá vált: az Erwin Rommelt támogató repülőrajok szinte ellenállás nélkül szelték át a Földközi-tengert, a flotta pedig megtizedelte a Málta ellátását biztosító szállítmányokat. A Luftwaffe keleti frontra irányításával (június 22.) a helyzet enyhült. Ez év nyarán Máltára érkezett Sir Hugh Lloyd repülőmarsall, és a földi bázisok fejlesztésébe fogott. Addig alig volt megfelelő tárolóhely és személyzet, az üzemanyagot is a kifutópálya mellett, szabad ég alatt tárolták, és nem voltak óvóhelyek. Lloyd átszervezte a repülőtereket, több kifutópályát és hangárokat építtetett, radart telepíttetett, és a Hurricane-eket felkészítették éjszakai bevetésre. Ezek az előkészületek a háború közepén rettenetes összegekbe kerültek, de ezzel a légierő hatékonysága jelentősen megnőtt.A haditengerészet az első szerencsétlenség – négyből három tengeralattjárót elvesztettek, miután túl hamar jöttek felszínre – után jelentős sikereket ért el. Az HMS Upholder a kitűnő Malcolm David Wanklyn parancsnoksága alatt egymaga 94 900 tonnányi utánpótlást süllyesztett el. Július 26-án az olasz flotta a Grand Harbourban kísérelt meg vakmerő támadást a kikötött hajók ellen, ám nem sikerült belopakodniuk a kikötőbe, és a máltai parti tüzérség (a mai máltai haderő elődje) megsemmisítő ágyútűzzel válaszolt, a néhány megmenekült hajót a légierő pusztította el. Rommel sikerei után a németek már afrikai repülőterekről is támadhatták a Máltát ellátó konvojokat.
1942 elejétől Máltát szinte naponta érte légicsapás. Eközben a belső problémák is kiéleződtek. Február-március során Sir William Dobbie kormányzó 42 személyt – köztük Enrico Mizzit – olaszpárti véleményük miatt Ugandába deportáltatott, és bár áprilisban a bíróság kimondta, hogy a deportálás törvénytelen volt, a deportáltakat nem vitték vissza Máltára. Ez a hónap volt a legszörnyűbb bombázások időszaka, a németek egy hónap alatt 6700 tonna bombát dobtak a szigetre. Bomba zuhant a Királyi Operaházra, a Mosta Dome-ra. 1942. április 15-én György király az általa alapított György-kereszttel tüntette ki Málta népét. A németek májusra tervezték a máltai partraszállást, ám az végül sosem történt meg, mivel a máltai partokon komoly akadályokat építettek ki, és a Messerschmitt Bf 109-esek ellen a Máltára helyezett Spitfire vadászok végre megfelelőnek bizonyultak. Az ellátás továbbra is akadozott, a konvojok ritkán érték el a szigeteket. Máltán minden ehetőt felhasználtak, a szigetek hatalmas kecskenyájait levágták. Amikor augusztus 15-én végül az Operation Pedestal nevű akcióban részt vevő konvoj maradványa (mindössze öt szétlőtt hajó, a konvoj egyharmada) behajózott a Grand Harbourba, a máltaiak a városfalakról üdvözölték őket, erre a szállítmányra máig a „Szűz Mária-konvoj”-ként emlékeznek. Októberre a Máltán állomásozó légierő uralta a légteret, és Észak-Afrika ellenőrzéséhez is hozzájárulhatott. Málta elfoglalására sosem került sor, főként azért, mert a németek folyton változtattak elképzeléseiken. A legegyszerűbb talán egy partraszállás lett volna Gozón vagy Észak-Maltán, bár ez is jelentős veszteségekkel járt volna. Azonban a tervek állandó változtatása, valamint a légierő többszöri átirányítása más frontokra ezt nem tette lehetővé. Málta így is jelentős károkat szenvedett a bombázásokban, mivel a katonai célpontok rendkívül koncentráltan helyezkedtek el, ami kedvezett a bombázóknak. Az óvóhelyeknek jó alapot biztosított a kemény globigerinás mészkő, és hamarosan 165 000 ember és sok üzem számára volt hely a föld alatt.Év végére a szigeteken megszűntek a harci cselekmények, bár a szicíliai partraszállás egyik bázisa Málta maradt. A következő év elejére sikerült megfelelő ellátást biztosítani a szigetek számára. 1943-ban Sir Bernard Montgomery tábornok itt kezdte tervezni Olaszország megszállását, Gozón az amerikai hadsereg 18 nap alatt új repülőteret is épített. Júliusra Dwight D. Eisenhower tábornok vezetésével 2760 hajó gyűlt Máltára a tervezett invázióhoz, ám a sziget nem volt elég nagy, hogy a teljes inváziós sereget befogadja. Végül azonban sikerült elegendő területet elfoglalni Szicíliában ahhoz, hogy az akció onnan folytatódjon. Szeptember 29-én Vallettában aláírták az olasz flotta megadását. 1945. január 30. és február 3. között Vallettában találkozott Franklin D. Roosevelt amerikai elnök és Winston Churchill brit miniszterelnök, hogy előkészítsék a Szovjetunióval folytatandó tárgyalásokat. Márciusban a deportáltakat is hazaszállították Ugandából. A háború a megfelelő óvóhelyeknek köszönhetően mindössze 1500 polgári áldozatot követelt Máltán, közülük sokan a városoktól távol, földjeiken vagy az üzemekben dolgozók voltak, illetve a szétbombázott Royal Lady kompon tartózkodtak. 35 000 lakás vált lakhatatlanná, és a Grand Harbour-környéki városok lakossága a töredékére esett vissza. A háború utáni brit segély újabb fellendülést hozott a szigeten, bár a gazdaság ezúttal sem vált függetlenné a külső anyagi forrásoktól.
A háború után ismét a belpolitika került napirendre. Az éveken át gyárban dolgozó egykori földművesek aktívabban vettek részt az ország újjáépítésében és a közéletben. Hosszú viták után 1945-ben a nők először választhattak és voltak választhatók. Az újjáépítés keretében a szigeteken kiépült a tömegközlekedés, elektromos, víz- és csatornahálózat, teret nyertek a kisvállalkozások, és ez szociális és politikai változásokhoz vezetett. 1946-ban megalakult a nemzetgyűlés, bevezették a kötelező iskolai oktatást. 1947-ben újra alkotmányt kapott az ország, és a választásokon a Paul Boffa vezette Munkáspárt került hatalomra. Két év múlva azonban a kormány – Boffa és egyik minisztere, Dom Mintoff nézeteltérései miatt – feloszlott. Az 1950-es választásokon Enrico Mizzi és a Nemzeti Párt szerzett minimális többséget, de Mizzi még abban az évben meghalt, a kisebbségi kormány 1951-ben megszűnt.Eközben a már a század eleje óta tapasztalható kivándorlás tömeges méreteket öltött, és 1954-ben évi 11 447 fővel tetőzött. A legnagyobb befogadó országok Ausztrália, Nagy-Britannia, Kanada és az Amerikai Egyesült Államok voltak. A világháború óta több mint százötvenezren hagyták el az anyaországot. Bár lassan ugyan, de megindult a visszavándorlási folyamat is, nagyjából minden negyedik kivándorló hazatért, ám volt, aki ezután újra útnak indult. A kivándorlás oka főleg a túlnépesedés volt: ha a folyamat nem öltött volna ekkora méreteket, a máltai szigetek lakossága mára bőven hatszázezer fölött lenne.Két újabb választás után 1955-ben Dom Mintoff került a miniszterelnöki székbe, és azonnal tárgyalásokat kezdett a britekkel Málta csatlakozásáról az Egyesült Királysághoz. Ellenfele, Ġorġ Borġ Olivier, a domíniumi státus mellett foglalt állást, és a katolikus egyház is a csatlakozás ellen volt, hiszen féltette Máltát attól, hogy egy hivatalosan protestáns ország része legyen. A népszavazáson – több bojkottfelhívás után – a szavazóknak csak 40%-a jelent meg, bár 75%-uk támogatta a kezdeményezést. Eközben 1957-ben Nagy-Britannia bezáratta máltai dokkjait, rengetegen maradtak munka nélkül. Miután a két fél bizonytalansága miatt elhidegült a viszony a két ország között, válaszul Nagy-Britannia közvetlen gyarmati uralom alá helyezte a szigeteket, Máltán megszűnt a munkáspárti kormány. 1959-ben Málta új alkotmányt kapott (Interim Constitution), amelynek értelmében a birodalmi ügyeket leszámítva teljes függetlenséget élvezett. 1962-ben aztán Ġorġ Borġ Olivier és a Nemzeti Párt került hatalomra, és azonnal tárgyalást kezdeményezett Nagy-Britanniával Málta teljes függetlenségéről. Miután a tárgyalásokon mindkét nagy párt (ez a szavazók 70%-át jelentette) támogatta a függetlenséget, a britek végül beleegyeztek. 1964. szeptember 21-én Málta független ország lett.
A függetlenné válás után nem szakadt meg minden kapcsolat az anyaországgal: Málta a Nemzetközösség tagja lett, államfője továbbra is II. Erzsébet volt, akit a főkormányzó (Governor General) képviselt. Nagy-Britannia anyagi segítséget nyújtott az induláshoz, valamint kölcsönös védelmi és segítségnyújtási egyezményt írtak alá, és a britek a kikötők további használatáért 10 év alatt 50 millió fontot fizettek (75%-a ajándékként, 25%-a hitelként érkezett). Tervek készültek a gazdaság különböző ágainak erősítésére: kis kézművescégek betelepítésével, a szárazdokkok kereskedelmi központtá alakításával, az idegenforgalmi ágazat fejlesztésével (1966) - amit a polgári repülőtér megnyitása (1958) is elősegített - és a hagyományos földművelés és halászat támogatásával.A függetlenség kikiáltása után december 1-jén Málta az ENSZ, 1965-től az Európa Tanács, 1970-től az Európai Gazdasági Közösség társult tagja lett. Ezekben az években alakult meg a Máltai Haderő. 1971-ben eltörölték a halálbüntetést. Ebben az évben Sir Anthony Mamo lett az első máltai származású főkormányzó. Az átalakítás Dom Mintoff kormányra kerülése után is folytatódott. Mintoff bejelentette, hogy vagy módosítják a kétoldalú egyezményeket Nagy-Britanniával, vagy felmondja azokat. Hosszú tárgyalások után a britek és a NATO beleegyezett egy hétéves, évi 14 millió fontról szóló szerződésbe. A cél a máltai gazdaság függetlenítése volt. Ekkor vezették be a decimális monetáris rendszert és a lírát: 1 máltai líra ért 100 centet vagy 1000 milt. A milt 1994-ben kivonták a forgalomból. 1973-ban létrejött az állami légitársaság, az Air Malta.
1974. december 13-án életbe lépett a módosított alkotmány, Málta köztársasággá alakult, ötévente választott köztársasági elnökkel. Első elnöke az addigi főkormányzó, Sir Anthony Mamo lett. Ennek ellenére az ország a Nemzetközösség tagja maradt. Dom Mintoff új gazdaságfejlesztési tervet dolgozott ki, amely még inkább igyekezett függetleníteni Máltát a külföldi tőke beáramlásától, és mindezt szociális kontextusba helyezte. Máltai kézbe vette a szárazdokkokat, és kínai segítséggel jelentős fejlesztésekbe fogott. A legnagyobb fellendülést mégis a turizmus hozta, erre jó hatással voltak az ekkor még szoros kapcsolatok Nagy-Britanniával. 1979. március 31-én, a Dom Mintoff-fal kötött szerződés lejártával, a brit hadsereg 180 év után elhagyta Máltát. Az 1981-es választásokat a Munkáspárt nyerte, ám a parlamentben még egyszerű többsége sem volt. Ezután úgy változtatták meg a választási törvényt, hogy a győztesnek szavazatszámtól függetlenül biztosítsa az egyszerű többséget. 1983-ban Olaszországban aláírták a Málta semlegességéről szóló dokumentumot, ezt 1987-ben az alkotmányban is rögzítették. Ugyanebben az évben megalakult a Gozóért felelős önálló minisztérium.1980-ban az UNESCO felvette a világörökségi listára Valletta városát, a Ġgantija templomegyüttest, valamint a Ħal Saflieni-i hipogeumot. 1992-ben újabb öt templomot (Tarxien, Mnajdra, Ħaġar Qim, Ta' Ħaġrat, Ta' Skorba) nyilvánítottak a világörökség részévé, Málta megalitikus templomai néven. Ezek kedvelt turisztikai célponttá teszik az országot. 1989-ben a máltai lovagrend első ízben gyűlt össze Máltán 1798-as elűzése óta. Ugyanebben az évben az ország szovjet–amerikai tárgyalásoknak adott otthont. 1990-ben kérte felvételét teljes jogú tagként az Európai Unióba.
1993-ban Máltán újra létrehozták a helyi önkormányzatokat, az országot 68 helyi tanácsra osztották. Az utóbbi évtizedekben egyre több település alakított ki testvérvárosi kapcsolatokat, döntő többségében olaszországi településekkel. Kilenc évi kormányzás után 1996-ban a Nemzeti Párt ellenzékbe kényszerült, az új kormányfő, Alfred Sant azonnal leállíttatta Málta csatlakozási tárgyalásait, és felfüggesztette részvételét a NATO Partnerség a békéért programjában. Mindössze két év múlva azonban újra a Nemzeti Párt került kormányra. A csatlakozási tárgyalásokat felújították, és 2004. május 1-jén Málta az Európai Unió teljes jogú tagja lett, 2008. január 1-jén pedig bevezette az eurót.A kulturális fellendülés első jele a filmipar megjelenése volt: az 1979-es Popeye és az 1999-es Gladiátor című film forgatása óta Málta – főként a Ricasoli erőd – több nagy költségvetésű film forgatási helyszíne lett.
Az Unióhoz csatlakozva a máltai nyelv hivatalos nyelvvé lépett elő, az ezzel járó fordítási kötelezettségek hatalmas fejlődést hoztak az írott nyelvben. A vallás terén az évtized legnagyobb eseményei voltak az első máltai szent, Dun Ġorġ Preca kanonizálása 2007-ben, illetve a 2010-ben újra feléledő vita a válás engedélyezéséről.2009-ben először fordult elő, hogy Ġorġ Abela személyében a kormány ellenzéki politikust választott államfővé. 2010-ben változott a közigazgatás, egy januári kormánydöntés értelmében 16 településrész részlegesen független, ún. minitanácsot kapott, ezekben március 27-én és június 5-én választották a képviselőket. 2010. május 18-ától Valletta ad otthont az újonnan létrehozott Európai Menekültügyi Támogatási Hivatalnak (European Asylum Support Office).2011 februárjában Málta - földrajzi közelsége miatt is - jelentős szerephez jutott a líbiai polgárháború idején mint az evakuáció egyik bázisa, az Egyesült Államok és Nagy-Britannia is bérelt máltai hajókat állampolgárai evakuálásához, de két dezertált líbiai ezredes is ide menekült Mirage F1 vadászgépével. 2011. tavaszán sor került a sokat vitatott népszavazásra is a válás bevezetéséről, ahol a támogatók kis arányú győzelme után (53%-47%) júliusban a parlament meghozta a szükséges törvényt, és ez ugyanezen év októberében életbe is lépett. 2013. március 9-én lezajlott a parlamenti választás, ahol 1996 után újra a Munkáspárt tudott nyerni, így 15 év után újra kormányra került.
Albrecht, Klaus. Malta's temples. Alignments and religious motives, 2. angol kiadás (angol nyelven), Potsdam: Sven Näther Verlag (2007). ISBN 978-3-934858-15-2 
Bain, Carolyn. Málta és Gozo. Budapest: Park Könyvkiadó (2005). ISBN 9635301383 
Blouet, Brian. The story of Malta, 3. kiadás (angol nyelven), Progress Press Co. (1981) 
Castillo, Dennis Angelo. The Maltese Cross: a strategic history of Malta, Contributions in military studies, 229 (angol nyelven), Westport: Praeger Security International (2006) 
Clodfelter, Michael. Warfare and armed conflicts - A statistical reference to casualty and other figures, 1500-2000 (angol nyelven). Jefferson, N.C.: McFarland (2001). ISBN 0-7864-1204-6 
Cutajar, Dominic. Malta und Gozo. Geschichte und Kultur, Német kiadás (német nyelven), MJ Publications/Arte Nova International (2007) 
 Malta (angol nyelven). Luqa: Miller Distributors Ltd (2007). ISBN 978-999-328-613-4 
Malta through the ages (angol nyelven). Department of Information. (Hozzáférés: 2010. március 9.)
Timeline of Malta history (angol nyelven). www.AboutMalta.com. (Hozzáférés: 2010. március 9.)
History of the Knights of Malta (angol nyelven). Knights of Malta. [2012. február 14-i dátummal az eredetiből archiválva]. (Hozzáférés: 2010. március 9.)
Bruce, M. W.. Malta, a geographical monograph (angol nyelven). Malta: Progress Press Co. (1965) 
Evans, J. D.. Prehistoric antiquities of the Maltese Islands (angol nyelven) (1971) 
Gardiner, Robert. Nelson against Napoleon (angol nyelven). Caxton Editions (2001). ISBN 0-86176-026-4 : Adatok találhatók Málta ostromáról is.
Luttrell, Anthony Dr. (szerk.). Medieval Malta: Studies on Malta before the Knights (angol nyelven) (1975) 
Roger Crowley: Tengeri birodalmak: A kereszténység és az iszlám harca a Földközi-tenger feletti uralomért (1521-1580). Ford: Varga Benjámin. Budapest: Park. 2013. ISBN 978-963-355-044-1
Today in Maltese history (angol nyelven). www.AboutMalta.com. [2010. március 2-i dátummal az eredetiből archiválva]. (Hozzáférés: 2010. március 4.)
Coins of Malta (angol nyelven). [2010. március 23-i dátummal az eredetiből archiválva]. (Hozzáférés: 2010. március 4.)
Összegyűjtött, nem mindig pártatlan, de hasznos információk: Charles Bell: Charles Bell honlapja (angol nyelven). (Hozzáférés: 2010. március 4.)
Irodalomjegyzék Málta történetéhez: Brief history of Malta (angol nyelven). Hill Museum and Manuscript Library. [2008. május 18-i dátummal az eredetiből archiválva]. (Hozzáférés: 2010. március 9.)
Történelmi térképek gyűjteménye. David Rumsey (Malta kulcsszóra keresve kiad több Szicília- és Mediterrán szigetek térképet, amelyeken Málta szerepel)