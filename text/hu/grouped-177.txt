
A lillafüredi libegő Lillafüred és Jávorhegy között működő drótkötélpályás felvonó, amelyet 2015. november 30-án adtak át, de csak 2016 május 1-jétől használható.Kiinduló állomása Lillafüreden az Erzsébet sétányon található, ahonnan körülbelül egy kilométer hosszan, 263 méteres szintkülönbségen szállítja az utasokat a 606 méter magas Jávorhegyre. A felvonó egyszerre több mint 180 embert szállíthat. Mellette rollerösvényt és egy Oxigén nevű túraútvonalat is kialakítottak. Nagy forgalom esetén 0,65 méter/másodperc sebességgel megy, de mivel gyerekek és idősek le- és felszállásához le szokták lassítani, fél óra az út. Kis forgalomnál 0,8 méter/másodperc sebességgel megy, maximális sebessége 1,8 méter/másodperc, de mivel minden le- és felszállásnál le kellene lassítani, így ezen sebességen nem használják. Csak alul van motor, 220 kW-os egyenáramú motor hajtja, a drótkötél 10 tonnát bír, 43 kN-nal van feszítve, az ülések 2 személyesek.
A 685 millió forintos beruházás kivitelezője a budapesti Libegőpark Kft., az építkezés nagyrészt európai uniós támogatásból valósult meg. Az öt benyújtott miskolci pályázat közül hármat fogadtak el, köztük a legmagasabb összegű, 479,2 millió forintos támogatást nyerte el a Lillafüredi libegő és kapcsolódó attrakciók telepítése (a másik két nyertes pályázat a szintén Lillafüredre tervezett DVTK Szabadidőpark (végleges nevén Lillafüredi Sport- és Kalandpark), amely 352,1 millió, és a Református emlékutak – zarándokutak, amely 326,9 millió forintos támogatást kapott).
INDEX:  Átadták a lillafüredi libegőt, de libegőzni még nem lehet rajta. Index.hu  (magyarul). Budapest (2015. nov. 30.)  (Hozzáférés: 2015. dec. 11.) (HTML)
Libegő épült Lillafüreden.  (magyarul). Miskolc: Borsod Online – Russmedia Kft. (2015. nov. 30.)  (Hozzáférés: 2015. dec. 11.) (HTML)

A lillafüredi Palotaszálló 1925 és 1929 között épült a Hámori-tó mellett, Lux Kálmán tervei alapján, neoreneszánsz stílusban – állami beruházásként. Lillafüred a nevét Vay Béla lányáról, Erzsébetről – becenevén Lilláról – kapta. A környék már ezt megelőzően is kedvelt kiránduló- és üdülőhely volt, szálloda, étterem várta az idelátogatókat, és számos magánvilla is épült az üdülőtelepen. A Palotaszálló építéséhez komoly tereprendezésre volt szükség, amit Révay Ferenc erdőmérnök vezetésével végeztek el. Az építési plató kialakításakor felhalmozódott kőzetanyagból épültek a szálló függőkertjei, a Szinva vízesését és az Anna-barlang bejáratát áthelyezték. A lillafüredi kisvasúton megvalósították a személyszállítást, Miskolc és Lillafüred között autóutat építettek, alagutakat fúrtak. A Palotaszálló már 1929-ben elkészült, de a felavatására csak 1930-ban került sor – visszafogott ünnepségsorozat keretében. 1945-ig a vendégek elsősorban a korabeli elit köreiből kerültek ki, kongresszusokat, konferenciákat rendeztek, híres személyiségeket láttak vendégül. Itt rendezték 1933-ban azt az írókongresszust is, aminek József Attila Óda című versét köszönhetjük. Részben a Palotaszállóban játszódik az 1934-ben bemutatott, ma is népszerű Meseautó című film. A második világháború idején német, majd orosz katonák lakták, az 1950-es évektől pedig SZOT-üdülő lett. Az épület 1993-ban a Hunguest Hotels szállodalánc tulajdonába került, ezt követően felújították, korszerűsítették, és a szolgáltatásait jelentősen bővítették. Uniós források felhasználásával 2013 őszére végeztek a teraszok felújításával, amiket tematikus jelleggel ruháztak fel, és a már itt lévő József Attila-szobor, Varga Éva alkotásán kívül elhelyezték a szobrásznő új Herman Ottó-szobrát is, de a függőkert más szintjein további művészeti alkotások is találhatók. A teraszon látható az István főherceg látogatására emlékező öntöttvas oszlop is.
Hámort 1765-ben említették először okiratok (egyetlen községként, „Alsó Felső Hámor község” néven), a terület a diósgyőri koronauradalom része volt. A települést a Fazola Henrik által idetelepített morva és stájer vasművesek hozták létre, a falu nevét az itt működő pörölyök, azaz hámorok adták.
A mai Lillafüred környéke a 19. század elején-közepén kezdett népszerűvé válni az idelátogatók között. A környék első népszerűsítője Szűcs Sámuel jogász, Herman Ottó majdani sógora volt, aki számos vendéget invitált ide, és naplójában „kedves látvány”-nak nevezte a hegyeket, a „csepegő kő barlang”-ot, a házakat és a „nagy tavat”. 1846-ban meglátogatta a környéket Kazinczy Ferenc, aki „Magyar Tempé”-nek nevezte a völgyet. Szűcs Sámuel 1847. július 8-án ott volt Petőfi Sándor vendéglátói között is, akik a mai Városház tér 5. szám alóli (ma is álló) épületből kikocsiztatták a költőt a diósgyőri várba és Hámorba. A költőben maradandó emléket keltett a kirándulás, a látnivalók, és erről naplójában is megemlékezett: „Sokat vártam, de még többet találtam… Az ember azt gondolja, hogy legalábbis Helvéciában van, Helvécia [Svájc] valamelyik szebb vidékén”. Ide kapcsolódik, hogy egy korábbi okiratban olvasható a tájjal kapcsolatban a „Borsodi Svaicz” kifejezés is. Jártak itt a Miskolcon játszó színtársulat tagjai is, és lassan úgy emlegették a környéket, mint Miskolc majdani üdülőterületét. A szabadságharc után itt telepedett le Herman Ede Károly orvos, Herman Ottó apja (majd maga Herman Ottó is). A második miskolci színház alapkövének letételekor, 1847-ben idelátogatott István főherceg, és erre emlékezve öntöttvas emlékoszlopot állítottak a tóhoz vezető út bal oldalán, még a kanyar előtt. Az oszlopot – restaurálás után – 2001-ben a Palotaszálló függőkertjében helyezték el. 1857-ben meglátogatta a környéket Ferenc József is, ezt Hámorban, az iskola előtt elhelyezett emlékoszloppal örökítették meg. A Hámori-tó gátján állt egy kronosztikonnal ellátott fogadalmi kőkereszt, amit a helybeliek 1831-ben állítottak arra emlékezve, hogy elkerülte őket a kolerajárvány. A keresztet a Palotaszálló építésekor áthelyezték a szálló közelébe, a Weidlich-villa elé; 1929-ben, majd 2006-ban felújították.
A Hámor fölötti üdülőterület 1882-ben kapta a Lillafüred nevet. Elnevezésének a története a Vay családhoz kötődik. 1882 nyarán Soltész Nagy Albert (Miskolc polgármesterének, Soltész Nagy Kálmánnak a fivére) és Kubacska István kereskedő Bethlen András miniszternél tett látogatást, megköszönni a támogatását, egyúttal engedélyét kérték, hogy a területet „Bethlen-Füred”-re keresztelhessék. A miniszter elhárította a megtiszteltetést, és azt javasolta, hogy keresztlányáról, Vay Béla lányáról nevezzék el az üdülőtelepet. A lánynak ugyan Erzsébet volt a keresztneve, de – miként a Vay családban minden Erzsébetnek – Lilla volt a beceneve. A névadást támogatta Vay Elemér, Lilla fivére, a Borsodi Bükk Egylet akkori elnöke is. A tulajdonképpeni apropó az volt, hogy Lilla kezét ebben az időben kérte meg Pejacsevich Tivadar (1855–1928) horvát bán. Ismert az elnevezésről határozó rendelet száma: 1882. évi 52 275 /1-I. A névadással egy időben épült fel a Palotaszállóval szembeni Dolka-tetőn egy fából készült kilátó, amit Lilla édesanyjáról, Teleki Zsófiáról neveztek el Zsófia-kilátónak (azóta megsemmisült, vagy inkább lebontották – a „Szikla” miatt). A távolra került Lilla állítólag részt vett a Palotaszálló átadási ünnepségén – inkognitóban.
Keglevich Béla gróf miniszteri megbízással kereste fel a környéket 1890–1891-ben, és „a Hámort a nyaralókra szerfelett alkalmasnak” találta (a helybeliek ellenérzése közepette), egyben javasolta turistautak kiépítését és egy szálló létesítését. A területen az üdülőtelkek kialakítása 1891-ben kezdődött, de a vendéglátás még csak a kezdeti lépéseket tette meg: a kis üdülőtelepen egy szálloda, az 1890–1892-ben épült Nagy-szálló (a Palotaszálló felépülte után kapta a Lilla nevet) és egy étterem volt, de 1898-ig már tizenegy magánvilla is felépült. 1906-ban készült el Weidlich Pál miskolci kereskedő villája (ma a Tókert panzió épülete), Markó László, Borsod vármegye főorvosának villája (ma már nem azonosítható), Herman Ottó villája, a Pele-lak (ma Herman Ottó-emlékház), és sok más épület. Újabb szállodák és éttermek is nyíltak, és a telep magva a 20. század elején lényegében kialakult. Egy állami beruházással megvalósuló reprezentatív szállodaépület megépítésének gondolata már ekkoriban felmerült, de ehelyett Tátralomnic fejlesztésébe fogtak bele, és 1903–1905-ben ott építettek egy 120 szobás Palotaszállót. Az első világháború évei nem kedveztek a tervek újbóli felvetésének, de az 1920-as évek közepén újra felelevenedett a régi elképzelés, a Lillafüred, Magyarország „útszélen heverő gyémántja” idegenforgalmi fejlesztésére vonatkozó kívánság.
A kezdetekkel, a Palotaszálló tervezésével kapcsolatban máig számos bizonytalanság tapasztalható. Révay Ferenc erdőmérnök feljegyzéseiből tudni, hogy 1923-ban helyezték Diósgyőrbe azzal a feladattal, hogy Hámorban lényegében el kellett végeznie bizonyos tereprendezési feladatokat, és „ezen munkák idején kezdett mindinkább szóba kerülni Lillafüred fejlesztése és a Palotaszálló eszméje is”.
Az biztos, hogy a szálloda terveit 1925-re már elkészítette Lux Kálmán építész, műegyetemi professzor, így nyilvánvaló, hogy a tervezés még 1924-ben elkezdődött, pályázati kiírás nem volt. A terveket Lux 1926 áprilisában mutatta be Bethlen István miniszterelnöknek és kíséretének Lillafüreden, a Lilla szállóban (Miskolc közvéleménye ekkor szerzett tudomást az elképzelésről). 1926 szeptemberében a minisztérium és a sajtó is megismerhette a teljes dokumentációt. „A Mátyás-korabeli stílusú, U-alakú szálloda Hámor legmagasabb pontján fog felépülni, mintegy 180 méteres fronttal. A szálloda déli részéből fog kiemelkedni egy 46 méteres torony … Az emeleteken erkélyeket is elhelyeznek … A szálloda alatt a hegyoldalt függőkertekké, illetőleg teraszokká képezik ki … A teraszok lépcsőkkel és szerpentin utakkal lesznek összekötve…” A tervezésre vonatkozó szerződést mindazonáltal csak 1927. február 1-jén írták alá – két évvel a tervek elkészülte után. A szerződés értelmében szállodát, gőz- és hideg vizes fürdőt, valamint strandfürdőt kellett építeni. A beruházás befejezését 1928. január 1-jére tűzték ki, jóllehet tudták, hogy ez a dátum irreális.
A helyi és az országos sajtó ettől kezdve bőségesen foglalkozott a munkálatok állásával. Révay Ferenc beszámolt arról is, hogy „1925 vége felé … e területen tűztem ki a dr. Lux műépítész által tervezett Palotaszálló külső alapvonalait építés alá. E térképen volt elvégezhető a függőkertek földmunkáinak kijelölése, valamint a függőkertek tám- és egyéb falméretei.” A Magyar Jövő 1927 februárjában arról számolt be, hogy „Szorgos munkáskezek hatalmas sziklatömböket robbantottak, alagutakat fúrtak, hegyoldalakat faragtak le, … minek nyomán már kezd kialakulni a naggyá fejlesztett Lillafüred és Hámor képe. … A Weidlich-villa előtti platóról eltűntek a fuvarosok apró házai. A kincstár a lebontott házak helyére Alsóhámorban tíz, Diósgyőrben tizenkét házat épített, ahol a fuvaros családokat elhelyezték.”
1927 október elején már álltak a falak, a keleti oldalon már a tetőt is építették. A bokrétaünnepet miniszterek, államtitkárok és más rangos személyek jelenlétében tartották meg. A vendégek a kisvasúttal érkeztek Lillafüredre, akik kifejezték reményüket, hogy sikeres lesz a Pávai-Vajna Ferenc által vezetett hévízkutatás, és gyógyintézetet építhetnek (a kutatás nem volt sikeres, gyógyintézet sem létesült). Komolyan felmerült a megbeszélésen egy vasút- vagy villamosvonal építése is Miskolc és Lillafüred között (ez sem valósult meg). Nem valósult meg a Palotaszálló könnyebb megközelíthetősége érdekében tervezett jávorkúti repülőtér sem.
Az építkezés a környezet jelentős átalakításával járt együtt, amiről a következőképpen számolt be a sajtó: „Felépült a Bükk legszebb pontján a Palota-szálló, a magyar építőművészet egyik legremekebb alkotása. Teraszokkal, bástyákkal, falakkal várrá képeztek ki egy egész hegyoldalt, míg egy másikat teljes egészében elhordtak a föld színéről, hogy megfelelő helyet teremtsenek a parkok, sétányok számára. Ezeknek virágokkal, növényekkel való ellátására külön kertészetet, pálmaházat állítottak fel Majláthon. A Szinva patakot újonnan vájt mederbe terelték, hogy festőibb, meredekebb vízesést nyerjenek. Alagutakat fúrtak, hogy az erdei vasutat száz méterrel odébb vigyék a Palota-szállótól. Garadnán halastavat ástak a fürdővendégek ellátására. Hullámfürdőt építenek a hámori völgyben, golfpályát létesítettek a vadregényes, hegyes-völgyes Hollóstetőn. Kiépítették a Bükk sziklás bércein a szerpentines, alagutas, viaduktos autóutat, Magyarország legszebb útját Egerig. Kisgyőrben új palabányát tártak fel, hogy az építkezéshez stílszerű fedőanyagot találjanak. Az Ortástetőn homokbányát nyitottak, hogy az építkezéshez előteremtsék a szükséges anyagot. Cseppkőbarlangokat tártak fel, hogy a vendégeknek, turistáknak bemutathassák a magyar föld mélyében rejlő természeti csodákat.”
A korabeli Magyarország legnagyobb beruházásán mintegy kétezer ember dolgozott, a vállalkozók nagy része budapesti volt, miskolciak részmunkákat kaptak, közülük a legjelentősebb Árva Pál közreműködése volt. Az építkezés kissé lassan, de tulajdonképpen gond nélkül valósult meg, mindamellett a munkálatokat negatív felhangok is kísérték. A miskolci Reggeli Hírlap erről is beszámolt: „A szokatlan arányú munkálatokat hivatott és laikus közéleti tényezők bírálni, dicsérni és támadni kezdték, sajtókampány indult meg mellette és ellene, politikai tőkét kovácsoltak a kérdésből, megmozgatták az ország közvéleményét, miközben a nagy debattírozásban egyre jobban szem elől tévesztették a lényeget. … a Lillafüred név átment a köztudatba anélkül, hogy a nagyközönség tudná, mi is történik Lillafüreden.”
Az épület világítása Diósgyőrből, a nagyfeszültségű vezeték Perecesről érkezett. A vízszükségletet három kút biztosította. 1928 végére az épület elnyerte végső külső kialakítását, de az eredeti tervek szerinti négy torony helyett csak kettőt építettek meg. A szálloda építkezései 1929-re teljesen befejeződtek, az átadást 1930. május 1-jére tervezték, Horthy Miklós és Bethlen István részvételével. Az esemény elmaradt, júniusra halasztották, ráadásul – mivel a kormányt komoly politikai támadások érték a hatalmas költségek és az amerikai Speyer-kölcsön felhasználása miatt – nem jelent meg sem a kormányzó, sem a miniszterelnök. A minden látványosságot nélkülöző avatóra ennek ellenére óriási tömegben érkeztek a vendégek, és a szálloda valamennyi szobáját elfoglalták. Horthy Miklós egy évvel később, 1931 májusában – minden protokolláris ceremóniát nélkülözve, magánemberként, feleségével – mégis megszállt a Palotaszállóban, és a teraszról üdvözölte a fia, Horthy István vezette nemzetközi országjáró lovastúrán résztvevők díszmenetét.
A lillafüredi építkezésnek, a nemzetközi hírűnek szánt klimatikus gyógyhely kialakításának csak az egyik, bár kétségkívül legfontosabb eleme volt a Palotaszálló, amihez több más beruházás, terepalakítás is kapcsolódott.
A lillafüredi Palotaszálló három völgy találkozásában épült, Lux Kálmán tervei alapján. Nem tudni, milyen körülmények között és miért ő kapta a megbízást, arról sem tudni, miért ezt ez építészeti stílust választotta. Az azonban, hogy fő művének az esztergomi királyi palota maradványainak rekonstrukcióját tartják, valamint 1922-ben jelentette meg A budai várpalota Mátyás király korában című tanulmányát, talán magyarázat lehet a stílusválasztásra. A szálló főhomlokzata a Hámori-tóra, illetve a Szinva patakra néz, a déli homlokzat a lillafüredi völgy felé. Az épület harmonikusan illeszkedik természetes és átalakított környezetébe, művészi fotók és képeslapok sokasága tanúskodik erről átadásától napjainkig, és minden oldalról kiváló témát ad az amatőr és profi fotósok számára.
A négyemeletes épület alaprajza enyhén U alakot mutat. A főbejárat az épület leghangsúlyosabb építészeti eleme, ami a legmagasabb torony alatt, illetve a völgy felé nyíló, az északnyugati sarokteraszhoz csatlakozó kocsiáthajtó alatt helyezkedik el. A napozóterasz alatt a lejtős terep miatt újabb szintet alakítottak ki (itt helyezkedik el például a külső bejárattal is rendelkező Mátyás étterem). A sarok közelében egy újabb, alacsonyabb torony helyezkedik el. Az eredeti tervekben négy, különböző kiképzésű torony szerepelt, de – feltehetően takarékossági okokból – csak ez a kettő épült meg. A szállodának három lépcsőháza van, amelyek valamennyi szintet érintik. A földszinti hall háromkaréjú lépcsője csak az első emeletre vezet fel. Az első emeleten helyezték el a luxuslakosztályokat, és külön ebédlő–konferenciatermet és társalgó–játéktermet is kialakítottak. Az emeletes ágyakkal berendezett „turistalakosztályokat” a harmadik és a negyedik emeleten hozták létre, körülbelül 120 fő számára. A berendezést, a bútorzatot magyar gyártású termékek adták, kivéve az elektromos berendezéseket (telefon, rádió, hangosítás, központi hűtőszekrény – utóbbi a szálloda igazi látványossága volt), amit a Philips szállított. A szobák különlegessége volt a falba épített széf. A hallban két pannó található: 1830-ban készült Helbing Ferenc műve, amely Nagy Lajos királyt ábrázolja, amint egy velencei békeküldöttséget fogad Diósgyőrben; a másiknak a témája a nándorfehérvári diadal – Sándor Béla alkotása. A Mátyás étterem látványosságai azok a színes ablakok, amelyek egykori magyar városoknak állítanak emléket (Pozsony, Brassó, Kassa, Lőcse, Bártfa, Késmárk, Kolozsvár, Árva, Vajdahunyad). Főleg Helbig Ferenc és Kopp Ferenc művei, egyet Majoros Károly készített, kettőnek nem ismert az alkotója.
Szorosan a Palotaszálló kialakításához, külső megjelenéséhez kapcsolódnak a szálloda függőkertjei. Azt nem tudni, hogy a függőkertek kialakítása Lux Kálmán elképzelése volt, vagy Révay Ferencé. Minden esetre logikusnak látszott, hogy a kitermelt kőzetek és föld elhelyezését a hegyoldalban teraszok kialakításával oldják meg, a végeredmény pedig a Palotaszálló fontos látványeleme lett. A kitermelt kőzet maradék részét porrá őrölve a Hortobágy szikes talajának a javítására használták fel. Hámor felé az öt terasz 1929-re alakult ki. A teraszokat várfalszerű, lőréses kialakítású támfalakkal erősítették meg, lépcsők kötik össze, és sétára, kikapcsolódásra, pihenésre alkalmasak. A függőkerteket az államosításig kertész gondozta, és addig olyan növényzettel ültették be, amely – elsősorban magasságával – nem zavarta az épületegyüttes összhatását. A park növényzettel ellátására Majláthon díszkertészetet, a papírgyár fölött pedig csemetekertet alakítottak ki. A későbbi években, a gondozás hiánya miatt a növényzet elvadult, ami kedvezőtlenül befolyásolta a függőkertek látványát.
A szálloda főbejáratával szemközti lépcsősoron, egy kis teraszon, az 1933-as írótalálkozóra emlékezve emléktáblát helyeztek el 1969-ben, amit 1980-ban márványtáblára cseréltek. A vízesés közelében 2005-ben állították fel Varga Éva szobrászművész remek József Attila-szobrát, aminek az apropóját az adta, hogy a lillafüredi írótalálkozón részt vett József Attila is, és itt írta Óda című szerelmes költeményét. Felavatása óta minden év költészet napján koszorúzást rendeznek a szobornál. A sétányra – restaurálás után – 2001-ben helyezték át azt az emlékoszlopot, ami eredetileg a hámori országút mellett állt, és István főherceg látogatása emlékére készült.
A függőkertekben 2013 őszén tematikus teraszokat alakítottak ki (például zene, költészet, találkozások, virágok, szobrok, vízesés). A „szobrok teraszára” 2013 őszén új szobor is került, Varga Éva alkotása, Herman Ottó bronzszobra. Az „ifjúság teraszán” különböző figurális elemeket helyeztek el, Bencze Gábor szobrászművész műveit. A „zene teraszán” kamara- és kóruskoncertek számára alakítottak ki helyet. A teraszokat 2013 októberében adták át.
Az építkezések előtti beszámolók már említést tesznek a Szinva patak eredeti vízeséséről, ami a Palotaszálló építése, illetve a tereprendezési munkálatok elvégzése előtt a Garadna patakkal együtt ömlött a Hámori-tóba: „Ez a kincstári hámorosok által a duzzasztó-zárógát folytán keletkezett és ma is igen beválik…” A tóba valójában sok csermely is ömlött, de ezek jó része föld alatti vízfolyás volt. A tó északkeleti oldalán lévő zsilip a vizet az ún. kis vízesésbe vezette, s a Szinva keresztülfolyt a településen. 1928-ban a Szinvát mesterségesen kiképzett mederbe terelték, ez a meder adta a Palotaszálló parkjának határát, a víz pedig a sziklafalról lebukva alakította ki a körülbelül 20 méteres „nagy vízesést”. Manapság már ez „a” lillafüredi vízesés, ami a táj fontos és népszerű idegenforgalmi látványosságának számít. Manapság – ha a túlzottan száraz időjárás úgy kívánja – a tóból emelnek át ide annyi vizet, hogy a vízesés látványa megmaradjon. A szállót, illetve a függőkertet – az átalakításoknak megfelelően – két oldalról a Szinva és a Garadna határolja.
A fontosabb lillafüredi barlangok (Szeleta-barlang, Szent István-barlang, Anna-barlang) az építkezés idején már ismertek voltak, és kezdettől az idegenforgalom fontos vonzerőiként számoltak velük. Az Anna-barlangot 1847-ben meglátogatta Petőfi Sándor is, ezért Petőfi-barlang néven is ismert. A Palotaszállóval kapcsolatos építési munkálatok a barlangok közül az Anna-barlangot érintették jelentősebben. A bejárat, illetve látogathatósággal kapcsolatos feltárás Révay Ferenc főerdőmérnök segítségével készült el. Eredeti bejáratát a függőkertek kialakítása miatt áthelyezték, azóta a nagy vízesés (annak helyét is megváltoztatták) alsó részénél, jobb oldalon nyílik. A barlangot 1927-ben nyitották meg a közönség előtt, labirintusszerű folyosórendszere mintegy 600 méter hosszú. A Szent István-barlang a szálló átadásakor, 1930-ban még nem volt látogatható, csak egy évvel később nyitották meg a közönség számára. Hossza 710 méter, benne változatos formájú cseppkövekkel. A Szeleta-barlang volt a turisták között a legnépszerűbb, mert ekkorra már – sikerrel – lezajlott az ősember jelenlétét célzó kutatások első üteme. Egy 1930-as útikalauz szerint „a barlang kerítéssel van elzárva, kulcsa pedig az erdőgondnokság áll”. Egy későbbi, 1998-as megvalósíthatósági tanulmány foglalkozott a barlang könnyebb megközelíthetőségével és a kulturált bemutatás terveivel.
A Hámori-tó helyén kis tó már korábban is létezett, aminek a vizét a környékbeliek gyógyhatásúnak tartották. A tó felduzzasztása 1810–1811-ben történt (a tényleges befejezést 1815-re teszik) Fazola Frigyes kezdeményezésére, a hámorok vízenergia-ellátásának biztosítására. Az első felméréseket már 1799-ben elvégezték, majd 1809-ben került újra napirendre a téma. A tógát tervezési munkálatait Anton Seidl kamarai mérnök végezte. A tónak eleinte nem is volt neve, csak Taj néven illették (a német Teich – tó szó után). A Vasárnapi Ujság 1861-ben megjelent cikkében Diósgyőri tónak nevezte, „mely Diósgyőr vidékének kétségtelenül egyik legregényesebb pontját képezi”. A tó a vasgyártás segítésén túlmenően hamar idegenforgalmi jelentőségre is szert tett, lehetőséget adott a „vízi szórakozások”-ra. Egy 1898-as leírás szerint: „Legnagyobb szélessége közel 100 méter, egész terjedelme 12 hektár. … A Borsodi Bükk Egylet elnöksége által két ponton eszközölt [mélység]mérés 6, illetve 9 m eredményt adott. Hosszúsági átmérője (bele nem számítva a part kanyargásait) 1,2 km. Körüljárására legalább háromnegyedóra szükséges.” Az 1799-es első felméréskor űrtartalmát „18 és negyed millió vederben” határozták meg, egy 1898-as „környezet ismertetés” szerint „a tó 12 millió akó vizet magába foglal”. Az elterjedt vélekedésekkel ellentétben a tógát biztonságos építmény, gátszakadás sohasem fordult elő, legfeljebb egy-egy veszélyes helyzet alakult ki. 1931-ben például a gát országút melletti része megcsúszott, minden komolyabb következmény nélkül. A Palotaszálló építkezésének befejezése után a fogadalmi keresztet a tógátról a Wedlich-villa elé helyezték át.
A Palotaszálló építésekor a keskeny nyomtávú lillafüredi kisvasút – ekkor még Szinvavölgyi Erdei Vasút (SZEV) volt a neve – már üzemelt, és a Bükkben kitermelt fa szállítása céljából építették. A Miskolcról, a Szent Anna-templom melletti Fáskerttől induló fővonal 1919–1920-ban készült, és Lillafüred érintésével Garadnáig vezetett. Ezt követően több szárnyvonalat is kiépítettek, amik közül a ládi szárnyvonalat tekintették fontosnak, ugyanis ezen keresztül tervezték a miskolci Tiszai pályaudvarról, sőt a Budapestről érkező vendégek Lillafüredre szállítását. A szálló építése miatt a „Hámor-Lillafüred” megállót feljebb tolták, távolabb a Palotaszállótól, előtte és utána alagutakat fúrtak, a Palotaszállótól való megközelítésére pedig kis aluljárót építettek. A személyszállítás 1924-ben kezdődött, majd a kisvasút neve is megváltozott a ma is használatos Lillafüredi Állami Erdei Vasútra (LÁEV). A ládi vonallal kapcsolatos összeköttetés végső formájában nem valósult meg, a kisvasút 1978-ig a Szent-Anna térről, azóta – napjainkban is – a Dorottya utcai (Kilián-észak) végállomásról szállítja az utasokat.
Az országúti közlekedést a Miskolc–Lillafüred–Eger közötti út megépítésével kívánták megoldani, bár a szálloda építési költségei között ez a beruházás nem szerepelt. Ennek ellenére 1930-ra az útból, Miskolc határától a Szinva forrásáig már 13 kilométer elkészült. Az 1926-os miniszterelnöki látogatás során a helyi sajtó szerint „…nagy figyelemmel szemlélték az elkészült útszakaszt, amely tudvalevőleg kiindulópontja lesz a Lillafüred–Eger között tervezett nemzetközi autóverseny-pályának”. Az út építési vonalán egy újabb alagút nyitására is szükség volt. A Diósgyőr–Lillafüred utat az amerikai Warren Brothers Road Building Comp. építette (ezért nevezték az utat warenit-útnak, de a helyiek gyakran „gumiút” néven emlegették) titkos összetételű anyagból, akkoriban rendkívül korszerűnek számító technológiával. Az út egy négyzetmétere 12,20 pengőbe került. A cég 12 éves jótállást vállalt az útra. A beruházás forrása nagy valószínűséggel a Speyer-kölcsön volt. Az amerikai út évtizedekig jó állapotban maradt, több mint valószínű, hogy a mai út alapját is ez adja.
Napjainkban Lillafüred, illetve a Palotaszálló – a kisvasúton kívül – tömegközlekedéssel a Felső-Majláthról induló 5-ös busszal, illetve az Ómassára közlekedő 15-ös busszal közelíthető meg. A gépkocsival, motorkerékpárral érkezők számára a Szent István-barlang közelében parkolóhely áll rendelkezésre.
A Palotaszálló közelében, a vele szemben lévő sziklában a két világháború között alakították ki a létesítményt. A szálló építése, hatalmas földmunkák, alagutak robbantása közepette viszonylag kis feltűnéssel lehetett több emeletnyi helyiségrendszert kialakítani a hegy gyomrában. Ez talán magyarázatot adhat a Palotaszálló építésének horribilis költségére is.. A Palotaszálló építésének  amiről az is elterjedt, hogy óvóhelynek épült, valójában légvédelmi célokat ellátó katonai objektum volt. A Palotaszálló építésekor a csehszlovák kémszolgálat kitüntetett figyelemmel kísérte az itt folyó munkálatokat, de a helyi Reggeli Hírlap 1930. márciusi beszámolójában visszautasította a vádakat, szerinte „… a cseh kémek a Palotaszálló függőkertjeit rémlátomásukban erődítménynek nézték, … a tervrajzát is megszerezték”. Az észrevételeket természetesen hivatalosan is visszautasították, mivel a trianoni döntés értelmében Magyarországra komoly katonai jellegű korlátozó feltételeket is kényszerítettek. A Palotaszállóval való földalatti összekötő alagutat vízbetörés miatt nem fejezték be.A rendszerváltást követően a szigorúan titkos minősítést feloldották, a katonai objektumot pedig megszüntették, bezárták, de maradt honvédségi tulajdonban. Egy ideig turistaszállót és diszkót működtettek benne. A Miskolc, Európa kulturális fővárosa projekt kapcsán ide tervezték – később ROCK! névre keresztelve – a magyar rockmúzeumot.
A lillafüredi pisztrángtelep valójában a Garadna völgyében fekszik, néhány kilométerre Lillafüredtől. 1932-ben építették, mert a Hámori-tó pisztrángállományának nagy része elpusztult. Herman Ottó már 1906-ban javasolta a Szinva völgyében a pisztrángtenyésztés meghonosítását, de ez akkor nem valósult meg. A Magyar Királyi Erdőigazgatóság 1932 őszén kezdte meg az építkezést, és négy tó készült a Garadna partján. A telepítés 1933 tavaszán kezdődött. A telep első vezetője Vásárhelyi István volt, utána 1983-ban került vissza a szakértelem a pisztrángtelepre. Napjainkban nagy forgalmú halsütöde is működik a telepen.
A Palotaszálló visszafogott külsőségekkel ugyan, de négynapos ünnepséggel kezdte meg működését. A megnyitó vendégei 1930. június 5-én különvonattal érkeztek Budapestről a Tiszai pályaudvarra, ahonnan a szerelvényt áthúzták a ládi kitérőbe, innen pedig motorvonatokkal szállították őket Lillafüredre. Másnap, azaz 6-án Mayer János földművelésügyi miniszter bemutatta a szállót és környékét a vendégeknek, akik a 20. század „egyik legreprezentatívabb, legmonumentálisabb épületének” nevezték azt. A hivatalos megnyitó a negyedik napon, június 8-án, pünkösd vasárnapján volt.
Az első időszakban a vendégek elsősorban a korabeli előkelőségek, az elit köreiből kerültek ki, egymást érték a fényes külsőségek között megrendezett, különböző alkalmakból rendezett bálok, szépségversenyek, kongresszusok, neves személyiségek, a kor nagy sztárjai szálltak meg a Palotában – kellő sajtóvisszhangtól kísérve. Már a megnyitó is egy négynapos orvoskongresszussal kapcsolódott össze. A szálló első igazgatója Marchal József, neves vendéglátó dinasztia tagja volt. A Palota – bár árai a hasonló szállodákéhoz képest nem voltak túl magasak – deficittel dolgozott (nem kis részben a nagy gazdasági világválság általános hatása miatt), és már 1931 szeptemberében cikkeztek arról, hogy bezárják a szállót, végül nyári és téli szezonszállóvá alakították. Az „állami takarékossági akció” kapcsán elhatározták, hogy „a földművelődésügyi minisztérium október elsején bezáratja, … és csak Karácsonyra, illetőleg a nagy téli sportszezonra” nyitják meg a szállót – írta a helyi sajtó. A rentabilitás érdekében az is felmerült, hogy játékkaszinót nyitnának a Palotaszállóban, de végül elvetették az ötletet.
Rövid ideig Patat Lajos vezette a szállodát. Az ő idején valósult meg az IGE (Írók Gazdasági Egyesülete) kongresszusa 1933-ban, remélve, hogy a „magyar szellemi élet európai látókörű elméi, a szellem arisztokratái tíz napon át Lillafüredre irányítják a figyelmet”. Azonban ez az akció sem úgy sikerült, ahogy tervezték. Pakots József, az IGE elnöke megnyitójában üdvözölte a megjelenteket (többek között Móricz Zsigmondot, Kosztolányi Dezsőt, Kassák Lajost, Nagy Lajost, Szabó Lőrincet, Berda Józsefet, Illyés Gyulát, József Attilát), és kijelentette, hogy „sem baloldali, sem jobboldali író nincs az irodalom művelői számára, csak magyar író”. Pakots másnap hazautazott Budapestre, és ott váratlanul meghalt. Addig az előadásokat rendben megtartották, de a halálhírre Kosztolányi Dezső bezárta az írótalálkozót. Többen visszautaztak, néhányan – köztük József Attila – még pár napig maradtak. József Attila itt írta Óda és (Magad emésztő…) című verseit. Lillafüreden József Attilára két művel is megemlékeztek: a szállóval szembeni teraszos lépcsőfordulóban emléktáblát helyeztek el 1969-ben, 2005-ben pedig egy egész alakos bronzszobrot állítottak (Varga Éva alkotása).
1934-ben Feszl József vette át a bérletet, aki „a régi tradíciókon, de új irányban” szándékozott vezetni a szállót. Balneológiai kongresszust szervezett, aminek Lillafüred ilyen irányú népszerűsítése (is) a célja volt.
Új garázsokat épített, bérautókat állított üzembe. Ebben az időben új parcellázások is történtek, így több új villa is épült a környéken. Ekkor nyitotta kerek alaprajzú fényképész üzletét az országút Hámori-tó felőli oldalában Maksay Zoltán (ma ajándékbolt), akinek révén kordokumentumnak számító felvételek sora maradt fenn az utókornak. Ebben az időben terelődött a figyelem a környék sportlehetőségeinek kihasználására: a tavon telente korcsolyázni lehetett, ekkor épült meg a síugró sánc, és sífutásra is lehetőség nyílt. Nyáron a tavon csónakázni, vitorlázni lehetett, a Palotaszállóval szembeni oldalban strand épült, még vízilabdapályát is kialakítottak mellette. A parkban teniszpályák készültek, a környéken jelzett turistaútvonalakat építettek ki. A környék gazdag vadállománya miatt hazai és külföldi politikusok (Bethlen István, Klebelsberg Kuno, Kállay Miklós, Coburg Ferdinánd, József főherceg) és más előkelőségek gyakran jártak itt vadászatokon.
1937 és 1938 között új igazgató, Ságody Ferenc működtette a Palotát. Ő nyitotta meg a Hunyadi sörözőt (ez lett később a Mátyás étterem), ami egyrészt a Dréher-Haggenmacher Első Magyar Rt. söre, másrészt a terem látnivalói (térkiképzés, mennyezeti díszek, színes ablakok) miatt rendkívüli népszerűségre tett szert. 1938-ban a Szent István-év növelte meg a Palotaszálló forgalmát, ekkor avatták fel Hámorban Borsodi Bindász Dezső Szent István-szobrát. Kristóf István igazgatása alatt rendezték a Palotaszállóban az első magyar Nemzeti Filmhetet (1938. július 3–11.). Színészek, rendezők, írók, zeneszerzők sora (Fedák Sári, Lukács Margit, Tolnay Klári, Turay Ida, Páger Antal, Fényes Szabolcs, Zilahy Lajos stb.) vett részt a rendezvényen. Nem kizárt, hogy az esemény és a helyszín apropóját a részben Lillafüreden forgatott, még 1933-ban bemutatott Meseautó című film adta. 1940 júniusában megrendezték a második filmhetet is, amely a velencei biennálé versenytársa akart lenni. A záró napon meghirdették a harmadik filmhetet is, de ez már nem valósulhatott meg. Ettől az időponttól kezdve – immár Kristóf József igazgatása idején – már olyan személyek váltak egyre gyakoribbá, mint a német nagykövet, a kassai német konzul, politikusok és diplomaták sora, és a szálloda létét egyre inkább a háború határozta meg.
Magyarország német megszállását követően német katonákat szállásoltak el a Palotaszállóban, akik csak azokat a helyiségeket tartották karban, amire szükségük volt, a központi fűtés helyett kályhákkal fűtöttek, a füstcsöveket pedig az ablakokon vezették ki. 1944 végén – Maksay fényképész naplója szerint – „Legnagyobb meglepetésünkre december 3-án vasárnap reggel 8 órakor az új- és az ógyárnál teljesen csendben bejöttek az oroszok, és a jövő-menő emberekkel együtt sétáltak az utcákon”. A szállóban elszállásolt oroszok szobáit a Hámorból felvezényelt civilekkel hozatták rendbe, mivel a fűtéscsövek egy része már korábban szétfagyott. A szállót eleinte katonai üdülőként használták, de hamarosan kórházat rendeztek be, később tüdőszanatórium lett. A közeli, kétemeletes Lilla szállót a románok használták, és egy szalonnasütés alkalmával az egész hotel leégett. Később a helyén buszparkolót építettek ki, miként a teniszpályák helyén is.
Érdekes, és általában nem ismert tény, hogy a soproni főiskola Miskolcra költöztetésének első felvetésekor – a későbbi megvalósuláshoz képest – gyökeresen más elképzelést fogalmaztak meg: „Az egyetemet Nagymiskolcon a diósgyőri várromok mellett egészséges területen lehetne elhelyezni, felépíteni. … A lillafüredi palotaszálló pedig az egyetem kollégiuma lenne. … Ez a sokat szidott állami szálló így végre hasznos célt szolgálna.” A Nehézipari Műszaki Egyetem végül nem itt, hanem Hejőcsaba és Miskolctapolca közelében, a Dudujka-völgyben épült fel. 1947-ben a Palotaszálló berendezésének még több mint a fele megvolt, a többit szorgos munkával igyekeztek összegyűjteni és pótolni. A használati eszközök egy részét még 1944-ben Keltai Árpád gondnok, a LÁEV üzemvezetője Budapestre szállíttatta. A szálló 1947 őszén a Nehézipari Központé lett, amely 1950-ig felújítási munkálatokat végzett az épületen. Ekkor a Szakszervezetek Országos Tanácsa (SZOT) kezelésébe került, amely üdülőként használta.
A Palotaszálló szálloda jellege megszűnt, szakszervezeti üdülőként az ország újjáépítésben, a munkaversenyben kiváló brigádok, munkások és parasztok lettek az új vendégek. 1960-ra már évente 7000 ember töltött el két hetet a szállóban. 1956 januárjában az olimpiai kerettagok, lényegében az egész magyar válogatott csapat Lillafüreden táborozott. A sajtó korábbi kritikus hangja megváltozott, és Lillafüredet „Nagymiskolc gyöngye”-ként nevezte. 1960-tól a Palotaszállóban rendezték a kórusok országos találkozóit, 1964-ben társastáncversenyt, 1962-től pedig a fiatal írók országos találkozóját. Ez utóbbin született döntés arról, hogy a függőkertek felső teraszán emléktáblát helyeznek el az 1933-as írótalálkozóra emlékezve. A beton emléktáblát 1969-ben helyezték el, ezt 1980-ban márványtáblára cserélték. 1963 és 1964 között Herman Ottó egykori lakóházát, a Pele-lakot felújították, és emlékmúzeumot rendeztek be benne. Végrendeletének megfelelően ekkor hozták „haza” a tudós hamvait és helyezték el a hámori temetőben, síremlékét Varga Miklós szobrászművész készítette el, egyúttal a sírjáról származó emlékjelet a Pele-lak udvarán helyezték el. Hruscsov 1964-es miskolci látogatásakor a szovjet vezető és kísérete egy éjszakát a Palotaszállóban töltött, és erre az időre a szállodát teljesen kiürítették.
1985-re, a közel hat évtizedes használat után már nagyon esedékessé vált egy általános felújítás, rendbetétel, főleg a gépészeti berendezések romlottak, illetve avultak el. Az átalakítások során alaprajzi módosításra is sor került, a függőkertek falazatát kijavították, turistautat, vízvezetéket építettek, használhatóvá tették a szálló parkjában lévő úszómedencét, a tavon csónakházat hoztak létre, a Palota alagsorában iszapfürdőt és szaunát hoztak létre, és általában sok mindent rendbe hoztak a környéken. A Szent István-barlang Fekete-termét alkalmassá tették tüdőbetegek kezelésére. Nagyjából 1985-től csökkent a kötelező beutalás ideje, és a Palota a fennmaradt napokkal szabadon rendelkezhetett. 1990-ben, a szálló fennállásának 60. évfordulójára emlékező újságíró már egészen más, a körülmények megváltozására utaló, új hangot ütött meg: „Miért is jut mindez [a hat évtizedes múlt] az ember eszébe, amikor sorra vehetnénk az étterem kazettás mennyezetét, a Mátyás-terem színes üvegmozaik ablakait, a míves kandallókat, az üdülő bővülő-gazdagodó programjait, mindazt, amit érdemes elmondani a patinás szépségű szállóról? Azért, mert ugyan a SZOT utóda ragaszkodik ahhoz, hogy az épület ezután is a jelenlegi funkcióját töltse be, az elképzelések sokfélék és most a hazai privatizáció hajnalán dédelgetnek ennél merészebb álmokat is a Palota további sorsának továbbgondolói. És ez a jövő ismét a gazdagságra, a pompára épülne.”
A Palotaszálló 1993-ban a Hunguest Hotels szállodalánc tagja lett, Hunguest Hotel Palota néven. Az új tulajdonos komoly belső és külső felújítási, rekonstrukciós munkálatokba fogott, ami közel öt évig tartott. Az addig csupán egycsillagos szálloda ezután háromcsillagos besorolást kapott (ma már négycsillagos). A felújítás következtében megújult a főhomlokzat, rendbe hozták a déli torony óráját is. Az óra eredetileg a bécsújhelyi Turban Ignác műhelyében készült, és az idő múlását harangütésekkel jelezte. A harangok a hírneves Szlezák László harangöntő műhelyéből valók. A berendezés megújításában törekedtek a még SZOT-korszakban innen elkerült berendezési tárgyak felkutatására, visszahozatalára, a kor- és hangulathű berendezés megvalósítására. A restaurált bútorok a parádi, a röjtökmuzsaji és a kőszegi üdülőkből érkeztek vissza. Korszerűsödött az energiaellátás is: 1996 végén bevezették a földgázt, a szálloda konyháját is átalakították gázra, ami új, korszerű berendezések beállításával járt együtt. Átalakították a villamos hálózatot is, megvalósították a fürdőszobák szellőztető rendszerét, megújult a belső terek világítása, a falakról eltüntették az oda nem illő lambériákat. A falak és a mennyezetek díszítéseit, a stukkókat eredeti dokumentumok alapján Seres László festőművész-restaurátor állította helyre. Fontos fejlemény volt, hogy a hallban elhelyezték azt a felújított hatalmas csillárt, ami eredetileg a 19. században készült német műhelyben. Fokozatosan további korszerűsítéseket is megvalósítottak: wellnessközpontot alakítottak ki uszodával, élménymedencével, szaunával, masszázzsal, szoláriummal, sókamrával, napozóterasszal, ezen kívül rendelkezésre állnak bowlingpályák és kondicionáló terem is. A szállodában három étterem (a Mátyás étterem, a Hunyadi étterem, a Nagy Lajos terem), két bár és borospince működik. A különböző jellegű és létszámú konferenciák megrendezésére öt terem szolgál (a Hunyadi János terem, a régi könyvtár, a Beatrix terem, az Anjou terem és a reneszánsz terem). Az átalakítások mellett megváltozott a szálló programrendszere is: visszatértek a régi bálok, a nívós szakmai konferenciák, kongresszusok, és felfedezte a Palotát a Bartók+ Operafesztivál is. Mindezek mellett fokozott figyelmet fordítottak a megfelelő, kellő szakértelemmel rendelkező személyzet alkalmazására, illetve továbbképzésére, hogy „… mint a ház történetének legszebb éveiben, ezután is rangot jelentsen a Palotában dolgozni”. 2015 őszén a szálloda közelében megnyitotta kapuit a szintén a szállodacsoporthoz tartozó Lillafüredi Sport- és Kalandpark.
A lillafüredi Palotaszálló újdonsága és látványa hamar megmozgatta a filmkészítők fantáziáját is, és részben itt forgatták a ma is népszerű Meseautó (1934) című filmet, a kor legismertebb magyar színészeinek közreműködésével (a film 2000-es felújítása nem Lillafüredre viszi el a történetet). A Palotaszálló „szerepelt” még a Magyar vándor (2004) és A miskolci boniésklájd (2004) című filmekben is. A Palotaszálló című szocialista operettet nem vitték filmre, a Fővárosi Operettszínházban játszották 1951-ben – sokszerzős darabként (Bródy Tamás, Kerekes János, Mérai Tibor, Békeffi István, Kellér Dezső, Romhányi József, Szenes Iván, Várnai Zseni). A lillafüredi Palotaszálló az egyik, kevésbé lényeges helyszíne Kondor Vilmos magyar író Budapest noir című bűnügyi regényének.
↑ Bekes–Veres:  A lillafüredi Palotaszálló. In  Fejezetek Miskolc történetéből. Bekes Dezső, Veress László (szerk.). Miskolc: Borsodi Nyomda. 1984.  120–122. o. ISBN 963031973X  
↑ Dobrossy – 2008: Dobrossy István: A Palotaszálló teraszai. In  Miskolci Kalendárium 2008. Bekes Dezső (szerk.). Miskolc: Miskolci Kommunikációs Kht. 2007.  106–108. o.  
↑ Dobrossy – 75 év:  Dobrossy István: A Palotaszálló és Lillafüred 75 éve. Miskolc: Lézerpont Stúdió. 2005. ISBN 9789632298528  
↑ Dobrossy – Barlangok:  A föld „méhének” feltárása: mélyfúrások, barlangok, a „Baradla-program”. In  Dobrossy István: Miskolc írásban és képekben 7. Dobrossy István, Stehlik Ágnes (szerk.). Miskolc: Miskolci Kommunikációs Kht; (hely nélkül): Borsod-Abaúj Zemplén Megyei Levéltár. 2000.  281–288. o.  
↑ Dobrossy – Építés:  A Palota-szálló építéstörténete és műelemzése. In  Dobrossy István: Miskolc írásban és képekben 7. Dobrossy István, Stehlik Ágnes (szerk.). Miskolc: Miskolci Kommunikációs Kht; (hely nélkül): Borsod-Abaúj Zemplén Megyei Levéltár. 2000.  263–274. o.  
↑ Dobrossy – Hámor:  Hámor, a Hámori-tó és a hámori nyaralótelep a 19–20. század fordulóján. In  Dobrossy István: Miskolc írásban és képekben 7. Dobrossy István, Stehlik Ágnes (szerk.). Miskolc: Miskolci Kommunikációs Kht; (hely nélkül): Borsod-Abaúj Zemplén Megyei Levéltár. 2000.  245–256. o.  
↑ Dobrossy – Idegenforgalom:  A Palota-szálló, mint idegenforgalmi látvány és a rendezvények közkedvelt helyszíne. In  Dobrossy István: Miskolc írásban és képekben 7. Dobrossy István, Stehlik Ágnes (szerk.). Miskolc: Miskolci Kommunikációs Kht; (hely nélkül): Borsod-Abaúj Zemplén Megyei Levéltár. 2000.  275–280. o.  
↑ Dobrossy – Közlekedés:  Miskolc–Lillafüred közötti közlekedés különlegességei. In  Dobrossy István: Miskolc írásban és képekben 7. Dobrossy István, Stehlik Ágnes (szerk.). Miskolc: Miskolci Kommunikációs Kht; (hely nélkül): Borsod-Abaúj Zemplén Megyei Levéltár. 2000.  293–298. o.  
↑ Dobrossy – Vendéglátás:  Vendéglátás, vendégfogadás egykor és ma. In  Dobrossy István: Miskolc írásban és képekben 7. Dobrossy István, Stehlik Ágnes (szerk.). Miskolc: Miskolci Kommunikációs Kht; (hely nélkül): Borsod-Abaúj Zemplén Megyei Levéltár. 2000.  299–302. o.  
↑ F. Tóth Géza – 2007: F. Tóth Géza: Lillafüred elnevezésének hiteles története. In  Miskolci kalendárium 2007. Bekes Dezső (szerk.). Miskolc: Miskolci Kommunikációs Kht. 2006.  71–72. o.  
↑ MiNap – Új szobor: Kiss J.:  Szeptemberben adják át az új Herman Ottó-szobrot Lillafüreden. minap.hu (2013. júl. 17.)  (Hozzáférés: 2013. aug. 2.)
↑ Pisztrángtelep: A telep története. pisztrangtelep.hu (Hozzáférés: 2013. aug. 4.) arch
↑ Szepesi – 2006: Szepesi Sándor: A Szikla őrzi a titkát. In  Miskolci Kalendárium 2006. Bekes Dezső (szerk.). Miskolc: Miskolci Kommunikációs Kht. 2005.  57–59. o.  
↑ Szepesi – 2007: Szepesi Sándor: Nemcsak a zenének, hanem egy korszaknak is emléket állít. In  Miskolci kalendárium 2007. Bekes Dezső (szerk.). Miskolc: Miskolci Kommunikációs Kht. 2006.  67–69. o.  
↑ Tajthy – 2012: Tajthy Ákos: Lovagterem és teraszok – új funkciók. In  Miskolci Kalendárium 2012. Csörnök Mariann (szerk.). Miskolc: Miskolci Kommunikációs Kht. 2011.  62–65. o.  
↑ Vasárnapi Újság – 1861: Jókai Mór:  Diósgyőr vidéke.  Vasárnapi Újság,   VIII. évf.  17. sz. (1861. ápr. 28.)   197. o.

A Limp Bizkit (alapítva 1994) amerikai hiphop-, rap-, rock- és metálelemeket keverő együttes. Alapítási helye: Jacksonville (Florida). Az 1990-es évek végének és a 2000-es évek elejének egyik legnépszerűbb formációja, több mint 31 millió lemezt adtak el világszerte. Jelenlegi tagjai: Fred Durst, Sam Rivers, John Otto, DJ Lethal és Wes Borland. Korábbi bandatagok: Mike Smith, Terry Balsamo, Rob Waters és DJ Skeletor. A Deftones és a KoЯn mellett őket tartják a nu metal stílus megteremtőinek. Magyarországon többször fellépték: 2004. márc. 23-án a Papp László Sportarénában, 2009. júl. 2-án a VOLT fesztiválon, 2014. jún.16-án az Aerodrome Festival keretein belül a Budapest Parkban, 2015. aug. 16-án a Sziget Fesztiválon és 2018. jún. 29-én ismét a VOLT fesztiválon.
A kamasz Fred Durst sokáig kirekesztettnek érezte magát, mivel egyszerre két különböző stílust is magáénak vallott. Szerette a breaktáncot és azt a zenét, amit Michael Jackson és Erik B & Rakim játszott, és amit mások egyszerűen „fekete”-zenének tekintettek. Viszont a gördeszkás stílus mellett a metálzenét is kedvelte. Ez jelentős hatással volt az együttes későbbi munkáira, amely az egyik oka volt gyors felemelkedésüknek.
Fred később Jacksonville-be költözött, ahol találkozott Sam Riversszel, aki akkor még egy gyorsétterem alkalmazottja volt. Sam azt ajánlotta Frednek, hogy vegyék be unokafivérét, John Ottót is. John jazzdobos volt, a felkérést rövid gondolkodás után elfogadta. Hárman alkották az alapfelállást: Fred volt az énekes, Sam a basszusgitáros és John a dobos. Durst próbálkozott a szólógitárosi szereppel is, de nem ment neki jól, így hamar világossá vált, hogy kell még egy ember, így meggyőzték Rob Waterst, hogy álljon be gitárosnak. Lényegében ezzel született meg 1994-ben a Limp Bizkit (ekkor még Limp Biscuit).
Waters nem volt sokáig a zenekarral, bár még vele vették fel az első hanganyagot, a négyszámos Mental Aquaductsot, de utána otthagyta őket. Később néhány interjúban sokat dicsérte a bandatagokat. John javasolta, hogy vegyék be Wes Borlandot, akit még a középiskolából ismert. Azt állította róla, hogy kiváló képzőművész, de a húrokat is jól tépi. Ez utóbbiról Fred is meggyőzödött, mikor látta őt egy klubban fellépni, így nem volt kifogása az ötlet ellen. Samnek ugyan eleinte nem tetszett a dolog, mivel Borlanddal a múltban voltak némi nézetkülönbségei, de tisztában volt vele, hogy Wesre mindenképp szükség van, így végül bevették a már akkor is kicsit különcnek számító srácot.
A zenekar megkezdte a fellépési sorozatát, és sok más együttessel is találkoztak, de a Kornnal való megismerkedésük különösen jövedelmezőnek bizonyult. Történt ugyanis, hogy az énekesük, Jonathan Davis és gitárosuk, Brian „Head” Welch betértek Fred tetoválószalonjába. Durst a zene mellett tetoválóművész is volt, így lehetősége nyílt egy kazetta átadására. Ez hamarosan Jonathan Davistől Ross Robinson producer kezeibe került, akit meggyőzött a demófelvétel, így az együttes megkapta első lemezszerződését a Flip nevű kiadótól. Erre az időre tehető a hiphopzenét játszó House of Painnel való megismerkedésük is, ugyanis a Limp Bizkit volt az együttes előzenekara az egyik floridai koncertturnén. Az egyik tagjuk, DJ Lethal látta őket játszani, és stílusuk annyira megtetszett neki, hogy felmondott az akkoriban már befutott House of Painnek, és csatlakozott Durstékhez.
Az együttes 2009. május 20-án tartotta újjáalakulásának első koncertjét. Körülbelül 15 000 ember előtt léptek színpadra Rigában, a Riga Arenában Unicorns N Rainbows című reunion-turnéjuk kezdéseként. Ezen a koncerten nyolc év után először lépett együtt színpadra a zenekar az eredeti felállásban (Durst, Borland, Rivers, Otto and DJ Lethal). A turné során a soproni VOLT Fesztivált is meglátogatták.2009 nyarán a csapat bejelentette, hogy nekilát új lemezének stúdiómunkálataihoz, amiről Fred Durst a következőket nyilatkozta: "Összegyűjtöttük a demófelvételeket, és máris a stúdió felé vesszük az irányt, hogy felvegyük a lemez dalait. Nagyon jó érzésem van a közös munka és az elkészítendő anyaggal kapcsolatban, sokkal jobb, mint bármelyik korábbi lemezt megelőzően. Ez nem a felvizezett Limp Bizkit lesz, hanem egy robbanásra kész, addiktív, ütős Limp Bizkit. Sokak szerint csak a pénzért kezdtünk újra zenélni, de ez nem igaz: ez nem a divatos újjáalakulás, csupán visszatértünk, hogy ismét felülhessünk a csúcsra!"
2012-ben egy kis időre Fred Durst kirúgta DJ Lethalt a zenekarból, drogproblémáira hivatkozva. Helyét DJ Skeletor vette át. Lethal viszont nemsokára ismét bandatag lett, miután beismerte, hogy problémái vannak, és bocsánatot kért a zenekartól.
2013-ban Lethal ismét kikerült a zenekarból, így nélküle indultak turnézni az új albumuk, a Stampede Of The Disco Elephants népszeűsítése céljából, melyről az első kislemezdalt 2013. március 28-án jelentették meg Ready To Go címmel, melyen Lil Wayne vendégeskedett.
DJ Lethal - Lemezlejátszó, Billentyű, Sample-k, Programozás, Hangzásjavítás (1996-2012, 2012-2013, 2018-Napjainkig)

A Linda di Chamounix [... ʃamɔˈni] Gaetano Donizetti háromfelvonásos operája (opera semiseria). A szövegkönyvet Gaetano Rossi írta Adolphe Philippe Dennery és Gustave Lemoine komédiája (La grâce de Dieu) alapján (a címben hibásan szerepel a város neve!). A művet 1842. május 19-én mutatták be először a bécsi Kärtnertortheaterben.Magyarországon először 1842. november 10-én játszották a Pesti Városi Német Színházban.
Antonio és Maddalena Párizsba készülő lányukat, Lindát búcsúztatják. A család de Boisfleury márkinál lakik albérletben, s a szerződésük hamarosan le fog járni. A márki fivére megígéri, hogy közbenjár a szerződés meghosszabbítása érdekében a márkinál, ha Linda iránti közeledése meghallgatásra talál. A lány viszont Carlóba, a festőbe szerelmes. Carlo egyébként nem más mint Sirval vikomtja, a márki unokaöccse, de félve, hogy rangja miatt a leány esetleg nem viszonozná közeledését, festőnek adja ki magát. A fiatalok csak titokban találkozhatnak. Míg Carlo és Linda közös jövőről álmodnak, a prefektus a márki tisztességtelen szándékától óvja a szülőket és felajánlja, hogy a megbízható fiatalember, Pierotto kíséretében utazzon Linda Párizsba, ahol testvérénél megszállhat. Pierotto - aki alkalmanként énekmondóként, magát tekerőlanttal kísérve történetekkel, balladákkal szórakoztatja hallgatóságát, készséggel vállalja a kísérő szerepét.
Párizsba érkezve Pierotto ágynak esik, így nem tud Lindára ügyelni. Tetézi a bajt, hogy a prefektus testvére is megbetegedett, majd meg is halt, így Linda lakás és megélhetés nélkül maradt. A tanácstalan Linda énekléssel próbálja fenntartani magát. Párizsba érkezik Carlo, aki amint megtalálja a szerencsétlenül járt lányt, elviszi fényűző palotájába. Hónapok telnek el, s Linda teljesen eltűnt szülei számára. Pierottónak azonban sikerül megtalálnia, s mivel nem érti a luxuskörülményeket, Linda beavatja a titokba, felfedve Carlo inkognitóját. Rátalál a szintén Párizsban járó márki is és a lányt egy főrangú személy titkos szeretőjének gondolja (nem sejtvén, hogy Linda gavallérja nem más mint saját unokaöccse). Mind durvábban és tolakodóbban viselkedik, amiért Linda kiutasítja a lakásból. Váratlanul apja, Antonio érkezik. Carlótól remél segítséget bérletük meghosszabbításában. Elképzelhető a megdöbbenése, amikor saját leányát találja a fényűzően berendezett otthonban. Elkeseredett szavakkal ostorozza tisztességtelennek gondolt lányát, majd feldúltan távozik. Linda alig jut túl apjával való összetűzésén, máris újabb rossz hírt kap: Carlo bejelenti be, hogy családja megelégelte a tudomására jutott rangon aluli kapcsolatot, s most ragaszkodik hozzá, hogy egy saját osztálybeli nőt vegyen feleségül. Linda az őt ért csapások hatására megtébolyul.
Lindát hazaviszik Chamonix-ba, ahol családja otthonában heveri ki párizsi balszerencséjét. Időközben Carlo meglátogatja a prefektust és ráveszi, hogy segítsen neki meggyőzni családját a Lindával való házasságról. A prefektustól tudja meg, hogy mi történt a lánnyal. Azonnal ellátogat hozzá. A szülőknek átadja az új szerződést. Szerelmese közeledése és a családot ért örömhír meggyógyítja Lindát, s boldogan készül Carlóval az esküvőre.
Alfonso Antoniozzi (de Boisfleury márki), Luca Canonici (Charles), Petteri Salomaa (Antonio), Sonia Ganassi (Pierotto), Mariella Devia (Linda) stb.; Holland Nemzeti Vándoropera Énekkara, Keletholland Zenekar, vez.: Gabriele Bellini (1992) Arts 47151-2
Ashbrook, William. Donizetti and His Operas. Cambridge University Press (1982). ISBN 0-521-27663-2
A Linux operációs rendszer, a szabad szoftverek és a nyílt forráskódú programok egyik legismertebb példája.A „Linux” elnevezés szigorú értelemben véve a Linux-rendszermagot jelenti, amelyet Linus Torvalds kezdett el fejleszteni 1991-ben. A köznyelvben mégis gyakran a teljes Unix-szerű operációs rendszerre utalnak vele, amely a Linux-rendszermagra és az 1983-ban, Richard Matthew Stallman vezetésével indult GNU projekt keretében született alapprogramokra épül. A Linux pontosabb neve ebben az értelemben GNU/Linux.A „Linux” kifejezést használják Linux-disztribúciókra (terjesztések) is, ám ilyenkor általában a disztribúció nevét is hozzáteszik. Egy-egy disztribúció olyan összeállítás, amely az alaprendszeren túl bizonyos szempontok alapján összeválogatott és testre szabott programokat tartalmaz.A Linux a szerverek és személyi számítógépek mellett – elsősorban nyíltságának köszönhetően – megtalálható sok összetett elektronikus eszközben, így hálózati eszközökben (például routerek), hordozható eszközökben (például mobiltelefonok, okostelefonok, PDA-k, hordozható hanglejátszók, órák), háztartási gépekben, szórakoztató elektronikai berendezésekben (például asztali DVD-lejátszók, videojáték-konzolok, set-top-boxok) is. Bizonyos területeken (például webszerverek, szuperszámítógépek esetében) a legmeghatározóbb operációs rendszernek számít, ám az utóbbi években személyi számítógépekre (asztali gépek, hordozható gépek) is egyre szélesebb körben telepítenek valamilyen Linux disztribúciót. Az egyre szélesebb elterjedtség köszönhető részben az Ubuntunak, részben pedig a netbookok elterjedésének.
Világszerte sok programozót inspirált az 1983-ban indított GNU Projekt, amelyet Richard M. Stallman (RMS) indított útjára. A szabad szoftveres megmozdulás célja az volt, hogy szabadon felhasználható, minőségi szoftvereket készítsen és terjesszen. Elkezdődött a GNU operációs rendszer, a GNU/Hurd fejlesztése is, de a kilátások szerint nem lehetett a megjelenésére számítani néhány éven belül (azóta sem jelent meg).
A 80-as évek elejétől az egyik meghatározó PC-s operációs rendszer a DOS (Disk Operating System) volt. Az IBM a zárt forráskódú MS-DOS operációs rendszerrel szállította személyi számítógépeit, melyek később elárasztották a világot. Az akkori Apple Macintosh gépek (a szintén zárt forrású Mac OS operációs rendszerrel) jobbak voltak az IBM PC-knél, de magasabb áruk és a perifériák alacsony választéka meggátolta őket a szélesebb körű elterjedésben.
Egy másik, a 80-as években használt operációs rendszer a Unix volt. Jó tulajdonságai ellenére főként az intézmények, kutatási központok, iskolák operációs rendszere volt, részben az ára miatt, részben mert eredetileg sem otthoni felhasználásra, hanem nagyszámítógépekre tervezték. A UNIX operációs rendszer forráskódja zárt volt, ahhoz néhány kivételezett intézményen kívül mások nem férhettek hozzá.
A szakemberek természetesen megkísérelték a UNIX előnyeit átültetni az olcsóbb PC-re. Az egyik ilyen próbálkozás 1987-ben a MINIX volt, megalkotója Andrew S. Tanenbaum Hollandiában élő, USA állampolgárságú professzor és kernelszakértő. A MINIX fejlesztése a nulláról kezdődött, azaz készítője nem egy meglevő operációs rendszert használt fel alapjául. Tanenbaum a rendszert oktatási céllal írta, azt szerette volna, ha tanítványai ezen a MINIX-en tanulják meg az operációs rendszerek működésének, felépítésének alapjait. A MINIX rendszert az Intel 8086 mikroprocesszoraira fejlesztette, amelyek abban az időben elárasztották a világ számítástechnikai piacát.
A MINIX nem volt kimagaslóan jó operációs rendszer, de elvitathatatlan előnye, hogy nyílt volt a forráskódja. Bárki, aki megvásárolta Tanenbaum Operációs rendszerek című könyvét, hozzájuthatott a mintegy 12 000 sor MINIX kódhoz (a könyv második kiadásakor már több mint 27 000 sor), amely egy működő operációs rendszer forráskódja volt.
Ez volt az első alkalom, hogy a nagyközönség elolvashatta egy operációs rendszer forrását, hiszen a többi rendszer forráskódját a gyártók szigorúan védelmezték a nyilvánosságtól. Tanenbaum munkájának köszönhetően programozók és egyetemisták tömegei tanulmányozhatták a MINIX operációs rendszerek működését. Ennek hatására ugrásszerűen megnőtt a téma népszerűsége, egyre-másra alakultak olyan levelezési listák, ahol az érdeklődők az operációs rendszerek készítésének kérdéseiről beszélgethettek. Az egyik olvasó Linus Torvalds, svéd nemzetiségű finn egyetemista volt.
1991-ben Linus a Helsinki Egyetem számítástechnikai tudományok karának másodéves hallgatója volt. Linus autodidakta hacker volt, saját operációs rendszert szeretett volna írni, mivel a GNU/Hurd-re várhatóan néhány évet várni kellett volna. A 21 éves egyetemista a Intel 80386-os processzor védett módú (protected mode), feladat-váltó (task-switching) lehetőségeit szerette volna felfedezni. Ez körülbelül 1991 nyarának elején lehetett, a pontos dátumra maga Linus sem emlékszik. Egy biztos: egy e-mail tanúsága szerint 1991. július 3-án már a POSIX szabvány után érdeklődött az interneten, így ekkor már futhatott nála egy kezdetleges rendszer. A program fejlesztése a Tanenbaum-féle Minix alatt történt, eleinte Assembly nyelven.
1991. augusztus 25-én Linus egy mostanra már legendássá vált levelet küldött a MINIX hírcsoportba. A levél magyar nyelvű fordítása:
„Üdv minden Minix-felhasználónak odaát! Egy (ingyenes) operációs rendszert csinálok (csak hobbiból, nem lesz olyan nagy és profi, mint a gnu) a 386-os (486-os) AT-klónokhoz. Április óta érlelem, és lassan elkészül. Szeretnék visszajelzéseket arról, hogy mi tetszik és mi nem tetszik a Minixben az embereknek, mivel az én operációs rendszerem némileg hasonlít rá (többek között (gyakorlati okokból) azonos a fájlrendszer fizikai kiosztása).
A bash (1.08) és a gcc (1.40) programokat már átültettem, és úgy tűnik, működik a dolog. Ez azt jelenti, hogy pár hónapon belül valami hasznosat fogok kapni, és kíváncsi lennék, milyen funkciókat szeretnének legtöbben. Minden javaslatot szívesen veszek, azt viszont nem ígérem, hogy meg is valósítom őket :-)
Ui.: Igen! Nincs benne Minix-kód és többszálú fs-sel rendelkezik. Nem hordozható (a 386 feladatváltást használja stb.), és lehet, hogy soha nem is fog az AT-merevlemezeken kívül bármi mást támogatni, minthogy nekem csak ez van :-(.”
Így kezdődött a Linux története. Linus levele számos programozót inspirált. Andrew S. Tanenbaum – a MINIX operációs rendszer atyja – Hollandiában élő egyetemi tanár, operációsrendszer-kutató, egyik későbbi levelében azt írta, hogy a Linux elavult, mert monolitikus, ezért a professzor nem jósolt neki nagy jövőt. A levélből óriási vita lett. Ennek ellenére a Linux az elmúlt 21 évben hihetetlen fejlődésen ment keresztül, és még mindig monolitikus, pontosabban hibrid (távol áll a mikrokerneltől, de betölthető-eltávolítható modulokra osztható a funkciók többsége).
A „Linux” valójában csupán a kernel (rendszermag) neve. A Linux kernelen alapuló rendszerek szinte minden esetben a GNU projekt által fejlesztett alapprogramokat használják (mint például az operációs rendszer alapkönyvtára, a „libc”, vagy az alapvető Unix/Linux programok, mint például a „echo” vagy az „ls”).
A Linux operációs rendszer tehát leggyakrabban a Linux kernelből valamint a GNU rendszerkönyvtárakból és rendszerprogramokból áll. Stallman szerint ezért az operációs rendszer helyes elnevezése „GNU/Linux operációs rendszer”. Bár ennek jogosságával kevesen vitáznak, a köznyelvben elterjedt a Linux elnevezés.Az FSF alapítvány azokat a Linux disztribúciókat, amelyek GNU programokat használnak GNU variánsoknak nevezik, és azt kérik, hogy ezekre az operációs rendszerekre GNU/Linux- vagy Linux alapú GNU rendszer névvel utaljanak. Ennek ellenére nem csak a nagyközönség nevezi egyszerűen Linuxnak a rendszert, hanem a nagy és jelentős Linux disztribútorok is (pl.: SuSE Linux). Van azonban néhány disztribúció akik a GNU/Linux elnevezést használják, ezek közül talán a legjelentősebb a Debian GNU/Linux. A lelkes szakértői berkeken kívül azonban szinte senki nem használja a GNU/Linux kifejezést. Ráadásul arról is megoszlik a vélemény, hogy egyáltalán helyes-e ez az elnevezés. Linus Torvalds például elhatárolódik a GNU/Linux kifejezéstől, mivel a Linux nem egy GNU projekt.
Maga a Linux kernel és a legtöbb GNU szoftver a GNU General Public License (GPL) licenc alatt jelenik meg. A GPL kötelezi azt, aki bármilyen Linux disztribúciót árusít, hogy a Linux kernel forráskódját (vagy a rajta végzett bármilyen módosítást) elérhetővé tegye, hogy így bárki megtekinthesse, tovább módosíthassa, és ugyanolyan feltételekkel továbbadhassa. 1997-ben Linus Torvalds kijelentette: "A Linux GPL licenc alá helyezése volt a legjobb dolog, amit valaha tettem."A Linux más fő összetevői más licenceket is használnak. Sok könyvtár a GNU Lesser General Public License (LGPL) licencet használja (ami a GPL licencnek egy engedékenyebb változata), az X Window System rendszer pedig a MIT licencet használja.
Torvalds nyilvánosan kijelentette, hogy a Linux kernelt nem fogja a GPL 2 licencről a 2007 közepén megjelent GPL 3-ra változtatni, az új licenc egyes részleteit kifogásolva, melyek lehetetlenné tennék a kernel felhasználását Digital Rights Management-et („digitális jogkezelést”, tkp. másolásvédelmet) használó környezetben. Ezen kívül megjegyzi, hogy van egy nagyon praktikus, gyakorlati oka is: mivel több ezer ember is hozzájárult a Linux kernel fejlesztéséhez - és tulajdonképpen ezért ők is licenc tulajdonosai -, ezért nem lehet csak úgy átállni egyik licencről a másikra azok megkérdezése nélkül.Egy 2001-es Red Hat Linux 7.1-ről készült tanulmány szerint a disztribúció 30 millió sornyi kódot tartalmazott. A COCOMO segítségével kiszámították, hogy körülbelül ennek létrehozása egy embernek 8000 évbe telne, és ha ezt hagyományos módszerrel egy kereskedelmi cég fejlesztené, az körülbelül 1,34 milliárd amerikai dollárba (2009-es árfolyamon) kerülne az Egyesült Államokban. A Red Hat Linux 7.1 kódjának legnagyobb része (71%) C programozási nyelvben íródott, de emellett sok más nyelvet is használtak, például a C++ (15%), Perl, Python, Fortran és számos shell script nyelvet. A Red Hat Linux 7.1-ben található szoftverek alig több, mint a fele van GPL licenc alá helyezve. Egész pontosan a copyleftet használó szoftverek (tehát a GPL és LGPL) aránya 63%. A Linux kernel maga 2,4 millió sornyi kódot jelent, ami az egésznek a 8%-át teszi ki.Egy későbbi tanulmány ugyanezzel a módszerrel vizsgálta a Debian GNU/Linux 4.0-t. Ez a disztribúció közel 283 millió sornyi kódot tartalmazott, melynek kifejlesztése hagyományos módszerekkel 7,37 milliárd amerikai dollárba (2009-es árfolyamon) került volna.2003 márciusában az SCO csoport, a UNIX legfőbb jogtulajdonosa nagy összegű jogi támadásba kezdett a Linuxot támogató IBM ellen, arra hivatkozva, hogy a Linux kernel egyes verzióinak forráskódjában UNIX-ból származó kódok és megoldások találhatók. Ezen kívül több mint 1500 Linuxot használó vállalatot figyelmeztetett a jogdíjak elmaradására. Nem sokkal később a Novell beperelte az SCO-t, azt állítva, hogy a UNIX és UnixWare jogok az ő tulajdonukban vannak, ebben a perben 2007. augusztus 10-én Dale Kimball szövetségi bíró hozott ítéletet, mely kimondja, hogy a jogtulajdonos egyértelműen a Novell. Ezzel az ítélettel az SCO IBM elleni pere a jogalapját vesztette. Az SCO közleményt adott ki, melyben sajnálatosnak tartották, hogy a bíróság a lényeges pontokban a Novellnek adott igazat, de hangsúlyozták, hogy az 1995 után az SCO-nál kifejlesztett technológiák a cég tulajdonában maradnak az elsőfokú ítélet szerint is, és természetesen fellebbeznek. A per egyik eredménye az Open Source Risk Management (OSRM) megalakulása, amely a nyílt forráskódú fejlesztők és végfelhasználók szervezett jogi védelmének ellátására jött létre. Az SCO azóta gyakorlatilag csak papíron létező vállalat, és sokak szerint a Microsoftnak a Linux terjedésében vívott harcában képezett „élő pajzsot”.
Az Amerikai Egyesült Államokban a Linux lajstromozott védjegy, Linus Torvalds javára áll oltalom alatt.
1994. augusztus 15-én egy bizonyos William R. Della Croce Jr. jelentette be a Linux megjelölést a saját neve alatt védjegyként való lajstromozásra az USPTO-nál. Ezután "jogdíj" (licenciadíj) fizetését követelte a Linux disztribúciók fejlesztőitől. Torvalds és néhány szervezet fizetés helyett fellépett Della Croce védjegye ellen, azt állítva, hogy rosszhiszemű védjegybejelentés történt. 1997-ben zárult le az ügy. Ezután Torvalds a Linux védjegyet saját nevére lajstromoztatta. Kijelentette, hogy csak azért, nehogy valaki engedély nélkül használhassa. Azóta a Linux védjegy használatával kapcsolatos ügyeket a Linux Mark Institute intézi. 2005-ben az Egyesült Államok védjegyekkel foglalkozó szervezete felszólította az LMI-t, hogy tegyen aktív lépéseket a védjegy megőrzéséért. Ennek eredményeképpen az LMI levélben szólította fel a különböző Linux-disztribúciókat forgalmazó cégeket, hogy fizessenek díjat a Linux névjegy használatáért. Természetesen számos Linux-disztribútor felháborodott.
A Linux kernel a Linux operációs rendszer magja. Unix-szerű, monolitikus kernel, melyet Linus Torvalds informatikus alkotott meg 1991-ben, azóta egy csoport fejleszti a világ minden tájáról. Eredetileg az Intel 386-os processzorára fejlesztette, hogy tanulmányozhassa az akkoriban újdonságnak számító 386 védett üzemmódját, de később számos más architektúrára is kiterjesztették. Jelenleg a következő géptípusokon érhető el:
Analog Devices BlackfinA legtöbb támogatott architektúra 32 és 64 bites változata is natívan támogatott, amennyiben az létezik.
Alapvetően C nyelven íródott. Forráskódja szabad szoftver, jelenleg GNU GPL v2 licenc alatt adják ki.
A legfontosabb különbség a Linux és más népszerű operációs rendszerek között az, hogy a Linux kernel és a komponensek ingyenesek és nyílt forrásúak. A Linux nem az egyetlen ilyen operációs rendszer, de a legismertebb és legszélesebb körben használt. Számos szabad- és nyílt forrású szoftver licencelése a copyleft licencen alapul, melynek lényege, hogy a jog adta eszközöket nem az adott szellemi termék terjesztésének gátlására, hanem a megkötések kiküszöbölésére használják fel, így garantálva a felhasználás szabadságát a módosított változatokra nézve is. A legismertebb szabad szoftver licenc a GNU GPL, amely egy copyleft licenc. A Linux kernel és a legtöbb GNU projektből származó szoftver ezt a licencet használja.
Egy disztribúció adott készítőtől vagy gyártótól származó összeállítás, amely egy GNU/Linux alaprendszert, és ahhoz tartozó, bizonyos szempontok szerint válogatott és testre szabott programokat (és gyakran egyéni kernelt) tartalmaz. Ilyen szempont lehet például a célközönség, a felhasználás célja, a célgép hardverkonfigurációja, kezelhetőség, biztonság stb.
A disztribúciók sokfélesége kompatibilitási problémákhoz vezet, azaz nem biztos, hogy ha egy program működik az egyiken, akkor működni fog a másikon is. Ennek az az oka, hogy a különböző disztribúciók részben különböző bináris formátumokat, indexelést, … használnak. Különböző standardokkal (Linux Standard Base és Filesystem Hierarchy Standard) igyekeznek segíteni ezen.
UHU-LinuxMár nem aktív, de korábban magyarok által is fejlesztett disztribúciók
Mandriva Linux (régebben Mandrake) (Az eredeti Mandriva is megszűnt, Mandriva Linux, OpenMandriva és Mageia nevekre darabolódott az egykori cég.)
A legtöbb Linux disztribúció számos programnyelvet támogat. A Linux alá írt alkalmazásokhoz és magához az operációs rendszerhez való eszközök mind megtalálhatóak a GNU toolchain (eszköztár vagy eszközcsomag) összeállításban. A GNU toolchain programozáshoz összeállított alkalmazások csomagja. Ez tartalmazza a GNU Compiler Collection (GCC) (fordító) és GNU build system (rendszerépítő) alkalmazásokat. A GCC-vel többek közt Ada, C, C++, Java és Fortran nyelvű programokat lehet fordítani. A Linux kernel úgy van megírva, hogy GCC-vel lefordítható legyen. Elérhetőek kereskedelmi fordítók is Linux alá, ilyen többek között az Intel C++ Compiler, Sun Studio, és az IBM XL C/C++ Compilera. A BASIC nyelvet a Gambas, FreeBASIC és XBasic alkalmazásokkal le lehet fordítani.
A legtöbb disztribúció emellett PHP, Perl, Ruby, Python és egyéb dinamikus nyelveket is támogatnak. Habár ez nem általános, de a Linux támogatja a C#-ot is a Mono projekt segítsévégel (melyet a Novell és a Scheme támogat). Számos Java virtuális gép (Java Virtual Machine) és fejlesztői eszköz fut Linuxon, beleértve az eredeti Sun Microsystems JVM (HotSpot) alkalmazást, az IBM J2SE RE-t és egyéb nyílt forrású alkalmazásokat, mint például a Kaffe.
Két fő keretrendszer létezik a grafikus alkalmazások fejlesztéséhez: a GNOME és KDE. Ezek a projektek GTK+ és Qt widget toolkit-on alapulnak, amelyek szintén függetlenül használhatók nagyobb keretrendszerekhez. Mindkettő támogat számos programozási nyelvet és számos IDE elérhető ezekhez pl. Anjuta, Code::Blocks, Eclipse, KDevelop, Lazarus, MonoDevelop, NetBeans, QtCreator, és Omnis Studio míg a régóta létező szerkesztők, mint pl. a Vim és az Emacs szintén népszerűek [43].
Vannak általános célokat kielégítő Linux disztribúciók, de vannak, amelyek bizonyos speciális területekre összpontosítanak, például: különböző számítógépes architektúrák támogatása, stabilitás, biztonság, lokalizáció egy adott régióhoz és nyelvhez, különböző felhasználói csoportok segítése, valós idejű alkalmazások támogatása, vagy egy bizonyos asztali környezet iránti elkötelezettség. Továbbá vannak disztribúciók, melyek elkötelezték magukat arra, hogy kizárólag szabad szoftvereket használnak. Jelenleg több mint háromszáz disztribúció fejlesztése folyik aktívan, ezek közül körülbelül egy tucat disztribúció lett híres, mint általános-célokra kifejlesztett rendszer.A Linux egy széles körben portolt kernel. A Linux kernel a legkülönfélébb számítógépes architektúrán működik: a kézi ARM-alapú iPAQ-tól a nagyszámítógépes IBM z9 rendszeren át, a mobiltelefonoktól a szuperszámítógépekig. Léteznek speciális disztribúciók, melyek kisebb gépigényeknek is megfelelnek. Az ELKS kernel (származtatott Linux kernel) képes Intel 8086 vagy Intel 80286 16-bit mikroprocesszorokon futni, az µClinux kernel pedig képes MMU nélkül futni. A kernel olyan architektúrákon is képes futni, amelyekre sosem terveztek más rendszert, például a Macintosh gépek (PowerPC és Intel processzorokon egyaránt), PDA-k, videojáték-konzolok, hordozható zenelejátszók és mobiltelefonok.
Bár áttörés nem történt, a Linux asztali operációs rendszerként való használata az elmúlt években folyamatosan nőtt. Jelenleg (2011) a Linux disztribúciók túlnyomó többsége grafikus felületet használ. A két legelterjedtebb grafikus felület a GNOME és a KDE. Ez a két projekt a GTK+ és Qt eszközkészlettel íródott. Ezt a két felületet szokták a legérettebb, legfejlettebb grafikus felületnek nevezni. Mindkét felület széles nyelvi támogatással rendelkezik.A Linux-alapú operációs rendszerek asztali teljesítménye vitatott kérdés. Con Kolivas 2007-ben például azzal vádolta a Linux közösséget, hogy túl nagy hangsúlyt fektetnek a Linux-alapú szerverek teljesítményére az asztali Linuxok kárára. Éppen ezért el is hagyta a Linux kernel fejlesztői csapatot, és egy interjúban fejtette ki véleményét. Azóta azonban számos jelentős fejlesztés történt az asztali Linuxok szegmensében. Az Ubuntu fejlesztői például kitűzték célnak, hogy a 2010 áprilisában megjelenő Ubuntu 10.4 boot ideje 10 másodperc legyen, de emellett számos más disztribúció fejlesztői is dolgoznak a boot idő csökkentésén más módszerekkel, más technológiával. A Mandriva például a SpeedBoot elnevezésű módszerrel igyekszik a betöltés idejét csökkenteni.Sok alkalmazás, ami Microsoft Windows és Mac OS X alatt elérhető, elérhető Linux alatt is. Leggyakrabban az alkalmazásoknak van egy szabad szoftveres megfelelőjük, mely funkcionalitásban és tudásban hasonló, de előfordul, hogy az adott programnak van linuxos verziója (pl. Skype). Emellett ráadásul a Wine nevű Windows-emuláló szoftver segítségével windowsos alkalmazásokat futtathat a felhasználó. A Wine fejlesztők szerint „a Wine még fejlesztés alatt áll, és még nem elégíti ki az általános igényeket”. A CrossOver a nyílt forrású Wine-on alapuló kereskedelmi szoftver, amellyel szintén windowsos alkalmazásokat futtathat a felhasználó. Segítségével a Microsoft Office, Intuit, Quicken és QuickBooks, Adobe Photoshop (CS2-ig), és számos népszerű játék, mint például a World of Warcraft és a Team Fortress 2 futtatható. A különbség a Wine és a CrossOver között, hogy az utóbbi kifejezetten bizonyos programok támogatására specializálódik.
Habár sok Microsoft Windowsra és Mac OS X-re írott program nincs még Linuxra portolva (azaz átírva), így például az asztali kiadványszerkesztés és a professzionális hangszerkesztés területén lemaradása van a Linuxnak, ám a hétköznapi felhasználó igényeit kielégítő programokban nincs hiány.Számos Windowson elérhető szabad szoftver elérhető Linuxra is (sőt sok esetben általában Linuxra írják meg először), így például a népszerű Pidgin, Mozilla Firefox, OpenOffice.org és GIMP elérhetőek Linux rendszerre is. Ezek közül sok alapértelmezetten benne van sok disztribúcióban. Egyre több jogvédett, kereskedelmi szoftver is elérhető. Animációk és vizuális effektek tekintetében az olyan magas szintű szoftverek, mint az AutoDesk Maya, Softimage XSI és Apple Shake egyaránt elérhetők Windowsra, Macre és Linuxra.
Több képernyőfelolvasó is elérhető, például az Orca és a Blinux.(Kifejezetten vakok számára fejlesztett magyar Linux is létezik BeLin néven).A Windows-emuláló szoftverek mellett a legtöbb disztribúció támogatja a dual-boot és az x86 virtualizációs megoldásokat, így egy gépen futhat Linux és Windows.
A szabad szoftveres közösség együttműködésének köszönhetően egyes disztribúciók olyan nyelven is megjelennek, amilyenen a kereskedelmi szoftverek nem, mivel nem éri meg nekik lefordítani. Például a Knoppix disztribúció már jóval azelőtt elérhető volt szingaléz nyelven, mielőtt a Windows XP-t lefordították volna. Ebben az esetben a lankai Linux Felhasználók fontos szerepet játszottak abban, hogy egyetemi professzorok, nyelvészek és helyi fejlesztők segítségével a rendszer anyanyelvükön megjelenjen.
A legtöbb Linux-disztribúció tartalmaz egy olyan programot (csomagkezelőt), amellyel több ezer olyan szabad szoftver között válogathat a felhasználó, melyet már leellenőriztek, teszteltek, és az adott disztribúcióhoz optimalizáltak. Ezek a programok két kattintással letölthetők és telepíthetők. Digitális aláírás garantálja azt, hogy a programhoz senki sem adott hozzá vírust vagy kémprogramot. Több csomagkezelő szolgáltatás is létezik, például a Synaptic Package Manager, PackageKit, és a Yum Extender. Azonban a csomagkezelőkben nem megtalálható alkalmazások telepítése sokszor elég nehézkes, és nem ritkán előfordul, hogy forráskódból kell telepíteni a felhasználónak.
Az elterjedését nehezíti, hogy a Linux és Linux-alapú programok kezelése sok esetben eltér a kereskedelmi rendszerek kezelésétől. Néhány program Linux alatt nem, vagy nehézkesen elérhető. A tendenciák azonban biztatóak.
Történelmileg a Linux-disztribúciókat szerver operációs rendszereknek használták. A Netcraft 2006. szeptemberi felmérése szerint a tíz legmegbízhatóbb internetszolgáltató cég közül nyolc valamilyen Linux-disztribúciót használt web szervernek. (2009 áprilisában tízből már csak négy, a többi három FreeBSD, egy ismeretlen és két Windows Server 2003.) A szerverek területén elért sikeressége köszönhető legendás stabilitásának, hosszú menetidejének, és annak, hogy szerver rendszerekhez legtöbbször nem kell grafikus felület. Vállalati és nem-vállalati Linux-disztribúciókat egyaránt használnak szerverekhez. A Linux disztribúciók alkotják a LAMP szerver-szoftver kombináció (Linux, Apache, MySQL, Perl/PHP/Python) sarokkövét, mely a fejlesztők közt nagy népszerűségnek örvend, és amely az eddig legelterjedtebb platform web-kiszolgáláshoz. (A világ vezető közösségi oldala, a Facebook például LAMP-et használ.)
A Linux szerverként való sikere nagyban köszönhető az Apache (nyílt forrású) webkiszolgálónak (a LAMP tagja), mely a világ vezető webkiszolgáló szoftvere.A Linux-disztribúciók a szerverek piaca mellett még a szuperszámítógépek esetén számítanak a meghatározó, domináns rendszernek. 2009 júniusában a világ 500 legnagyobb számítási teljesítményű szuperszámítógépének (TOP500) 88,60%-a (443 számítógép) Linux operációs rendszert futtatott. Az IBM a Linuxot választotta a 2011-ben működésbe lépő Sequoiai nevezetű szuperszámítógépének, amely a világ legnagyobb teljesítményű szuperszámítógépe lesz.
Alacsony árának és módosíthatóságának köszönhetően beágyazott Linuxot gyakran használnak különféle eszközökön. A Linux komoly vetélytársa lett a Symbian OS-nek. 2006-ban a világszerte eladott okostelefonok 16,7%-a Linuxot futtatott. Alternatívát jelent most már a jogvédett, kereskedelmi Windows CE és Palm OS operációs rendszerekre a mobiltelefonok piacán. 2007-től kezdve kifejezetten népszerű lett a mobiltelefonok és a PDA-k piacán is. Ilyen például a Nokia N810, Nokia N900, az Openmoko Neo1973, a Motorola RAZR2 v8, a Motorola ROKR E8, a Motorola MING sorozat, a Motorola ZINE, a Google Android, és a Palm Pre.
2009-ben számos olyan eszköz látott napvilágot, mely Linux alapú operációs rendszert használ. A Nokia 2009 augusztusában bemutatta az első Linux alapú okostelefonját, az Intel Moblin néven netbookokhoz való operációs rendszer fejlesztésébe kezdett, 2010. január 5-én pedig a Lenovo bemutatta első smartbookját, amelyen az általuk készített Skylight Linux disztribúció fut. A Google operációs rendszere, a Google OS szintén Linuxra alapul. Ennek ellenére pl. 2009 második negyedévében a Linux részesedése az okostelefonok operációs rendszerei terén kevesebb mint 3,3% volt (ld.:Okostelefon, operációs rendszerek, Canalys grafikon).
A népszerű TiVo digitális videó-felvevő egy a célnak megfelelően módosított Linux-alapú rendszert használ. Számos network tűzfal, router (többek között a Linksys routerek is) Linuxot használnak a fejlett tűzfal és router adottságainak köszönhetően. A Korg OASYS és a Yamaha Motif XS music workstation Linuxot használ. Továbbá Linuxot használ a vezető színpadi világítástechnikai vezérlő rendszer, a FlyingPig/HighEnd WholeHogIII Console.
Számos tanulmány készült, amik a szabad szoftverek elterjedtségét kutatták, köztük számos olyan van, mely kifejezetten a Linuxszal foglalkozik. Egy IDC által készített tanulmány szerint 2013-ra várhatóan a szerverek és asztali gépek bevétele több mint 35,5 milliárd dollár.Az IDC 2007 első negyedévi jelentése szerint a Linux a szerverpiac 12%-át birtokolja. Ez a becslés a cégek által eladott Linux-szervereket számolta össze, tehát a személyi web szerverek és blog oldalak nincsenek benne. 2008 szeptemberében Steve Ballmer, a Microsoft vezérigazgatója elismerte, hogy a szerverek 60%-a Linuxot futtat szemben a Windows Server 40%-ával.A becslések a Linux alapú rendszerek asztali elterjedtségéről a kevesebb mint 1%-tól a 2%-ig terjednek. A Microsoft által kiadott operációs rendszerek a piac több, mint 90%-át birtokolják. 2009 májusában a Net Applications szerint a Linux átlépte az 1%-os felhasználói küszöböt.A Linux alapú rendszerek elterjedését két dolog is nagyban hátráltatja: az egyik az átállással járó veszteségek, a másik a Microsoft Windowsra tervezett programok hiánya Linuxon. A támogatók és elemzők szerint relatív sikerét a biztonságának, megbízhatóságának, alacsony árának és bizonyos cégektől való függetlenségének köszönheti.A netbook szegmensben eleinte a Linux volt a domináns, azonban helyét hamar átvette a Windows. Egyesek szerint a Microsoft azért hosszabbította meg a Windows XP támogatását, mert a Vista a magas gépigénye miatt nem futott a netbookokon, így a Microsoft termék nélkül maradt volna ezen a szegmensen, ami viszont a Linuxnak kedvezett volna.Az XO laptop projekt („Minden gyereknek egy laptopot”) potenciálisan egy új Linux közösséget teremt, melynek célja, hogy több millió gyerek, család és közösség számára teremtsen lehetőséget, hogy országuk fejlődhessen. Hat ország rendelt 2007-ben egymillió vagy még több darabot, hogy ingyen elossza az iskolásgyerekek között. A projekt fő támogatói a Google, a Red Hat és az eBay. Habár az XO-nak lesz windowsos verziója is, elsősorban Red Hat Enterprise Linuxot telepítenek rá.
A filmiparban számos éve már sokan Linuxot használnak. Az első jelentős film, amely Linux segítségével készült az 1997-es Titanic volt. Azóta számos jelentős stúdió, köztük a Dreamworks Animation, Disney/Pixar, Sony és az Industrial Light & Magic állt át a Linux használatára. 2009 márciusában a jelentős animációs és vizuális effekteket készítő stúdiók 95%-a használt Linuxot szervernek és asztali gépnek. Robin Rowe a LinuxMovies alapítója szerint "Hollywood azért szereti a Linuxot, mert a megfelelő kezekben jobb, gyorsabb és olcsóbb".
A Linux néhány országban már a közigazgatásban is népszerű lett. A brazil kormány ismert a Linux iránti elkötelezettségéről. Brazília az oktatásban, és a hivatalokban is elkezdte a Linuxot használni, a 2008-as brazíliai választásoknál pedig Linuxot futtató szavazógépeket használtak. A Linux segítségével Brazíliában 2008 végéig 32 millió tanulót kiszolgáló 29 ezer laborban kerül a szoftvercsomag telepítésre, 2009 végig több mint 53 ezer gépterem fog kiszolgálni 52 millió tanulót.Az orosz hadsereg saját fejlesztésű Linux-disztribúciót készített. India elrendelte, hogy a felsőoktatási intézmények Linuxot használjanak. Franciaország és Németország szintén elkezdték az átállást a nyílt forrású szoftverekre, köztük Linuxra is.Ez csupán néhány példa az egyre bővülő listából. Az Európai Unió például kifejezetten támogatja a szabad szoftverek használatát, beleértve a Linux alapú operációs rendszereket is.
A telepítés nehézsége eleinte komoly akadályokat állított a Linux széles körű elterjedése elé, mivel a számítógép hardverének részletes ismeretére és szöveges terminál használatára volt hozzá szükség. Ezt később disztribúciónként eltérően oldották meg. Mára számos disztribúció (például SuSE, Fedora, Ubuntu) telepítése a konkurens Windows rendszerek telepítéshez hasonlóan nagyon egyszerű.
Természetesen van lehetőség konzolos telepítőprogramok használatára is. Ezek általában ugyanolyan informatívak, folyamatosan tájékoztatják a felhasználót az éppen zajló folyamatokról, a telepítés várható időtartamáról, vagy arról, hogy éppen milyen információk szükségesek számukra a telepítéshez. Ilyen például a Debian és a Slackware. Egyes disztribúciók egészen az alapoktól kezdve lehetővé teszik a Linux menedzselését. Ez azt jelenti, hogy a felhasználó forrásból telepít mindent, így teljes mértékben az igényeihez igazított rendszert kap. Ilyen például többek között a Linux From Scratch. Természetesen ez nagyobb tudást igényel, mint a többi Linux alapú rendszer telepítése.
Az egyik különbség a Windows és Linux telepítők között az, hogy a Linuxnak nincs szüksége különféle licencek elfogadására és eredetiséget igazoló kódok beütésére, mivel az esetek túlnyomó többségében szabadon terjeszthető rendszerek.
A telepítő beállítja a számítógépünknek megfelelően a meghajtóprogramokat, a legtöbb hardvert felismeri és automatikusan használatba veszi. Általános esetben a telepítés befejezése után egy kész, használható rendszert kapunk, amely nem igényel további beállítást a felhasználótól.
A Linux egyik legnagyobb problémája, hogy a ma még viszonylag kis elterjedtsége miatt kevés hardvergyártónak éri meg teljeskörűen támogatni. Így elképzelhető, hogy új hardverekhez még nincs megfelelő támogatás, mert a gyártó csak később adja ki a szükséges meghajtóprogramot, vagy egyáltalán nem is adja ki. Ilyenkor a Linux fejlesztők írják meg azt. Az olyan számítógépek azonban, amelyekre gyárilag telepítik a Linuxot, a szükséges meghajtóprogramokat is beépítve tartalmazzák. Előtelepített Linuxszal szállít gépeket például a Hewlett-Packard és a Dell.
A Linux telepítése személyi számítógépen legkönnyebben egy önállóan elindulni képes telepítő CD-ről (vagy DVD ill. egyéb adathordozó, amelyről képes egy a számítógép elindulni) végezhető. Ezek a telepítő CD-k letölthetőek az internetről, esetleg megvásárolhatók csomagban, amelyekben mellékelik a használati utasítást és néhány extra szoftvert is (például a Red Hat Linux).
A Linux népszerűsítése érdekében vannak olyan LiveCD-k, amelyek a rendszer telepítése nélkül is lehetővé teszik annak kipróbálását. Újabb disztribúciók (például blackPanther OS, Ubuntu) kiadásai eleve LiveCD módban indulnak: a rendszer elindul, telepítés nélkül kipróbálható, majd tetszés szerint indítható a telepítés, és a telepítési folyamat közben is használható a CD-ről futó operációs rendszer.
A magyar fejlesztésű blackPanther OS korábbi kiadása az blackPanther USB-maker az újabb változatok pedig az ISODumper (Windows alatt ImageWriter) nevű program segítségével egyetlen kattintással telepíthetőek egy USB-kulcsra. Ez által egy hordozható és teljes értékű rendszerhez jut a felhasználó.
Sok disztribúció nem vette át a Microsoft azon törekvését, hogy minden beállítást grafikus felületen lehessen elvégezni. A rendszer mélyebb használata során ezért gyakran van szükség a karakteres konzol használatára is, bár az átlagos felhasználás szintjén ez kikerülhető. Egyes disztribúciók viszont (például a Linspire) a konzol teljes kiirtására törekednek.
A Linux beállításai disztribúciónként különbözhetnek. Ennek ellenére általában minden szoftvernek felhasználónként különböző beállítása lehetséges, amelyeket az adott szoftver a felhasználó saját mappájába ment el (/home/felhasznaloneve, rendszergazda esetén /root, vagy /home/root). A rendszer védelme érdekében a kiemelt fontosságú és a felhasználók által is elérhető fájlok különböző helyeken vannak. Az esetek nagy többségében a rendszerre vonatkozó konfigurációs fájlok az /etc könyvtárban helyezkednek el. Ez az (eredetileg az egyetemi környezethez kifejlesztett) megoldás adja a Linux rendkívüli stabilitását: a vírusok nem férhetnek hozzá a rendszer beállításaihoz.
Az átlagos felhasználóknak nincs joguk használni és módosítani a rendszergazda alkalmazásait.
A hagyományos értelemben vett terméktámogatás az ingyenes Linux változatok esetén nem létezik, mivel a rendszer naprakészen tartása több ezer programozó és tapasztalt felhasználó nonprofit munkájából áll össze. Ezek az emberek általában levelező listákat, fórumokat, weboldalakat üzemeltetnek, ahol a saját szoftverükhöz nyújtanak támogatást, esetleg a felhasználók információkat cserélhetnek egymás között e csatornák segítségével. Az eltérő terméktámogatási modell hatásfokát mutatja, hogy a különböző hibák és biztonsági rések nyilvánosságra kerülése esetén általában a GNU/Linux alá készülnek el a leggyorsabban a frissítések, nemegyszer néhány órán belül.
Mivel a Linux alapú rendszerek általában a nyílt forráskódú, szabadon terjeszthető alkalmazásokra építenek, ezért minden egyes alkalmazás saját támogatással és fejlesztőközösséggel rendelkezik, amelyek nagyban építenek a levelezőlistákra. Ezzel szemben vannak olyan „fizetős” disztribúciók (mint például a Red Hat Linux blackPanther OS kereskedelmi változatai, vagy az UHU-Linux), melyek megvásárlása esetén különféle ügyfélszolgálatokkal (helpdesk) és komplex támogatással látják el a rendszert.
Az operációs rendszer elterjedésének (is) köszönhetően – a Linux felhasználók örömére – egyre több szoftver- és termékgyártó cég kiadja Linux alá is termékeit. Ilyen például az AMD (és leányvállalata, az ATI Technologies), a Google Inc., a Mozilla és a Hewlett-Packard.
Mostanra mindkét nagy PC-s 3D videokártya gyártó, az AMD/ATi és az nVIDIA is rendszeresen ad ki eszközmeghajtó-csomagot Linux rendszerekre.
A Google 2009. július 7-én jelentette be a Linux-alapú, nyílt forrású Chrome OS operációs rendszerét.
Az IBM-kompatibilis PC-k az Intel 80386 kompatibilis processzorok alkalmazása óta alkalmasak Unix, BSD és Linux operációs rendszerek futtatására. Legfőbb ok az, hogy az i386 az azt megelőző 80286, 8086 és 8088 processzorokkal ellentétben már preemptive processzor, azaz taskok futását oly mértékben támogatja, hogy képes egy taskot annak készséges együttműködése ellenére is a processzorra várakoztatni, vagy akár fel is számolni.
A Linux biztonsága függ a felhasználási területtől, így asztali rendszerként szigorúbban osztja ki az egyes taskoknak a hozzáférést, mint más elterjedt rendszerek. Ez többek között ahhoz vezet, hogy sok elterjedt vírus és féreg nem képes arra, hogy megtámadja a Linuxot. Eddig csak két vírus, a Staog és a Bliss lépett fel Linux alatt. 
A Linux először egy nagyon technikai és a biztonságot kiemelten kezelő körben terjedt el, így fejlesztése egy biztonságra nagymértékben ügyelő közönség előtt zajlott le.
Nagygépes rendszerekben a biztonság főként attól függ, hogy a rendszergazdák mennyire tudják kiismerni a rendszert. Itt a Linux szabad forrásával tűnik ki, ugyanis így többletköltségek nélkül lehet tesztelni és átvizsgálni. Speciálisan biztonságközpontú disztribúciók egész sora áll rendelkezésre.
A Linuxot nem egy architektúrára tervezték, ezért a vírusok és a férgek csak azokon az architektúrákon tudnak elterjedni, amikre tervezték őket. A Linux forráskódja nyílt, tehát sokan tudják tanulmányozni, vizsgálni és a saját eszközeikhez, ízlésükhöz igazítani. Ez ahhoz is vezet, hogy sokan vizsgálják és fejlesztik biztonsági szempontból is.
A Linuxot gyakran azért kritizálják, mert nem minden hardverre alkalmas. Sok gyártó nem teszi fel az általa előállított számítógépekre. Ennek nemcsak az az oka, hogy hozzá kellene igazítani a géphez, hanem az is, hogy a forráskódot is közzé kellene tenni a GNU General Public License alatt. Néhány külső modul jogi helyzete kérdéses, mivel nem vonatkozik rájuk ez a licenc.
A digitálisan vásárolható hang- és videofelvételek helyzete nincs megnyugtatóan rendezve. A jogvédelmi eszközök nincsenek szabványosítva; minden gyártó a maga eszközeivel igyekszik kivédeni a kalózmásolatok megjelenését. A Microsoft és az Apple 2007 februárjáig nem adott ki eredetiséget ellenőrző programokat Linuxra.  Így ezeket az anyagokat nem lehet Linux alatt használni. A helyzeten szabad jogvédelmi programokkal igyekeznek segíteni.
Linus Torvalds szerint sem zárja ki egymást a Linux és a jogvédelem.A Linux nagyon finoman beállítható, de a konfigurálás sok előzetes tudást és tapasztalatot igényel. A beállításokhoz sokszor nem áll rendelkezésre grafikus felület, nem segítenek könnyen megválaszolható kérdések, és segédprogramok sem könnyítik meg a feladatot. Egyes disztribúciók, például az Ubuntu és az openSUSE, átgondolt előkonfigurálással, automatizálással vagy speciális programokkal igyekeznek ezen javítani.
A Linux aktuális problémáiról rövid összefoglaló olvasható itt (angol nyelven, 2010-03-03): Why Linux still 'sucks'
Linus Torvalds, David Diamond Just for fun – Wie ein Freak die Computerwelt revolutionierte. München 2001, ISBN 3-423-36299-5.
Thomas Uhl, Stefan Strobel: LINUX. Unleashing the Workstation in Your PC, Springer-Verlag GmbH (Oktober 1994), ISBN 3540580778
Daniel J. Barrett: Linux kurz & gut. O’Reilly Verlag, Köln 2004, ISBN 3-89721-501-2.
Michael Kofler: Linux. Installation, Konfiguration, Anwendung. Addison-Wesley, München 2005, ISBN 3-8273-2158-1.
Glyn Moody: Die Software-Rebellen. Die Erfolgsstory von Linus Torvalds und Linux. Verlag Moderne Industrie, Landsberg am Lech 2001, ISBN 3-00-007522-4.
Ellen Siever, Stephen Spainhour, Stephen Figgins: Linux in a Nutshell. O’Reilly, Köln 2005, ISBN 3-89721-195-5.
Ralph Steyer: Linux für Umsteiger. Software & Support Verlag, Frankfurt/Main 2004, ISBN 3-935042-61-2.
Matt Welsh, Matthias Kalle Dalheimer, Terry Dawson, Lar Kaufman: Linux. Wegweiser zur Installation & Konfiguration. O’Reilly, Köln 2004, ISBN 3-89721-353-2, online.
Steffen Wendzel, Johannes Plötner: Einstieg in Linux. Galileo-Press, Bonn 2004, ISBN 3-89842-481-2.
Michael Wielsch, Jens Prahm, Hans-Georg Eßer: Linux Intern. Technik. Administration und Programmierung. Data Becker GmbH & Co. KG, Düsseldorf 1999, ISBN 3-8158-1292-5.
Emmett Dulaney: Linux tantusz könyvek 7 az 1-ben Panem 2016. ISBN 978-615 5186-46-2 Ford.: Gonda László
Linux felhasználók köre, ATOMKI, Debrecen Linux a tudományos alkalmazásokhoz is

Lionel Andrés Messi Cuccittini (Rosario, 1987. június 24. –) argentin labdarúgó, aki 2004-től a spanyol FC Barcelona és az argentin válogatott játékosa. Messi generációjának egyik kiemelkedő játékosa, aki fiatalon lehetett az Aranylabda- és FIFA az év játékosa szavazás jelöltje, 22 éves korára pedig mindkét díjat elnyerte. Rendelkezik spanyol állampolgársággal, ezért európai játékosnak is számít. A legtöbben a világ legjobbjának tartják az utóbbi időben jobbszélsőcsatárként játszó labdarúgót. 2009 és 2016 között ötször is megkapta az Aranylabdát (2010-től FIFA Aranylabda), amellyel ő lett az első ötszörös győztes. Ezzel ő és Cristiano Ronaldo az egyetlen játékosok, akik valaha háromnál többször vihették el a díjat. 2015-ben ismét ő vehette át a díjat, öt elsősége vitathatatlanul a valaha volt legnagyobbak közé emeli. Játékstílusa és képességei alapján sokszor hasonlítják Diego Maradonához, a legendás argentin játékoshoz, aki maga is utódjának nevezte.Messi fiatalon kezdett futballozni, a benne rejlő lehetőséget pedig korán felismerte az FC Barcelona. 2000-ben hagyta el szülővárosa csapatát, a Newell’s Old Boyst, és Európába költözött családjával, miután a Barcelona felajánlotta, hogy finanszírozza növekedésihormon-hiányának kezelését. 2004–05-ös bemutatkozó szezonjában ő lett a spanyol bajnokság történetének legfiatalabb játékosa és gólszerzője. Ebben a szezonban spanyol bajnok, egy évvel később bajnok és Bajnokok ligája-győztes lett. A 2006–07-es szezon jelentette számára a nagy áttörést: állandó kezdő lett Barcelonában, mesterhármast szerzett a Real Madrid ellen, és 14 góllal végzett a bajnokságban. Eddigi legsikeresebb szezonja a 2008–09-es volt, amelyben 38 góljával fontos szerepet játszott a Barcelona triplázásában. A 2009–10-es évadban szerzett 47 góljával ő is beállította az addig Ronaldo által tartott FC Barcelona klubrekordot.
Messi hat góllal gólkirályi címet nyert a 2005-ös ifjúsági labdarúgó-világbajnokságon, ahol két döntőbeli góljával segítette Argentínát világbajnoki címhez. Röviddel ezután állandó tagja lett a felnőtt válogatottnak. 2006-ban minden idők legfiatalabb argentin világbajnoki résztvevője lett, majd 2007-ben ezüstérmet szerzett a Copa Americán. 2008-ban Pekingben olimpiai aranyérmet nyert az argentin labdarúgó-válogatottal. Messi az első játékos, aki a BL 1992 óta íródó történetében egy mérkőzésen öt gólt szerzett. Ezt a 2012. március 7-i Barcelona–Bayer Leverkusen mérkőzésen érte el.
Lionel Andrés Messi Cuccittini 1987. június 24-én született az argentínai Rosarióban, Jorge Horacio Messi és Celia María Cuccittini gyermekeként. Apai ágon ősei az olaszországi Anconából származnak, ahonnan őse, Angelo Messi 1883-ban emigrált Argentínába. Két bátyja és egy húga van, Rodrigo, Matías, illetve María Sol. Ötévesen kezdett el futballozni egy helyi, Grandoli nevű csapatban, ahol apja volt az edző. 1995-ben Messi a szintén rosariói Newell’s Old Boyshoz igazolt. 11 éves korában növekedésihormon-hiányt diagnosztizáltak nála. Az argentin első osztályú River Plate érdeklődött iránta, de nem volt arra kapacitása, hogy finanszírozza a fiú gyógykezeltetésének havi 900 dolláros költségét. Ekkor szerzett Messiről tudomást Carles Rexach, a Barcelona akkori sportigazgatója, aki felajánlotta, hogy a spanyol klub fizeti a kezeléseket, amennyiben az argentin Európába szerződik. Messi a családjával együtt Európába költözött, és a Barcelona korosztályos csapataiban kezdett játszani. Két unokatestvére, Maxi és Emanuel Biancucchi is labdarúgó.
Messi 2003. november 16-án, 16 évesen és 145 naposan játszott először a Barcelona első csapatában, a Porto elleni barátságos meccsen. Egy éven belül, 2004. október 16-án, 17 évesen és 114 naposan Frank Rijkaard edzősége alatt a bajnokságban, tétmeccsen is bemutatkozhatott. Ezzel a Barcelona történetének harmadik legfiatalabb játékosa lett, aki játszott az első csapatban, és a legfiatalabb, aki pályára léphetett a bajnokságban (ezt a rekordot azóta Bojan Krkić 2007 szeptemberében megdöntötte). Első felnőtt csapatban szerzett gólját 2005. május 1-jén, az Albacete elleni mérkőzésen lőtte, ezzel 17 éves, 10 hónapos és 7 napos korában minden idők legfiatalabb barcelonai játékosa lett, aki gólt tudott szerezni a spanyol bajnokságban. Bojan Krkić 2007-ben ezt a rekordot is megdöntötte; épp Messi gólpasszát követően volt eredményes. Messi hálásan nyilatkozott Frank Rijkaardról, korábbi edzőjéről: „Sosem felejtem el, hogy ő indított el a pályámon. Önbizalmat adott nekem, amikor még csak tizenhat-tizenhét éves voltam”.
2005. szeptember 16-án a Barcelona három hónapon belül másodszor is bejelentette, hogy módosítja Messi szerződését; ez alkalommal az első csapat játékosaihoz igazították a fizetését, és 2014 júniusáig hosszabbították meg a kontraktust. Messi szeptember 26-án kapta meg a spanyol állampolgárságot, ezzel pályára léphetett második szezonjában is. A Bajnokok ligájában először szeptember 27-én, az olasz Udinese ellen léphetett hazai pályára. A szurkolók állva tapsoltak a becserélésekor, ő pedig főleg Ronaldinhóval bemutatott kombinációinak segítségével és higgadt megoldásaival volt hasznára csapatának.Messi 17 bajnoki mérkőzésén hat gólt szerzett, hat Bajnokok ligája fellépésén pedig egyet. Szezonja viszont idő előtt véget ért, amikor 2006. március 7-én combizomszakadást szenvedett a jobb lábában, a Chelsea elleni Bajnokok ligája negyeddöntő visszavágóján. A Frank Rijkaard edzette Barcelona bajnokként és BL-győztesként fejezte be a szezont.
A következő szezonban Messi stabil kezdővé vált, és 26 bajnoki meccsen 14 gólt szerzett. 2006. november 12-én, a Real Zaragoza ellen lábközépcsont-törést szenvedett, ami három hónapos kihagyásra kényszerítette. A sérüléséből Argentínában lábadozó játékos 2007. február 11-én tért vissza, csereként beállva a Racing Santander elleni meccs második félidejében. Március 11-én hatalmas formában játszva mesterhármast rúgott az El Clásicón. Segítségével a tíz emberrel játszó Barcelona 3–3-as döntetlent ért el. Messi háromszor tudott egyenlíteni, harmadik gólját a hosszabbításban szerezve. Ezzel a teljesítménnyel ő lett az 1994–95-ös szezon óta az első játékos, aki három gólt tudott szerezni az El Clásicón. (Abban a szezonban a Real Madrid játékosa, Iván Zamorano volt képes erre a bravúrra.) Messi egyben a legfiatalabb olyan játékos lett, aki gólt tudott szerezni a Real Madrid–Barcelona rangadók valamelyikén. A szezon vége felé egyre gyakrabban szerzett gólokat: 14 bajnoki találatából 11-et az utolsó 13 meccsen ért el.
Messi azt is bebizonyította, hogy a Maradonához történő hasonlítgatások nem teljesen légből kapottak; egy szezon alatt szinte lemásolta nagy elődje két leghíresebb találatát. 2007. április 18-án két gólt szerzett a Getafe elleni Király kupa elődöntőn, amelyek közül az egyik nagyon hasonított Maradona 1986-os, Anglia ellen szerzett szólógóljára. A világ sportsajtója Maradonához hasonlította Messit, a spanyol sajtó pedig „Messidoná”-nak nevezte. Körülbelül ugyanakkora távon (62 méter) cselezett ki ugyanannyi embert (a kapussal együtt hatot), mielőtt a kapuba gurított volna, nagyon hasonló helyről, mint Maradona 21 évvel korábban. A gólt is ugyanúgy, a szögletzászló felé rohanva ünnepelte. A meccs utáni sajtótájékoztatón Deco, Messi akkori csapattársa a következőt mondta: „A legnagyobb gól volt, amelyet valaha láttam”. Az Espanyol ellen olyan gólt szerzett, amely kísértetiesen hasonlított a hírhedt „Isten keze” gólhoz. Messi a labdáért ugrott, és kézzel ütötte el azt a kapus, Carlos Kameni mellett. Az ellenfél játékosainak tiltakozása és a kezezést egyértelműsítő videofelvételek ellenére a gólt megadták.
Messi a szezont kirobbanó formában kezdte, szeptemberben például egy hét alatt öt góllal segítette a Barcelonát. 2007. szeptember 19-én egy góllal vette ki a részét az Olympique Lyon 3–0 arányú legyőzéséből, a Bajnokok ligája egyik Nou Campban rendezett csoportmérkőzésén. Ez után két gólt szerzett a Sevilla elleni, szeptember 22-én lejátszott spanyol bajnokin, majd még kétszer betalált 26-án, a Real Zaragoza elleni 4–1 alkalmával. Ebben a szezonban, 2008. február 27-én Messi századik hivatalos meccsét játszotta a Barcelonában a Valencia ellen.Bekerült az év csapatának csatársorába, Didier Drogba és Ronaldinho mellé a FIFPro, a profi labdarúgók szakszervezete által tartott szavazáson. A Marca című spanyol újság internetes oldalának szavazásán a voksolók 77 százaléka őt találta a világ legjobb játékosának. A barcelonai illetőségű El Mundo Deportivo és a Sport újságok amellett érveltek, hogy ebben az évben Messinek kellene kapni az Aranylabdát. Franz Beckenbauer is ezt a véleményt képviselte. Több labdarúgó, például Francesco Totti volt azon a véleményen, hogy Messi egyike a világ legjobb játékosainak.Egy március 4-én, a Celtic elleni BL-mérkőzésen elszenvedett combizomsérülés következtében Messi hat hetes kihagyásra kényszerült. Három szezon alatt negyedszer sérült meg valamelyik lábának combizma, ezúttal a bal.
Miután Ronaldinho távozott Barcelonából, Messi örökölte a tízes számú mezt. 2008. október 1-jén, a Sahtar Donyeck elleni Bajnokok ligája mérkőzésen Messi Thierry Henry helyén lépett pályára csereként, majd a meccs utolsó hét percében két gólt szerezve, 0–1-es hátrányból fordította meg az eredményt, kiharcolva a 2–1 arányú Barcelona győzelmet. A következő, Atlético Madrid elleni bajnokit Messi és jó barátja, Sergio Agüero párharcaként harangozták be. Messi egy szabadrúgásgólt szerzett, illetve egy gólpasszt adott a 6–1-es barcelonai győzelmet hozó találkozón. November 29-én ismét két gólt szerzett, ekkor a Sevilla elleni bajnokin. Előbb 23 méterről talált be, majd a kapust kicselezve, kiszorított szögből volt eredményes. December 13-án, a szezon első Barcelona–Real Madrid összecsapásán Messi állította be a kettő-nullás végeredményt. A 2008-as FIFA év játékosa szavazáson 678 ponttal a második helyen végzett a 935 pontot kapó Cristiano Ronaldo mögött.Messi első 2009-es mesterhármasát az Atlético Madrid ellen 3–1-re megnyert Király kupa mérkőzésen szerezte. 2009. február elsején csereként beállva két gólt lőtt a Racing Santander ellen, amelyeknek köszönhetően a Barcelona ismét 0–1-es hátrányból győzött. A második gól a klub történetének ötezredik gólja volt a spanyol bajnokságban. A bajnokság 28. fordulójában, a Málaga CF elleni 6–0 arányú győzelem alkalmával Messi 30. gólját szerezte a szezonban, minden versenysorozatot figyelembe véve. Április nyolcadikán a Bayern München elleni BL-mérkőzésen két gólt szerzett, nyolcgólosra javítva egyéni csúcsát a BL-ben egy szezonban lőtt gólok tekintetében. Április 18-án Messi 20. bajnoki góljával a Barcelona 1–0-ra győzte le a Getafét, amivel megőrizte 6 pontos előnyét a bajnokságban a Real Madriddal szemben.A szezon végéhez közeledve Messi két gólt szerzett (a 35-iket és a 36-ikat a szezonban) a Bernabéuban, a Real Madrid 6–2 arányú legyőzésekor, amely a madridiak legsúlyosabb veresége volt 1930 óta. Mindkét gólja után a szurkolók és a kamerák felé futott, felemelve a mezét, amely alatt Síndrome X Fràgil feliratú póló volt látható, amellyel felhívta a figyelmet a fragilis X-szindrómában szenvedő gyerekekre. A Chelsea elleni BL-elődöntő második félidejének hosszabbításában Messi passzolt Andrés Iniestához azt a gólt megelőzően, amelynek köszönhetően a Barcelona bejutott a Manchester United elleni döntőbe. Május 13-án spanyol Király kupa győztes lett, miután a döntőben gólt szerzett és két gólpasszt adott az Athletic Bilbao ellen 4–1-re megnyert meccsen. Május 27-én ő állította be a Manchester United elleni BL-döntő 2–0-s végeredményét a mérkőzés 70. percében. Ezzel a góllal ő lett a Bajnokok Ligája – egyébként valaha volt legfiatalabb – gólkirálya, 9 találattal. Kiváló idényének megkoronázásaként elnyerte a Bajnokok ligája legjobb csatárának és legjobb játékosának járó címeket. A Barcelona egy szezonban megnyerte a Király kupát, a spanyol bajnokságot és a Bajnokok ligáját, ezzel a spanyol csapatok közül elsőként tudott triplázni.
A 2009-es UEFA Szuperkupa megnyerése után Josep Guardiola kijelentette, Messi talán a legjobb játékos, akit valaha látott.Szeptember 18-án Messi új szerződést írt alá a Barcelonával, amely 2016-ig köti a klubhoz, illetve 250 millió euróban határozza meg kivásárlási árát. A szerződéssel Messi Zlatan Ibrahimović mellett a bajnokság legjobban fizetett játékosává vált, 9,5 millió euró körüli éves fizetéssel. Négy nappal később, szeptember 22-én két gólt lőtt és egy gólpasszt adott a Racing Santander ellen 4–1-re megnyert bajnokin. Szezonbeli első gólját az európai porondon szeptember 29-én szerezte a Dinamo Kijev elleni 2–0 során. A Real Zaragoza 6–1-es legyőzése során szerzett gólját követően Messi neve mellett hét mérkőzés után hat bajnoki gól állt, majd november 7-én, a Mallorca elleni, Nou Camp-beli 4–2 alkalmával újabb gólt szerzett, büntetőből. 2009. december 1-jén Messinek ítélték a 2009-es Aranylabdát. A szavazáson Cristiano Ronaldót előzte meg, hatalmas fölénnyel (473, illetve 233 pont). Ezután a France Football magazinnak a következőket nyilatkozta: „A győzelmet a családomnak ajánlom. Mindig mellettem álltak, amikor szükségem volt rájuk, és néha erősebb érzelmeket éltek meg, mint én magam”.December 19-én Messi győztes gólt szerzett a FIFA-klubvilágbajnokság abu-dzabi döntőjén az Estudiantes ellen. Két nappal később megkapta a FIFA év játékosa címet, megelőzve sorrendben Cristiano Ronaldót, Xavit, Kakát és Andrés Iniestát. Először kapta meg a díjat pályafutása során, egyben ő volt az első argentin, akit ezzel a díjjal ismertek el. 2010. január 10-én először ért el mesterhármast az aktuális szezonban, a Tenerife elleni idegenbeli 0–5 alkalmával. Január 17-én, egy a Sevilla ellen szerzett találattal megszerezte századik gólját a klub színeiben.Márciusban öt mérkőzésen 11 gólt szerzett. Először a Málaga elleni 2–1-es győzelem alkalmával talált be a 84. percben, majd az Almería elleni 2–2-es döntetlen során mindkét gólt ő szerezte. Ezt követte egy olyan hét, ahol három mérkőzésen nyolc gólt ért el. Az első hármat a Valencia elleni hazai 3–0-s győzelem során rúgta, majd két góljával vállalt részt a Stuttgart 4–0-s legyőzéséből a BL-ben. Ezzel a Barcelona bebiztosította a negyeddöntőbe jutást. Végül a Zaragoza elleni idegenbeli 4–2 során ért el mesterhármast, amivel ő lett az első Barcelona-játékos, aki egymás utáni két bajnoki meccsen tud három gólt szerezni. Március 24-én az Osasuna ellen kétszázadik tétmeccsét játszotta a Barcelonában.2010. április 6-án pályafutása során először szerzett tétmérkőzésen négy gólt, a 4–1-es végeredménnyel záruló, Arsenal elleni Bajnokok ligája negyeddöntő barcelonai visszavágóján. A négy góllal 25-re növelte a Bajnokok ligájában szerzett találatai számát, ezzel utolérte Rivaldót, a klub történetének legeredményesebb BL-gólszerzőjét. Április 10-én szezonbeli negyvenedik gólját szerezte, amikor az ősi rivális Real Madrid elleni 2–0 arányú idegenbeli győzelem során vezetést szerzett csapatának. Május 1-jén, szezonbeli ötvenedik tétmeccsén, a Villarreal otthonában aratott 4–1-es sikerből két góllal vette ki a részét. Három nappal később, május 4-én a Barcelona ismét 4–1-re nyert, ezúttal a Tenerife ellen. Messi ezen a meccsen is két gólt szerzett. A bajnokságban május 8-án már a 32. gólját szerezte, a Sevilla ellen idegenben megnyert mérkőzésen, majd a záró fordulóban, a Valladolid ellen lőtt két góljával beállította Ronaldo klubcsúcsát, aki még az 1996–97-es bajnokságban szerzett szintén 34 gólt. Messi eredménye csak négy találattal marad el Telmo Zarra és Hugo Sánchez abszolút rekordjától. 2010. június 3-án nevezve lett spanyol bajnokság legjobb játékosának.
2010. augusztus 21-én Messi mesterhármast szerzett a Sevilla ellen, a spanyol szuperkupában 4–0-ra megnyert mérkőzésen. A bajnokságot is góllal nyitotta, 3 perc alatt betalált a Racing Santander kapujába. Nagyszerű formában volt a Panathinaikósz elleni BL-mérkőzésen, lőtt két gólt, adott két gólpasszt, és ugyancsak két alkalommal lőtt kapufát. Emellett pedig kihagyott egy tizenegyest. A mérkőzést végül a Barcelona nyerte 5–1-re. 2011. január 10-én ő kapta meg a 2010-es év Aranylabdáját, és ezzel megvédte a 2009-es díját.Az aranylabda odaítélése kapcsán vita alakult ki, hiszen 2010-ben első alkalommal összevonták az Aranylabda és a FIFA év játékosa díjakat. Ezért az a helyzet állt elő, hogy a régebben alkalmazott szavazás alapján Wesley Sneijder kapta volna a díjat, és e szerint Messi csak a negyedik lett volna. A megváltoztatott szabályok azonban neki kedveztek, hiszen több ország képviselője szavazhatott. A díjátadás után emiatt kialakult olyan vélemény, hogy a két díj egyesítése nem volt szerencsés, hiszen így nem az év legjobbja kapja a díjat. Az új rendszerben ugyanis egyértelműen az számított, hogy a szavazás pillanatában kit tartanak a világ legjobb játékosának.A Bajnokok Ligájának londoni döntőjében egy góllal járult hozzá csapata újabb sikeréhez.
A mutatói alapján ez volt Messi legjobb szezonja, ugyanis 60 mérkőzésen 73 alkalommal talált be, korábban soha senki nem talált be még ennyiszer egy évadon belül. Az előző évihez hasonló sikereket azonban nem tudott elérni csapatával, bár egy kupagyőzelem azért így is összejött a Barcelonának.Messit korábban sok kritika érte a válogatottban nyújtott teljesítménye miatt, de ebben a szezonban alaposan javult ebben a tekintetben is, a brazilokat például az ő vezérletével verte az Albiceleste.Lionel Messi rekordot jelentő 91 góllal zárta a 2012-es évet; az FC Barcelona argentin labdarúgója már korábban megdöntötte a legendás német Gerd Müller 1972-ben felállított, 85-ös csúcsát.
Messi 2012-ben 69 mérkőzésen lépett pályára, Müller 60 találkozón futballozott 1972-ben.
A Barcelona első meccse a szezonban a Real Sociedad ellen volt, Messi folytatta a gólszerzést és a csapat 5–1 arányban győzött a Camp Nouban. A spanyol szuperkupában 3–2-re győzte az ősi rivális Real Madridot a párharc első fordulójában Barcelonában, augusztus 23-án. A következő bajnoki mérkőzésen az Osasuna fogadta a Barcelonát, ahol Messi két góljával fordította meg az állást és nyerte meg a találkozót a katalán csapat. Augusztus 29-én jött a Szuperkupa visszavágó, ahol 2–1 arányban győzedelmeskedett a Real Madrid. Messi ezen a meccsen lőtt egy szabadrúgásgólt az első félidő utolsó percében, de ez sem segített a Barcelonán, mert 4–4-es összesítésben, idegenben lőtt több góllal a Real Madrid nyerte a kupát. Leo Messinek ez volt a 15. találata az addigi El Clásicóin, így holtversenyben állt Raúllal, és csak Alfredo Di Stéfano előzte meg 18 találatával. Lionel Messi második helyen végzett 17 szavazattal az év férfi labdarúgója-díjon Cristiano Ronaldóval holtversenyben, a díjat Andrés Iniesta nyerte el 19 szavazattal. A liga harmadik fordulójában a Valencia érkezett ellenfélként a Camp Nouba, amit a csapat 1–0 arányban legyőzött Adriano góljával, akinek a gólpasszt Messi adta. Következő fordulóban szeptember 15-én Messi két gólt rúgott a Getafe csapatának, az egyiket tizenegyesből értékesítette. Szeptember 19-én játszotta a Barcelona az első Bajnokok Ligája mérkőzését a szezonban, ahol a gárda 3–2 arányban győzött a Szpartak Moszkva ellen. Messi két góllal támogatta csapatát, és megszerezte tizedik gólját a szezonban.November 11-én Messi duplázott az RCD Mallorca ellen, ezzel megszerezve 2012-ben 75. és 76. gólját, így megdöntve Pelé egy naptári évben szerzett 75 gólját, amit még 1958-ban állított fel. Már csak Gerd Müller 1972-ben felállított 85 gólos teljesítménye állt Messi előtt. Messi megszerezte 77. és 78. gólját a Real Zaragoza ellen a Camp Nouban, és már csak hét gól választotta el a rekordtól. November 20-án duplázott a Szpartak Moszkva ellen, és ezzel megszerezte 2012-ben a 79. és a 80. gólját. Messi folytatta a gólszerzést, a Levante UD ellen megszerezte a 81. és a 82. találatát. December 1-jén duplázott az Athletic Bilbao ellen, és így egy gólra került Gerd Müller rekordjától. December 9-én ismét duplázott, most a Real Betis ellen, és megszerezte a 85. és a 86. találatát 2012-ben, ezzel felülmúlva Müller 85 gólos rekordját egy naptári évben, amit 1972-ben állított fel a Bayern Münchennel és a német válogatottal. December 12-én újra duplázni tudott, most a spanyol kupában volt eredményes a Córdoba ellen az első mérkőzésen, és így már 88 gólnál tartott. Messi ekkor küldött egy dedikált Barcelona mezt Müllernek, a rekordja előtt tisztelegve ezzel. Ezután két gólt lőtt az Atlético Madridnak december 16-án, és 90 gólra növelte a rekordját. A 91. gólját, egyben az utolsót is az évben, a Real Valladolid ellen szerezte. A FIFA azonban nem hajlandó elismerni Messi rekordját (legtöbb gól egy naptári évben belül), az ellenőrizhetőségre hivatkozva. 2012. december 18-án a Barcelona bejelentette, hogy megújítja a szerződést Messivel 2018. június 30-ig. A szerződést 2013. február 7-én kötötték meg.A 2013. január 7-én Messi nyerte a 2012-es Aranylabdát, és ismét legyőzte Cristiano Ronaldót, aki a második helyen végzett, míg csapattársa, Andrés Iniesta harmadik lett. A győzelem után Messi lett az egyetlen olyan játékos a futballtörténelemben, aki négyszer nyerte meg az Aranylabdát. Messi, miután átvette az elismerést, így nyilatkozott: „Ez igazán hihetetlen és ez szavakkal leírhatatlan”. A sajtó Messit már olyan nagy játékosokkal hasonlította össze, mint Diego Maradona és Pelé. 2013. január 27-én Messi négy gólt lőtt, és így 5–1-es győzelmet arattak az Osasuna ellen. Ezekkel a találatokkal Messi elérte a 200. gólját a La Ligában, és ezzel ő lett a nyolcadik, köztük is a legfiatalabb játékos, aki ezt elérte. Ez volt a 33. találata a szezonban a spanyol bajnokságban, míg minden sorozatot figyelembe véve 44 gólt szerzett addig. Messi 2013. február 7-én írta alá 2018-ig érvényes szerződését a katalán klubbal. A fizetése 36 millió euró lett egy évben (ennek csak töredékét, kb. 16 milliót kap meg a spanyol adózási törvények miatt). Az FC Barcelona 31 éves koráig „láncolta” magához. Kivásárlási ára 250 millió euró lett. 2013. február 16-án megszerezte 300. gólját a Barcelona színeiben, egy Granada elleni bajnoki mérkőzésen, majd megszerezte még azon a mérkőzésen a 301-iket is, s ezeket összesen 365 hivatalos mérkőzésen szerezte. 2013. március 2-án gólt szerzett a Real Madrid ellen, amely mérkőzést a Barcelona 2–1 arányban elvesztett. Ezzel a góljával Lionel Messi beállította Alfredo Di Stéfano rekordját (legtöbb gól az El Clásicón).Március 12-én Messi két gólt szerzett az AC Milan ellen, és így a Bajnokok ligája negyeddöntőbe segítette a Barcelonát, akik a 2–0 arányban elvesztett első mérkőzés után a második fordulóban 4–0 arányban győztek. Messi első gólja a Milan ellen újabb összehasonlításokra adott alkalmat, mivel Messi hasonló gólt szerzett, mint Diego Maradona Görögország ellen az 1994-es világbajnokságon. 2013. március 17-én, a Rayo Vallecano elleni mérkőzésen Messi először viselte a csapatkapitányi karszalagot a Barcelonában hivatalos mérkőzésen, miután beállt Andrés Iniesta helyére a találkozón. Március 30-án megszerezte a 19. egymást követő gólját La Ligában, és így lett ő lett az első futballista a La Liga történetében, aki 19 gólt szerzett egymást követő mérkőzéseken.2013. április 2-án gólt szerzett egy Paris Saint-Germain elleni Bajnokok ligája mérkőzésen, de Messit a félidőben le kellett cserélni sérülés miatt. 2013. május 13-án Messi ismét nem tudott befejezni egy mérkőzést, ezúttal az Atletico Madrid ellen, kénytelen volt a mérkőzés második felében elhagyni a pályát. Később bejelentette, hogy sérülés miatt kihagyja a szezon további részét. A Bajnokok ligája negyeddöntő második fordulójában, a Paris Saint-Germain ellen Messi a padon ült, majd a meccs hajrájában váltotta David Villát és adott egy gólpasszt Pedrónak, így a csapat továbbjutott az elődöntőbe. A Barcelona végül kiesett az elődöntőben a későbbi győztes, Bayern München ellenében. A Barcelona a Copa del Rey-ben is kiesett, az ősi rivális Real Madrid ellen maradt alul az elődöntőben. Viszont a La Ligát megnyerte a Real Madrid előtt. A csapat összesen 100 pontot szerzett, ezzel beállítva az elmúlt szezon rekordját amit a Real Madrid állított fel. Messi a második egymást követő évben ismét megszerezte a La Liga gólkirályi címét, 32 mérkőzésen 46 gólt szerzett és 12 gólpasszt adott a bajnokságban. Leo Messi – minden sorozatot figyelembe véve – 50 mérkőzésen 60 gólt lőtt és 16 gólpasszt adott.
2013-ban Messit ismét jelölték az Az év férfi labdarúgója-díjra a harmadik egymást követő évben, a másik két jelölt Cristiano Ronaldo és Franck Ribéry volt. Ezt a díjat Ribéry nyerte el 36 szavazattal. Messi a második helyen, 14 szavazattal, míg Ronaldo a harmadik helyen, 3 szavazattal végzett. 2013. augusztus 18-án, Messi a Barcelona 2013-14-es bajnoki idénynyitó mérkőzésén két gólt lőtt és egy gólpasszt adott a Levante ellen, a Barcelona végül megnyerte a mérkőzést 7-0 arányban. Augusztus 28-án, Barcelonában kivívták a 11. spanyol labdarúgó-szuperkupa címűket az Atlético Madrid ellen, idegenben lőtt több góllal.
Szeptember 1-jén, Messi megszerezte karrierjének 23. mesterhármasát a Valencia elleni bajnoki mérkőzésen, ahol 3-2 arányban győzött a Barcelona. Ezekkel a gólokkal Messi a hatodik legeredményesebb góllövő lett a La Liga történetében, felülmúlva Quini-t, aki 219 gólt szerzett pályafutása során a bajnokságban. 2013. szeptember 18-án Messi megszerezte karrierje 24. mesterhármasát, a Barcelona pedig az első Bajnokok Ligája győzelmét a szezonban, otthon az Ajax ellen, amelyet végül 4-0-ra nyertek. Ezzel a három góllal Messi lett az első játékos, aki négy mesterhármast szerzett a Bajnokok Ligájában. November 10-én, sérülést szenvedett Messi egy 4-1-re megnyert Real Betis elleni mérkőzésen, ami miatt 2014. január elejéig nem játszhatott.2014. január 8-án, Messi visszatért a pályára sérüléséből és két gólt szerzett a Getafe elleni kupa mérkőzésen, amelyet 4-0 arányban megnyert a Barca. Január 13-án, második helyen végzett Cristiano Ronaldo mögött a 2013-as FIFA Aranylabda gálán. Február 15-én, Messi egy Rayo Vallecano elleni 6-0-ra megnyert mérkőzésen megszerezte a 227. és 228. találatát a bajnokságban, amellyel megelőzte az argentin Alfredo Di Stefanót és holtversenybe került a spanyol Raúllal, így vele együtt a harmadik legeredményesebb góllövő lett a La Liga történetében.2014. március 16-án, Messi mesterhármast szerzett egy 7-0-ra megnyert Osasuna elleni mérkőzésen és ezzel megelőzte az eddigi rekorder Paulino Alcántarát, aki a Barcelona legeredményesebb gólszerzője volt, minden mérkőzést figyelembe véve. Március 23-án, megszerezte következő mesterhármasát, ezúttal a Real Madrid ellen, amely mérkőzést meg is nyert a Barcelona 4-3 arányban a Santiago Bernabéuban, ezekkel a találatokkal Messi lett minden idők legeredményesebb játékosa az El Clásicók történetében, megelőzve Di Stéfanót a korábbi rekordert. Ezek a gólok is lehetővé tették számára, hogy ő legyen a második legeredményesebb góllövő a La Liga történetében, megelőzve Hugo Sánchezt.Messi végül befejezte a klubbal az idényt, de csak egy trófeát tudtak megnyerni, a spanyol Szuper Kupát, ezenkívül a Barcelona második helyezett lett a La Ligában, az Atletico Madrid mögött, akik a Bajnokok Ligája negyeddöntőjében is kiejtették a csapatot. A Barcelona vereséget szenvedett a Copa del Rey döntőjében is, a rivális a Real Madrid ellen, de a kupa sorozat gólkirálya Lionel Messi lett 5 góllal. A szezont összesen 41 góllal és 15 gólpasszal fejezte be Messi minden sorozatot figyelembe véve, de a bajnokságban szerzett 28 gól nem volt elég neki, hogy megvédje a Pichichi trófeát, amit Cristiano Ronaldo kapott, aki 31 gólt szerzett. 2014. május 16-án, Messi egy új szerződést írt alá a katalán klubbal.2017. március 19-én a Valencia CF elleni mérkőzésen duplázott, s összes sorozatot tekintve átlépte 40 gólt. 2009–2010-es szezontól kezdve ez a 8. szezonja ahol legalább 40 gólig jutott.
Messi 2004 júniusában mutatkozott be Argentína színeiben, egy Paraguay elleni barátságos meccsen, az U-20-as válogatottban. 2005-ben tagja volt annak a csapatnak, amely megnyerte a hollandiai ifjúsági világbajnokságot. A tornán megkapta a legjobb játékosnak járó Aranylabdát és a legjobb góllövőnek járó Aranycipőt.A felnőtt válogatottban 18 évesen, 2005. augusztus 17-én mutatkozott be, Magyarország ellen. A 63. percben cserélték be, majd a 65. percben rögtön ki is állították, miután Messi a mérkőzést vezető Markus Merk szerint lekönyökölte a mezét rángató Vanczák Vilmost. A döntést sokan vitatták, Maradona egyenesen azt állította, előre megfontolt döntésről volt szó. Messi Paraguay ellen tért vissza a csapatba, szeptember 3-án, a válogatott 1–0 arányban megnyert világbajnoki selejtezőjén. A meccs előtt azt nyilatkozta: „Ez egy újabb bemutatkozási lehetőség. Az első túl rövidre sikerült”. Később, Peru ellen először lépett kezdőként pályára a válogatottban. A mérkőzés után Pekerman szövetségi kapitány „kincs”-ként jellemezte Messit.2009. március 29-én, a Venezuela elleni világbajnoki selejtezőn Messi először ölthette magára a válogatott legendás tízes mezét. Ez volt Diego Maradona első hivatalos meccse Argentína szövetségi kapitányaként. Argentína 4–0 arányban győzött, az első gólt pedig Messi szerezte.
Messi lábközépcsont-sérülése, amelynek következtében a 2005–06-os szezon utolsó két hónapját is kihagyni kényszerült, veszélyeztette világbajnoki részvételét. Ennek ellenére a 2006. május 15-én kihirdetett keretnek ő is tagja volt. A világbajnokság előtti utolsó felkészülési meccseken már pályára lépett, 15 percet játszott az argentin U-20-as válogatott elleni utolsó hazai meccsen, majd a 64. percben szállt be csereként az utolsó barátságos meccsen, Angola ellen, Nápolyban. A vb első csoportmeccsén a cserepadról nézte végig Argentína Elefántcsontpart elleni győzelmét. A következő meccsen, Szerbia ellen Messi lett minden idők legfiatalabb argentin világbajnoki résztvevője, amikor a 74. percben Maxi Rodríguezt váltva pályára lépett. Becserélése után egy percen belül gólpasszt adott Hernán Crespónak, majd ő állította be a 6–0-s végeredményt. Ezzel a torna legfiatalabb, minden idők hatodik legfiatalabb világbajnoki góllövője lett. A következő, Hollandia elleni 0–0 alkalmával Messi a kezdőcsapat tagja volt. A Mexikó elleni nyolcaddöntőben a 84. percben csereként lépett pályára, 1–1-es állásnál. Gólt szerzett, amit les miatt érvénytelenítettek, Argentína pedig egy a hosszabbításban szerzett góllal jutott tovább. A Németország elleni negyeddöntőn Pekerman szövetségi kapitány nem cserélte be Messit, Argentína pedig 4–2 arányban tizenegyesekkel búcsúzott.
Messi 2007. június 29-én játszotta első meccsét a Copa Americán, ekkor Argentína 4–1-re verte az Egyesült Államokat. A meccsen Messi irányítóként játszott. Előkészített egy gólt csatártársának, Hernán Crespónak, és számos kapura lövése is volt. A 79. percben Carlos Tévez váltotta Messit, aki pár perccel becserélése után be is talált.A második meccset Kolumbia ellen játszotta Argentína. A mérkőzésen Messi 1–0-s kolumbiai vezetésnél tizenegyest harcolt ki, amelyet Crespo értékesített. A harmadik gólban is szerepet játszott: a tizenhatoson kívül szabálytalankodtak vele szemben, Juan Román Riquelme pedig gólt szerzett a megítélt szabadrúgásból, 3–1-re növelve az argentin előnyt. A 4–2-es győzelemmel Argentína bejutott a torna negyeddöntőjébe.A harmadik mérkőzésen, Paraguay ellen a szövetségi kapitány a biztos továbbjutás tudatában pihentette Messit. A 64. percben csereként lépett pályára Esteban Cambiasso helyén, 0–0-s állásnál. A 79. percben Javier Mascheranónak készített elő egy gólt. A negyeddöntőben, Peru ellen ő lőtte a mérkőzés második gólját Riquelme passzából. A végeredmény 4–0 lett. A Mexikó elleni elődöntőben Argentína 3–0 arányban győzött, többek között Messi átemelős góljával. A döntőben a csapat 3–0-s vereséget szenvedett Brazíliától.
A Barcelona először nem engedte el játékosát a 2008-as olimpia labdarúgótornájára, majd később megmásította a döntését, miután Messi beszélt Josep Guardiola vezetőedzővel. Messi csatlakozott az argentin olimpiai válogatotthoz, és ő lőtte a Elefántcsontpart elleni 2–1-es győzelemmel végződő csoportmeccs első gólját. Legközelebb a negyeddöntőben volt eredményes, Hollandia ellen. Az első gólt ő szerezte, a másodiknál pedig ő adta a gólpasszt Ángel Di Maríának a 2–1-es argentin győzelemmel végződő, hosszabbításos találkozón. Játszott a Brazília ellen 3–0-ra megnyert elődöntőn is, a Nigéria elleni döntőben pedig Di María az ő passzából lőtte az 1–0-s győzelmet jelentő gólt.
Messi az argentin válogatott vezéregyéniségeként indult a 2010-es dél-afrikai vb-n, azonban korántsem hozta a várt teljesítményt. Az első Nigéria elleni találkozón hiába próbálkozott jó néhány kapuralövéssel, egyszer sem tudott a hálóba találni. Dél-Korea ellen hasonló volt a helyzet. Hiába akarta mindenáron a gólt, védői vagy túl erősen fogták, vagy pedig csak a balszerencsén múlott hogy nem ment be, viszont csapata minden góljában volt szerepe. A Görögország elleni meccsen először viselhette a csapatkapitányi karszalagot, mivel Mascherano nem volt a pályán, és majdnem meghálálta ezt a tisztséget, mivel óriási helyzetből kapufát lőtt. A válogatottal simán túljutottak Mexikón, Carlos Tévez lesgóljánál ő adta a gólpasszt. A negyeddöntőben viszont csúfos, 4–0-s vereséggel búcsúztak Németország ellen.
Messi korábban a nála négy évvel fiatalabb, szintén rosariói Macarena Lemosszal volt kapcsolatban. Állítólag a lány apja mutatta be őket egymásnak, amikor Messi Rosarióban lábadozott sérüléséből a 2006-os világbajnokság előtt. Ezt követően egy argentin modellel, Luciana Salazarral járt. 2009 januárjában pedig azt nyilatkozta a katalán Canal 33 tévécsatorna „Hat Trick Barca” című műsorának: „Van egy barátnőm, aki Argentínában él. Boldog vagyok és kiegyensúlyozott”. Ezután együtt látták Antonella Roccuzzoval. Messi a Barcelona–Espanyol rangadó után is együtt volt a lánnyal, Antonellával, a katalóniai Sitges-ben. Roccuzzo kisasszony is rosariói lakos. 2012. november 2-án született meg közös gyermekük, Thiago Messi Roccuzzo. 2015. szeptember 11-én megszületett 2. közös gyermekük, Mateo Messi Roccuzzo. 2018. március 10-én Antonella 3. fiuknak is életet adott, aki a Ciro Messi Roccuzzo nevet kapta.
Messi szerepelt a Pro Evolution Soccer 2009 játékprogram borítóján, és részt vett a játékot népszerűsítő kampányban. Fernando Torresszel együtt ő a Pro Evolution Soccer 2010 játék egyik arca, szerepet vállalt a digitális mozgásrögzítésben és a játék előzetesében is. Azonban 2011 novemberében a FIFA játéknak (a Pro Evolution Soccer riválisának) lett az új arca, és Messit választották a FIFA 13 és a FIFA 14 borítójára. 2014-től pedig az új next-gen konzolokra (PS4, Xbox One) is reklámozta a FIFA-t és annak új next-gen grafikáját. Messinek szponzori szerződése van az Adidasszal, és szerepel a német cég reklámjaiban.Két unokatestvére is futballozik, mindketten a brazil Bahia csapatában játszanak, Maxi Biancucchi a csapat egyik csatára, míg másik unokatestvére, Emanuel Biancucchi a csapat egyik középpályása.2010. március 11-én Messi az UNICEF jószolgálati nagykövete lett.
Spanyol bajnokság (10): 2004–2005, 2005–2006, 2008–2009, 2009–2010, 2010–2011, 2012–2013, 2014–2015, 2015–2016, 2017–2018, 2018–2019
Spanyol kupa (6): 2008–2009, 2011–2012, 2014–2015, 2015–2016, 2016–2017, 2017–2018
Az év fiatal játékosa a profi labdarúgók szakszervezetének (FIFPro) szavazásán: (2006, 2007, 2008)
Az év csapatának tagja (FIFPro World XI): (2007, 2008, 2011, 2012, 2013, 2014, 2015)
UEFA év csapatának tagja: (2008, 2009, 2010, 2011, 2012, 2014, 2015, 2016, 2017, 2018)
Európai aranycipő: (2009–2010, 2011–2012, 2012–2013, 2016–2017, 2017–2018, 2018–2019)
Bajnokok ligája gólkirálya: (2008–2009, 2009–2010, 2010–2011, 2011–2012, 2014–2015, 2018-2019 )
Spanyol bajnokság gólkirálya: (2009–2010, 2011–2012, 2012–2013, 2016–2017, 2017–2018, 2018-2019)
Spanyol bajnokság legjobb játékosa: (2008–09, 2009–10, 2010–11, 2011–12, 2012–13, 2014–15, 2017–18)
Spanyol bajnokság legjobb csatára: 2008–09, 2009–10, 2010–11, 2011–12, 2012–13, 2014–15, 2015–16
Ez a szócikk részben vagy egészben  a   Lionel Messi című angol Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.

Lionel Andrés Messi Cuccittini (Rosario, 1987. június 24. –) argentin labdarúgó, aki 2004-től a spanyol FC Barcelona és az argentin válogatott játékosa. Messi generációjának egyik kiemelkedő játékosa, aki fiatalon lehetett az Aranylabda- és FIFA az év játékosa szavazás jelöltje, 22 éves korára pedig mindkét díjat elnyerte. Rendelkezik spanyol állampolgársággal, ezért európai játékosnak is számít. A legtöbben a világ legjobbjának tartják az utóbbi időben jobbszélsőcsatárként játszó labdarúgót. 2009 és 2016 között ötször is megkapta az Aranylabdát (2010-től FIFA Aranylabda), amellyel ő lett az első ötszörös győztes. Ezzel ő és Cristiano Ronaldo az egyetlen játékosok, akik valaha háromnál többször vihették el a díjat. 2015-ben ismét ő vehette át a díjat, öt elsősége vitathatatlanul a valaha volt legnagyobbak közé emeli. Játékstílusa és képességei alapján sokszor hasonlítják Diego Maradonához, a legendás argentin játékoshoz, aki maga is utódjának nevezte.Messi fiatalon kezdett futballozni, a benne rejlő lehetőséget pedig korán felismerte az FC Barcelona. 2000-ben hagyta el szülővárosa csapatát, a Newell’s Old Boyst, és Európába költözött családjával, miután a Barcelona felajánlotta, hogy finanszírozza növekedésihormon-hiányának kezelését. 2004–05-ös bemutatkozó szezonjában ő lett a spanyol bajnokság történetének legfiatalabb játékosa és gólszerzője. Ebben a szezonban spanyol bajnok, egy évvel később bajnok és Bajnokok ligája-győztes lett. A 2006–07-es szezon jelentette számára a nagy áttörést: állandó kezdő lett Barcelonában, mesterhármast szerzett a Real Madrid ellen, és 14 góllal végzett a bajnokságban. Eddigi legsikeresebb szezonja a 2008–09-es volt, amelyben 38 góljával fontos szerepet játszott a Barcelona triplázásában. A 2009–10-es évadban szerzett 47 góljával ő is beállította az addig Ronaldo által tartott FC Barcelona klubrekordot.
Messi hat góllal gólkirályi címet nyert a 2005-ös ifjúsági labdarúgó-világbajnokságon, ahol két döntőbeli góljával segítette Argentínát világbajnoki címhez. Röviddel ezután állandó tagja lett a felnőtt válogatottnak. 2006-ban minden idők legfiatalabb argentin világbajnoki résztvevője lett, majd 2007-ben ezüstérmet szerzett a Copa Americán. 2008-ban Pekingben olimpiai aranyérmet nyert az argentin labdarúgó-válogatottal. Messi az első játékos, aki a BL 1992 óta íródó történetében egy mérkőzésen öt gólt szerzett. Ezt a 2012. március 7-i Barcelona–Bayer Leverkusen mérkőzésen érte el.
Lionel Andrés Messi Cuccittini 1987. június 24-én született az argentínai Rosarióban, Jorge Horacio Messi és Celia María Cuccittini gyermekeként. Apai ágon ősei az olaszországi Anconából származnak, ahonnan őse, Angelo Messi 1883-ban emigrált Argentínába. Két bátyja és egy húga van, Rodrigo, Matías, illetve María Sol. Ötévesen kezdett el futballozni egy helyi, Grandoli nevű csapatban, ahol apja volt az edző. 1995-ben Messi a szintén rosariói Newell’s Old Boyshoz igazolt. 11 éves korában növekedésihormon-hiányt diagnosztizáltak nála. Az argentin első osztályú River Plate érdeklődött iránta, de nem volt arra kapacitása, hogy finanszírozza a fiú gyógykezeltetésének havi 900 dolláros költségét. Ekkor szerzett Messiről tudomást Carles Rexach, a Barcelona akkori sportigazgatója, aki felajánlotta, hogy a spanyol klub fizeti a kezeléseket, amennyiben az argentin Európába szerződik. Messi a családjával együtt Európába költözött, és a Barcelona korosztályos csapataiban kezdett játszani. Két unokatestvére, Maxi és Emanuel Biancucchi is labdarúgó.
Messi 2003. november 16-án, 16 évesen és 145 naposan játszott először a Barcelona első csapatában, a Porto elleni barátságos meccsen. Egy éven belül, 2004. október 16-án, 17 évesen és 114 naposan Frank Rijkaard edzősége alatt a bajnokságban, tétmeccsen is bemutatkozhatott. Ezzel a Barcelona történetének harmadik legfiatalabb játékosa lett, aki játszott az első csapatban, és a legfiatalabb, aki pályára léphetett a bajnokságban (ezt a rekordot azóta Bojan Krkić 2007 szeptemberében megdöntötte). Első felnőtt csapatban szerzett gólját 2005. május 1-jén, az Albacete elleni mérkőzésen lőtte, ezzel 17 éves, 10 hónapos és 7 napos korában minden idők legfiatalabb barcelonai játékosa lett, aki gólt tudott szerezni a spanyol bajnokságban. Bojan Krkić 2007-ben ezt a rekordot is megdöntötte; épp Messi gólpasszát követően volt eredményes. Messi hálásan nyilatkozott Frank Rijkaardról, korábbi edzőjéről: „Sosem felejtem el, hogy ő indított el a pályámon. Önbizalmat adott nekem, amikor még csak tizenhat-tizenhét éves voltam”.
2005. szeptember 16-án a Barcelona három hónapon belül másodszor is bejelentette, hogy módosítja Messi szerződését; ez alkalommal az első csapat játékosaihoz igazították a fizetését, és 2014 júniusáig hosszabbították meg a kontraktust. Messi szeptember 26-án kapta meg a spanyol állampolgárságot, ezzel pályára léphetett második szezonjában is. A Bajnokok ligájában először szeptember 27-én, az olasz Udinese ellen léphetett hazai pályára. A szurkolók állva tapsoltak a becserélésekor, ő pedig főleg Ronaldinhóval bemutatott kombinációinak segítségével és higgadt megoldásaival volt hasznára csapatának.Messi 17 bajnoki mérkőzésén hat gólt szerzett, hat Bajnokok ligája fellépésén pedig egyet. Szezonja viszont idő előtt véget ért, amikor 2006. március 7-én combizomszakadást szenvedett a jobb lábában, a Chelsea elleni Bajnokok ligája negyeddöntő visszavágóján. A Frank Rijkaard edzette Barcelona bajnokként és BL-győztesként fejezte be a szezont.
A következő szezonban Messi stabil kezdővé vált, és 26 bajnoki meccsen 14 gólt szerzett. 2006. november 12-én, a Real Zaragoza ellen lábközépcsont-törést szenvedett, ami három hónapos kihagyásra kényszerítette. A sérüléséből Argentínában lábadozó játékos 2007. február 11-én tért vissza, csereként beállva a Racing Santander elleni meccs második félidejében. Március 11-én hatalmas formában játszva mesterhármast rúgott az El Clásicón. Segítségével a tíz emberrel játszó Barcelona 3–3-as döntetlent ért el. Messi háromszor tudott egyenlíteni, harmadik gólját a hosszabbításban szerezve. Ezzel a teljesítménnyel ő lett az 1994–95-ös szezon óta az első játékos, aki három gólt tudott szerezni az El Clásicón. (Abban a szezonban a Real Madrid játékosa, Iván Zamorano volt képes erre a bravúrra.) Messi egyben a legfiatalabb olyan játékos lett, aki gólt tudott szerezni a Real Madrid–Barcelona rangadók valamelyikén. A szezon vége felé egyre gyakrabban szerzett gólokat: 14 bajnoki találatából 11-et az utolsó 13 meccsen ért el.
Messi azt is bebizonyította, hogy a Maradonához történő hasonlítgatások nem teljesen légből kapottak; egy szezon alatt szinte lemásolta nagy elődje két leghíresebb találatát. 2007. április 18-án két gólt szerzett a Getafe elleni Király kupa elődöntőn, amelyek közül az egyik nagyon hasonított Maradona 1986-os, Anglia ellen szerzett szólógóljára. A világ sportsajtója Maradonához hasonlította Messit, a spanyol sajtó pedig „Messidoná”-nak nevezte. Körülbelül ugyanakkora távon (62 méter) cselezett ki ugyanannyi embert (a kapussal együtt hatot), mielőtt a kapuba gurított volna, nagyon hasonló helyről, mint Maradona 21 évvel korábban. A gólt is ugyanúgy, a szögletzászló felé rohanva ünnepelte. A meccs utáni sajtótájékoztatón Deco, Messi akkori csapattársa a következőt mondta: „A legnagyobb gól volt, amelyet valaha láttam”. Az Espanyol ellen olyan gólt szerzett, amely kísértetiesen hasonlított a hírhedt „Isten keze” gólhoz. Messi a labdáért ugrott, és kézzel ütötte el azt a kapus, Carlos Kameni mellett. Az ellenfél játékosainak tiltakozása és a kezezést egyértelműsítő videofelvételek ellenére a gólt megadták.
Messi a szezont kirobbanó formában kezdte, szeptemberben például egy hét alatt öt góllal segítette a Barcelonát. 2007. szeptember 19-én egy góllal vette ki a részét az Olympique Lyon 3–0 arányú legyőzéséből, a Bajnokok ligája egyik Nou Campban rendezett csoportmérkőzésén. Ez után két gólt szerzett a Sevilla elleni, szeptember 22-én lejátszott spanyol bajnokin, majd még kétszer betalált 26-án, a Real Zaragoza elleni 4–1 alkalmával. Ebben a szezonban, 2008. február 27-én Messi századik hivatalos meccsét játszotta a Barcelonában a Valencia ellen.Bekerült az év csapatának csatársorába, Didier Drogba és Ronaldinho mellé a FIFPro, a profi labdarúgók szakszervezete által tartott szavazáson. A Marca című spanyol újság internetes oldalának szavazásán a voksolók 77 százaléka őt találta a világ legjobb játékosának. A barcelonai illetőségű El Mundo Deportivo és a Sport újságok amellett érveltek, hogy ebben az évben Messinek kellene kapni az Aranylabdát. Franz Beckenbauer is ezt a véleményt képviselte. Több labdarúgó, például Francesco Totti volt azon a véleményen, hogy Messi egyike a világ legjobb játékosainak.Egy március 4-én, a Celtic elleni BL-mérkőzésen elszenvedett combizomsérülés következtében Messi hat hetes kihagyásra kényszerült. Három szezon alatt negyedszer sérült meg valamelyik lábának combizma, ezúttal a bal.
Miután Ronaldinho távozott Barcelonából, Messi örökölte a tízes számú mezt. 2008. október 1-jén, a Sahtar Donyeck elleni Bajnokok ligája mérkőzésen Messi Thierry Henry helyén lépett pályára csereként, majd a meccs utolsó hét percében két gólt szerezve, 0–1-es hátrányból fordította meg az eredményt, kiharcolva a 2–1 arányú Barcelona győzelmet. A következő, Atlético Madrid elleni bajnokit Messi és jó barátja, Sergio Agüero párharcaként harangozták be. Messi egy szabadrúgásgólt szerzett, illetve egy gólpasszt adott a 6–1-es barcelonai győzelmet hozó találkozón. November 29-én ismét két gólt szerzett, ekkor a Sevilla elleni bajnokin. Előbb 23 méterről talált be, majd a kapust kicselezve, kiszorított szögből volt eredményes. December 13-án, a szezon első Barcelona–Real Madrid összecsapásán Messi állította be a kettő-nullás végeredményt. A 2008-as FIFA év játékosa szavazáson 678 ponttal a második helyen végzett a 935 pontot kapó Cristiano Ronaldo mögött.Messi első 2009-es mesterhármasát az Atlético Madrid ellen 3–1-re megnyert Király kupa mérkőzésen szerezte. 2009. február elsején csereként beállva két gólt lőtt a Racing Santander ellen, amelyeknek köszönhetően a Barcelona ismét 0–1-es hátrányból győzött. A második gól a klub történetének ötezredik gólja volt a spanyol bajnokságban. A bajnokság 28. fordulójában, a Málaga CF elleni 6–0 arányú győzelem alkalmával Messi 30. gólját szerezte a szezonban, minden versenysorozatot figyelembe véve. Április nyolcadikán a Bayern München elleni BL-mérkőzésen két gólt szerzett, nyolcgólosra javítva egyéni csúcsát a BL-ben egy szezonban lőtt gólok tekintetében. Április 18-án Messi 20. bajnoki góljával a Barcelona 1–0-ra győzte le a Getafét, amivel megőrizte 6 pontos előnyét a bajnokságban a Real Madriddal szemben.A szezon végéhez közeledve Messi két gólt szerzett (a 35-iket és a 36-ikat a szezonban) a Bernabéuban, a Real Madrid 6–2 arányú legyőzésekor, amely a madridiak legsúlyosabb veresége volt 1930 óta. Mindkét gólja után a szurkolók és a kamerák felé futott, felemelve a mezét, amely alatt Síndrome X Fràgil feliratú póló volt látható, amellyel felhívta a figyelmet a fragilis X-szindrómában szenvedő gyerekekre. A Chelsea elleni BL-elődöntő második félidejének hosszabbításában Messi passzolt Andrés Iniestához azt a gólt megelőzően, amelynek köszönhetően a Barcelona bejutott a Manchester United elleni döntőbe. Május 13-án spanyol Király kupa győztes lett, miután a döntőben gólt szerzett és két gólpasszt adott az Athletic Bilbao ellen 4–1-re megnyert meccsen. Május 27-én ő állította be a Manchester United elleni BL-döntő 2–0-s végeredményét a mérkőzés 70. percében. Ezzel a góllal ő lett a Bajnokok Ligája – egyébként valaha volt legfiatalabb – gólkirálya, 9 találattal. Kiváló idényének megkoronázásaként elnyerte a Bajnokok ligája legjobb csatárának és legjobb játékosának járó címeket. A Barcelona egy szezonban megnyerte a Király kupát, a spanyol bajnokságot és a Bajnokok ligáját, ezzel a spanyol csapatok közül elsőként tudott triplázni.
A 2009-es UEFA Szuperkupa megnyerése után Josep Guardiola kijelentette, Messi talán a legjobb játékos, akit valaha látott.Szeptember 18-án Messi új szerződést írt alá a Barcelonával, amely 2016-ig köti a klubhoz, illetve 250 millió euróban határozza meg kivásárlási árát. A szerződéssel Messi Zlatan Ibrahimović mellett a bajnokság legjobban fizetett játékosává vált, 9,5 millió euró körüli éves fizetéssel. Négy nappal később, szeptember 22-én két gólt lőtt és egy gólpasszt adott a Racing Santander ellen 4–1-re megnyert bajnokin. Szezonbeli első gólját az európai porondon szeptember 29-én szerezte a Dinamo Kijev elleni 2–0 során. A Real Zaragoza 6–1-es legyőzése során szerzett gólját követően Messi neve mellett hét mérkőzés után hat bajnoki gól állt, majd november 7-én, a Mallorca elleni, Nou Camp-beli 4–2 alkalmával újabb gólt szerzett, büntetőből. 2009. december 1-jén Messinek ítélték a 2009-es Aranylabdát. A szavazáson Cristiano Ronaldót előzte meg, hatalmas fölénnyel (473, illetve 233 pont). Ezután a France Football magazinnak a következőket nyilatkozta: „A győzelmet a családomnak ajánlom. Mindig mellettem álltak, amikor szükségem volt rájuk, és néha erősebb érzelmeket éltek meg, mint én magam”.December 19-én Messi győztes gólt szerzett a FIFA-klubvilágbajnokság abu-dzabi döntőjén az Estudiantes ellen. Két nappal később megkapta a FIFA év játékosa címet, megelőzve sorrendben Cristiano Ronaldót, Xavit, Kakát és Andrés Iniestát. Először kapta meg a díjat pályafutása során, egyben ő volt az első argentin, akit ezzel a díjjal ismertek el. 2010. január 10-én először ért el mesterhármast az aktuális szezonban, a Tenerife elleni idegenbeli 0–5 alkalmával. Január 17-én, egy a Sevilla ellen szerzett találattal megszerezte századik gólját a klub színeiben.Márciusban öt mérkőzésen 11 gólt szerzett. Először a Málaga elleni 2–1-es győzelem alkalmával talált be a 84. percben, majd az Almería elleni 2–2-es döntetlen során mindkét gólt ő szerezte. Ezt követte egy olyan hét, ahol három mérkőzésen nyolc gólt ért el. Az első hármat a Valencia elleni hazai 3–0-s győzelem során rúgta, majd két góljával vállalt részt a Stuttgart 4–0-s legyőzéséből a BL-ben. Ezzel a Barcelona bebiztosította a negyeddöntőbe jutást. Végül a Zaragoza elleni idegenbeli 4–2 során ért el mesterhármast, amivel ő lett az első Barcelona-játékos, aki egymás utáni két bajnoki meccsen tud három gólt szerezni. Március 24-én az Osasuna ellen kétszázadik tétmeccsét játszotta a Barcelonában.2010. április 6-án pályafutása során először szerzett tétmérkőzésen négy gólt, a 4–1-es végeredménnyel záruló, Arsenal elleni Bajnokok ligája negyeddöntő barcelonai visszavágóján. A négy góllal 25-re növelte a Bajnokok ligájában szerzett találatai számát, ezzel utolérte Rivaldót, a klub történetének legeredményesebb BL-gólszerzőjét. Április 10-én szezonbeli negyvenedik gólját szerezte, amikor az ősi rivális Real Madrid elleni 2–0 arányú idegenbeli győzelem során vezetést szerzett csapatának. Május 1-jén, szezonbeli ötvenedik tétmeccsén, a Villarreal otthonában aratott 4–1-es sikerből két góllal vette ki a részét. Három nappal később, május 4-én a Barcelona ismét 4–1-re nyert, ezúttal a Tenerife ellen. Messi ezen a meccsen is két gólt szerzett. A bajnokságban május 8-án már a 32. gólját szerezte, a Sevilla ellen idegenben megnyert mérkőzésen, majd a záró fordulóban, a Valladolid ellen lőtt két góljával beállította Ronaldo klubcsúcsát, aki még az 1996–97-es bajnokságban szerzett szintén 34 gólt. Messi eredménye csak négy találattal marad el Telmo Zarra és Hugo Sánchez abszolút rekordjától. 2010. június 3-án nevezve lett spanyol bajnokság legjobb játékosának.
2010. augusztus 21-én Messi mesterhármast szerzett a Sevilla ellen, a spanyol szuperkupában 4–0-ra megnyert mérkőzésen. A bajnokságot is góllal nyitotta, 3 perc alatt betalált a Racing Santander kapujába. Nagyszerű formában volt a Panathinaikósz elleni BL-mérkőzésen, lőtt két gólt, adott két gólpasszt, és ugyancsak két alkalommal lőtt kapufát. Emellett pedig kihagyott egy tizenegyest. A mérkőzést végül a Barcelona nyerte 5–1-re. 2011. január 10-én ő kapta meg a 2010-es év Aranylabdáját, és ezzel megvédte a 2009-es díját.Az aranylabda odaítélése kapcsán vita alakult ki, hiszen 2010-ben első alkalommal összevonták az Aranylabda és a FIFA év játékosa díjakat. Ezért az a helyzet állt elő, hogy a régebben alkalmazott szavazás alapján Wesley Sneijder kapta volna a díjat, és e szerint Messi csak a negyedik lett volna. A megváltoztatott szabályok azonban neki kedveztek, hiszen több ország képviselője szavazhatott. A díjátadás után emiatt kialakult olyan vélemény, hogy a két díj egyesítése nem volt szerencsés, hiszen így nem az év legjobbja kapja a díjat. Az új rendszerben ugyanis egyértelműen az számított, hogy a szavazás pillanatában kit tartanak a világ legjobb játékosának.A Bajnokok Ligájának londoni döntőjében egy góllal járult hozzá csapata újabb sikeréhez.
A mutatói alapján ez volt Messi legjobb szezonja, ugyanis 60 mérkőzésen 73 alkalommal talált be, korábban soha senki nem talált be még ennyiszer egy évadon belül. Az előző évihez hasonló sikereket azonban nem tudott elérni csapatával, bár egy kupagyőzelem azért így is összejött a Barcelonának.Messit korábban sok kritika érte a válogatottban nyújtott teljesítménye miatt, de ebben a szezonban alaposan javult ebben a tekintetben is, a brazilokat például az ő vezérletével verte az Albiceleste.Lionel Messi rekordot jelentő 91 góllal zárta a 2012-es évet; az FC Barcelona argentin labdarúgója már korábban megdöntötte a legendás német Gerd Müller 1972-ben felállított, 85-ös csúcsát.
Messi 2012-ben 69 mérkőzésen lépett pályára, Müller 60 találkozón futballozott 1972-ben.
A Barcelona első meccse a szezonban a Real Sociedad ellen volt, Messi folytatta a gólszerzést és a csapat 5–1 arányban győzött a Camp Nouban. A spanyol szuperkupában 3–2-re győzte az ősi rivális Real Madridot a párharc első fordulójában Barcelonában, augusztus 23-án. A következő bajnoki mérkőzésen az Osasuna fogadta a Barcelonát, ahol Messi két góljával fordította meg az állást és nyerte meg a találkozót a katalán csapat. Augusztus 29-én jött a Szuperkupa visszavágó, ahol 2–1 arányban győzedelmeskedett a Real Madrid. Messi ezen a meccsen lőtt egy szabadrúgásgólt az első félidő utolsó percében, de ez sem segített a Barcelonán, mert 4–4-es összesítésben, idegenben lőtt több góllal a Real Madrid nyerte a kupát. Leo Messinek ez volt a 15. találata az addigi El Clásicóin, így holtversenyben állt Raúllal, és csak Alfredo Di Stéfano előzte meg 18 találatával. Lionel Messi második helyen végzett 17 szavazattal az év férfi labdarúgója-díjon Cristiano Ronaldóval holtversenyben, a díjat Andrés Iniesta nyerte el 19 szavazattal. A liga harmadik fordulójában a Valencia érkezett ellenfélként a Camp Nouba, amit a csapat 1–0 arányban legyőzött Adriano góljával, akinek a gólpasszt Messi adta. Következő fordulóban szeptember 15-én Messi két gólt rúgott a Getafe csapatának, az egyiket tizenegyesből értékesítette. Szeptember 19-én játszotta a Barcelona az első Bajnokok Ligája mérkőzését a szezonban, ahol a gárda 3–2 arányban győzött a Szpartak Moszkva ellen. Messi két góllal támogatta csapatát, és megszerezte tizedik gólját a szezonban.November 11-én Messi duplázott az RCD Mallorca ellen, ezzel megszerezve 2012-ben 75. és 76. gólját, így megdöntve Pelé egy naptári évben szerzett 75 gólját, amit még 1958-ban állított fel. Már csak Gerd Müller 1972-ben felállított 85 gólos teljesítménye állt Messi előtt. Messi megszerezte 77. és 78. gólját a Real Zaragoza ellen a Camp Nouban, és már csak hét gól választotta el a rekordtól. November 20-án duplázott a Szpartak Moszkva ellen, és ezzel megszerezte 2012-ben a 79. és a 80. gólját. Messi folytatta a gólszerzést, a Levante UD ellen megszerezte a 81. és a 82. találatát. December 1-jén duplázott az Athletic Bilbao ellen, és így egy gólra került Gerd Müller rekordjától. December 9-én ismét duplázott, most a Real Betis ellen, és megszerezte a 85. és a 86. találatát 2012-ben, ezzel felülmúlva Müller 85 gólos rekordját egy naptári évben, amit 1972-ben állított fel a Bayern Münchennel és a német válogatottal. December 12-én újra duplázni tudott, most a spanyol kupában volt eredményes a Córdoba ellen az első mérkőzésen, és így már 88 gólnál tartott. Messi ekkor küldött egy dedikált Barcelona mezt Müllernek, a rekordja előtt tisztelegve ezzel. Ezután két gólt lőtt az Atlético Madridnak december 16-án, és 90 gólra növelte a rekordját. A 91. gólját, egyben az utolsót is az évben, a Real Valladolid ellen szerezte. A FIFA azonban nem hajlandó elismerni Messi rekordját (legtöbb gól egy naptári évben belül), az ellenőrizhetőségre hivatkozva. 2012. december 18-án a Barcelona bejelentette, hogy megújítja a szerződést Messivel 2018. június 30-ig. A szerződést 2013. február 7-én kötötték meg.A 2013. január 7-én Messi nyerte a 2012-es Aranylabdát, és ismét legyőzte Cristiano Ronaldót, aki a második helyen végzett, míg csapattársa, Andrés Iniesta harmadik lett. A győzelem után Messi lett az egyetlen olyan játékos a futballtörténelemben, aki négyszer nyerte meg az Aranylabdát. Messi, miután átvette az elismerést, így nyilatkozott: „Ez igazán hihetetlen és ez szavakkal leírhatatlan”. A sajtó Messit már olyan nagy játékosokkal hasonlította össze, mint Diego Maradona és Pelé. 2013. január 27-én Messi négy gólt lőtt, és így 5–1-es győzelmet arattak az Osasuna ellen. Ezekkel a találatokkal Messi elérte a 200. gólját a La Ligában, és ezzel ő lett a nyolcadik, köztük is a legfiatalabb játékos, aki ezt elérte. Ez volt a 33. találata a szezonban a spanyol bajnokságban, míg minden sorozatot figyelembe véve 44 gólt szerzett addig. Messi 2013. február 7-én írta alá 2018-ig érvényes szerződését a katalán klubbal. A fizetése 36 millió euró lett egy évben (ennek csak töredékét, kb. 16 milliót kap meg a spanyol adózási törvények miatt). Az FC Barcelona 31 éves koráig „láncolta” magához. Kivásárlási ára 250 millió euró lett. 2013. február 16-án megszerezte 300. gólját a Barcelona színeiben, egy Granada elleni bajnoki mérkőzésen, majd megszerezte még azon a mérkőzésen a 301-iket is, s ezeket összesen 365 hivatalos mérkőzésen szerezte. 2013. március 2-án gólt szerzett a Real Madrid ellen, amely mérkőzést a Barcelona 2–1 arányban elvesztett. Ezzel a góljával Lionel Messi beállította Alfredo Di Stéfano rekordját (legtöbb gól az El Clásicón).Március 12-én Messi két gólt szerzett az AC Milan ellen, és így a Bajnokok ligája negyeddöntőbe segítette a Barcelonát, akik a 2–0 arányban elvesztett első mérkőzés után a második fordulóban 4–0 arányban győztek. Messi első gólja a Milan ellen újabb összehasonlításokra adott alkalmat, mivel Messi hasonló gólt szerzett, mint Diego Maradona Görögország ellen az 1994-es világbajnokságon. 2013. március 17-én, a Rayo Vallecano elleni mérkőzésen Messi először viselte a csapatkapitányi karszalagot a Barcelonában hivatalos mérkőzésen, miután beállt Andrés Iniesta helyére a találkozón. Március 30-án megszerezte a 19. egymást követő gólját La Ligában, és így lett ő lett az első futballista a La Liga történetében, aki 19 gólt szerzett egymást követő mérkőzéseken.2013. április 2-án gólt szerzett egy Paris Saint-Germain elleni Bajnokok ligája mérkőzésen, de Messit a félidőben le kellett cserélni sérülés miatt. 2013. május 13-án Messi ismét nem tudott befejezni egy mérkőzést, ezúttal az Atletico Madrid ellen, kénytelen volt a mérkőzés második felében elhagyni a pályát. Később bejelentette, hogy sérülés miatt kihagyja a szezon további részét. A Bajnokok ligája negyeddöntő második fordulójában, a Paris Saint-Germain ellen Messi a padon ült, majd a meccs hajrájában váltotta David Villát és adott egy gólpasszt Pedrónak, így a csapat továbbjutott az elődöntőbe. A Barcelona végül kiesett az elődöntőben a későbbi győztes, Bayern München ellenében. A Barcelona a Copa del Rey-ben is kiesett, az ősi rivális Real Madrid ellen maradt alul az elődöntőben. Viszont a La Ligát megnyerte a Real Madrid előtt. A csapat összesen 100 pontot szerzett, ezzel beállítva az elmúlt szezon rekordját amit a Real Madrid állított fel. Messi a második egymást követő évben ismét megszerezte a La Liga gólkirályi címét, 32 mérkőzésen 46 gólt szerzett és 12 gólpasszt adott a bajnokságban. Leo Messi – minden sorozatot figyelembe véve – 50 mérkőzésen 60 gólt lőtt és 16 gólpasszt adott.
2013-ban Messit ismét jelölték az Az év férfi labdarúgója-díjra a harmadik egymást követő évben, a másik két jelölt Cristiano Ronaldo és Franck Ribéry volt. Ezt a díjat Ribéry nyerte el 36 szavazattal. Messi a második helyen, 14 szavazattal, míg Ronaldo a harmadik helyen, 3 szavazattal végzett. 2013. augusztus 18-án, Messi a Barcelona 2013-14-es bajnoki idénynyitó mérkőzésén két gólt lőtt és egy gólpasszt adott a Levante ellen, a Barcelona végül megnyerte a mérkőzést 7-0 arányban. Augusztus 28-án, Barcelonában kivívták a 11. spanyol labdarúgó-szuperkupa címűket az Atlético Madrid ellen, idegenben lőtt több góllal.
Szeptember 1-jén, Messi megszerezte karrierjének 23. mesterhármasát a Valencia elleni bajnoki mérkőzésen, ahol 3-2 arányban győzött a Barcelona. Ezekkel a gólokkal Messi a hatodik legeredményesebb góllövő lett a La Liga történetében, felülmúlva Quini-t, aki 219 gólt szerzett pályafutása során a bajnokságban. 2013. szeptember 18-án Messi megszerezte karrierje 24. mesterhármasát, a Barcelona pedig az első Bajnokok Ligája győzelmét a szezonban, otthon az Ajax ellen, amelyet végül 4-0-ra nyertek. Ezzel a három góllal Messi lett az első játékos, aki négy mesterhármast szerzett a Bajnokok Ligájában. November 10-én, sérülést szenvedett Messi egy 4-1-re megnyert Real Betis elleni mérkőzésen, ami miatt 2014. január elejéig nem játszhatott.2014. január 8-án, Messi visszatért a pályára sérüléséből és két gólt szerzett a Getafe elleni kupa mérkőzésen, amelyet 4-0 arányban megnyert a Barca. Január 13-án, második helyen végzett Cristiano Ronaldo mögött a 2013-as FIFA Aranylabda gálán. Február 15-én, Messi egy Rayo Vallecano elleni 6-0-ra megnyert mérkőzésen megszerezte a 227. és 228. találatát a bajnokságban, amellyel megelőzte az argentin Alfredo Di Stefanót és holtversenybe került a spanyol Raúllal, így vele együtt a harmadik legeredményesebb góllövő lett a La Liga történetében.2014. március 16-án, Messi mesterhármast szerzett egy 7-0-ra megnyert Osasuna elleni mérkőzésen és ezzel megelőzte az eddigi rekorder Paulino Alcántarát, aki a Barcelona legeredményesebb gólszerzője volt, minden mérkőzést figyelembe véve. Március 23-án, megszerezte következő mesterhármasát, ezúttal a Real Madrid ellen, amely mérkőzést meg is nyert a Barcelona 4-3 arányban a Santiago Bernabéuban, ezekkel a találatokkal Messi lett minden idők legeredményesebb játékosa az El Clásicók történetében, megelőzve Di Stéfanót a korábbi rekordert. Ezek a gólok is lehetővé tették számára, hogy ő legyen a második legeredményesebb góllövő a La Liga történetében, megelőzve Hugo Sánchezt.Messi végül befejezte a klubbal az idényt, de csak egy trófeát tudtak megnyerni, a spanyol Szuper Kupát, ezenkívül a Barcelona második helyezett lett a La Ligában, az Atletico Madrid mögött, akik a Bajnokok Ligája negyeddöntőjében is kiejtették a csapatot. A Barcelona vereséget szenvedett a Copa del Rey döntőjében is, a rivális a Real Madrid ellen, de a kupa sorozat gólkirálya Lionel Messi lett 5 góllal. A szezont összesen 41 góllal és 15 gólpasszal fejezte be Messi minden sorozatot figyelembe véve, de a bajnokságban szerzett 28 gól nem volt elég neki, hogy megvédje a Pichichi trófeát, amit Cristiano Ronaldo kapott, aki 31 gólt szerzett. 2014. május 16-án, Messi egy új szerződést írt alá a katalán klubbal.2017. március 19-én a Valencia CF elleni mérkőzésen duplázott, s összes sorozatot tekintve átlépte 40 gólt. 2009–2010-es szezontól kezdve ez a 8. szezonja ahol legalább 40 gólig jutott.
Messi 2004 júniusában mutatkozott be Argentína színeiben, egy Paraguay elleni barátságos meccsen, az U-20-as válogatottban. 2005-ben tagja volt annak a csapatnak, amely megnyerte a hollandiai ifjúsági világbajnokságot. A tornán megkapta a legjobb játékosnak járó Aranylabdát és a legjobb góllövőnek járó Aranycipőt.A felnőtt válogatottban 18 évesen, 2005. augusztus 17-én mutatkozott be, Magyarország ellen. A 63. percben cserélték be, majd a 65. percben rögtön ki is állították, miután Messi a mérkőzést vezető Markus Merk szerint lekönyökölte a mezét rángató Vanczák Vilmost. A döntést sokan vitatták, Maradona egyenesen azt állította, előre megfontolt döntésről volt szó. Messi Paraguay ellen tért vissza a csapatba, szeptember 3-án, a válogatott 1–0 arányban megnyert világbajnoki selejtezőjén. A meccs előtt azt nyilatkozta: „Ez egy újabb bemutatkozási lehetőség. Az első túl rövidre sikerült”. Később, Peru ellen először lépett kezdőként pályára a válogatottban. A mérkőzés után Pekerman szövetségi kapitány „kincs”-ként jellemezte Messit.2009. március 29-én, a Venezuela elleni világbajnoki selejtezőn Messi először ölthette magára a válogatott legendás tízes mezét. Ez volt Diego Maradona első hivatalos meccse Argentína szövetségi kapitányaként. Argentína 4–0 arányban győzött, az első gólt pedig Messi szerezte.
Messi lábközépcsont-sérülése, amelynek következtében a 2005–06-os szezon utolsó két hónapját is kihagyni kényszerült, veszélyeztette világbajnoki részvételét. Ennek ellenére a 2006. május 15-én kihirdetett keretnek ő is tagja volt. A világbajnokság előtti utolsó felkészülési meccseken már pályára lépett, 15 percet játszott az argentin U-20-as válogatott elleni utolsó hazai meccsen, majd a 64. percben szállt be csereként az utolsó barátságos meccsen, Angola ellen, Nápolyban. A vb első csoportmeccsén a cserepadról nézte végig Argentína Elefántcsontpart elleni győzelmét. A következő meccsen, Szerbia ellen Messi lett minden idők legfiatalabb argentin világbajnoki résztvevője, amikor a 74. percben Maxi Rodríguezt váltva pályára lépett. Becserélése után egy percen belül gólpasszt adott Hernán Crespónak, majd ő állította be a 6–0-s végeredményt. Ezzel a torna legfiatalabb, minden idők hatodik legfiatalabb világbajnoki góllövője lett. A következő, Hollandia elleni 0–0 alkalmával Messi a kezdőcsapat tagja volt. A Mexikó elleni nyolcaddöntőben a 84. percben csereként lépett pályára, 1–1-es állásnál. Gólt szerzett, amit les miatt érvénytelenítettek, Argentína pedig egy a hosszabbításban szerzett góllal jutott tovább. A Németország elleni negyeddöntőn Pekerman szövetségi kapitány nem cserélte be Messit, Argentína pedig 4–2 arányban tizenegyesekkel búcsúzott.
Messi 2007. június 29-én játszotta első meccsét a Copa Americán, ekkor Argentína 4–1-re verte az Egyesült Államokat. A meccsen Messi irányítóként játszott. Előkészített egy gólt csatártársának, Hernán Crespónak, és számos kapura lövése is volt. A 79. percben Carlos Tévez váltotta Messit, aki pár perccel becserélése után be is talált.A második meccset Kolumbia ellen játszotta Argentína. A mérkőzésen Messi 1–0-s kolumbiai vezetésnél tizenegyest harcolt ki, amelyet Crespo értékesített. A harmadik gólban is szerepet játszott: a tizenhatoson kívül szabálytalankodtak vele szemben, Juan Román Riquelme pedig gólt szerzett a megítélt szabadrúgásból, 3–1-re növelve az argentin előnyt. A 4–2-es győzelemmel Argentína bejutott a torna negyeddöntőjébe.A harmadik mérkőzésen, Paraguay ellen a szövetségi kapitány a biztos továbbjutás tudatában pihentette Messit. A 64. percben csereként lépett pályára Esteban Cambiasso helyén, 0–0-s állásnál. A 79. percben Javier Mascheranónak készített elő egy gólt. A negyeddöntőben, Peru ellen ő lőtte a mérkőzés második gólját Riquelme passzából. A végeredmény 4–0 lett. A Mexikó elleni elődöntőben Argentína 3–0 arányban győzött, többek között Messi átemelős góljával. A döntőben a csapat 3–0-s vereséget szenvedett Brazíliától.
A Barcelona először nem engedte el játékosát a 2008-as olimpia labdarúgótornájára, majd később megmásította a döntését, miután Messi beszélt Josep Guardiola vezetőedzővel. Messi csatlakozott az argentin olimpiai válogatotthoz, és ő lőtte a Elefántcsontpart elleni 2–1-es győzelemmel végződő csoportmeccs első gólját. Legközelebb a negyeddöntőben volt eredményes, Hollandia ellen. Az első gólt ő szerezte, a másodiknál pedig ő adta a gólpasszt Ángel Di Maríának a 2–1-es argentin győzelemmel végződő, hosszabbításos találkozón. Játszott a Brazília ellen 3–0-ra megnyert elődöntőn is, a Nigéria elleni döntőben pedig Di María az ő passzából lőtte az 1–0-s győzelmet jelentő gólt.
Messi az argentin válogatott vezéregyéniségeként indult a 2010-es dél-afrikai vb-n, azonban korántsem hozta a várt teljesítményt. Az első Nigéria elleni találkozón hiába próbálkozott jó néhány kapuralövéssel, egyszer sem tudott a hálóba találni. Dél-Korea ellen hasonló volt a helyzet. Hiába akarta mindenáron a gólt, védői vagy túl erősen fogták, vagy pedig csak a balszerencsén múlott hogy nem ment be, viszont csapata minden góljában volt szerepe. A Görögország elleni meccsen először viselhette a csapatkapitányi karszalagot, mivel Mascherano nem volt a pályán, és majdnem meghálálta ezt a tisztséget, mivel óriási helyzetből kapufát lőtt. A válogatottal simán túljutottak Mexikón, Carlos Tévez lesgóljánál ő adta a gólpasszt. A negyeddöntőben viszont csúfos, 4–0-s vereséggel búcsúztak Németország ellen.
Messi korábban a nála négy évvel fiatalabb, szintén rosariói Macarena Lemosszal volt kapcsolatban. Állítólag a lány apja mutatta be őket egymásnak, amikor Messi Rosarióban lábadozott sérüléséből a 2006-os világbajnokság előtt. Ezt követően egy argentin modellel, Luciana Salazarral járt. 2009 januárjában pedig azt nyilatkozta a katalán Canal 33 tévécsatorna „Hat Trick Barca” című műsorának: „Van egy barátnőm, aki Argentínában él. Boldog vagyok és kiegyensúlyozott”. Ezután együtt látták Antonella Roccuzzoval. Messi a Barcelona–Espanyol rangadó után is együtt volt a lánnyal, Antonellával, a katalóniai Sitges-ben. Roccuzzo kisasszony is rosariói lakos. 2012. november 2-án született meg közös gyermekük, Thiago Messi Roccuzzo. 2015. szeptember 11-én megszületett 2. közös gyermekük, Mateo Messi Roccuzzo. 2018. március 10-én Antonella 3. fiuknak is életet adott, aki a Ciro Messi Roccuzzo nevet kapta.
Messi szerepelt a Pro Evolution Soccer 2009 játékprogram borítóján, és részt vett a játékot népszerűsítő kampányban. Fernando Torresszel együtt ő a Pro Evolution Soccer 2010 játék egyik arca, szerepet vállalt a digitális mozgásrögzítésben és a játék előzetesében is. Azonban 2011 novemberében a FIFA játéknak (a Pro Evolution Soccer riválisának) lett az új arca, és Messit választották a FIFA 13 és a FIFA 14 borítójára. 2014-től pedig az új next-gen konzolokra (PS4, Xbox One) is reklámozta a FIFA-t és annak új next-gen grafikáját. Messinek szponzori szerződése van az Adidasszal, és szerepel a német cég reklámjaiban.Két unokatestvére is futballozik, mindketten a brazil Bahia csapatában játszanak, Maxi Biancucchi a csapat egyik csatára, míg másik unokatestvére, Emanuel Biancucchi a csapat egyik középpályása.2010. március 11-én Messi az UNICEF jószolgálati nagykövete lett.
Spanyol bajnokság (10): 2004–2005, 2005–2006, 2008–2009, 2009–2010, 2010–2011, 2012–2013, 2014–2015, 2015–2016, 2017–2018, 2018–2019
Spanyol kupa (6): 2008–2009, 2011–2012, 2014–2015, 2015–2016, 2016–2017, 2017–2018
Az év fiatal játékosa a profi labdarúgók szakszervezetének (FIFPro) szavazásán: (2006, 2007, 2008)
Az év csapatának tagja (FIFPro World XI): (2007, 2008, 2011, 2012, 2013, 2014, 2015)
UEFA év csapatának tagja: (2008, 2009, 2010, 2011, 2012, 2014, 2015, 2016, 2017, 2018)
Európai aranycipő: (2009–2010, 2011–2012, 2012–2013, 2016–2017, 2017–2018, 2018–2019)
Bajnokok ligája gólkirálya: (2008–2009, 2009–2010, 2010–2011, 2011–2012, 2014–2015, 2018-2019 )
Spanyol bajnokság gólkirálya: (2009–2010, 2011–2012, 2012–2013, 2016–2017, 2017–2018, 2018-2019)
Spanyol bajnokság legjobb játékosa: (2008–09, 2009–10, 2010–11, 2011–12, 2012–13, 2014–15, 2017–18)
Spanyol bajnokság legjobb csatára: 2008–09, 2009–10, 2010–11, 2011–12, 2012–13, 2014–15, 2015–16
Ez a szócikk részben vagy egészben  a   Lionel Messi című angol Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.

E néven ismert városok, településekLipcse: Németország, Szászország szövetségi tartomány
Lipcse (Липча): Ukrajna, Kárpátalja, Huszti járásHasonló nevű településekLipcsemező (Липецька Поляна)
Németlipcse (szlovákul Partizánska Ľupča korábban Nemecká Ľupča, németül Deutschliptsch): Szlovákia, Zsolnai kerület, Liptószentmiklósi járás
Zólyomlipcse (szlovákul Slovenská Ľupča, németül Slowakisch Liptsch): Szlovákia, Besztercebányai kerület, Besztercebányai járás

A lipcsei csata vagy a népek csatája 1813. október 16–19. között zajlott le. Ez volt a napóleoni háborúk döntő ütközete. Napóleon súlyos vereséget szenvedett, ami a németországi és lengyelországi francia uralom végét jelentette.
Miután visszavonult Oroszországból, Napóleon 1813-ban újabb támadást indított Németország területén. Mivel csapatai nem tudták elfoglalni Berlint, visszavonultak az Elba folyótól nyugatra. Amikor a szövetségesek a Lipcsén áthaladó összeköttetési vonalait fenyegették, a császár arra kényszerült, hogy a városba összpontosítsa erőit.
Napóleon franciákból, olaszokból, lengyelekből, szászokból álló serege 195 000 főt számlált, míg a szövetséges osztrák-orosz–porosz–svéd haderő 340 000 főből állt. Az osztrákokat Schwarzenberg herceg, a poroszokat Blücher tábornagy, az oroszokat Benningsen tábornok, míg a svédeket az egykor francia marsallból lett trónörökös, Jean-Baptiste Bernadotte tábornok vezette.
A csata 1813. október 16-án kezdődött, amikor is Napóleon meghiúsította Schwarzenberg herceg 75 000 katonájának délről és Blücher tábornagy 54 000 emberének északról indított összehangolt támadását, de nem mért akkor rájuk döntő csapást. A bekerítő ellenséges csapatok száma azonban október 17-én az átmeneti nyugalom idején tovább nőtt  Benningsen és Bernadotte csapatainak megérkezésével.
Az október 18-án több mint 300 000 katonával, négy irányból indított szövetséges támadás Lipcse peremén érte a franciákat. A franciák kilenc órán át állták a rohamokat, majd visszaszorultak a külvárosokba.
Október 19-én hajnali két órakor Napóleon az Elster folyó egyetlen hídján át megkezdte a visszavonulást nyugat felé. A visszavonulás során minden rendben zajlott addig, míg egy rémült tizedes túl korán – déli egy órakor – fel nem robbantotta a visszavonuló franciákkal zsúfolt hidat, holott a szövetségesek támadása egyelőre nem fenyegetett. A robbantás következtében az utóvéd 30 000 katonája és sebesültje csapdába esett, majd a következő napon fogságba került.
A csatában esett el Józef Antoni Poniatowski marsall, lengyel herceg. A csata után Napóleon elveszítette a német és lengyel befolyási területét, és a szövetségesek előtt megnyílt az út a Rajnáig.
Érdekesség, hogy manapság is rendszeresen tárnak fel a lipcsei csata halottait őrző jelöletlen tömegsírokat.
Ez a szócikk részben vagy egészben  a   Battle of Leipzig című angol Wikipédia-szócikk fordításán alapul.  Az eredeti cikk szerkesztőit annak laptörténete sorolja fel.
Bauer, F.: Die Völkerschlacht bei Leipzig, Militärverlag der Deutschen Demokratischen Republik, Berlin (1988).
Farkas, P., Adorján A., Seress L.: Forradalom és császárság - A Francia Forradalom és Napoleon, Singer és Wolfner Új Idők Irodalmi Intézet, Bp. (1914).
Henderson E. H.: Blücher and the uprising of Prussia against Napoleon, 1806-1815. Putnam, New York, (1911). (reprint: Aylesford : R.J. Leach, c1994 ISBN 1-873050-14-3)

A líra (lyra, lüra, néha lant; görög λύρα) ókori görög húros, pengetős hangszer, illetve többféle hasonló felépítésű hangszer gyűjtőfogalma. Jellemzője, hogy nagyjából egyenlő hosszúságú húrjai egy üreges hangszertesttől kiindulva az arra rögzített két szarvszerű nyúlványon keresztbe vetett rúdhoz csatlakoznak.
A líra a régi görögök legfontosabb, nagy becsben tartott hangszere volt a bronzkortól kezdve civilizációjuk végéig. Műkedvelő és hivatásos zenészek játszottak rajta, használták ének és tánc kíséretére, vallási ünnepek felvonulásain, zenei versenyeken, szórakoztatásként társas összejöveteleken, zeneoktatásra. A líra szó jelentheti a mitikus Hermész találmányának tekintett teknőcpáncél testű hangszerváltozatot, a khelüsz-lírát, de más hasonló felépítésű hangszert, a phorminxot, a kitharát vagy a barbitoszt is.
A lírát nem a görögök találták fel, Mezopotámiában a Kr. e. 4. évezredben már használtak ilyen hangszert, de a görögök közvetítésével jutott el az etruszkokhoz, a rómaiakhoz. Afrika területén ma is fellelhetők az antik lírára hasonlító népi hangszerek.
A középkortól kezdve több más, az antik lírához nem kapcsolható vonós, később forgatókaros, mechanikus hangszert is lírának neveztek.
A lírák a húros, kordofon hangszerek egy jellegzetes csoportját alkotják. A hárfaféléktől leginkább abban különböznek, hogy húrjaik egyenlő hosszúságúak, a lantok többségétől pedig abban, hogy nincs nyakuk, fogólapjuk, a húrok mindig teljes hosszukban, lefogás nélkül szólalnak meg. A citeraszerű hangszerektől eltérően a lírák egymástól elválaszthatatlan két részből: húrhordozó apparátusból és hangsugárzó testből állnak. Ugyanakkor a lírák hasonlítanak is e három hangszercsoportra: a hárfákhoz abban, hogy felépítésük olyan, hogy húrjaikhoz mindkét oldalról hozzá lehet férni; a lant- és citerafélék többségéhez abban, hogy húrjaik a hangszertest hangsugárzó felületével, a hangszertetővel párhuzamos síkban vannak.
Az ógörög lírák teste lehet alul lekerekített, téglalap vagy trapéz alakú lapos, üreges fadoboz, de készülhet úgy is, hogy teknőc hátpáncéljára, vagy csészeformára faragott fatestre pergamenszerűen kikészített bőrt feszítenek. Az előbbi típushoz tartozó lírákat a hangszertudomány dobozlírának, az utóbbihoz tartozókat csészelírának nevezi.A testhez két szarvszerű nyúlvány (pékhüsz, a képen P) csatlakozik, melyek egy vékony, henger formájú keresztrudat (zügon, Z) tartanak. Erre tekeredik a húrok (khordai v. neürai, K) egyik vége egy-egy bőrből vagy textíliából tekert elforgatható, elcsúsztatható hangológyűrű (kollopsz) közvetítésével. A húrok másik vége a hangszertetőn nyugvó húrlábon (magasz, M) áthaladva a húrtartóhoz (khordotonon, T) fut. A hangszer fontos kelléke a szilárd tartást segítő karpánt (telamón) és a pengető (pléktron).
Az antik lírák húrjait juhbélből sodorták. Hogy az egyenlő hosszúságú, de különböző hangolású húrok nagyjából egyforma feszesek legyenek – ahogy ezt a kiegyenlített hangzás, illetve a játéktechnika szempontjai megkívánják –, különböző vastagságúaknak kellett lenniük. Ez úgy valósítható meg, hogy a húr készítése során a bél-alapanyagból kevesebbet vagy többet sodornak össze húrrá. Homérosznál a hangszerhúr gyakori jelzője a „jól sodrott” (ἐυστρεφής).
Egyetlen korabeli írás sem ismert, ami egyértelműen eligazítana ebben, de valószínű, hogy az antik görög lírák húrjainak hangmagassága – a hangszert szemből nézve – balról jobbra emelkedett. Más szavakkal: játék közben a zenész testéhez közelebbi húrok voltak a mélyek, a távolabbiak a magasak. Ha a zenész erősen megdöntve tartotta hangszerét, ahogy ez sok líraábrázoláson látható, akkor a „fölső” húrok voltak a mélyek, az „alsók” a magasak, ami megmagyarázhatja a görögöknek a hangmagasságokkal kapcsolatos sajátos, a mienkhez képest fordított szemléletmódját.
A görögök hangrendszerük, a szüszthéma teleion középső oktochordjának, oktávjának hangjait a líra megfelelő húrjairól nevezték el: nété (’legalsó’, vagyis az előbbiek alapján a legmagasabb), paranété (’legalsó melletti’), trité (’harmadik’, ez a héthúros líráról hiányzott), parameszé (’középső melletti’), meszé (’középső’), likhanosz (’mutatóujj’), parhüpaté (’legfelső melletti’), hüpaté (’legfelső’, azaz legmélyebb húr). Ezek az elnevezések nem utalnak abszolút hangmagasságokra, mint a mi zenei hangneveink, de még az egymáshoz képesti relatív hangközökre sem, a hangsorok többféle genoszhoz tartozhattak, más-más harmóniát, oktávfajtát alkothattak.
A líra családjába tartozó hangszereknek a görögöknél valószínűleg a mükénéi korszaktól kezdve mindig hét húrjuk volt, de elképzelhető az is, hogy az eredetileg négyhúros – egy tetrachordot átfogó – hangszer később egészült ki héthúrosra. Ha hétnél több húrt alkalmaztak, azt feltehetőleg nem a hangterjedelem növelése érdekében tették, hanem hogy áthangolás nélkül többféle harmóniában, hangnemben lehessen rajtuk játszani. A mitikus hét húrtól való eltérés a konzervatívabbak számára szentségtörésnek, a zene megerőszakolásának számított.
A líra (λύρα) szó eredete ismeretlen, az szinte biztos, hogy nem görög, nem is indoeurópai. Az ógörög szerzőknél több egymástól eltérő hangszertípust jelölhet, és megfordítva, az egyes líraformájú hangszereket többféle néven is említhetik. A líra, khelüsz, barbitosz, phorminx, kitharisz, kithara szavakat nem könnyű megfeleltetni a lírafélék sokféle korabeli ábrázolásának, melyek kerámiákon, plasztikai alkotásokon, érméken, pecsétnyomókon maradtak fenn. Az is megnehezíti az azonosítást, hogy a felsorolt hangszerek felépítése, játékmódja, húrjainak száma, kulturális szerepe hasonló.
Homérosz eposzaiban a phorminx és a kitharisz – rokonértelműnek tűnő – szavak nevezik meg a dalok kíséretére használt pengetős hangszereket, a líra (λύρα) szó egyszer sem fordul elő. A Homérosz nevével jelzett művek közül egyedül a jóval későbbre datálható Hermész-himnuszban szerepel ez a szó, miközben elmeséli, a mondabeli Hermész hogyan alkotta meg az első ilyen hangszert egy teknőc kivájt páncéljából. Valószínű, hogy a líra szó eredetileg ezt a hangszerváltozatot, a teknőclírát, khelüsz-lírát (χέλυς) jelöli, de úgy tűnik, a korai görög költészetben, Alkman, Szapphó műveiben és a Kr. e. 5. századi tragédiákban általános értelemben is vonatkozik a líraformájú hangszerekre.A khelüsz-lírához hasonlóan teknőcpáncél testű hangszer a barbitosz (βάρβιτος), de annál nagyobb, összetettebb formájú szarvai, hosszabb húrjai vannak, tehát nyilván mélyebb hangolású. Neve az archaikus lírai költészetben bukkan fel először, a képi és irodalmi ábrázolásokon különösen Anakreón költőhöz, Leszbosz szigetéhez társul.
A líraformájú hangszerekre használt phorminx és kitharisz szavak a görög nyelvben régebbiek, mint a líra, sőt, a líra pengetését jelentő görög ige is a kitharisz szóval függ össze (λύρῃ κιθαρίζειν). Mai tudásunk szerint ezek a szavak dobozlírákat jelölnek, a khelüsz-lírával és a barbitosszal ellentétben e hangszerek teste fából készült, lapos, dobozszerű felépítésű.
A korabeli képi és plasztikai ábrázolásokon a dobozlírák két fő típusát lehet megkülönböztetni: az egyiknek alul lekerekített hangdoboza van, szarvai egyenesek, párhuzamosak, vaskosak; a később megjelenő másiknak teste nagy méretű, szögletes, legtöbbször trapéz alakú, szarvai az előzőhöz hasonlóak, de egy kecses ív közvetítésével csatlakoznak a testhez. Az elsőt alul ívelt formája után bölcsőlírának, bölcsőkitharának nevezik, hasonlít ahhoz a hangszertípushoz, amit a minószi freskókon, a mükénéi vázafestményeken lehet felismerni, ezt a hangszertudomány gyakran Homérosz phorminx (φόρμιγξ) nevű hangszerével azonosítja; a második a tulajdonképpeni klasszikus kithara (κίθαρα), koncertkithara.
A görög dobozlírák családjába tartozó, ritkán ábrázolt líratípus még az erősen ívelt szarvú, változatos formájú „trákiai” és a téglalap alakú „italióta” kithara.
A különböző lírafélék használati módja csak kis mértékben tért el egymástól. A kitharán az ábrázolásokon elsősorban állva, a többi líratípuson ezen kívül még ülve, a hangszert a térdre helyezve, a kis méretű khelüsz-lírán fekvő helyzetben is játszhatnak. Tánc közben, felvonulásokon menet közben is használhatják. A nők leggyakrabban ülve pengetik hangszerüket. A lírát a zenész a bal karjával testéhez szorítja, ebben egy csuklójára erősített pánt, a telamón is segíti. A kitharát nagyjából függőlegesen, a teknőclírát, a barbitoszt megdöntve tartja.A jobb kéz pengetőt, pléktront használ a húrok megszólaltatására, ami egy hosszabb zsinórral van a hangszerhez rögzítve. A bal kéz szerepe nem tisztázott, talán a megpendített húrok tompítása volt feladata, de lehet, hogy pengette is a húrokat, vagy esetleg a húrok középpontjának tompításával, a húrok „megosztásával” (dialepszisz) üveghangok előállításában működött közre, ezzel növelve a hangterjedelmet.A líracsalád különböző tagjai együtt, vagy más hangszerekkel, például aulosszal is szerepelhetnek. Az előadók legtöbbször professzionális vagy amatőr férfiak. A klasszikus kor vázafestményein gyakoriak a női zenészek, de ők valószínűleg nem hivatásosak.A képi ábrázolások, irodalmi utalások alapján elmondható, hogy líra a régi görögök egyik legfontosabb, legnépszerűbb hangszere volt, jelentőségben csak a nádnyelves fúvós hangszer, az aulosz mérhető hozzá. A líra a fiatalok nevelésében fontos helyet elfoglaló zenetanulás elengedhetetlen kelléke, műkedvelő és hivatásos muzsikusok nagy becsben tartott instrumentuma volt. Ének és tánc kíséretére használták vallási ünnepek felvonulásain, összejöveteleken, lakomákon. A kithara – szólóhangszerként vagy éneket kísérve – zenei versenyeken is megszólalt ünnepelt művészek kezében, akik a vázafestmények tanúsága szerint csak rájuk jellemző, különlegesen díszített öltözékükkel is kifejezték nem hétköznapi mivoltukat. Ugyanakkor a nagy kithara-művészeket gyakran komédiákban tették nevetségessé.
A líra, de legalábbis a hellének legsajátabb líratípusa, a teknőclíra a mítoszokban isteni eredetű. Születésének történetét a homéroszi Hermész-himnusz mondja el: eszerint Hermész, melőtt még újszülöttként ellopta Apollón barmait, egy teknőst talált, amelyből megalkotta az első lírát. Mikor Apollón meglelte a tolvajt, Hermészt, az lírajátékával engesztelte őt ki, majd neki adta hangszerét.Marszüasz, a szatír, az aulosz mestere vakmerően zenei vetélkedésre hívta ki Apollónt, aki lírajátékával – kis csalafintasággal – legyőzte őt, majd elevenen megnyúzta.Amphión thébai király, mikor városa falait kellett megerősíteni, Hermésztől kapott lírájának hangjaival a köveket arra késztette, hogy maguktól épüljenek a falba.Héraklészt Linosz, Apollón fia tanította zenére. Nem volt megelégedve előmenetelével, megfenyítette tanítványát, mire az hirtelen haragjában a kezében lévő lírával agyonütötte.Orpheusz, a legendás dalnok Apollóntól kapta hangszerét, a lírát, aminek hangjaival megbabonázta a vadállatokat, megindította az élettelen tárgyakat. Amikor kedvesét, Eurüdikét elvesztette, lement érte az alvilágba. Zenéjével a halált is legyőzte, meglágyította Hadész és Perszephoné szívét, akik visszaengedték Eurüdikét a földi világba.Mikor Orpheusz meghalt, hangszere a tengerbe esett és Leszbosz szigetéig sodródott, ahol – állítólag – egy valóságos, de mítoszokkal övezett muzsikus, Terpandrosz halászta ki. Ezzel vette kezdetét a görögök számára a líra földi történelme.
Az Égei-tenger térségében már jóval a görög nyelvű népek megjelenése előtt is léteztek fejlett húros hangszerek. Ásatások során a kükladikus kultúrából, a Kr. e. 3. évezred elejéről származó márványszobrocskák kerültek elő, melyek némelyikén ívelt háromszög alakú hárfa ismerhető fel. A minószi civilizáció felemelkedésével, a Kr. e. 2. évezred elején azonban a hárfa eltűnt, helyette az ábrázolásokon megjelent egy új hangszer: a lekerekített talpú, láthatólag fából készült, legtöbbször héthúros líra, amely egyeduralkodóvá vált a térség pengetős hangszerei között.
Erre a meglepő váltásra a történettudomány kétféle magyarázatot ad: az egyik szerint a kükladikus hárfa fokozatosan alakult át a minószi lírává, a másik szerint pedig az új hangszer külföldi jövevény, Mezopotámiából érkezett részben Szíria, részben Egyiptom érintésével az Égei-tenger vidékére, egyidejűleg a helyi hárfa hanyatlásával, vagy éppen előidézve azt.
Mezopotámiában a Kr. e. 4. évezredben már létezett egy téglalap formájú líra, első ábrázolásai pecséthengereken ismerhetők fel. Az ásatások során Ur városából e hangszernek Kr. e. 3000-re datált példányai is előkerültek. A keleti lírákra általában jellemző a téglalap formájú test, a gyakran aszimmetrikus felépítés, az egyenlőtlen hosszúságú karok, melynek eredményeként a mélyebb húrok kissé hosszabbak, mint a magasak. A húrok száma akár tizenegy is lehet. A héber Bibliában szereplő kinnór, Dávid zsidó király „hárfája” valószínűleg ilyen fajta líra lehetett.
Az egyiptomi középbirodalom idejéből, a Beni Hasszáni sírok egyikének a kb. Kr. e. 1900-ból származó falfestményén egy szír muzsikus látható hangszerével. Ez a sumér lírához hasonlít, de csak hét húrja van, és a tulajdonosa a jobb kezében egy újdonságot: plektrumot, pengetőt tart, azzal szólaltatja meg hangszerét, nem az ujjaival pengeti, ahogy a mezopotámiai és az egyiptomi lírákat szokás. A hét húr meg a pengető majd az égei-tengeri lírák fő sajátosságai lesznek.
Kréta szigetén, a minószi civilizáció falfestményein, kerámiáin, majd a mükénéi ábrázolásokon a Kr. e. 2. évezred közepétől szerepelnek lírák. Ezek annyiban különböznek keleti rokonaiktól, hogy a téglalap forma helyett testük félkör vagy sarló alakú, szimmetrikus, a díszítésükben – a kükladikus hárfákhoz hasonlóan – stilizált madáralak szerepel a mezopotámiai lírák bikaábrázolása, az egyiptomi lírák lófeje helyett. Úgy tűnik, az égei-tengeri kultúrák – amennyiben valóban keletről örökölték – nem egyszerűen csak befogadták az új, külföldi hangszert, hanem saját képükre is formálták. Ez az ívelt testű líratípus sok mai történész szerint azonos Homérosz aoidoszainak, énekmondóinak phorminxával.Még a mükénéi civilizáció összeomlását megelőző évszázadban, a Kr. e. 12. században az Égei-tenger térségében egy teljesen új líratípus tűnt fel: a teknőclíra, vagyis a „tulajdonképpeni” líra, a hangszercsalád névadója. Alapvető elemeiben, felépítésében azonos volt a korábbi lírákkal, de a hangot sugárzó hangszertest itt nem fadoboz volt, hanem egy teknős hátpáncélja, amit dobszerűen kifeszített bőrrel fedtek be. Ennek hangszerakusztikai újdonsága az volt, hogy a húrok rezgésére nem egy fadoboz tetőlemeze rezonált, hanem ez a feszes membrán.
A görög archaikus korban – a Kr. e. 7. századtól – a lírák családjának négy legfontosabb tagja a fából készült kithara, ennek bölcsőformájú, archaikus változata, a phorminx,  a khelüsz- azaz teknőclíra és a szintén teknőctestű, hosszú karú barbitosz volt. Ebben a korban született meg a kitharódia – a lírával kísért ének –, majd a kitharisztika – az instrumentális lírazene – műfaja.
A bölcsőlíra fokozatosan kiszorult a használatból, a phorminx szó, amely talán a neve volt, lassan kikopott a nyelvből; a klasszikus korra – a Kr. e. 5. századtól – a lírafélék közül már egyre inkább csak kettő jellemző: a teknőcből készült líra és a nagyobb méretű kithara. A két hangszer egyformán népszerű volt, de a szerepük eltérő: a khelüsz-líra a zenetanulás, a műkedvelő, házi muzsikálás, a lakomák kelléke, a kithara a professzionális előadóművész, a dalnok, kitharódosz, illetve a hangszeres szólista, kitharisztész instrumentuma volt.
A görög lírafélék Hellaszon kívül is gyökeret vertek: az etruszk, majd a római kultúra szerves részévé váltak, egyiptomi ábrázolásokon is feltűntek. A líra szó latin megfelelője a fides, a teknőchátú líra neve testudo, a kithara latinul cithara.
A hagyományos „héthangú” líra egyeduralma a húros hangszerek között a Kr. e. 5. század vége felé megingott; a zenei érdeklődés a bonyolultabb, összetettebb hangrendszerek és az ezeket megszólaltatni képes hangszerek, az aulosz, a hárfák felé fordult, a lírák húrjai is sokasodni kezdtek. E jelenségeket Platón elítélte, ezeknek a „sokösszhangú” zeneszerszámoknak Platón államában semmi keresnivalójuk nem volt.
A líra, annak a kitharával rokon doboztestű változata a középkori Európában is használatban volt egészen a 13. századig, északon még később is. Ez a hangszer több dologban különbözött ókori rokonától: a test és a karok, sőt később a keresztrúd is egy darab fából készült, de dobozszerű formában. A test alakja többféle, téglalap alakú, vagy akár a későbbi gitárhoz hasonlóan karcsúsodó. A húrok már nem hangológyűrűkhöz csatlakoztak, hanem a ma megszokott hangolószögekkel vagy hangolókulcsokkal voltak megfeszíthetők. Gyakran a két kar között fogólapjuk is volt. A középkori lírákat ujjakkal pengették, kb. 1000-től vonóval játszottak rajtuk.
Érdekes, hogy a középkorban a líra éppen a Földközi-tenger vidékéről, ókori tündöklésének színteréről hiányzik, az előkerült hangszerek Britannia, Skandinávia és a Baltikum vidékéről származnak. Valószínűleg a brit-szigetekről terjedt el, Walesben még a 18. században is használtak lírát, a walesi nyelven crwthnak nevezett vonós hangszert.
A Bizánci Birodalomban, miután az ókori líra már feledésbe merült, vonós hangszereket kezdtek lírának nevezni. A szóhasználat Itáliába is átterjedt, a lira da braccio és lira da gamba nevű vonós hangszereket még a 16–17. században is használták. A reneszánsz korában a líra fogalma annyira összekapcsolódott a vonós hangszerekével, hogy Apollón és Orpheusz hangszerét is ilyennek gondolták, a képzőművészetben így ábrázolták. Ezt a tévhitet végül Vincenzo Galilei, a csillagász Galilei apja cáfolta meg 1581-ben a Dialogo della musica antica et della moderna című művében.Lírának neveztek olyan hangszereket is, melyek húrjait forgatókarral hajtott kerék szólaltatta meg: a tekerőlant magyar neve a német Drehleier, „tekerőlíra” szóból ered. Még később más forgatókaros, már a vonósokkal sem rokon hangszer nevében is felbukkan a líra szó, a kurblis kintorna német neve Leierkasten, azaz „líraszekrény.”A krétai líra és a pontoszi líra szintén az antik lírához nem köthető vonós „líra”, népi hangszer.
Északkelet-Afrika területén – elsősorban a nilotikus népek körében – napjainkban is sokfelé találhatók a görög teknőclírához nagyon hasonló csészelírák. Elsősorban a Núbia területén fellelhető kisszár mutat meglepő hasonlóságot az ókori hangszerrel. Neve rokon lehet a görög kithara vagy a latin cithara szóval, felépítése, használati módja azonos a lírával; plektrummal pengetik, és még a karpánt, a telamón is elengedhetetlen tartozéka, ellentétben az ókori egyiptomi lírákkal. Ez a hasonlóság a görög khelüsz-líra afrikai eredetére is utalhatna, de a tény, hogy az egyiptomi ábrázolásokon ez a hangszerváltozat későn, csak a hellenizmus korában jelent meg, nem erősíti meg e hangszer délről észak felé való elterjedését, inkább az ellentétes irányt valószínűsíti.
Az ókori görögök által használt hangszerek, hangszercsaládok leszármazottai megtalálhatóak a mai nyugati zenében, a szimfonikus zenekar, vagy legalább a népzene hangszerei között. Az aulosz ma élő rokona az oboa, a klarinét; a trombita, a harsona kapcsolatba hozható a szalpinxszal, az antik hárfák, pszaltérionok kései utódja a koncerthárfa, és sorolhatnánk tovább.
A görögök legkedveltebb hangszere, a líra kivétel: ez a hangszercsalád – néhány afrikai túlélőtől eltekintve – teljesen kihalt. Ennek oka bizonyára korlátozott hangkészlete, hangterjedelme, melynek bővítése a hangszer sajátos felépítése, az egyenlő hosszúságú húrok, a fogólap hiánya miatt szinte lehetetlen. Ennek ellenére – sok más elfeledett hangszerhez hasonlóan – a lírát, a kitharát is megpróbálják napjainkban újraalkotni hangszerkészítők, lelkes amatőrök, zenetudósok. Ugyanakkor a testet öltött próbálkozások hangzását hallgatva is csak alig-alig jutunk közelebb a líra páratlan ókori népszerűségének, különleges megbecsültségének megértéséhez. Még mindig nagyon keveset tudunk erről a hangszerről.
David E. Creese: The Origin of the Greek Tortoise-Shell Lyre, 1997. (angolul) – ISBN 061-224-822-4
West, Martin Litchfield. Ancient Greek Music. Oxford University Press (1992). ISBN 019-814-975-1 
Van der Meer, John Henry. Hangszerek az ókortól napjainkig. Zeneműkiadó (1988). ISBN 963 330 670 1  (középkor, vonós lírák)
Mathiesen, Thomas J. Apollo's Lyre: Greek Music and Music Theory in Antiquity and the Middle Ages. University of Nebraska Press (1999). ISBN 080-323-079-6 
Landels, John Gray. Music in ancient Greece and Rome. Routledge (1999). ISBN 041-516-776-0 
Bundrick, Sheramy D.. Music and Image in Classical Athens. Cambridge University Press (2005). ISBN 052-184-806-7
John Curtis Franklin: The Language of Musical Technique in Greek Epic Diction (angolul)
