
A diósgyőri kohászat eredetét a Bükk-vidéken találjuk meg. Fazola Henrik egri kovácsmester itt, a Garadna és a Szinva patak völgyében, Felsőhámorban kezdett kohóipari vállalkozásba 1765-ben. Nagyolvasztót és feldolgozóegységeket telepített, amihez a bécsi udvar anyagi támogatását is elnyerte (1770). Munkáját fia, Fazola Frigyes folytatta, aki Újmassán 1813-ban megépítette a jelentős ipari műemléknek számító, ma is álló őskohót. A kedvezőtlen helyen épült, völgybe zárt gyár helyett új vasgyárat kellett építeni, és ennek helyszínéül választották ki a mai területet, Diósgyőr és Miskolc között.
Az új telephelyen 1870-re elkészült a M. Kir. Vasműhivatal lelke, a nagyolvasztó, majd sorban hengerművet, kovácsüzemet, martinacélművet és más üzemeket építettek. A gyár munkásai számára a kor színvonalának megfelelő korszerű lakótelep épült. A világháborúk előtt a megrendeléseket a hadiipar határozta meg, de a diósgyőri gyár a „békés” termékek területén is komoly szállító volt (sínek, tartók, acélöntvények stb.).
Az első világháború után súlyos gondot jelentett a román bevonulás, aminek következményeként termelőberendezések sorát szállították el, majd a nagy gazdasági világválság állította komoly kihívások elé a cég vezetését. A második világháborúban, 1944-ben bombatámadás érte a területet, és fontos üzemrészek károsultak. A háború után államosították a gyárat, neve ekkor Lenin Kohászati Művek lett. A nehézipar fejlesztésének politikai koncepciója miatt a gyárat erőteljesen fejlesztették, és a fejlődés nagyjából az 1980-as évekig töretlen volt. A külföldi kohászati üzemekben fokozatosan bevezetett technológiai változtatásokat azonban Magyarországon nem, vagy késve követték, így a kohászat egyre nehezebb helyzetbe került, egyre romlott versenyképessége a külpiacokon. Komoly késéssel álltak át az acél hulladékvasból való gyártására, lebontották a nagyolvasztót, korszerű ívkemencét és folyamatos öntőművet telepítettek.
A rendszerváltás idején fontos szerkezeti változtatásokat vezettek be, a gyár fő egységeiből gazdasági társaságok lettek, a nevét pedig DIMAG Rt-re (Diósgyőri Metallurgiai és Alakítástechnológiai Gyárak Részvénytársasága) változtatták. A privatizációs szakasz 1991-ben kezdődött, utoljára döntően ukránok működtették, majd a DAM 2004 Kft. 2009 elején befejezte a tevékenységét, a diósgyőri kohászat megszűnt. A korábban önállósult egységek egyéb tulajdonban vannak és működnek.
A diósgyőri kohászat kezdetei Fazola Henrik, egri lakatos- és kovácsmester nevéhez fűződnek. Saját vagyonából bányakutatásokat végzett a Bükk-vidéken és a Mátrában, végül a Bükkben talált vasérctelepek közelében már 1765-től vashámorokat telepített a Garadna és a Szinva patakok völgyében. Egy nagyolvasztó volt Felsőhámorban, a Szentlélekre vezető elágazásnál, a Szinva völgyében pedig több kisebb kohó és feldolgozóüzem működött. Kezdeti sikereire alapozva megkapta Mária Teréziától 1770. július 28-ai dátummal a diósgyőri vasgyár telepítésére vonatkozó alapítólevelet (az alapító okirat a Kohászati Múzeumban látható). Ekkor – a bécsi bányakincstárral, kamarai főtisztviselőkkel és miskolci kereskedőkkel társulva – belefogott a felsőhámori (ma Miskolc-Ómassa) vasolvasztó megépítésébe, a Diósgyőr-Hámori Vasmű létrehozásába. A terveket J. K. Reizner készítette. A faszenes kohó építéséhez és az üzem beindításához stájer és felvidéki, vasgyártásban jártas szakembereket telepített le. A kohó 1772 tavaszán kezdett termelni, az első csapolás 1772. március 12-én történt meg. Fazola azonban hamar súlyos problémákkal szembesült: a bükki vasérc gyenge minőségű volt, távolabbról kellett szállítani a jó ércet, ráadásul az udvar támogatásai is elapadtak. 1775-ben a vasgyár vezetését a kincstár (mint főrészvényes) vette át, és a század végére a 128 bányarészvényből 84-nek volt a tulajdonosa. 1778-ban, J. N. Frier, körmöcbányai mérnök tervei alapján kezdték építeni a gyár első irodaházát, a „kancellária” épületét, amelyben a kohósáfár és a számtiszt lakása és irodája volt, valamint a földszinten vaskereskedést és élelmiszerraktárat helyeztek el. Ebben az épületben működik ma a Kohászati Múzeum. Fazola Henrik egészségét kikezdték a gondok, még látta az épülő kancelláriát, de 1779-ben meghalt.
Fazola Henrik munkásságát fia, Fazola Frigyes folytatta, aki Selmecbányán végzett, kiváló képességű kohómérnök volt. A gyár 1785-ben saját iskolát épített, ez volt Magyarországon az első nyolcosztályos elemi iskola. A telepen – a jövedelmezőség remélt növelése érdekében – kovács- és szegverő üzemet létesítettek. Fazola Frigyes a nagyolvasztót 1789-ben átépítette, majd 1802-től acélgyártási kísérletekbe kezdett, aminek eredményeként acéljának minősége megközelítette az akkor legkiválóbb angol acélét. A nehézségek ellenére a termelés még 1820-ig folytatódott Ómassán, 1813-ban azonban új nagyolvasztót is épített a mai Újmassán. Rekonstruált maradványa, az őskohó, ma Magyarország egyik legjelentősebb ipari műemléke. A hámorok energiaellátására – Anton Leidl szélaknai mérnök vezetésével – víztározót építtetett, a mai Hámori-tavat. Az építkezés 1809-től 1811-ig tartott, pedig a tervek már 1799-ben elkészültek.
A termelés még 1867-ig folyt Újmassán, pedig a technológia lassan elavulttá vált, és az üzem elhelyezkedése sem volt ideális, gyakran voltak gondok a vízellátással, ráadásul 1866-ban egy súlyos tűzeset is hátráltatta a kohóüzem működését. A helyzet azt kívánta, hogy új helyszínen, új gyárat létesítsenek, amely biztosítani tudja az akkoriban fellendülő vasútépítéshez szükséges sínanyagot és más termékeket. A lehetőségek feltárásával a pénzügyminiszter Gränzenstein Gusztáv osztályfőnököt és Péch Antal titkárt, bányamérnököt bízták meg (Selmecbányán akkoriban még együtt kezelték a bánya- és a kohómérnökképzést, a végzősök egységesen bányamérnöki oklevelet kaptak). Péch Antal a nyersanyag- és energiaforrások felmérése után egy Diósgyőr és Miskolc közötti helyszínt javasolt, a Szinva partján, amely kincstári tulajdonban volt. A vasgyári tervek bírálata 1868. május 9-én volt, a bizottság tagjai Gränzenstein Gusztáv, Péch Antal, Splényi Béla báró, Moschitz Márton rónici vasműfőnök, Glanzer Miksa bányatanácsos, korábbi fehérpataki igazgató volt.  Glanzer Miksa, akit „az új vasgyár műszaki keresztülvitelével” bíztak meg, később, 1872-ben így magyarázta a javaslatot: „… ehhez legalkalmasabbnak ajánlkozott Diósgyőr, az ország közepén feküdvén, a vasúti hálózatnak legnagyobb összecsoportosulásával sőt avval nemsokára összekötve, kifogyhatatlan barnaszén telepek közelébe, jó indulatú és az ellentét által nehezen bevethető vidéken és tősgyökeres magyar nép közepette, termő talajon oly előnyöket nyújtanak, hogy a helyiség választása kétséget nem szenvedhetett…”. Az új vasgyár építése 1868-ban kezdődött el, a cél 10 000 tonna vasúti sín előállítása volt, illetve akkori megfogalmazás szerint 50 ezer bécsi mázsa nyersvas és 200 ezer bécsi mázsa vassín gyártása (1 bécsi mázsa = 56 kg). A beruházás 2 millió forintos befektetéssel valósult meg. Már a gyár telepítése kezdetén kiépítették a vasútvonalakat Lyukóbánya és Pereces irányába. 1870-re elkészült a nagyolvasztó, acélt eleinte kavaró eljárással állítottak elő, 1871-ben termelni kezdett a „hengerde” három hengersora is, melyeket gőzgépekkel hajtottak meg. Működött a kovácsüzem 6 tonnás „gőzpörölye” és két másik kalapácsa, miközben folyamatosan épültek a többi üzemrészek is. A rendszeres anyagvizsgálat az 1873-ban létesített „vegyészeti laboratórium”-ban kezdődött el. Az acélgyártás kőszénnel fűtött kavarókemencékben történt, mígnem fontos lépésként 1879-ben megindult a martinacél gyártása is, két darab 6 tonnás Siemens-Martin-kemencében. Az acélgyártás bővítése azért volt elkerülhetetlen, mert addig a gyár vassíneket gyártott, holott külföldön már acélból állították elő ezeket. Fontos tény, hogy a téglagyárban félmillió tűzálló téglát állítottak elő, így azt nem kellett máshonnan behozni. A szakmai felügyeletet Kerpely Antal, később Teutschl (Técsey) Ferenc látta el. Érdekes adat, hogy ebben az időben – ezt Kerpely 1882-ben, az Iron and Steel című szakfolyóirat konferenciáján elhangzott előadásából tudjuk – Magyarországon 52 nagyolvasztó működött.
A vasútisín-gyártás fontossága miatt a diósgyőri M. Kir. Vas- és Acélgyárat a M. Kir. Államvasutak Gépgyára Igazgatósága alá helyezték. Az acélgyártás mennyiségének növelése érdekében 1882-ben Bessemer-acélművet telepítettek. A nyersvasat generátorgáz-fűtésű lángkemencében olvasztották fel. A kialakított technológia révén Thomas-eljárás szerint is tudtak dolgozni. Az acélgyártás fejlesztésével azonban – anyagi okok miatt – nem járt együtt a nyersvasgyártási kapacitások bővítése, ezért a hiányzó nyersvasat külső forrásból kellett beszerezni. Az acélfelhasználás volumene tovább nőtt, miután 1884-ben, Técsey Ferenc vezetésével bevezették az alakos acélöntvények gyártását is. 1885. április 19-én a gyár több fontos üzemcsarnoka leégett, de a helyreállítás gyorsan megtörtént. A minőség-ellenőrzés kiszélesítése céljából 1886-ban bevezették a mechanikai és technológiai vizsgálatokat is. 1897-ben beindították a tégelyacélgyártást, majd ehhez kapcsolódva készült el a nemesacél-kovácsműhely. Ugyancsak ebben az évben indították be a nagy pontosságú és igényes felületi minőségű anyagokat előállító hántolóüzemet. A fejlődés ezt követően töretlen volt, a termelés és kereskedelem 1898. évi számai: a magyarországi eladás 53 500 tonna, ausztriai eladás 405 tonna, a balkáni eladás 707 tonna volt. A gyár ekkor már 1600 munkást foglalkoztatott. A gyárteleptől nyugatra és északra nagy lakótelepet, „gyarmat”-ot építettek a munkások és az alkalmazottak számára. Ez lett a későbbi Diósgyőr-Vasgyár, vagy vasgyári kolónia.
A jó minőségű diósgyőri termékek (a gyár kiváló minőségű szerszámacélokat, ötvözött acélokat és fegyvercsőacélt gyártott) iránti kereslet annyira megnőtt, hogy egy harmadik martinkemecét is építettek és termelésbe állítottak, 1892-ben pedig a növelt hosszúságú, méterenként 42,8 kilogrammos fővonali „góliátsínek” hengerlésére alkalmas reverzáló (változtatható forgásirányú) hengersort is üzembe helyeztek, később bővítették a kovácsműhelyt (15 tonnás gőzkalapács) és az öntvénykikészítő részleget. 1894-ben már négy SM (Siemens-Martin)-kemence működött, majd új acélművet építettek, amelyben két 12 tonnás, majd később további két 25 tonnás kemence termelt. A minőség ellenőrzése céljából új anyagvizsgáló berendezéseket állítottak munkába. A tuskóöntésnél jelentkező fogyási üregek káros hatásának csökkentésére Obholczer Béla acélműfőnök ért el külföldön is elismert eredményeket. Az acélöntöde nagy sikere volt a pólai haditengerészet részére öntött 23 500 kilogramm tömegű hadihajó-előtönk. Itt készült az Erzsébet híd 60 tonnás horgonytartója és lánctagjai is. Az Al-Duna szabályozásához készített diósgyőri fúrók – sokkal jobb minőségük okán – kiszorították az addig kizárólagosan alkalmazott Krupp termékeket.
A század első néhány évében a vasútépítés lendülete átmenetileg csökkent az országban, 1900–1905 között az addigi éves 500–600 kilométer helyett csak 100–200 kilométer épült. Ez a visszaesés kihatott a gyár működésére. Élesedett a konkurenciaharc is: nem sokkal korábban egyesült az ózdi és a salgótarjáni állami és kincstári vasmű, Rimamurány-Salgótarjáni Vasmű Rt. (RIMA) néven. A kiélesedett verseny és a kereslet csökkenése miatt több mint ezer munkást el kellett bocsátani (ekkor kezdődött meg az ipari munkásság kivándorlása). A belső konkurencia „zászlóshajója” a Magyar Vaskartell volt, amelynek a diósgyőri gyár nem volt tagja, de 1902-ben kénytelen volt belépni a tagjai közé, és a gyárak elosztották egymás között a gyártandó termékeket. Ugyanakkor a kereskedelem terén is integráció következett be: a M. Kir. Állami Vas-, Acél- és Gépgyár (MÁVAG) budapesti irodaházában vonta össze a két gyár kereskedelmi szervét, és a hatékonyság növelése révén jelentős exportra tett szert.
Az átmeneti keresletcsökkenés nagyjából 1905-ig tartott, a kohászati vas- és acéltermékek iránti kereslet fokozatosan nőtt. 1905-ben – a korábbi évek stagnálása után – a termelés közel 18%-kal, a következő évben már 26%-kal nőtt. Külön figyelmet érdemel, hogy a lövedék- és fegyvergyártás évről évre egyre nagyobb részesedéssel szerepelt a termelésben (1907-ben például a kiszállított lövedékek száma 129 189 volt), majd, miként a korabeli jelentés büszkén írja: „1909. deczember 23-án a milliomodik lövedék elszállíttatott”. Növelték a termelőkapacitásokat: martin- és kupolókemencét telepítettek, Kerpely-féle gázgenerátor kezdte meg működését, gőzhidraulikus kovácssajtót állítottak üzembe, emellett bővítették a segéd- és a kiszolgáló egységeket is.
A megrendelések minőségi kihívásokkal is jártak. Hogy a gyár megfeleljen ezeknek, tovább fejlesztették a vas és az acél kémiai összetételére és a mechanikai tulajdonságok vizsgálatára szolgáló eszközparkot. 1905-ben, Fábry Zsigmond kohómérnök vezetésével és irányításával önálló metallográfiai laboratóriumot rendeztek be: ez volt az ország első ilyen vizsgálóállomása. Ugyanakkor –  mivel a tégelyacélgyártás csupán korlátozott számú acélféleség előállítását tette lehetővé – a minőségi acélgyártás érdekében is fontos lépéseket tettek: 1908-ban megrendeltek a francia Girod gyártól egy 2 tonnás, fenékelektródás elektrokemencét, amiben 1911-ben kezdték az acélgyártást (ez volt Magyarországon az első elektrokemence). Később, 1913-ban egy újabb, 2,2 tonnás, Héroult–Lindenberg-rendszerű ívkemencét helyeztek üzembe, és ettől fogva ezekben gyártották a szerszám- és az ötvözött acélokat, valamint az acélöntvények alapanyagát.
A gyár 1909-ben nagy mennyiségű, nagyobb szilárdságú sínre kapott megrendelést a M. Kir. Államvasutaktól. Hogy megfeleljenek az igényeknek, nagyobb tuskótömegből kellett kiindulni, és modern, elektromos hajtású blokkhengersorra volt szükség, és a régi hengermű rekonstrukcióját is meg kellett valósítani. Az új blokksor 1000 milliméter hengerátmérővel és 2750 milliméter testhosszal működött, kiszolgálására két mélykemencét építettek. 1910-re a vasgyári lakótelepen már 436 „lakház” állt (5700 lakóval), és további „gyarmatokat” is építettek (például Perecesen, Diósgyőrben és Alsóhámorban).
Az acélokkal kapcsolatos fokozottabb minőségi igényeknek a Bessemer-acélgyártás sem felelt már meg, ezért a Bessemer-konvertert 1914-ben, 32 évi üzemeltetés után lebontották. A nagyolvasztó kérdése egyre sürgetőbb megoldást kívánt, ezért az új nagyolvasztó terveit a gyáron belül, Pöschl Vilmos tervei alapján készítették el.
Az első világháború kitörése gondokat okozott a gyárban, mert egyfelől a hadirendelések növekvő termeléssel jártak, ugyanakkor a gyári munkások közül mintegy 800 embert soroztak be a hadseregbe. A gondokhoz hozzájárult még később az 1917-es háborúellenes sztrájk is. Ezek miatt komolyan visszaesett a termelés (főleg a hengerműben). A fejlesztések ennek ellenére tovább folytak: beindult az új nagyolvasztó, az új acélöntő műhely, bővítették a lövedék-esztergaműhelyt. A lövedékanyaghoz kapcsolódik egy új acélféleség kifejlesztése: a „Megiston” védjegyű öntött gyorseszterga-acélt Topitzer János kohómérnök, főművezető találta fel. A háború nyersvashiányt is okozott, a Vajdahunyadi Állami Vasgyár ugyanis román kézre került, így a nyersvasigényt jelentős részben csak külső szállítóktól tudták biztosítani. A fejlesztések ennek ellenére sem álltak le: az ágyúgyár létesítéséhez kapcsolódva egy 60 tonnás martinkemencét építettek (1917-ben kezdték), és befejezték a finom- és a durvahengersor villamos hajtásra való átállítását.
A háború utáni időben, a Tanácsköztársaság idején erősen visszaesett a termelés. Harcok folytak a gyár területén, a munkások besorozása a Vörös Hadseregbe munkaerőhiányhoz vezetett, a cseh megszállás mind-mind kedvezőtlen helyzetet teremtett. Az ezt követő román bevonulás is megtette a hatását: elszállították a mozdítható termelőegységek jelentős részét, főleg a forgácsoló gépeket. 1920-ban a termelés az állandó szénhiány és a hiányzó gépi berendezések miatt csak lassan tudott megindulni. A világháborút követően nem csak Diósgyőr, de az egész magyar vasipar is válságos helyzetbe került. A trianoni békeszerződés következményeként az ország elvesztette vasércbányáinak 80%-át, vas- és fémiparának több mint 49%-át, a vastermelés 70%-kal csökkent. A háború után elmaradtak a katonai megrendelések, erősen visszaesett a vasút- és hídépítés, valamint a hajógyártás is. A lecsökkent területű országban csak Ózdon voltak nagyolvasztók, ezek azonban nem tudták biztosítani Diósgyőr nyersvasigényét, és még ott volt Csepel is, ezért nyersvasbehozatalra volt szükség. Az is igaz persze, hogy a lecsökkent kereslet következtében a meglévő berendezéseket sem tudta a gyár kihasználni. A romló gazdasági helyzet megszorításokra kényszerítette a vállalatvezetést: 1924-ben a 6300 munkásból 1071 főt bocsátottak el, és más területeken is voltak leépítések.
A gyár neve 1925-ben megváltozott M. Kir. Állami Vas-, Acél- és Gépgyárakra. A nehézségek ellenére fejlesztések is történtek: a még 1914-ben megkezdett nagyolvasztó-építés 1926-ra befejeződött, új finomsori hengerüregezést dolgoztak ki és valósítottak meg, 1929-ben Hérault-ívkemencét telepítettek. A lassan erőre kapó kohászatot azonban újabb csapás érte: a gazdasági világválság, amely miatt újabb megszorítások következtek. A válság idején a gyár az előremenekülés taktikáját választotta: tovább fejlesztettek, hogy a válság reménybeli elmúltára gyorsan tudjanak reagálni. 1932-ben új finomlemez-hengersort helyeztek üzembe, rá egy évre korszerűsítették a kovácsüzemeket, telepítettek egy 300 kg-os indukciós kemencét speciális szerszámacélok gyártására, de ezeken kívül még egy új húzóüzem, új keréktárcsa-hengerlő, durvalemez-hengersor és szeggyár is létesült. A háború előtti vaskartell pótlására a MÁVAG és a RIMA hozott létre ilyen megállapodást, bár ez inkább a RIMA számára volt kedvező. 1933-tól fellendült a vállalat Indiába és Afrikába irányuló exportja, de jelentős volt a Szovjetunióba szállított termékek mennyisége is. 1936-ban világszerte fellendült a hajóépítési tevékenység, így megnőtt a kereslet a hajólemez és más alkatrészek iránt. A gyár rendelésállománya annyira megnőtt, hogy a gyártást a RIMA ózdi gyárával kellett megosztani.
Az I. számú nagyolvasztót 1935-ben le kellett állítani, már átépítésre szorult, emiatt azonban új kohót (II. számú nagyolvasztó) kellett építeni, és fejlesztések történtek a hengersoroknál is. Az I. számú kohó 1938-ban indult újra, és ettől kezdve két nagyolvasztóban folyt egyszerre a nyersvasgyártás. Az acélgyártás 1940-ben már hét darab martinkemencében (három 30 tonnás, egy 40 tonnás és három 80 tonnás) történt.
A külpolitikai helyzet fokozatos kiéleződése következtében a kohászati megrendeléseket a fegyverkezés irányította. A második világháború kitörése után ez még erőteljesebb volt. A háború folyamán a diósgyőri gyár – éppen a hadiiparban betöltött szerepe miatt – légitámadások célpontja lett. Az első bombázás 1944. szeptember 13-án érte a gyárat, és a legfontosabb egységek szenvedtek bombakárt (többek között a martinacélmű, a durva- és a finomhengermű és a kovácsüzem). A károk miatt természetesen nem volt folyamatos termelés, ráadásul a termelőeszközök egy részét elkezdték Nyugatra szállítani, bár a kitelepítést a dolgozók és a vezetők minden lehető eszközzel megpróbálták gátolni, késleltetni (egyes alkatrészeket a csatornákba rejtettek, másokat a salakhányó alá ástak). A helyreállítási munkák a front elvonulásával azonnal elkezdődtek.
A háború után elkezdődtek a helyreállítási munkálatok és beindult a termelés is. A hazai kohászat újraindítása országos jelentőségű ügy volt, mert a háborús károk miatt igen nagy volt a kereslet kohászati termékekre, vasra, acélra. Ehhez a vasércet és a kokszot keleti importból fedezték. 1953. április 22-én a MÁVAG Kohászati Üzemek nevet Lenin Kohászati Művekre változtatták és leválasztották róla a Diósgyőri Gépgyárat (DIGÉP). 1955-ben helyezték üzembe a korszerű, félfolytatólagos Schloemann-középhengerművet. Döntő fontosságú volt az a döntés is, hogy az 1950-es évek elején elhatározták egy új kohászati kombinát megépítését Dunapentelén, és elkezdték felépíteni Sztálinvárost és a Dunai Vasművet. A nagyberuházás miatt Diósgyőrnek viszonylagosan kevesebb anyagi forrás jutott, de a kormányzat súlyponti kérdésnek tartotta a nehézipart, így mégis jutott pénz termelésbővítő beruházásokra: felépült egy 750 köbméteres nagyolvasztó, rekonstrukciót hajtottak végre a martinacélműben (három 80 tonnás, egy 40 tonnás és egy 180 tonnás buktatható kemencét építettek), korszerű középhengerművet telepítettek. Az ércalapanyag gazdaságos felhasználására 1949-ben zsugorítószalagot helyeztek üzembe, de később, 1969-ben ezt a feladatot már a Sajókeresztúron létesített ércelőkészítő mű vette át, amely évi 3 millió tonnás termelésével ellátta az ózdi nagyolvasztókat is.
Az 1960-as és 70-es években a hazai nyersanyag- és energiaárak a világpiaci árakhoz viszonyítva alacsonyak voltak, ezért a gyár viszonylag olcsón tudta gyártani a hengerelt árut, annak ellenére, hogy a technikai színvonal kezdett elavulttá válni, bár az 1960-as évek végén új finom- és középprofil-hengermű épült. Ezzel a gyárban már hat hengersor működött. Ebben az időszakban az acéltermékek világpiaci árszínvonala magas volt, így az exportból komoly nyereség folyt be. 1974-ben a készárutermelés elérte a 883 ezer tonnát, aminek az egyharmada a világ 65 országába irányuló export volt. Ugyanekkor a munkáslétszám 15 000 fő volt. A körülmények kényelmessé tették az ipar vezetését, a vállalatoknál elmaradtak az átfogó technológiai fejlesztések, amit pedig a világban már végrehajtottak, korszerűbb termékeket állítottak elő – olcsóbban. A gyár vezetése 1974-ben kísérletet tett az SM-acélmű (ebben az üzemrészben szenvedett halálos balesetet Vályi Péter miniszterelnök-helyettes 1973-ban) kiváltására LD-konverteres technológiával, de a Kohászati Műszaki Tanács javaslatára a Minisztertanács ezt nem támogatta. Később mégis változott a helyzet, és 1977-ben az Állami Tervbizottság kombinált acélmű létesítéséről döntött. Az új acélmű 1982-re készült el.
A tudományos-technikai haladás eredményei a fejlett országok vaskohászatában ugrásszerű fejlődést hoztak. E lehetőségeket sok országban már sokkal korábban kihasználták, és új, hatékony technológiákat vezettek be (az acélt martinkemencék helyett oxigénes konverterekben vagy ívkemencékben gyártották és üstmetallurgiai berendezésekben finomították; a tuskóöntést a folyamatos öntés váltotta fel, ami viszont feleslegessé tette a blokkhengerlést). Itt még a mennyiség volt a fő szempont, a rekonstruált acélműben az 1970-es években évi egymillió tonna SM-acélt állítottak elő. Érdekesség, hogy éppen 1977. december 30-án, az új kombinált acélmű alapkőletételének napján öntötték le az az évi egymilliomodik tonna acélt a leváltásra ítélt SM-acélműben.
Nagyjából 1980-tól már elkerülhetetlenné vált a megváltozott külpiaci igényeknek való megfelelés és a versenyképesség javítására lépéseket tettek. Ennek érdekében a már létező kombinált acélmű után, korszerű UHP elektrokemencét és ASEA üstmetallurgiai berendezést, majd 1982-ben folyamatos öntőművet építettek. A késve megvalósított fejlesztések miatt azonban az 1980-as évek végén és az 1990-es évek elején a diósgyőri termékek piaca a felére csökkent, emiatt egy idő után már a saját költségeit sem tudta kifizetni (1989-ben például az Országos Kőolaj- és Gázipari Tröszt felszámolási eljárást indított a gázdíj fizetésének elmaradása miatt). 1996-ban leállították a nagyolvasztót és a konvertert, és ezután az acélt ívkemencében gyártották.
1989-ben a cég élére került új vezetés vállalatátalakítási tervei értelmében szerkezeti átalakítás történt: a gyár nagyobb egységei előbb leányvállalattá, majd önálló gazdasági társaságokká alakultak, egyúttal a Lenin Kohászati Művek nevet a Diósgyőri Metallurgiai és Alakítástechnológiai Gyárak Részvénytársasága (DIMAG Rt.) név váltotta fel. A cégből önállósult előbb  a Hámor Rt., a Csavar- és Húzottáru Rt., majd később újabb társaságok is létrejöttek. A rendszerváltás után, 1991. december 29-én a gyárat privatizálták, amit sorozatos és gyakori tulajdonosváltások követtek (1991: NouvoMetal GmbH, 1998: Kelet-szlovákiai Vasmű, 2001: Cogne Acciai Spacialiti Srl.). Az utolsó cég, a DAM 2004 Acél- és Hengermű Kereskedelmi és Szolgáltató Kft. 2004. október 1-jén kezdte meg működését, a tulajdonosi viszony döntően ukrán tőkéhez kapcsolódott (Dunaferr Rt., Donbass Ipari Szövetség). Először a hengersorokon indult meg a termelés, majd 2005-ben elkezdődött az elektroacél-gyártás is. A 2008-ban jelentkező gazdasági világválság azonban erőteljesen érintette a diósgyőri kohászatot. Mivel a cég 90%-ban az autóiparnak szállított, a válság miatt erősen lecsökkent a megrendelések volumene, ezért – először átmeneti jelleggel – szüneteltetni kellett a termelést. 2009. február 23-án azonban már azt jelentették be, hogy a DAM 2004 Kft. befejezte a tevékenységét, s ezzel a több mint két évszázados múltra visszatekintő diósgyőri kohászat megszűnt.
2014 tavaszán megállapodás született arról, hogy Diósgyőr-Vasgyárban új, 320 ezer tonna kapacitású miniacélmű és hengermű épül a DIGÉP ipari park területén. A tervek – úgy tűnik – nem valósulnak meg, 2017-ben egyelőre nem látszik semmi belőle.
A diósgyőri kohászati üzem hivatalosan a következő neveket viselte története során:
Az alábbi lista a diósgyőri kohászat vezetőit ismerteti. A 42–45. sorszám alatti átfedések oka az, hogy Dutkó Lajos és Varga Sándor elsősorban a termelés irányítói voltak, utóbbi a felszámolóbiztos helyi megbízottjaként, illetve a Diósgyőri Nemesacél Művek Kft-t 2009. július 10-étől állami támogatással Haller János irányította. A 2004 utáni vezetők hivatalban töltött idejének kiderítése még külön kutatómunkát igényel. Mladen Pejkovićot – gyakorlatilag már a felszámolás után – Almási Alex követte, aki a cég értékesítését tűzte ki célul.
↑ Történet 1765–1910:  A diósgyőri M. Kir. Vas- és Aczélgyár története, 1765–1910. Szelényi és társa Könyvnyomdája, 1910. (Hozzáférés: 2013. február 1.)
↑ Vorsatz 1996–2000:  Vorsatz Brunó: Kohászat. In:Magyarország a XX. században, IV. kötet. Babits Kiadó, 1996–2000. (Hozzáférés: 2013. február 1.)
↑ Sziklaváry:  Dr. Sziklaváry János: Az izzó vas tűzcsillagai (Vaskohászat tegnap és ma). MTESZ. [2013. december 30-i dátummal az eredetiből archiválva]. (Hozzáférés: 2013. február 1.)
↑ Geleji 1995:  szerk.: Geleji Sándor: Vaskohászati enciklopédia VI. – Nyersvasgyártás. Budapest: Akadémiai Kiadó (1955) 
↑ Óvári 1985:  szerk.: Óvári Antal: Vaskohászati kézikönyv. Budapest: Műszaki Kiadó (1985) 
↑ Remport 1995:  Remport Zoltán. Magyarország vaskohászata az ipari forradalom előestéjén. Budapest: Montan-Press (1995) 
↑ Boros 2005:  Boros Árpád. Tények és képek a diósgyőri kohászat életéből 1770–2005. Miskolc: Borsod-Abaúj-Zemplén megyei Levéltárért Alapítvány (2005) 
↑ Dobák (esettanulmány):  Dobák Judit: Miskolc ipari társadalmának kialakulása a befogadó települések tükrében (esettanulmány). (Hozzáférés: 2013. február 1.)
↑ Jung 2004:  Jung János, Kiss László, Sélei István, Sziklavári János. A diósgyőri acélgyártás története a folytacélgyártás bevezetésétől napjainkig. Miskolc: Borsod-Abaúj-Zemplén Megyei Levéltár (2004) 
↑ Kiszely 1956: Kiszely Gyula: A diósgyőri vasgyár története Fazola Frigyes leírásában. In  A Miskolci Herman Ottó Múzeum Közleményei 3. Miskolc: Herman Ottó Múzeum. 1956.  54–56. o.  
↑ Napi Gazdaság 2005:  Újraindul a DAM. index.hu. Napi Gazdaság, 2005. február 24. (Hozzáférés: 2013. február 1.)
↑ Menedzsment Fórum 2009:  Egyelőre tovább szünetel az acélgyártás Diósgyőrben. mfor.hu. Menedzsment Fórum, 2009. február 26. [2012. március 7-i dátummal az eredetiből archiválva]. (Hozzáférés: 2013. február 1.)
↑ FigyelőNet 2009:  Megszűnik a kohászat Diósgyőrben. fn.hu. FigyelőNet, MTI, 2009. február 23. (Hozzáférés: 2013. február 1.)
↑ HR portal 2009:  Felszámolják a diósgyőri kohászatot. hrportal.hu. HR portal, 2009. június 25. (Hozzáférés: 2013. február 1.)
↑ Origo 2009:  Új vezető a Diósgyőri Acélművek élén. origo.hu. [origo], 2009. április 10. (Hozzáférés: 2013. február 1.)
↑ Kohászat:  Újraindul az acélgyártás Diósgyőrben. hvg.hu (2014. márc. 25.)  (Hozzáférés: 2014. márc. 31.)
↑ Kohászat2:  Feltámad az Acélváros. index.hu (2015. dec. 2.)  (Hozzáférés: 2015. dec. 3.)
Diósgyőri kohászat. Magyar Műszaki és Közlekedési Múzeum Kohászati Múzeuma. [2010. november 7-i dátummal az eredetiből archiválva]. (Hozzáférés: 2010. november 12.)
A múzeum bemutatási anyaga. Országos Műszaki Múzeum. [2012. május 9-i dátummal az eredetiből archiválva]. (Hozzáférés: 2010. november 12.)
Ez a szócikk a Ferencvárosi TC 2012–2013-as szezonjáról szól, amely sorozatban a negyedik, összességében pedig a 109. idénye volt a csapatnak a magyar első osztályban. A klub fennállásának ekkor volt a 114. évfordulója. A szezon 2012 júliusában kezdődött, és 2013 májusában fejeződött be.
A bajnokság első fordulójában, 2012. július 28-án, a Kecskeméti TE csapata ellen léptek pályára (1–1). 2012. augusztus 20-án Détári Lajos távozott a csapat éléről, helyét a holland Ricardo Moniz vette át. Az ősszel rendezett tizennyolc bajnoki forduló után a Ferencváros az ötödik helyen telelhetett. Tavasszal azonban nem sikerült elérni a korábban célkitűzésként megjelölt, a nemzetközi kupaindulást érő dobogó valamelyik fokát, hiszen ismét az ötödik helyen zártak. Utolsó bajnokijukat 2013. május 31-én, a Kaposvári Rákóczi ellen játszották (2–2).
2012. szeptember 26-án búcsúztak a magyar kupa küzdelmeitől a második fordulóban, a Szombathelyi Haladás ellenében (0–2). Az idény nagy eredménye, hogy a ligakupát története során először hódította el a zöld-fehér csapat, a Videotont legyőzve a székesfehérvári fináléban (5–1).
A szezon során elbúcsúztatták az Albert Flórián Stadiont, a csapat Szentélyét, amely lebontásra került. Helyére tervezetten 2014 őszéig egy modernebb és nagyobb aréna épül. Az építési munkálatok alatt a csapat a Puskás Ferenc Stadionban rendezte a szezon hátramaradó hazai mérkőzéseit. Ez alól csak az utolsó két otthoni bajnoki volt kivétel, mivel a Puskás Stadion már korábban le volt foglalva a Depeche Mode-koncert előkészületeire, illetve az Atlétika Diákolimpia országos döntőjére. Így a Ferencvárosi TC a győri ETO Parkban fogadta az MTK Budapestet és a Kaposvári Rákóczit.
Június–júliusA csapat június 21-én kezdte el a felkészülést a 2012–13-as szezonra, azonban ekkor már három új játékos szerződtetése volt hivatalos. Június 18-án Máté János, június 20-án Aleksandar Alempijević, és Vladan Čukić került bemutatásra. Június 22-én újabb játékossal bővült a keret, Böde Dániel Paksról szerződött a Ferencvároshoz. Június 23-án lejátszották első felkészülési találkozójukat, Maglódon 5–0-ra nyertek Gajda István emlékmérkőzésén. Június 27-én Gyömbér Gábor, három nappal később pedig Orosz Márk írt alá kettő plusz egyéves szerződést. Előbbi a Lombard Pápától, utóbbi a Szeged 2011-től érkezett a Ferencvároshoz.
Július 4-én újabb tesztmeccset játszott a csapat, a Veszprém ellen, hazai környezetben (1–2). Még aznap a Magyar Labdarúgó-szövetség elkészítette a 2012–13-as bajnokság sorsolását, melyen kiderült, hogy a Ferencváros az első fordulóban a Kecskeméti TE-t fogadja. Július 7-én az első osztályú Paksi FC ellen játszottak edzőmérkőzést (1–2). Július 11-én Aszódon játszottak gálamérkőzést (6–2), július 14-én pedig két edzőmeccset is játszottak, előbb a Soroksár (5–1), majd a Dunaújváros-Pálhalma ellenében (2–4). Július 16-án a próbajátékon résztvevő Menyhárt Attila is a csapathoz szerződött, emellett még aznap bejelentették, hogy Liban Abdi négy év után elhagyta a Ferencvárost. Július 18-án a Vasas (1–0), majd három nappal később a Szigetszentmiklós (3–0), és a BKV Előre (4–1) ellen mérkőztek meg.
Július 28-án játszották le első bajnoki mérkőzésüket a 2012–13-as idényben. Az ellenfél a Kecskeméti TE volt, a mérkőzés végeredménye 1–1 lett. A csapat gólját a korábbi kecskeméti játékos, Alempijević szerezte. Július 31-én közös megegyezéssel szerződést bontottak Pölöskey Péterrel, aki 2008 nyara óta erősítette a csapatot. A második fordulóban gól nélküli döntetlent értek el a Pécsi MFC otthonában. A következő körben megszerezték első győzelmüket az új idényben, a Lombard Pápa ellenében (4–1). Augusztus 19-én 2–1-re kikaptak az Újpest csapatától, az egyik legrégibb és a legnagyobb figyelem övezte magyarországi rangadón. Augusztus 20-án a klub vezetősége közös megegyezéssel szerződést bontott a csapat vezetőedzőjével, Détári Lajossal. Détári 2011. augusztus 30-a óta irányította a Ferencvárost, összesen negyvenkét alkalommal. Utódját augusztus 21-én mutatták be, a holland Ricardo Moniz személyében. Moniz a Ferencvárosi TC történelmének összességében a hatvanegyedik, külföldiként pedig a hatodik szakvezetője lett. Segítőjének Máté Csabát nevezték ki, aki korábban a Paks csapatánál tevékenykedett. 
Az új edző első tétmérkőzésén vereséget szenvedtek a Honvédtól (0–2). A 2012. évi nyári átigazolási szezon hajrájában három játékossal sikerült megállapodni. A szerb Milan Perić a Videotontól (kölcsönbe), a román Andrei Ionescu a Royal Antwerp FC-től, illetve a bosnyák Muhamed Bešić a Hamburger SV csapatától igazolt a Ferencvároshoz.Szeptember 12-én a korábbi holland korosztályos válogatott Julian Jenner csatlakozott a csapathoz. Szeptember 14-én, egy Egri FC ellen elért idegenbeli döntetlen után (2–2), a csapat megszerezte az első győzelmét Moniz vezetésével, a Haladás ellen (2–1). Szeptember 26-án búcsúztak a magyar kupa küzdelmeitől a Haladás elleni 2–0-s vereséget követően. Szeptemberben elkezdődtek a ligakupa csoportküzdelmei is, melyben négy nap alatt két győzelmet aratott a csapat. Október 7-én a Videoton vendégeként szerepeltek, a hatalmas viharral beárnyékolt meccsen aratott 2–1-s győzelem azt mutatta, hogy erős csapat válhat a zöld-fehérekből. Azonban a vb-selejtezők miatti szünet után októberben, mindössze két döntetlent tudtak felmutatni. Ez arra volt elegendő, hogy októbert az 5. helyen tudták a tabellán befejezni.
November 3-án 4–2-re kikaptak az MTK Budapest elleni „örökrangadón”. November 8-án bejelentették a korábbi Bundesliga-játékos, Philipp Bönig érkezését. November 11-én a bajnoki címvédő Debreceni VSC látogatott az Albert Flórián Stadionba. Ez meglátszott az érdeklődésen is, a szezon addigi legmagasabb nézőszámát érték el (7 943 néző). A találkozó nagyon izgalmas volt, Józsi György 90. percben értékesített büntetőjével tartották otthon a három pontot (2–1). A bajnokság első felét egy győzelemmel, egy döntetlennel, illetve egy vereséggel zárta le a csapat, ami azt jelentette, hogy a tabellán a hatodik helyen telelnek. A csapat házi gólkirálya Böde lett, aki összesen 9 gólt ért el, emellett a szurkolók az ő Eger ellen jegyzett találatát választották Az ősz góljának.December 5-én befejeződtek a ligakupa csoportkörének mérkőzései, a csapat a D csoport első helyén zárt, 16 ponttal. December 14-én a Magyar Labdarúgó-szövetség elkészítette a negyeddöntő sorsolását, ahol a Ferencváros a Lombard Pápát kapta ellenfeléül.
Január–február2013. január 3-án elkezdték a felkészülést a tavaszi idényre. Első felkészülési találkozójukat január 12-én a paksiak második csapata ellen játszották (4–0). Ezt követően, január 15. és január 24-e között nemzetközi felkészülési tornán vettek részt a spanyolországi Marbellán. A Dinamo Kijevet 3–2-re, a Steaua Bucureștit 2–1-re verték, míg az FC Basel ellen 2–2-s döntetlent játszottak. Ezeknek az eredményeknek köszönhetően megnyerték az Impact Cup elnevezésű sorozatot.Február 6-án pályára lépett az élete első válogatott mérkőzését játszó Böde Dániel a magyar nemzeti csapat színeiben a Fehéroroszország elleni felkészülési találkozón. A Ferencvárosból legutóbb 2005-ben került be játékos a nemzeti csapatba (Tőzsér Dániel). Február 8. és február 15-e között edzőtáborban vettek részt a törökországi Belekben. Itt négy edzőmeccset játszottak, mindegyik döntetlennel ért véget.
Február 20-án játszották első tétmeccsüket a tavaszi idényben, a Pápát 3–1-re győzték le a ligakupa negyeddöntőjének odavágóján. Még aznap szerződést kötöttek a korábbi brazil utánpótlás-válogatott, UEFA-kupa-győztes labdarúgóval, Leonardóval. Ő volt a csapat negyedik szerzeménye a téli átigazolási időszakban, Júnior Fell, Quenten Martinus, illetve Stanley Aborah után. Február 28-án profi szerződést kötöttek Csilus Tamással, az U19-es csapat tehetségével.Március 3-án háromgólos sikert arattak Pápán a tavaszi idénynyitón (3–0). Három nappal később újból Pápára utazott a csapat, ezúttal a ligakupa negyeddöntőjének visszavágójára. A rendes játékidőt követően, ledolgozva a hátrányukat, 3–1-re vezettek a hazaiak, ami kétszer tizenöt perces hosszabbítás eredményezett. Itt mindkét fél betalált még a kapuba, ezáltal a találkozó végeredménye 4–2 lett. Összesítésben a csapatok 5–5-tel zártak, de idegenben lőtt több góllal a zöld-fehérek jutottak az elődöntőbe. Március 10-én rendezték az NB I tizenkilencedik fordulójában a Ferencváros–Újpest-rangadót. A találkozót megelőzően a hazai csapat számított esélyesebbnek. A mérkőzést 17 000 néző tekintette meg a helyszínen, a felfokozott érdeklődést mutatta, hogy a jegyek már közel egy héttel korábban elkeltek a találkozóra. A mérkőzés: a 41. percben Somália találatával szerzett vezetést a Fradi, azonban Kabát Péter az 51. percben döntetlenre módosította az eredményt. A derby hajrája óriási izgalmakat hozott, Čukić a 93. percben döntött a IX. kerületiek javára (2–1). Ez volt a 70., egyben utolsó Ferencváros–Újpest, amelyet az 1974-ben átadott Albert Flórián Stadionban (korábban Üllői úti stadion) rendeztek. Az FTC 43 alkalommal aratott győzelmet ezeken a találkozókon.
Az utolsó rangadó szellemében a szurkolók látványos koreográfiával búcsúztatták el a stadiont. A zöld és fehér négyzetekből álló, az egész stadiont átfogó élőképen feketével az 1974-es és a 2013-as évszám rajzolódott ki, alatta pedig a klub addigi bajnoki címeinek évszámai sorakoztak. A B-Közép előtt pedig egy Albert Flóriánt ábrázoló kép volt látható. A legendás játékos képe alatt az „Otthonunk e szentély” felirat volt olvasható. Az N és O szektorokban az Erkölcs Erő Egyetértés Mozgalom egy, a legelső ferencvárosi stadiont és a klub címerét tartó sast ábrázoló élőképet készített, amely fölött egy kiírás állt: „A körítés változik, a lényeg állandó!” A második félidő előtt a szurkolók egész stadionos látványos pirotechnikai bemutatót tartottak. A drukkerek teljesítményéről több nemzetközi szurkolói oldal is elismeréssel írt.A sikernek köszönhetően a csapat az ötödik helyre lépett előre a tabellán.
A rangadó utózöngéje, hogy az Magyar Labdarúgó Szövetség kétmillió forintos büntetést rótt ki a klubra a különféle rendzavarások miatt (emellett egy zárt kapus mérkőzést rendelt el – felfüggesztve a bajnokság végéig). A döntést követő fellebbezés eredményeként a szövetség eltörölte a felfüggesztett zárt kapus büntetést, azonban 3,5 milliósra növelte a pénzbüntetés mértékét.A következő fordulóban nem léptek pályára, a március 15-én kialakult hóhelyzet miatt a szövetség a játéknap elhalasztása mellett döntött. Március 19-én megszületett a döntés, hogy az Albert Stadion építése alatt a Puskás Ferenc Stadionban fogadja ellenfeleit a gárda (a teljes 2013–14-es szezonban). Március 20-án 3–1-s idegenbeli győzelmet arattak az Egri FC ellen, a ligakupa elődöntőjében. A március 23-i visszavágón 1–0-s hazai siker született, ezáltal eldőlt, hogy a Ferencváros története során először szerepelhet a ligakupa fináléjában.
Március 24-én az Albert Flórián Stadion búcsúmérkőzésén az erdélyi CFR Cluj csapata vendégeskedett az Üllői úton (0–0). A mérkőzés alkalmával nem csak a stadiontól, hanem számos legendától is búcsúzott a klubvezetés, illetve a szurkolók. Pályára lépett Lipcsei Péter, Dragóner Attila, Lisztes Krisztián, Rósa Dénes, Balog Zoltán, valamint Keller József is. A hétvége krónikájához hozzátartozik az is, hogy a két klub bejelentette, hogy együttműködési megállapodást kötöttek.A stadion bontását a következő héten kezdték meg.
Március 30-án először léptek pályára bajnokin a Puskás Stadionban. Az Eger csapatát 4–0 arányban sikerült legyőzni. Ezzel a három ponttal a negyedik helyre jöttek fel a tabellán. Ilyen előkelő helyen korábban még nem szerepeltek a bajnokság során. Április 6-án Szombathelyen játszottak 0–0-s döntetlent. Április 9-én a Magyar Olimpiai Bizottság Fair Play-díjjal tüntette ki az FTC-t. Április 13-án Böde mesterhármasának is köszönhetően 4–2-re verték a kieső helyen álló siófoki csapatot. Április 16-án megszakadt a bajnokságban hét meccs óta húzódó veretlenségi sorozat, a Honvéd otthonában (0–1).Április 24-én a székesfehérvári Sóstói Stadionban rendezték a ligakupa 2012–13-as kiírásának a fináléját, ahova a ferencvárosiak egy miskolci döntetlen (24. forduló: 2–2) után érkeztek. Ellenfelük a Videoton csapata volt. Előzetesen mindkét fél számára egyenlő esélyek mutatkoztak a trófea elhódítására. A Fradi ezt megelőzően döntőben legutóbb a 2004–2005-ös magyar kupa fináléjában szerepelhetett. A mérkőzésen a zöld-fehérek szerezték meg a vezetést, majd a félidőre 3–1-re növelték az előnyüket. A második játékrészben újabb két gólt értek el, ezáltal beállítva a kiütéses, 5–1-s végeredményt. Az FTC ezzel a sikerrel története során először szerezte meg a ligakupa-trófeát.
A Ferencváros kezdőcsapata a döntő alkalmával: Jova – Somália, Gyömbér, Bešić, Bönig – Čukić, Józsi (csk) – Aborah, Leonardo, Jenner – Böde.
Április 28-án újra összecsapott a két gárda, ezúttal az OTP Bank Liga 25. fordulójában, Budapesten. A hazaiak egy győzelem esetén pontszámban beérhették volna az előttük álló székesfehérvári csapatot. Azonban ez nem jött össze, a vendég csapat Torghelle Sándor első percben szerzett találatával megszerezték a három pontot. Az elszenvedett vereségnek köszönhetően a csapat nagyon nehéz helyzetbe került a dobogóért folytatott harcban.
A következő körben Paksra látogattak, ahol magabiztosan 3–1 arányban nyertek. Muhamed Bešić első gólját érte el a ferencvárosiak játékosaként. A csapat a 26. fordulót követően az ötödik helyen állt, három pont választotta el az Európa-ligát jelentő harmadik pozíciótól. A 27. fordulóban sorsdöntő mérkőzés következett, a Győri ETO otthonában. A hazaiaknak három pont hiányzott ekkor a biztos bajnoki címhez, míg a vendégek egy győzelemmel a negyedik helyre léphettek volna előre. Az ETO Park 13 700 fős közönsége azt figyelhette, hogy a vendégcsapat a kezdeményezőbb, a hazaiak kontrákra rendezkedtek be. A második félidőben Völgyi Dániel tizenegyesével mégis a győriek nyertek, az ETO története során 4. alkalommal lett bajnok. A Ferencváros nagyon nehéz helyzetbe került a dobogóért vívott harcban. A találkozó krónikájához hozzátartozik, hogy Leonardo, a csapat meghatározó játékosa, szárkapocscsont-törést szenvedett. Az eset nagy felháborodást váltott ki. Május 13-án bejelentették, hogy az utolsó két hazai bajnokijukat Győrben játsszák le. Május 18-án az MTK elleni örökrangadón, magabiztos, 2–0-s győzelmet arattak. A csapatot 3200 szurkoló kísérte el a Rába-parti városba. Május 25-én, a Honvéd győzelme miatt biztossá vált, hogy a Ferencváros nem érhet oda a dobogós helyek valamelyikére, ezáltal nem szerepelhet a következő szezonban az európai kupaporondon. Másnap, a már biztos Európa-liga induló (kupagyőztes) DVSC ellen nyertek 3–2-re. A csapat 2001 után tudott újra bajnokit nyerni Debrecenben, és sikerének köszönhetően megelőzte riválisát.
A Ferencváros 2013. május 31-én, a Kaposvári Rákóczi elleni bajnokin lépett pályára utoljára a szezon során (2–2). A csapat az ötödik helyen zárta az OTP Bank Liga küzdelmeit.
Az alábbi táblázatban láthatóak a Ferencváros játékosmozgásai a 2012–13-as szezonban.
A Ferencváros 2012–13-as szezonja során összesen harminchét játékos játszott a csapat színeiben. Ezek közül húsz magyar, három brazil, három holland, három szerb, két bosnyák, egy német, egy cseh, egy finn, egy román, egy szlovén, illetve egy ghánai–belga nemzetiségű.
A legfiatalabb pályára lépő Csilus Tamás volt, aki 2013. március 3-án, a Lombard Pápa ellen 17 évesen, 9 hónaposan és 26 naposan kapta meg a bizalmat. Phillipp Bönig volt a legidősebb tagja a csapatnak, aki 2013. május 12-én, a Győri ETO ellen 33 évesen, 1 hónaposan és 22 naposan volt a kezdőcsapat tagja.
Az alábbi táblázatban látható a szezon összes ferencvárosi gólszerzője (MLSZ által kiírt sorozatokat számítva). Zárójelben a 11-esből szerzett találatok száma szerepel. Holtversenynél az ábécé rangsorolt.
Forrás: MLSZ adatbank A rangsorolás alapszabályai: 1. összpontszám, 2. győzelmek száma, 3. gólkülönbség, 4. szerzett gólok száma, 5. egymás elleni eredmények összpontszáma,  6. egymás elleni eredmények gólkülönbsége, 7. egymás elleni eredmények szerzett góljainak száma, 8. egymás elleni eredmények idegenben szerzett góljainak száma.1 A Debreceni VSC a 2013–14-es Európa-liga 2. selejtezőkörében indulhat, kupagyőztesként.(B): Bajnokcsapat, (K): Kieső csapat, (F): Feljutó csapat, (I): Kupainduló, (R): A rájátszás győztese, (KGY): Kupagyőztes
Az alábbi táblázatban összesítve szerepelnek a Ferencváros bajnokságban elért eredményei, különbontva hazai, illetve idegenbeli mérkőzésekre.
Helyszín: O = Otthon; I = Idegenben. Eredmény: GY = Győzelem; D = Döntetlen; V = Vereség.
Az alábbi táblázatban láthatóak a Ferencváros megszerzett pontjai, ellenfelenként bontva. Mindössze egy olyan csapat van, amelytől nem sikerült pontot szerezni, ez a Budapest Honvéd. Két klub ellen abszolválták a maximális hat pontot, ezek a Debreceni VSC, valamint a Lombard Pápa.

A háború, amely véget vet minden háborúnak vagy A háború, amely véget vet a háborúnak (angolul: The war to end war vagy The war to end all war) szerkezetet az első világháború megnevezésére használták a kortársak. Az eredetileg optimista, idealisztikus megnevezést a háború után már inkább szarkasztikus, ironikus értelemben használták csak.
A háború kitörése (1914 augusztus) után a brit író, újságíró H. G. Wells számos cikket publikált a háborúról a londoni újságokban, amelyeket később „A háború, amely véget vet a háborúnak” (The war that will end war) című kötetben adtak ki együtt. Wells a központi hatalmakat okolta a háború kitöréséért és úgy vélte, hogy csak a militarista Németország veresége vethet véget a háborúskodásnak. Wells a kifejezés rövidebb formáját (the war to end war) használta az 1918-ban megjelent „A negyedik évben” (In The fourth Year) cikkében is, ahol megjegyezte, hogy a kifejezés 1914 második felében „eléggé elterjedt”. Valójában a háború kezdeti időszakában ez lett az egyik leggyakrabban használt kifejezés a háború megnevezésére.Az utókor sok esetben Woodrow Wilson amerikai elnöknek tulajdonítja a kifejezést, pedig Wilson csak egyszer használta. Azonban a „tegyük a világot biztonságossá a demokráciáért” kifejezéssel együtt jól összefoglalta Wilson politikai nézeteit azzal kapcsolatban, hogy Amerikának be kell lépnie a háborúba az antant oldalán, hogy biztosítsa az alapvető emberi szabadságjogokat.
A kifejezést, amelyet kezdetben idealisztikus értelemben használtak, már a kortársak is kezdték szkeptikus, ironikus értelemben használni. David Lloyd George miniszterelnök állítólag így használta: „Ez a háború, akárcsak a rákövetkező, lesz az a háború, amely véget vet a háborúnak”. Miután a politikusok, katonák és a közvélemény számára egyre nyilvánvalóbbá vált, hogy ez a konfliktus nem tud véget vetni az európai háborúskodásnak, egyre cinikusabb, ironikusabb értelemben kezdték használni. Archibald Wavell brit tábornagy a háború utáni béketárgyalásokra utalva mondta: „A háború után, amely véget vet a háborúnak, most úgy látszik, hogy sikeresen megalkották a békét, amely véget vet a békének”1932-ben kiadott regényében (The Bulpington of Blup) már maga Wells is ironikusan használta a kifejezést. A kifejezést az utókor már nemcsak az első világháborúra, hanem más fegyveres konfliktusokra és általános értelemben is használja. Walter Lippmann 1967-ben írt az amerikai Newsweek hetilapban: „a téveszme, hogy bármelyik háborút is vívjuk, az mindig a háború, amely véget vet a háborúnak”, míg Richard Nixon amerikai elnök egy beszédében azt mondta: „nem állítom azt, hogy a Vietnámban vívott háború lesz a háború, amely véget vet a háborúnak”.
Ez a szócikk részben vagy egészben  a   The war to end war című angol Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.

A házassági kötelezvény (olaszul La cambiale di matrimonio) Gioacchino Rossini egyfelvonásos operája. Szövegkönyvét Gaetano Rossi írta Camillo Federici azonos című színműve alapján. Ősbemutatójára 1810. november 3-án került sor a velencei Teatro Moiseben.
Idő: 19. század elejeSlook, a gazdag kanadai kereskedő bajba került és egy különös váltót küldött angol partnerének, Tobias Millnek, melyben arra kötelezte magát, hogy azt fogja feleségül venni, akit Mill majd kijelöl számára. Mill saját lányát, Fannyt szemelte ki, aki azonban a kispénzű Edward Milfordot szereti. Amikor Slook megérkezik Kanadából, hogy megkérje a lány kezét, Milford megfenyegeti, de a kereskedő ezt nem veszi a szívére, mert meghatja a fiatalok szerelme és elhatározza, hogy támogatni fogja őket. Mint üzletember, jól ismeri a váltó forgatásának a szabályait és így sikerül a házassági kötelezvényt átruháznia Milfordra. Mills őrjöng és párbajra hívja ki ellenfelét, mert szerinte megszegte a szerződést. Ám nem tehet semmit, mert Slook nem szegte meg a törvényt, így a párbaj elmarad, a fiatalok pedig egybekelhetnek.

A jövendő múlt napjai, eredeti címén Days of Future Past, Chris Claremont író és John Byrne rajzoló 1981-ben megjelent képregénye az X-Men csapatának főszereplésével. A Byrne alapötletéből megszületett kétrészes történetet a Marvel Comics Uncanny X-Men című sorozatának 141. és 142. számában, 1981 januárjában és februárjában adta ki először. A jövendő múlt napjai egyike a legismertebb és legnevezetesebb X-Men-kalandoknak, melyben a szuperhőscsapatnak egy jövőből érkezett figyelmeztetés nyomán kell megakadályoznia egy disztópikus világ kialakulásához vezető eseménysorozatot.
A történet központi témája a faji megkülönböztetés, mely a múltra, a második világháború során a nemzetiszocialista német kormány által eltervezett és irányított népirtásra visszautalva és annak motívumait felhasználva mutat be egy elrettentő, disztópikus jövőképet.
A jövendő múlt napjai több szempontból is mérföldkőnek számít a kiadó X-Men-füzeteinek történetében. Az Uncanny X-Men egyik legelismertebb alkotópárosának, Chris Claremontnak és John Byrne-nek A jövendő múlt napjai volt az utolsó nevezetes közös munkája, mely után a páros szétvált, amihez hozzájárultak a történet kapcsán kiéleződő alkotói nézetkülönbségek. A jövendő múlt napjaiban számos új szereplő mutatkozott be, akik az X-Men-történetek fontos résztvevőivé váltak. A történetben bemutatott disztópikus jövő, mely Claremont szándéka szerint eredetileg a sorozat jelenében játszódó cselekménnyel egyazon valóságban létezett, más írók munkája során egy külön, párhuzamos jövővé alakult, melynek később a kiadó a 811-es Föld besorolást adta.
A jövendő múlt napjai története és cselekménye Chris Claremont és John Byrne eltérő elképzelései és szándékai miatt számos változáson ment keresztül, mire végleges formájában nyomtatásba került. A jövőben játszódó történet ötlete Byrne-től származott, akinek egyik alapvető szándéka annak bemutatása volt, hogy az X-Men-füzetekben már régóta szereplő óriás mutánsvadász robotok, az Őrök, valójában nagyszerű szereplők. Byrne később úgy nyilatkozott, hogy Claremont nem igazán kedvelte az Őröket, mivel esetlen és könnyen legyőzhető ellenfeleknek tartotta őket. Byrne nyilatkozatai során nem nevezett meg olyan művet, mely hatással lett volna rá A jövendő múlt napjai történetének megtervezése során. Mindemellett azonban több alkalommal is megjegyezte, hogy csak évekkel a történet megjelenése után vette észre, hogy A jövendő múlt napjai cselekménye mennyire hasonlít a népszerű angol televíziós sorozat, a Doctor Who egyik régebbi, 1972-es, négy részes epizódjára. „Úgy négy évvel később, Chicagóban laktam, mikor a Doctor Who-t néztem a PBS-en. A soron következő rész a Day of the Daleks volt. »Hú, a Day of the Daleks, igen, ezt már láttam korábban mikor még Londonban, Ontarióban laktam.« Néztem, és egy az egyben A jövendő múlt napjai volt.” – mondta Byrne.A jövendő múlt napjai cselekményének kidolgozását Byrne már hónapokkal az éppen megjelenő, Claremonttal közös A Főnix halála (The Dark Phoenix Saga) című történetük utolsó részeinek kiadása előtt megkezdte. A történethez Byrne és Claremont több új szereplőt is megalkotott, köztük a Rejtély által újjászervezett Gonosz Mutánsok Testvériségének tagjait, Lavinát, Pirót és Sorsot. A szereplők külsejét és képességeit Byrne tervezte meg, nevüket Claremont adta. A disztópikus jövő cselekményében megjelenő új X-Man, Rachel, az eredeti tervek szerint Scott Summers, vagyis Küklopsz és Jean Grey lánya lett volna, ám az erre vonatkozó utalást  el kellett távolítani a készülő történetből, mivel  a A Főnix halála  főszerkesztői utasításra az utolsó pillanatban Jean Grey halálával végződött. Rachel így csak mint egy új csapattag jelent meg, bármiféle utalás nélkül a hátterére. A mutánsellenes politikájáról ismert Robert Kelly szenátor, aki már korábbi történetekben is feltűnt, Claremont javaslatára lett A jövendő múlt napjai központi alakja. Claremont jelentősen hozzájárult a történet második, Lélek a múltban (Mind out of Time) című része cselekményének kidolgozásához is.A képregénytörténet elkészítése a kiadónál megszokott „Marvel-stílusban” zajlott, vagyis a cselekmény kidolgozása után készültek el a rajzok, majd csak ezt követően a pontos párbeszédek, vagyis a történet szkriptje. Claremont és Byrne a kapcsolatot szinte kizárólag telefonon tartották, így vitatták meg a történet részleteit, melyet írásban nem is rögzítettek. A történet szerkesztői jóváhagyása után Byrne elkészítette a rajzokat, és ha úgy ítélte meg, saját belátása szerint a megbeszéltektől eltérve átrendezett  egyes jeleneteket. A rajzok kézhezvétele után Claremont megírta a történet párbeszédeit és a narrációt.
A jövendő múlt napjai történetének eseményei párhuzamosan zajlanak a sorozat jelenében, 1980-ban, és annak disztópikus jövőjében, 2013-ban. A cselekmény tényleges kiindulópontja, mely a negatív jövő kialakulásához vezetett, a Gonosz Mutánsok Testvérisége által elkövetett merénylet volt a mutánsellenes politikájáról ismert Robert Kelly szenátor ellen. Az ezt követő eseménysorozat a mutánsvadász Őr-robotok tömeggyártásához vezetett, melyek végül átvették az irányítást az Egyesült Államok felett. Az Őrök 2013-ra jórészt kiirtották a mutánsokat és más emberfeletti képességgel rendelkező lényeket, a túlélőket pedig gyűjtőtáborokba kényszerítették. A szigorú ellenőrzés alatt tartott népességen belül a gyermeknemzés jogát csak a mutáns génektől mentes, általuk „tisztának” ítélt egyéneknek tartották fenn.
2013-ban az egykori X-Men csapatának gyűjtőtáborba zárt túlélői, Kate Pryde, Vihar és Kolosszus, egykori ellenfelük, Magneto, a Fantasztikus Négyes utolsó élő tagja, Franklin Richards és telekinetikus képességekkel rendelkező felesége, Rachel, valamint a kanadai kormány ügynökeként, még szabadon tevékenykedő Rozsomák azon dolgoznak, hogy megváltoztassák a múlt eseményeit.
A képességeiket gátló szerkezeteket kijátszva Rachelnek sikerül visszaküldeni Pryde tudatát a múltba, 1980-ba, a nő akkori fiatal énjének testébe. Pryde és az X-Men csapata, miután a nő beszámol nekik az őket váró sötét jövőről és az oda vezető eseménysorozatról, Washingtonba utaznak, hogy megakadályozzák a Kelly szenátor elleni merényletet. Eközben a jövőben az Őrök leleplezik a mutánsok tervét, és rajtuk ütnek. A csapat úgy dönt, hogy végső próbát tesz a robotok idegközpontjának elpusztítására, hogy ezzel megbénítsák őket.
1980-ban az X-Men harcba bocsátkozik a Gonosz Mutánsok Testvériségével, hogy megóvja Kelly szenátor életét, miközben 2013-ban a csapat tagjaival egymás után végeznek a túlerőben lévő Őrök, míg már csak a Pryde tudat nélküli testét őrző Rachel marad életben. A múltban Pryde-nak sikerül megmentenie Kelly életét, ami után a nő tudata azonnal elhagyja fiatal énje testét. A csapat a küldetés után hazaindul, és bár feladatukat teljesítették, bizonytalanok abban, hogy sikerült-e ezáltal a jövőt is megváltoztatniuk.
Egy hónappal később Kelly szenátor találkozik az Egyesült Államok elnökével, aki úgy dönt, hogy a mutánsok elleni nyílt fellépés helyett utasítást ad egy titkos projekt keretein belül új Őr-robotok kifejlesztésére.
A mutánsok fogalmát Stan Lee vezette be a Marvel képregényeinek világába 1963-ban, az X-Men csapatának megalkotásával. A mutánsok, akiknek természetes módon megváltozott génjeik emberfeletti képességeket kölcsönöznek, megjelenésük óta különféle előítéletek tárgyai voltak a kiadó füzeteinek történeteiben. Chris Claremont, aki 1975-től lett az Uncanny X-Men rendszeres írója, a holokauszt nyomasztó emlékeit és rémképeit a cselekmény állandó elemévé tette. Ennek részeként az X-Men füzetek legismertebb gonosztevőjének, Magnetónak zsidó hátteret adott, aki mint a holokauszt és a koncentrációs táborok túlélője azért küzd, hogy a mutánsok átvegyék a hatalmat a közönséges emberek felett. Cheryl Alexander Malcolm megítélése szerint Claremont történeteiben ezalatt a mutánsok a zsidó nép szimbólumává váltak. Mindazonáltal maga Magneto, és az általa alapított Gonosz Mutánsok Testvérisége nem mint egy elnyomott nép, vagy faj szimbólumai vagy szabadságharcosai jelennek meg, hanem maguk is egy fajelmélet metaforái, akik saját felsőbbrendűségüket hirdetik.A jövendő múlt napjai párbeszédeinek és narrációjának, akárcsak Claremont és Byrne több ezt megelőző X-Men-történetének, központi témája a faji megkülönböztetés és a népirtás, melynek motívumai újra és újra visszatérnek a cselekmény során. „A holokauszt hasonlataira és metaforáira épít, de magában foglalja bárki, a hétköznapi ember előítéleteit is bárkivel szemben…” – jellemezte a művet Danny Fingeroth. A történet disztópikus jövőjében a túlélő mutánsokat arra kényszerítik, hogy gyűjtőtáborokban éljenek, a lakosság minden tagjának pedig megkülönböztető jelet kell viselnie, melyek, bár mások, mint a második világháború alatt a koncentrációs táborokban használtak, szerepükben nem állnak messze ezektől. „»H« – hibátlan, mutáns génektől mentes személyek, akik szaporodhatnak. »A« – anomális génekkel rendelkező, de nem mutáns személyek. Nem szaporodhatnak. »M« – mutáns.” – olvasható a  narrációban. Egy másik, a történet jelenében játszódó jelenetben az egyik mellékszereplő, a Kelly szenátor meghallgatásán szakértőként részt vevő dr. Moira McTaggert megjegyzése szerint a mutánsok regisztrációját a gázkamrák fogják követni, mely ismételt utalás a világháború alatt végrehajtott, a nemzetiszocialista német kormány által eltervezett és irányított népirtásra. Malcolm úgy véli, hogy A jövendő múlt napjaiban először említett, de hamarosan Claremont X-Men-történeteinek fontos elemévé vált mutánsokat érintő regisztrációs kötelezettség egyértelmű utalás az 1935-ös nürnbergi törvényekre.A cselekmény során Kelly szenátor negatív szereplőként jelenik meg, ugyanakkor törekvései az emberi természetből, egy valós veszélytől, az irányíthatatlan, hatalmas erővel bíró mutánsoktól való félelemből erednek. A jövendő múlt napjai egyik jelenetében, a jövőből visszautazó Kate Pryde emlékeiben megjelenő 1984-es elnökválasztási kampány jelmondata, a „Tudod, hogy mik a gyermekeid?” is erre utal. A Marvel Comics történeteinek világában azonban a mutáció származástól független, véletlenszerű, és az emberfeletti képességek bárkiben felébredhetnek a pubertás során, így a faji megkülönböztetés kétélű karddá válik.
A jövendő múlt napjai és a történet második, Lélek a múltban című része 1981 januárjában és februárjában jelent meg az Uncanny X-Men 141. és 142. számában, öt hónappal a szintén nagy sikerű A Főnix halála című történet befejezése után. A történet Chris Claremont és John Byrne  X-Men sorozatának utolsó nevezetes közös munkája volt, mielőtt a páros Byrne távozásával, a 143. szám megjelenése után szétvált.Byrne a rajzolás során az általa kigondolt, majd Claremonttal továbbfinomított cselekmény szerkezetét egyes helyeken saját belátása szerint önállóan módosította, ez azonban nem számított egyedi vagy szokatlan esetnek kettejük együttműködése során. A történet második részének egy korai jelenetében például, az X-Men csapatának és a Gonosz Mutánsok Testvériségének összecsapása kezdetén, Rozsomák karmaival rá akar támadni a Testvériség egyik tagjára, Piróra, amit az X-Men vezetője, Vihar egy forgószéllel megakadályoz. Az egyeztetett cselekmény szerint a következő képkockákon Vihar tisztázta volna Rozsomákkal, hogy még tőle sem tűri az indokolatlan gyilkolást és vérontást. Byrne a Vihar és Rozsomák közötti heves szóváltást azonban jóval későbbre halasztotta. Claremont egy későbbi nyilatkozatában úgy emlékezett vissza, hogy ennek a jelenetnek az elhelyezését több olvasó is kifogásolta. „Azon töprengtek, hogy miért állnak meg a csata közepén egy szóváltásra, amikor a rosszfiúk ott állnak előttük?” – mondta Claremont az olvasók reakciójáról.A főként Byrne által megtervezett történet végkimenetelét Claremont szkriptje alapjaiban változtatta meg. Byrne eredeti ötletében az X-Men csapata Kelly szenátor megmentésével teljes sikerrel fejezi be küldetését, ezzel meggátolja a disztópikus jövő kialakulását, mely a történet végén egyszerűen eltűnt volna. Claremont változatában, miután Kate megakadályozza Kelly szenátor meggyilkolását, tudata visszatér a jövőbe. „A következő pillanatban szakadék nyílik Kate Pryde-ban. A valóság kifordul, és Kate hirtelen szembe találja magát gyermekkori énjével, aki olyan ártatlan, sebezhető, olyan fiatal. Ösztönösen megcsókolja, aztán az örökkévalóság szelei hazaröpítik.” – olvasható a történetben. Ezekkel a képkockákkal, melyeket utólag a Marvel irodájában csak „a vérfertőző leszbikus jelenetként” emlegettek, Claremont a csapat egyértelmű győzelmét bizonytalanná módosította, és a jövőt, amelyből Kate érkezett, változatlanul hagyta.Byrne-nek, nyilatkozata szerint, a történet végkimenetelének Claremont-féle változatáról egészen a füzet megjelenéséig nem volt tudomása. „Majdnem felrobbantam. Nem tudtam róla egészen a megjelenésig, … még soha életemben nem voltam olyan dühös. Roger Stern beszélt le arról, hogy azonnal otthagyjam a füzetet.” – mondta később Byrne. Az incidens igen negatív hatással volt Byrne hozzáállására és viszonyára a füzethez és annak szereplőihez. Claremont 1982-ben, bár név nélkül és általánosságban beszélve a problémáról, úgy nyilatkozott, hogy két különösen kreatív és öntudatos alkotó közös munkája során elkerülhetetlenek a nézetkülönbségek, ha a termék, amin közösen dolgoznak, mindkettőjük számára sokat jelent. Ezek néha elsimíthatóak, néha azonban eljuthatnak egy olyan pontra, mikor egyikük vagy mindkettőjük úgy gondolja, hogy a további közös munka már csak negatív hatással lehet a füzetre. Byrne évekkel később már jóval konkrétabban fogalmazott: úgy ítélte meg a helyzetet, hogy akkoriban benyomása szerint a saját véleménye a füzetről és annak főszereplőiről  teljes mértékben Claremont elgondolásainak volt alárendelve. „Chris szkriptjei jelentek meg nyomtatásban, és az olvasók ezt elfogadták mint »tényt«.” – mondta Byrne. A jövendő múlt napjai során felvetődött nézetkülönbségeknek nagy szerepük volt abban, hogy Byrne megszakította a Claremonttal való közös munkát, és elhagyta a sorozatot, de Byrne nyilatkozata szerint szétválásuk előbb-utóbb enélkül is bekövetkezett volna.
Claremont a történet átdolgozott befejezésével nem szándékozott egy új, különálló világot teremteni, csupán egy „lehetséges idővonalat”. A bizonytalan jövő felé vezető eseményeket Claremont tudatosan építette be az Uncanny X-Men cselekményébe. A jövendő múlt napjai disztópikus jövőjében Kelly szenátor meggyilkolása után, 1984-ben, az Egyesült Államok legfelsőbb bírósága megvétózza a kormány mutánsokat diszkrimináló törvényét (Mutant Control Act), mely a végzetesnek bizonyuló lépéshez, az Őr-robotok üzembe helyezéséhez vezetett. Claremont 1984-ben megjelent történeteiben, melyekben visszautalt A jövendő múlt napjai eseményeire is, a Kelly szenátor által előterjesztett mutánsokat célzó regisztrációs törvénytervezetet (Mutant Registration Act) a kormány végül elfogadja, és a disztópikus jövővel ellentétben, a felsőbb bíróság sem vétózza meg. Claremont szándéka az volt, hogy a cselekménnyel valós időben haladva az olvasót bizonytalanságban tartsa, hogy A jövendő múlt napjaiban látott jövő beteljesedik-e, vagy sem. Claremont nyilatkozata szerint ezt a történetvezetést egészen A jövendő múlt napjai jövőbeli cselekményeinek időpontjáig, egészen 2013-ig folytatta volna, amennyiben addig a füzet írója marad.Claremont eredeti szándéka ellenére, más írók közreműködése révén, A jövendő múlt napjai az Uncanny X-Men világának lehetséges jövőjéből idővel egy önálló, párhuzamos világegyetem jövőjévé alakult át, mely a kiadó számos alternatív univerzuma között a „811-es Föld”-besorolást kapta. A 811-es Föld világa a Marvel több, elsősorban az X-Men csapatához kötődő füzetében és történetében is visszatért, így például az 1990-es Days of Future Present-ben és az 1997–1998-as Wolverine: Days Of Future Past című minisorozatban. A 2009-es Hulk: Broken Worlds című minisorozat második számának Out of Time című története szintén ebben a világban játszódik.
A jövendő múlt napjaiban több olyan szereplő is feltűnt, akik az X-Men füzetek fontos szereplőivé, vagy éppen kevésbé fontos, de rendszeresen visszatérő mellékszereplőivé váltak. Köztük a Gonosz Mutánsok Testvériségének új tagjai, Lavina, Piro és Sors, valamint a disztópikus jövő cselekményének szereplője, Rachel, aki fél évvel A jövendő múlt napjai megjelenése után, 1984 augusztusában, a The New Mutants 18. számában a jövőből visszautazva az Uncanny X-Men, majd pedig az Excalibur című füzet állandó szereplője lett. A disztópikus jövőben létező Kate Pryde tudata szintén az Excalibur oldalain tért vissza.
A mutáns regisztrációs törvény, mely a rasszizmus és a vakbuzgóság szinonimájaként jelent meg, valamint az azzal kapcsolatos konfliktusok 1984-től nem csak a Claremont által írt X-Men-történetekben, hanem a Marvel más füzeteiben is felbukkantak. Bár a törvény jelentős mértékben érintette a füzetek szereplőinek életét és fontos mondanivalót hordozott a történetekben, szerepe egyre csökkent, majd háttérbe szorult, miután Claremont 1991-ben távozott az Uncanny X-Men sorozatától. Ez idő alatt, és ezután a kiadó füzeteiben időnként felmerült egy minden emberfeletti képességekkel rendelkező személyre, lényre kiterjedő regisztrációs kötelezettség bevezetése is. Az ezekhez a szabályozásokhoz kapcsolódó történetek azonban már nem a fajgyűlöletet, hanem inkább az egyéni szabadság korlátozásának jogosságát és morális vonatkozásait helyezték előtérbe, mint például a Marvel 2006–2007-es eseménysorozata, a Civil War.
A jövendő múlt napjait eredeti megjelenése után többször is kiadták, köztük a 2001-ben megjelent The 100 Greatest Marvels of All Time című sorozat első számában is, ahová az olvasók szavazatai alapján a kiadó elmúlt negyven évének száz legjobb története közül került be az első huszonötbe.A jövendő múlt napjai történetét számos más, az X-Men franchise-hoz kapcsolódó műben feldolgozták. Az 1992-es X-Men című animációs sorozat több klasszikus X-Men-kalandot, többek között A jövendő múlt napjait is feldolgozta. A sorozat azonos című tizenegyedik és tizenkettedik epizódjában, számos más változtatás mellett, a volt mutánsvadász, Bishop tér vissza a jövőből, hogy megakadályozza Kelly szenátor meggyilkolását. Az epizód storyboardját Will Meugniot készítette el. A 2008-as Wolverine and the X-Men című sorozat első évadának cselekménye egy szintén hasonló eseménysorozatra épül, melyben több epizód is A jövendő múlt napjai világához hasonló disztópikus jövőben játszódik. A 2006-os X-Men: Az ellenállás vége (X-Men: The Last Stand) című mozifilm egyik korai jelenetéhez, mely egy harci szimulációt mutat be az X-Men csapatának holografikus edzőtermében, az alkotók A jövendő múlt napjainak disztópikus környezetét használták fel.A jövendő múlt napjai története az évek során más, az X-Men világán és a Marvel Comics kiadványain kívül tevékenykedő alkotók munkáihoz is inspirációt jelentett. Andrew Steven Harris, az IDW Publishing korábbi szerkesztőjének, a Star Trek: The Last Generation című ötrészes képregénysorozatának alapját A jövendő múlt napjai képezte. A 2008–2009-es minisorozat a Star Trek: Az új nemzedék (Star Trek: The Next Generation) című televíziós sorozat egy alternatív, disztópikus világban játszódik. Harris nyilatkozata szerint A jövendő múlt napjai történetben az ragadta meg leginkább, hogy míg más, a hozzá hasonlóan alternatív világokban játszódó kalandok az eredeti sorozat szereplőinek egy gonosz változatát mutatják be, addig A jövendő múlt napjaiban az ismert főszereplők még hősiesebb formában jelennek meg, akik még nagyobb fenyegetés ellen küzdenek. Ennek ellenére az író véleménye szerint  a The Last Generation olvasói nem fogják felfedezni a  hasonlóságot A jövendő múlt napjai cselekményével. Az NBC 2006-os Hősök (Heroes) című televíziós sorozata több epizódjában is található utalás A jövendő múlt napjaira, akárcsak más szuperhősképregényekre, amelyek szintén hatással voltak  erre az alkotásra. Az első epizódban az egyik főhős, Nakamura Hiro (Masi Oka) említi A jövendő múlt napjait egy beszélgetés során, azonban a sorozat írói eltévesztették az Uncanny X-Men konkrét számát, melyben a történet első része megjelent. Ezt a tévedést Nakamura, a Hősök alkotói által létrehozott álblogjának egyik bejegyzésében helyesbítette. A sorozat huszadik, Öt év múlva (Five Years Gone) című epizódja szintén egy disztópikus jövőben játszódik, melynek világára ugyancsak nagy hatással volt a képregénytörténet. „Nos, aki nem látja A jövendő múlt napjainak hatását tükröződni az Öt év múlva című epizódjában, az vak. A klasszikus történetek mind inspirációt jelentenek, mivel számos író olvasta ezeket felnőtté válása során.” – nyilatkozta Aron Coleite, a sorozat egyik írója. A WizKids HeroClix nevű figurás társasjátékának 2006-ban kiadott kiegészítő csomagja szintén A jövendő múlt napjai témája köré épült.
John Byrne képregényborítója, melyet az Uncanny X-Men 141. számához készített az X-Men-füzetek és a Marvel Comics legismertebb és legtöbbet másolt borítói közé tartozik. A borítón a disztópikus jövő világában Rozsomák és Kate Pryde falhoz szorítva állnak. Mögöttük egy hatalmas körözési plakát látható elesett és bebörtönzött társaik képeivel. A Marvel Comics kiadványai számára, de attól függetlenül is, a borítót több alkotó is átdolgozta, az azon látható szereplőket saját főhőseire cserélve. Ilyen például Casey Jones az Excalibur 1996-ban megjelent 94. számához, Clayton Henry az Alpha Flight 2004-ben megjelent 9. számához, Paco Medina a New X-Men 2006-ban megjelent 26. számához, vagy Arthur Suydam a Marvel Zombies vs. Army of Darkness című minisorozat első számához készült borírója. Jim Valentino az Image Comics kiadásában megjelenő Noble Causes: Family Secrets című minisorozatának harmadik számához és Roberto Campus a Star Wars Insider című magazin 87. számához készült borítója szintén Byrne eredeti rajzát idézi. 2004-ben a borító jelenete dioráma formájában is megjelent a Dynamic Force gyártásában. A szobrocska figuráit a Kucharak testvérek mintázták meg. A ToyBiz 2005-ben szintén megmintázta a jelenetet a Marvel Select akciófigura-sorozatának részeként.
2014-ben mutatták be a regény film változatát, amiben az X-men: Az elsők után még az X-men eredeti mozifilm néhány szereplője is feltűnik.
szerk.: Peter Sanderson: The X-Men Companion I. Stamford: Fantagraphics Books (1982) 
szerk.: Peter Sanderson: The X-Men Companion II. Stamford: Fantagraphics Books (1982) 
szerk.: Eric Nolen-Weathington, Jon B. Cooke: Modern Masters Volume Seven: John Byrne (angol nyelven). Raleigh: TwoMorrows Publishing (2006). ISBN 1-8939-0556-X 
Fingeroth, Danny. Disguised as Clark Kent: Jews, Comics, and the Creation of the Superhero (angol nyelven). New York: Continuum (2007). ISBN 0-8264-1767-1 
szerk.: Samantha Baskind, Ranen Omer-Sherman: The Jewish Graphic Novel: Critical Approaches (angol nyelven). New Jersey: Rutgers University Press (2008). ISBN 0-8135-4367-3 
Byrne Robotics: The Official John Byrne Website (angol nyelven). Byrne Robotics. John Byrne Incorporated
Brian Cronin: Comic Book Legends Revealed #236 (angol nyelven). Comic Book Resources. Boiling Point Productions

A kegyencnő (franciául La Favorite, olaszul La Favorita) Gaetano Donizetti operája négy felvonásban. Szövegét Baculard Arnaud Le Comte de Comminges c. drámája nyomán Alphonte Royer, Gustave Vaëz és Eugéne Scribe írta. Az opera első változata francia nyelvű librettóra készült. Az ősbemutatóra 1840. december 2-án került sor a párizsi Nagyoperában. Donizetti e művének is készült olasz változata Francesco Janetti fordításában 1841-ben. A magyarországi bemutató a Pesti Városi Német Színházban volt 1842. március 12-én, magyarul a Nemzeti Színházban hangzott el először 1869. április 3-án.
Fernando, az ifjú szerzetes halálosan beleszeret egy ismeretlen szépségbe, ezért elhagyja kolostorát. Felkeresi a lányt, de az elutasítja, noha neki sem közömbös a fiatalember. Leonóra ugyanis a király, Alfonz kegyencnője. Fernando ezt nem tudja, azt hiszi, azért viselkedik vele hidegen, mert nincs semmi rangja. Beáll hát a király seregébe, és hadvezérként fényes győzelmet arat a mórok felett. Az egyház nagyon rossz szemmel nézi, hogy a király szeretőt tart, Alfonznak ezt figyelembe kell vennie. Fernando jutalmul szolgálataiért – gyanútlanul – Leonóra kezét kéri tőle. A király beleegyezését adja, de bosszúvágytól fűtve úgy intézi, hogy az esküvőn kiderüljön, ki is volt valójában a menyasszony. A megalázott, megszégyenített Fernando a király lába elé vágja a kitüntetését, és mély megvetéssel hagyja ott menyasszonyát. Ismét visszatér a kolostorba. Ott keresi fel a haldokló Leonóra, hogy bocsánatát kérje. A szerzetes előbb el akarja űzni, ám azután ismét fellobban régi szenvedélye. De már késő, nem kezdhetnek együtt új életet, mert Leonóra meghal.
Ange si pur – Fernando áriája (IV. felvonás) (az olasz változat Spirto gentil, de’ sogni miei... kezdettel tenorok népszerű darabja.)
Francia változatVesselina Kasarova (Léonor), Ramón Vargas (Fernand), Anthony Michaels-Moore (XI. Alfonz), Carlo Colombara (Balthazar) stb.; Bajor Rádió Énekkara, Müncheni Rádiózenekar, vezényel: Marcello Viotti (stúdió minőségű élő felvétel, München, Philharmonie am Gasteig, 1999. április) Sony 88875194762Olasz változatGiulietta Simionato (Leonora), Gianni Poggi (Fernando), Ettore Bastianini (XI. Alfonz), Jerome Hines (Baldassare) stb.; a firenzei Maggio Musicale Ének- és Zenekara, vezényel: Alberto Erede (1955) Decca 452 469-2 [korai sztereó felvétel jó minőségben digitalizálva]
Kertész Iván: Aidától Zerlináig. Operakalauz rádióhallgatóknak és tévénézőknek. Budapest, 1988. Gondolat. ISBN 9632820754
Winkler Gábor: Barangolás az operák világában kezdőknek, haladóknak és megszállottaknak. I. köt. 2., jav. kiad. Budapest, 2004. Tudomány Kiadó. ISBN 9638194480
A király és a bohóc (hangul: 왕의 남자, Vangi namdzsa, handzsa: 王의 男子, latin betűkkel: Wang-ui Namja; eredeti címe: King and the Clown) 2005-ben bemutatott dél-koreai film Kam Uszong (감우성, Kam Woo-seong), I Dzsungi (이준기, Lee Joon-gi) és Csong Dzsinjong (정진영, Jung Jin-young) főszereplésével. A kis költségvetésű, híres sztárokat nélkülöző film rendkívüli sikert ért el hazájában, vetítésekor minden idők legsikeresebb koreai filmje volt, több mint 12 millió nézővel. A film forgatókönyve Kim Theung (김태웅, Kim tae-woong) I (이 / 爾, Yi) című színműve alapján készült és számos rangos filmes díjat elnyert, valamint pillanatok alatt sztárrá emelte I Dzsungit (이준기, Lee Joon-git). Dél-Korea A király és a bohócot indította a 2006-os legjobb idegen nyelvű filmnek járó Oscar-díjért. A film a hagyományos koreai utazó cirkuszok (szadangphe (사당패, sadangpe)) és az udvari komédiások (kondzsunggvande (궁중광대, gongjungkwangdae)) világát mutatja be, élesen szembe állítva a könyörtelen Jonszangun királlyal, és mindeközben személyes drámákat kibontakoztatva. Bár a film a háttérben meghúzódó, homoszexualitást felvonultató jeleneteiről vált híressé, az alkotók nem LMBT-filmnek szánták, nem a szereplők közötti szexualitás a film központi témája.
Csangszeng (Jang-saeng) és Konggil (Gong-gil) vándorkomédiások, akrobatikus kötélmutatványokat és szatirikus színdarabokat adnak elő. Főnökük az így szerzett pénz kiegészítése gyanánt gyakorta áruba bocsájtja Konggil (Gong-gil)t, a fiú szinte már nőies szépsége ugyanis megbabonázza az előadásokat figyelő nemes urakat. Csangszeng (Jang-saeng), akivel Konggil (Gong-gil) szoros barátságban van, gyűlöli nézni, hogy a fiút úton-útfélen prostitúcióra kényszerítik, és egy nap nem bírja már tovább és szembeszáll a társulat vezetőjével. Dulakodás közben, amikor a főnök el akarja törni Csangszeng (Jang-saeng) lábát, s ezzel koldussorba kényszeríteni, Konggil (Gong-gil) hátba szúrja a férfit, hogy megmentse társát. Csangszeng (Jang-saeng) és Konggil (Gong-gil) elmenekülnek, és Csangszeng (Jang-saeng) azt javasolja, menjenek Hanjangba, a fővárosba, ott biztosan jól megfizetik a komédiásokat.
Hanjangban a két férfi beáll egy helyi társulatba, akikkel közösen igen merész darabot visznek színre: a királyt és ágyasát, Nokszut (Nok-sut) parodizálják, meglehetősen alpári stílusban. Az előadás nagy sikert arat a nép körében, azonban szemtanúja lesz a király főeunuchja, Cshoszon (Cheo-seon) is, aki felháborítónak véli a darabot és halálra akarja korbácsoltatni a társulat tagjait. Kétségbeesésében Csangszeng (Jang-saeng) egyezséget köt az eunuchhal: ha a darabbal sikerül megnevettetni a királyt, elengedi őket, ha nem, akkor viszont bitófán végzik.
A palotában a társulat reszketve adja elő az idegrohamairól hírhedt király előtt a pikáns darabot. Mindenki legnagyobb meglepetésére, a királynak tetszik a szabad szellemű előadás, s még inkább tetszik neki a csinos Konggil (Gong-gil). Miniszterei ellenállására fittyet hányva a király udvari komédiásokká nevezi ki a társulatot, s nap mint nap magához hívatja Konggil (Gong-gil)t, aki külön bábjátékkal szórakoztatja az uralkodót. A király egyre inkább Konggil (Gong-gil) bűvöletébe esik, a bábjátékok során felszínre kerül az elnyomott gyermekkori trauma: apja megölette az anyját. Csangszeng (Jang-saeng) megneszeli, hogy a király megszállott ragaszkodása a csinos fiúhoz nem fog jóra vezetni és azt javasolja Konggil (Gong-gil)nek, meneküljenek el a palotából, amíg lehet. Konggil (Gong-gil) azonban megsajnálja a gyötört lelkű királyt, és maradni akar, egészen addig, amíg egy őrült rohama során a király saját kezével le nem mészárolja apja ágyasait, akkor érti meg, hogy a király menthetetlenül beteg és veszélyes.
Nokszu (Nok-su) mindeközben mindent elkövet, hogy bajba keverje új „riválisát” és lemásolva Konggil (Gong-gil) kézírását, a királyt kritizáló plakátot készít. Csangszeng (Jang-saeng) magára vállalja a tettet, hogy mentse a fiút, s tömlöcbe kerül. Cshoszon (Cheo-seon) eunuch elengedi a férfit azzal, hogy el kell felejtenie Konggil (Gong-gil)t és elhagyni a palotát azonnal. Csangszeng (Jang-saeng) erre képtelen, inkább kora reggel felmászik a kötélre és hangos játékkal kritizálja a királyt, aki saját íjával kényszeríti földre a komédiást, majd Konggil (Gong-gil) szeme láttára megvakíttatja. Konggil (Gong-gil) megpróbál öngyilkos lenni, de az orvosok megmentik az életét. A király arra kényszeríti Csangszeng (Jang-saeng)et, hogy vakon kötéltáncoljon, Konggil (Gong-gil) pedig vele tart. A fiú megkérdi társát, ha újjászületne, mi akarna lenni, arisztokrata-e, netán király; mire Csangszeng (Jang-saeng) azt feleli: komédiás, és Konggil (Gong-gil) egyetért vele.
A film végén felkelők törnek be a palotába, hogy letaszítsák az őrült kényurat trónjáról, miközben a két komédiás a kötélen táncol felettük, majd a záró képsorokon a társulat idilli képét idézik fel, ahogy táncolva-énekelve szaladnak a mezőn.
Kam Uszong (감우성, Kam Woo-seong) mint Csangszeng (장생, Jang-saeng)Csangszeng (Jang-saeng) vándorkomédiás társulatban él, a csulthagi (줄타기, jultagi), azaz a kötélen egyensúlyozás és az akrobatika mestere. Erős, férfias és karizmatikus ember, aki nem hagyja, hogy szeretteit bántsák, és hű saját elveihez és értékrendjéhez.
I Dzsungi (이준기, Lee Joon-gi) mint Konggil (공길, Gong-gil)Konggil (Gong-gil) szinte teljes ellentéte Csangszeng (Jang-saeng)nek, ő is vándorkomédiás, és a két férfit igen szoros barátság, érzelmek kötik össze. Konggil (Gong-gil) rendkívül nőies, szinte törékeny alkat, a cirkuszi előadások során gyakran ölti magára a női szerepeket, felhívva ezzel magára az arisztokraták figyelmét, akiknek aztán előadás után kénytelen egyéb szolgáltatásokat is nyújtani: a társulat főnöke prostitúcióra kényszeríti.
Csong Dzsinjong (정진영, Jung Jin-young) mint Jonszangun király (연산군, Yeonsangun király)A király szinte az őrület határán lépdel, gyűlöli apját, aki megölette az édesanyját, mert az ágyasok állandóan rivalizáltak miatta. Gyermekkori traumája miatt labilis elmeállapotú, igen veszélyes emberré vált, aki kénye-kedve szerint gyilkol egy-egy őrületrohamot követően. Magányossága és visszafojtott, időnként felrobbanó dühe miatt irigyli és egyben igényli a vándorkomédiások szabad szellemét, vidámságát, és a szépséges Konggil (Gong-gil) az egyetlen, aki mellett igazán jól érzi magát.
Kang Szongjon (강성연, Kang Seong-yeon) mint Csang Nokszu (장녹수, Jang Nok-su)Kiszengből lett a király ágyasa, hataloméhes és csak magának akarja a királyt, emiatt féltékenység és irigység gyötri, amikor a király minden figyelmét egy fiatal férfinak, Konggil (Gong-gil)nak szenteli.
Csang Hangszon (장항선, Jang Hang-seon) mint Kim Cshoszon (김처선, Kim Cheo-seon), eunuch
A film alig több mint négymilliárd vonból készült el, ami egy szaguk (sageuk) esetében igen alacsony költségvetésnek minősül. I Dzsunik (Lee Jun-ik) a gyártó Cineworld adósságai miatt Kang Uszok (강우석, Kang Woo-suk) rendező-producertől kért és kapott kamatmentes kölcsönt. I (Lee) már az 1990-es években gondolkodott történelmi dráma forgatásán, végül a tervező csapat egyik tagja ajánlotta neki Kim Theung (Kim tae-woong) I (Yi) című színdarabját, ami felkeltette a rendező érdeklődését. Az egyeztetések azonban nem mentek gond nélkül, Kim és I (Lee) másképp értelmezték a történetet, Kim számára Konggil (Gong-gil) volt a főszereplő, I (Lee)t azonban sokkal jobban érdekelte Csangszeng (Jang-saeng). Ráadásul Kim eleinte csak a profitorientált filmest látta a rendezőben, és nem tartotta érdemesnek a műve átdolgozására. A félreértéseket kiküszöbölték, és I (Lee) megkezdte a háttérkutatást: egyrészt a szinte elfeledett ősi művészet, a koreai komédiások (szadangphe (사당패, sadangpe)) életét, másrészt általánosságban az utazó cirkuszosok, udvari bohócok világát tanulmányozta, jórészt William Shakespeare művein keresztül. A rendező ugyancsak kikérte az egyik utolsó vándorkomédiás, Kim Gibok (김기복) véleményét is, aki úgy nyilatkozott, a vándor mutatványosokat régen koldusokként kezelték, ezért a férfi–férfi kapcsolat nem volt ritka az ilyen társulatokban, mivel szinte lehetetlen volt az így élő művészeknek feleséget találni, ennek ellenére az érzelmeken, a kötődésen, és nem a fizikai vonzalmon volt a hangsúly – filmjében I (Lee) is ezt kívánta hangsúlyozni.
Csangszeng (Jang-saeng) szerepére először Csang Hjokot (장혁, Jang Hyukot) kérték fel, azonban a színésznek be kellett vonulnia katonának, így a rendező I Bomszunak (이범수, Lee Beom-sunak) ajánlotta fel a lehetőséget, ő azonban Csang (Jang)gal való szoros barátsága miatt inkább visszautasította a szerepet, így végül Kam Uszong (Kam Woo-seong) kapta meg. Csong Dzsinjong (Jung Jin-young) korábban többször is dolgozott együtt I (Lee)vel, a rendező pedig azt javasolta neki, felejtse el Jonszangun király (Yeonsangun király) szokásos történelmi ábrázolását és koncentráljon az emberi érzelmekre, a király tettei mögött meghúzódó emberi, jellembeli motivációkra. Konggil (Gong-gil) szerepéhez először Pak Heilre (박해일, Park He-ilre) gondoltak, végül azonban mégis úgy döntöttek, meghallgatást rendeznek, amit végül az akkor még szinte ismeretlen I Dzsungi (Lee Joon-gi) nyert meg, akit korábban több száz meghallgatáson utasítottak el, mert „túl femininnek” találták az arcát.
A stáb szembe találta magát a helyszín problémájával is. Kevés pénzük volt, arra semmiképp nem volt elegendő, hogy saját díszletet építsenek. A Csang Hjok (Jang Hyuk) visszalépése miatt bekövetkezett több hónapnyi csúszás végül a segítségükre lett, az épp befejezett történelmi sorozat, az Immortal Admiral Yi Sun-sin meglévő díszletét használták, ezzel több százmillió vont spórolva meg.
A komédiásokat alakító színészeket a hagyományos koreai népzenét játszó Norum Macshi (노름 마치, Noreum Machi) együttes és tánccsoport készítette fel a tradicionális hangszerek kezelésére és a színművek előadására mintegy két hónap alatt. Az akrobatikus mutatványokat és egyben a színészek ilyen irányú felkészítését az Anszong Namszadang Paudogi (안성 남사당 바우덕이, Anseong Namsadang Baudeogi) társulatra bízták. A kötéltáncos mutatványok nagy részét Kam Uszong (Gam Woo-Sung) maga végezte, csak a legveszélyesebb jelenetekben helyettesítette a tanára.
Az első előadás összetett jelenetének felvételére összesen egy napja volt a stábnak. Általában elég rövid idő alatt kellett mindent felvenniük, a híres „Te vagy ott, én itt vagyok”-jelenetet a dombtetőn például egyetlen óra alatt vették filmre, és ez volt az egyik jelenet, amit I Dzsungi (Lee Joon-gi)nak a meghallgatáson elő kellett adnia. A napszak miatt a környező táj szépségét nem sikerült úgy bemutatniuk, ahogy azt a rendező eltervezte, ezért digitális színjavítással próbáltak javítani rajta. A jelenetnél, ahol a két komédiás Hanjangban párbajra hívja a helyi társulatot, 150 statisztát alkalmaztak. A palotajelenetek felvételére mindösszesen három napjuk volt, és extrém időjárási körülmények nehezítették a munkát, rendkívül meleg volt, és időszakos záporok zavarták meg a munkát. A pekingi opera jelenetét eredetileg nem tervezték olyan látványosra, mint amilyenre sikerült, később döntöttek úgy, hogy színesítik a jelenetet.
I Dzsungi (Lee Joon-gi) Kam (Gam) javaslatát követve a forgatási szünetekben sem lépett ki a szerepéből, ritkán lehetett mosolyogni látni. A szerepre úgy készült, hogy a színházi bemutatók felvételeit tanulmányozta. A színész a forgatás során meg is sérült, a sötét díszletben egy lépcsőről zuhant le, kórházba szállították, de amint összevarrták a sebet a lábán, visszatért forgatni.
A kosztümök terén a tervező arra törekedett, hogy minél autentikusabbak legyenek. Mivel a kora 16. századi hanbok még nem volt olyan harsány színű, mint amit a nézők a korábbi történelmi filmekben megszokhattak, a ruhák egyszerűnek tűnnek, pasztellszíneket használtak és igyekeztek mellőzni a legtöbb filmben alkalmazott kínai hatást. Egyedül a pekingi opera jeleneténél tettek kivételt, ezzel a jelenettel hangsúlyozva a koreai és a kínai művészetek közötti különbséget. A jelenet nem korhű, mivel a 16. században ez a műfaj még nem létezett, így a koreai udvarban sem ismerhették.
A palotajelenetek egy részét az észak-csollai Puani (Buani) Vizuális Élményparkban forgatták, ahol a Cshangdokkung (Changdeokgung) palota egyes épületeinek korhű másai találhatóak, míg más jeleneteket a Hvaszong (화성, Hwaseong) erődben található Henggung (행궁, Haenggung) palotában vettek fel. A jelenetet, amikor Konggil (Gong-gil) a bambuszerdőben menekül a rá vadászó íjászok elől, az észak-csollai Kocshangban (고창, Gochangban) rögzítették, ugyanott, ahol A palota ékköve egyes jeleneteit is. A záró jelenetsor helyszínéül szolgáló völgy a Kjonggi (경기, Gyeonggi) tartománybeli Jangphjong (양평, Yangpyeong) megyében található, a Jumjongszan (유명산, Yumyeongsan) és a Tebuszan (대부산, Daebusan) hegyek között. Ugyancsak a közelben forgatták a jelenetet, ahol a két komédiás vaknak tetteti magát. A helyszínek közé tartozott még a Koreai Szabadtéri Néprajzi Múzeum Kjonggiban.
A film zenéjében a hagyományos koreai hangszerek mellett a zeneszerző a vonós hangszerekre is erőteljesen támaszkodott.
Dél-Koreában a film minden idők legsikeresebb filmje lett, négy hónapig vetítették és összesen 12,3 millió jegyet adtak el rá, csak a fővárosban több mint 3,5 milliót. Az első héten 6,5 milliárd vonos bevétellel lett első az eladások tekintetében, nemzetközileg pedig összesen 74,4 millió amerikai dollárral zárt.
Az alacsonynak számító költségvetésből készült film sikere meglepő volt, különösen a tradicionális témáját és a homoszexuális felhangot tekintve. A siker a készítőket is meglepte, akik nem számítottak hárommilliónál több nézőre, különösen mivel sem a rendező, sem a színészek nem tartoztak a sztárok közé, mint például a Thegukki vagy a Silmido című, hasonlóan több mint tíz millió főt vonzó mozik esetében. Dél-Korea úgy döntött, ezt a filmet indítja a 2006-os legjobb idegen nyelvű filmnek járó Oscar-díjért.
A filmet a hazai és a külföldi kritikusok is jól fogadták, azonban a Twitch Film kritikusa megjegyzi, hogy a nyugati média jobbára a homoszexualitásra, a király Konggil (Gong-gil) iránti megszállottságára és a két komédiás közötti kimondatlan szerelemre koncentrált, a Brokeback Mountain – Túl a barátságon című filmhez hasonlítva az alkotást, ami a Twitch Film szerint egyáltalán nem a film központi témája. A rendező többször is hangsúlyozta, hogy a filmben megjelenített homoszexualitás nem igazodik a nyugati nézők elképzeléseihez: „Ez nem olyan homoszexualitás, mint amit Nyugaton ismernek. Nem olyan, mint a Brokeback Mountainben. Ott a homoszexualitás a végzet, nem pedig választás eredménye. Itt [A király és a bohócban] viszont [szükséges] gyakorlat.”
A DVDTalk kritikusa, Thomas Spurlin dicsérte a színészek alakítását, és különösen kiemelte I Dzsungit (Lee Joon-git), aki szerinte remek választás volt az igen kényes szerepre. Ezzel szemben a Flixist kiábrándítónak tartotta a színész játékát egyes jelenetekben, a filmet azonban „fantasztikusnak” ítélte, az angol nyelvű feliratok túlzott shakespeare-i jellegétől eltekintve. A Twitch Film és a Koreanfilm.org is egyaránt a kiváló történetmesélési technikának tulajdonítja a film kivételes sikerét, annak, hogy a nézők minden korosztályát képes volt megszólítani, időseket és fiatalokat egyaránt, különösebb marketing nélkül is. Utóbbi kritikus a két főszereplő játékát is kiemelte: „A jól kidolgozott cselekményen kívül a film igazi fénypontja mégis a két komédiás szerepjátéka. Mindkét színész lenyűgöző a szópárbajokban és az előadások alatti elragadtatásukat tekintve; az ember azt kívánja, bárcsak több ilyen jelenet lenne.”
Az alkotás az akkor kezdő színész I Dzsungit (Lee Joon-gi) azonnal sztárrá emelte, és a Koreanfilm.org megjegyzi, hogy általánosan az a vélekedés, I (Lee) beválogatása miatt sikerült a filmre rekordmennyiségű jegyet eladni. A színész maga úgy nyilatkozott: „A nőies szerep újdonság volt számomra, és élveztem, hogy gyönyörűnek neveztek”, azonban azt is hozzátette, nem szeretné, ha beskatulyáznák a szerep miatt.
Legjobb új színész – I Dzsungi (Lee Joon-gi) (jelölés)2007 Deauville American Film Festival
Legjobb vágás – Kim Dzsebom (Kim Jae-beom) és Kim Szangbom (Kim Sang-beom) (jelölés)
Legjobb művészeti rendezés – Kang Szungjong (Kang Seung-yong) (jelölés)2006 Paeksang Arts Awards
↑ Box Office Mojo:  WANG-UI NAMJA (THE KING AND THE CLOWN). Box Office Mojo. (Hozzáférés: 2013. december 13.)
↑ Box Office Mojo 2:  South Korea Box Office: December 30–January 1, 2006. Box Office Mojo. (Hozzáférés: 2013. december 13.)
↑ Cinemasie:  The King and The Clown. Cinemasie. (Hozzáférés: 2013. december 13.)
↑ Chosun Ilbo:  ’The King and the Clown’ Draws 10 Million Viewers. Chosun Ilbo, 2006. február 10. (Hozzáférés: 2013. december 13.)
↑ DVDTalk:  Spurlin, Thomas: The King and the Clown. DVdTalk, 2011. szeptember 6.
↑ Flixist:  Review: The King and the Clown. Flixist. (Hozzáférés: 2013. december 13.)
↑ Hancinema:  King and the Clown chosen as Korea's Oscar entry. Hancinema, 2006. szeptember 21. (Hozzáférés: 2013. december 9.)
↑ Hangul Celluloid:  Lee Jun-ik interview. Hangul Celluloid, 2012. június 28. (Hozzáférés: 2013. december 11.)
↑ KFC:  D’Sa, Nigel (2006. április 25.). „King and the Clown Retires After Hit Run”. Korea Film Biz Zone, Kiadó: Korean Film Council. (Hozzáférés ideje: 2012. október 16.)  
↑ KFC2:  Yi, Ch'ang-ho. „King and the Clown expected to be as popular as Taegukgi and Silmido”, 2006. február 13. (Hozzáférés ideje: 2012. október 16.) 
↑ Koreanfilm:  The King and the Clown. Koreanfilm.org. (Hozzáférés: 2013. december 13.)
↑ MBC:  Interview with Lee Jun-ki (July 6, 2007), Played the role of Lee Soo-hyun in MBC's Time Between Dog and Wolf (TV). MBC. (Hozzáférés: 2013. december 13.)
↑ New Paper:   (2006. június 21.) „Lee Joon Ki shoots to stardom overnight as cross-dressing character”. The New Paper, Kiadó: The Queer Librarian. (Hozzáférés ideje: 2013. december 11.)  
↑ NewsWire:  ‘왕의 남자’ 신예 이준기의 부상 투혼 (koreai nyelven). NewsWire, 2005. augusztus 29. (Hozzáférés: 2013. december 13.)
↑ NYT:  Gay-Themed Film Gives Closet Door a Tug. The New York Times, 2006. március 31. (Hozzáférés: 2013. december 12.)
↑ Puan:  Buan Visual Theme Park. Buan-gun. [2015. szeptember 23-i dátummal az eredetiből archiválva]. (Hozzáférés: 2013. december 11.)
↑ TV Report:  ’밤밤’ 이범수 "’왕의 남자’ 캐스팅, 장혁 때문에 거절" (I Bomszu: Csang Hjok miatt utasítottam vissza A király és bohóc szerepét) (koreai nyelven). TV Report, 2011. március 15. (Hozzáférés: 2013. december 11.)
↑ Twitch1:  KING AND THE CLOWN SPECIAL: 왕의 남자 (The King and The Clown) Part 1 of 3. Twitch Film, 2006. [2016. március 4-i dátummal az eredetiből archiválva]. (Hozzáférés: 2013. december 10.)
↑ Twitch2:  KING AND THE CLOWN SPECIAL: 왕의 남자 (The King and The Clown) Part 2 of 3. Twitch Film, 2006. (Hozzáférés: 2013. december 10.)
↑ Twitch3:  KING AND THE CLOWN SPECIAL: 왕의 남자 (The King and The Clown) Part 3 of 3. Twitch Film, 2006. [2013. december 14-i dátummal az eredetiből archiválva]. (Hozzáférés: 2013. december 10.)
Ez a szócikk részben vagy egészben  a   King and the Clown című angol Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.
A kommunista diktatúrák áldozatainak emléknapja (szokásos említése: A Kommunizmus Áldozatainak Emléknapja) megtartását a Magyar Köztársaság Országgyűlésének 2000. június 13-án elfogadott 58/2000. (VI. 16.) sz. határozata rendelte el. Ennek értelmében a középfokú oktatási intézményekben minden év február 25-én tartják a kommunizmus áldozatainak emléknapját. 
Kovács Bélát, a Független Kisgazdapárt (FKGP) főtitkárát 1947-ben ezen a napon a kommunistákkal szembeni kiállása miatt a szovjet hatóságok  letartóztatták és a Szovjetunióba vitték, ahol nyolc évet töltött fogságban, először a Gulagon, majd 1951. szeptember 25-től az Állambiztonsági Minisztérium moszkvai központi börtönében.
A politikus letartóztatása és fogvatartása az első lépés volt azon az úton, amelynek során a kommunista párt kiiktatta az ellenszegülőket és így haladt a totális egypárti diktatúra kiépítése felé. Az eset ezzel a demokrácia és a szabadságjogok semmibe vételének jelképévé vált, amely a kommunizmus közel 50 éves uralmát jellemezte. Kovács Béla típuspéldája lett a pártállami rezsim áldozataiként számon tartott embereknek.
A kommunizmus fekete könyve becslések és levéltári kutatások alapján körülbelül 100 millióra teszi a kommunizmus áldozatainak számát az egész világon. Kelet-Közép-Európában az éhínségben, kényszermunkatáborban vagy kivégzés által elhunyt áldozatok száma eléri az egymilliót, de a rendszer áldozata az is, akit börtönbe zártak, vallattak, kínoztak, megbélyegeztek, akit csoport- vagy vallási hovatartozása miatt üldöztek, vagyis mindenki, akit a szabad cselekvés és választás lehetőségétől megfosztottak, testileg és lelkileg megnyomorítottak.
Először 2001. február 25-én emlékeztek meg a kommunizmus áldozatairól az Országgyűlésben és a középiskolákban, majd minden évben sor kerül emlékünnepségekre, figyelmeztetőként és emlékeztetőként a korszak történéseire és a tanulságok levonására. A budapesti ünnepségek része a volt ÁVH székház, a mai Terror Háza Múzeum előtti megemlékezés.
58/2000. (VI. 16.) országgyűlési határozat a kommunista diktatúrák áldozatainak emléknapjáról
A kommunizmus áldozatainak emléknapja - 100 millió áldozat világszerte - Inforádió

Az agyi érkatasztrófák (stroke) a fejlett országokban jelenleg is előkelő helyen vannak a vezető megbetegedések és halálokok gyakoriságának listáján. Ezek pontosabb megértéséhez szükséges a központi idegrendszer vérellátásának, azaz agyat és a gerincvelőt ellátó fő artériák és vénák ismerete.Szükséges áttekinteni az agykéreg és a gerincvelő azon területeit, amelyeket egy bizonyos artéria ellát, hogy ennek alapján érthetővé váljon az a funkciókárosodás, amelyet az adott artéria elzáródása okozhat. Fontos az agyalapi artériás gyűrű (Willis-féle circulus arteriosus), valamint a belső tok (capsula interna) vérellátásának pontos ismerete is. Utóbbi fontos pályarendszerben futnak az agykéreg nagy felszálló és leszálló pályái, és gyakran szenvednek itt folytonosságmegszakadást artériás vérzés vagy érelzáródás következtében.
Ez a fejezet a nagyagy és a gerincvelő artériás vérellátásával és vénás elvezetésével foglalkozik. Az artériás vérellátást a páros belső feji verőerek és a gerincmenti verőerek látják el. Az agy vénás elvezetésének sajátos képződményei a kemény agyhártya vénás öblei. A koponyából kilépő vért a mély nyaki vénák vezetik el a felső üres vénákba. A gerincvelő verőeres ellátásának fő forrásai a csigolya közti lyukakon, szelvényenként belépő artériák. Vérelvezetését egy belső és egy külső vénás fonat biztosítja.
Az agyat a kétoldali belső feji verőér (arteria carotis interna) és a kétoldali gerincmenti verőér (arteria vertebralis) látja el. A négy artéria az agyalapon a pókhálóhártya alatti (subarachnoidealis) térben helyezkedik el, és egymást összekötő (anasztomizáló) ágaival alkotja az agyalapi artériás gyűrűt (circulus arteriosus cerebri; másként a Willis-féle agyalapi artériás gyűrű, vagy hatszög).
A belső fejverőér (arteria carotis interna) a közös fejverőér (arteria carotis communis) kettéágazódásánál kezdődik, ahol általában egy helyi tágulata van, ez a (sinus caroticus). Az ér felszáll a nyakon, és a koponyaüregbe a halántékcsontban lévő, a koponyaalapon kezdődő, saját csatornáján (canalis caroticus) keresztül lép be. Ezután az artéria a barlangos vénás öblön (sinus cavernosus) keresztül, a pókhálóhártya alatti (subarachnoidealis) térbe belépve, eloszlik elülső és középső agyi verőérre (arteria cerebri anterior és media). Az utóbbi egy ágcsoportja az agyalapon benyomulva segít a törzsdúcok, és a (capsula interna) ellátásában.
A szemüregi artéria (arteria ophthalmica) Belép a szemüregbe (orbita) a szemideg csatornáján keresztül. Ellátja a szemet és más szemüregi képleteket.
A hátsó összekötő artéria (arteria communicans posterior) egy kis ér, amely a belső fejverőérből (arteria carotis interna) ered, közel annak két végágára történő eloszlásához, részét képezi a agyalapi artériás gyűrűnek, amelynek másik elnevezése a (Willis-féle circulus arteriosus cerebri).
Az oldalsó agykamra érfonati verőere (arteria choroidea) egy kis ág, amely szintén a belső fejverőérből ered, annak kettéágazása közelében. Belép az oldalsó agykamra alsó szarvába, és a plexus choroideusban végződik.
Az elülső agyi artéria (arteria cerebri anterior) a belső fejverőér kisebbik végága. Előre és medial felé fut, és belép a hosszanti agyhasadékba (fissura longitudinalis cerebri). Itt összeköttetésben áll az ellenoldali elülső agyi verőérrel az elülső összekötő artéria (arteria communicans anterior) közbeiktatásával. Hátrafelé kanyarodik a kérges test (corpus callosum) fölött. Agykérgi ágai ellátják az agykéreg medialis felszínét a hátrafelé a fali és nyakszirti lebeny határát képező barázdáig terjedően. Ugyancsak ellátnak a kéreg szomszédos oldalsó felszínéből egy megközelítőleg 2,5 cm széles csíkot. Központi ágainak (rami centrales) egy csoportja az agyalapon benyomulva segít a törzsdúcok, és a belső tok (capsula interna) ellátásában.
A középső agyi artéria (arteria cerebri media), a belső fejverőér legnagyobb ága, oldalt, az oldalsó agyi barázdában fut. Az agykérgi ágak (rami corticales) az agyfélteke egész oldalsó felszínét ellátják, emellett ellátják a törzsdúcokat.
Az agyhártyai ágak (rami meningeales) aprók, a kemény agyhártyát és a csontot látják el a hátsó koponyagödörben.
A két hátsó gerincvelői verőér (arteria spinalis posterior) eredhet a gerincmenti verőérből, vagy a hátsó-alsó kisagyi artériából. A gerincvelő hátsó felszínén szállnak le, közel a gerincvelői idegek hátsó gyökereihez. Az ágakat megerősítik a gerincvelő-gyöki artériák (arteriae radiculares), amelyek a csigolyaközti lyukakon keresztül lépnek be a gerinccsatornába.
Az az elülső gerincvelői verőér (arteria spinalis anterior) mindkét gerincmenti artéria (arteria vertebralis) koponyaűri szakaszából ered, az eredő szakaszok azonban hamar egyesülnek egy artériává. Ez a nyúltvelő és a gerincvelő elülső felszínén száll le, pia materbe ágyazottan az elülső hosszanti hasadék (fissura mediana anterior) mentén. Az artériát megerősítik a gerincvelő-gyöki (arteriae radiculares).
A kisagy hátsó-alsó verőere (arteria cerebelli posterior inferior) a gerincmenti artériának a legnagyobb ága, szabálytalanul fut le a nyúltvelőtől a kisagy alsó felszínéhez.
Az nyúltvelői artériák (arteriae medullares) igen apró ágacskák, amelyek a nyúltvelőhöz oszlanak szét.
A gerincmenti verőér (arteria vertebralis) a kulcscsont alatti verőér (arteria subclavia) első szakaszának egy ága, a nyakon fut fölfelé a felső hat nyaki csigolya haránt nyúlványaiban lévő lyukakon, majd az öreglyukon (foramen magnumon) lép be, és áttörve a kemény agyhártyát és a pókhálóhártyát belép a pókhálóhártya alatti (subarachnoidealis) térbe. Azután a nyúltvelőn fölfelé, előre fut. A híd alsó szélénél a kétoldali artéria egyesülve az alapi verőeret (arteria basilaris) alkotja.
Az alapi verőér (arteria basilaris) a kétoldali gerinc menti verőér egyesüléséből jön létre, felfelé száll a híd elülső felszínének közepén saját sekély barázdájában (sulcus basilaris). A híd felső szélén kettéoszlik a két hátsó agyi verőérre.
A belső fül (labirintus) artériája (arteria labyrinthi) egy hosszú, vékony artéria, amely elkíséri a [VII.] és [VIII.] agyideget a belső hallójáratba (meatus acusticus internus), és a belső fület látja el.
Az elülső-alsó kisagyi artéria (arteria cerebelli anterior inferior) a kisagy elülső-alsó részeit látja el.
A felső kisagyi (arteria arteria cerebelli superior) közvetlenül az alapi artéria végződése mögött ered, ellátja a kisagy felső felszínét.
A hátsó agyi artéria (arteria cerebri posterior) oldalra és hátra hajlik megkerülve a középagyat, és a hátsó összekötő artérián (arteria communicans posterior) keresztül kapcsolódik a belső fejverőérhez (arteria carotis interna). Kérgi ágai (rami corticales) ellátják a halántéki lebeny alsó-oldalsó és mediális felszíneit és a nyakszirti lebeny lateralis és medialis felszíneit. Így ez az artéria látja el a látókérget. Központi ágai (rami centrales) behatolnak az agyállományba, és ellátják a talamusz, a lencsemag (nucleus lentiformis) a középagy (mesencephalon), a tobozmirigy (glandula pinealis) és a belső térdes testek (corpus geniculatum mediale) részeit. Egy érfonati ága (ramus choroideus) belép az oldalkamra alsó szarvába és ellátja a kamra érfonatát; szintén ellátja a harmadik agykamra érfonatát is.
Az agyalapi artériás anasztomozis gyűrű, a (Willis-féle circulus arteriosus cerebri) az agykocsányok közötti árokban (fossa interpeduncularis) az agyalapnál fekszik. A két belső fejverőér (arteria carotis interna) és a két gerincmenti artéria (arteria vertebralis) közötti összekötő anasztomozis rendszert alkotja. Az elülső összekötő artéria (arteriacommunicans anterior), az elülső agyi verőér (arteria cerebri anterior), a belső fejverőér (carotis interna), a hátsó összekötő artéria (communicans posterior), a hátsó agyi ér (arteia cerebri posterior), és az alapi artéria (arteria basilaris) járulnak hozzá az anasztomózis gyűrű alkotásához. A Willis-féle circulus arteriosus cerebri lehetővé teszi, hogy a vér, akár a belső feji artériákon, akár a gerinc menti artériákon keresztül érkezik az agyalapi artériás gyűrűhöz, eljuthat az agy bármelyik részéhez mindkét féltekében. Kérgi és központi ágak erednek a gyűrűből, és ellátják az agyállományt. A gyűrűt alkotó artériák méretbeli variációi általánosak.
A csíkolt test (corpus striatum) és a „belső tok” (capsula interna) főleg a középső agyi artéria (arteria cerebri media) ágain keresztül kapja a vérellátását; amelyet kiegészítenek az elülső agyi artéria (arteria cerebri anterior) centrális ágai.
A talamuszt elsősorban a hátsó összekötő, valamint az alapi és a hátsó agyi artériák ágai látják el.
A középagyat (mesencephalon) a hátsó agyi artéria, a felső kisagyi artéria, és az alapi artériák látják el.
A híd (pons) az alapi artériából, a kisagyi alsó-elülső, és a felső kisagyi artériákból kapja a vérellátását.
A nyúltvelő (medulla oblongata) vérellátását a gerinc menti artéria, a gerincvelő-gyöki artériák (arteriae spinales anterior et posteriores) és a kisagyi artériák (arteriae cerebelli posterior inferior) és az alapi artéria (arteria basilaris) biztosítják.
A kisagyat (cerebellum) a felső kisagyi artéria, és az alsó elülső, valamint az alsó hátsó kisagyi artériák látják el.
Az agyi artériák bőséges ellátást kapnak a postganglionaris szimpatikus rostokból. A rostok a felső nyaki szimpatikus idegdúcokból származnak. Ezeknek a rostoknak az ingerlése az agyi artériák szűkülését (vazokonstikció; vasoconstrictio) okozza. Mégis, normál körülmények között, (a helyi vérellátást) főleg a széndioxid koncentrációja, a hidrogén ionok, és az idegszövet oxigén tartalma szabályozza; a széndioxid és a hidrogén ion koncentráció emelkedése, és az oxigén nyomásának csökkenése értágulatot vált ki.
Az agy vénáinak fala vékony és nem tartalmaznak izomszövetet, valamint nincsenek vénabillentyűik. Az agyból lépnek ki és a subarachnoidealis térben helyezkednek el. Átfúrják az arachnoidea matert és a dura mater meningealis lemezét, majd a koponyaűri vénás sinusokba ömlenek. Az agy belső területéről a nagy agyi véna (vena cerebri magna) ágrendszere gyüjti össze a vénás vért.
A középagy (mesencephalon) vérét elvezető vénák az alapi nagy agyi vénákba ömlenek.
A híd (pons) vénás vére az agyi vénákba, a kisagyi vénákba, vagy a szomszédos vénás öblökbe vezetődik.
A nyúltvelő (medulla oblongata) vénás vérét olyan vénák vezetik el, amelyek a gerincvelői vénákba és a környező vénás sinusokba nyílnak.
A kisagy (cerebellum) vénás vérét elvezető vénák az agyi nagy vénába (vena cerebri magna) és a szomszédos vénás sinusokba ömlenek.
Az agyi vérkeringésnek oxigént, glükózt, és más tápanyagokat kell az agyhoz szállítani, és eltávolítani a széndioxidot, a tejsavat, és az anyagcsere más melléktermékeit. Az előbbiekben már ismertetésre került, hogy az agyat artériás vérrel a két belső fejverőér (arteria carotis interna) és a két gerincmenti verőér (arteria vertebralis) látja el. Az agy egyik felének vérellátását az azonos oldali belső fejverőér (arteria carotis) és az arteria basilaris azonos oldali ága (arteria cerebri posterior) adja. A két artéria vérárama a hátsó összekötő artériában (arteria communicans posterior) találkozik, azon a ponton, ahol a két vér nyomása azonos, így a véráramok nem keverednek. Ha azonban a belső fejverőér vagy az alapi verőér ága elzáródik, a vér előre vagy hátra áramlik ettől a ponttól, hogy kiegyenlítse a csökkent vérellátást. Az agyalapi artériás gyűrű lehetővé teszi a vérnek a középvonalat keresztező átáramlását is, ami akkor észlelhető, ha a belső fejverőér vagy az alapi artéria ága az egyik oldalon elzáródik. Bár az agy artériái anasztomizálnak egymással az agyalapi artériás gyűrűben és a féltekék felszínén lévő ágakon keresztül is, miután már beléptek az agyállományba, itt már anasztomózisok már fordulnak elő. A legfontosabb tényező, amely az agyon keresztüli véráramlást fenntartja, az artériás vérnyomás. Ezzel szemben állnak az olyan tényezők, mint a magasabb koponyaűri nyomás, a vér fokozott viszkozitása, és az erek átmérőjének beszűkülése. Az agyi vérkeringés nagymértékben állandó marad a vérnyomás jelentős ingadozásai ellenére is. A keringésnek ez az önszabályozása úgy valósul meg, hogy az agyi erek áramlási ellenállása csökken, ha a vérnyomás csökken, és fokozódik, ha a vérnyomás emelkedik. Talán szükségtelen kiemelni, hogy ez az önszabályozás nem képes fenntartani az agyi vérkeringést, ha az artériás vérnyomás nagyon alacsony értékre esik le.
Az agyi erek átmérője a fő meghatározója az agyi erek áramlási ellenállásának. Bár jól ismert, hogy az agyi ereket szimpatikus postganglionaris rostok idegzik be, és az erek norepinephrinre reagálnak, mégis nyilvánvaló, hogy szerepük nagyon kicsi, vagy talán nincs is a cerebrovaszkuláris áramlási ellenállás szabályozásában egészséges embereknél. Az agyi erekre a legerőteljesebb értágító hatást a (széndioxid) vagy a (hidrogén ion) koncentráció növekedése fejti ki; az oxigén koncentráció csökkenése szintén értágulatot okoz. A neuronok aktivitásának fokozódása az agy különböző részein, a helyi vérkeringés fokozódását okozza. A páciensek agyán átáramló vér mennyisége radioaktív kriptonnak vagy xenonnak a fejverőérbe történő befecskendezésével, vagy -a tüdőn át történő - belélegeztetésével határozható meg. (50-60 ml /100 g agyszövet percenkénti vérátáramlást tekintenek normál értéknek.)
A gerincvelő artériás vérellátását három kis artériából kapja, a két hátsó gerincvelői verőérből (arteria spinalis posterior) és az egy elülső gerincvelői verőérből (arteria spinalis anterior). Ezeket a hosszanti lefutású artériákat kis, szegmentális elrendeződésű artériák erősítik, amelyek a gerinc külső részénél erednek és a gerinccsatornába a csigaközötti lyukakon (foramen intervertebrale) keresztül lépnek be. Ezek az erek a gerincvelő felszínén anasztomozálnak és ágakat küldenek a fehér- és a szürkeállományba. Az erősítő artériák méreteiben és szegmentális előfordulásában jelentős variációk vannak.
Az hátsó gerincvelői artériák (arteriae spinales posteriores) vagy közvetlenül erednek a gerincmenti artériákból a koponyán belül, vagy közvetetten a hátsó alsó kisagyi artériákon (arteria cerebelli posterior inferior) keresztül. Mindkét artéria a gerincvelő hátsó felszínén száll le, a gerincvelői idegek hátsó gyökereinek közelében, és ágakat ad le, amelyek belépnek a gerincvelő állományába. Az a gerincvelő hátsó egyharmadát látják el. A hátsó gerincvelői artériák kicsik a felső mellkasi szakaszon, ezért a gerincvelő első három mellkasi szelvénye különösen érzékeny a vérellátás zavaraira, akár a szegmentális, akár a gyöki artériák záródnak el ezen a területen.
Az elülső gerincvelői artéria (arteria spinalis anterior) két artéria egyesüléséből jön létre, amelyek a két gerincmenti artériából erednek a koponyán belül. Az artéria ezután a gerincvelő elülső felszínén száll le az elülső hosszanti hasadékban (fissura mediana anterior). Ágai belépnek a gerincvelő állományába, és annak elülső kétharmadát látják el. A gerincvelő felső és alsó mellkasi szegmentumainál az elülső gerincvelői artéria rendkívül kicsi lehet. Ezért a szegmentális, vagy a gyöki artériák kiesése esetén, a gerincvelő negyedik mellkasi és első ágyéki szelvénye különösen hajlamos az elégtelen vérellátás miatti elhalásra.
Minden csigolya közti lyuknál a hosszában lefutó hátsó és elülső gerincvelői artériák kiegészítő megerősítést kapnak a kétoldali kis szegmentális artériákból(arteriae spinales segmentales). Ezek az artériák gerincen kívüli artériák ágai. Miután belépett a gerinccsatornába, minden szegmentális gerincvelői artéria eloszlik elülső és hátsó gyökéri artériára (arteria radicularis anterior) és (posterior), amelyek elkísérik a gerincvelő elülső és hátsó ideggyökereit.
A gerincvelő vénái hat kanyargós, hosszanti vénás csatornába ömlenek, amelyek a koponyaüregi az vénákkal és vénás öblökkel állnak összeköttetésben. Főleg a gerinc belső vénás fonatai (plexus venosus vertebralis interni) felé van elvezetésük.
Donáth Tibor: Anatómiai nevek (Medicina Kiadó 2005) (a katalógusokban formailag hibás ISBN-nel szerepel) ISBN 963-243-178-7, helyes ISBN 963-242-178-7
William F. Ganong: Az orvosi élettan alapjai (Medicina 1990) ISBN 963-241-783-6
Kiss Ferenc - Szentágothai János: Az ember anatómiájának atlasza (Medicina Kiadó 1959)
Komáromy László: Az agyvelő boncolása (Felelős kiadó: Dr. Komáromy László, Budapest 1947)
Lenhossék Mihály: Az ember anatómiája (Pantheon Irodalmi Intézet Rt.) (Budapest 1924)
Szentágothai János - Réthelyi Miklós: Funkcionális anatómia (Medicina Kiadó 1989) ISBN 963-241-789-5
Richard S. Snell: Clinical neuroanatomy (Lippincott Williams & Wilkins, Ed.6th 2006) Philadelphia, Baltimore, New York, London. ISBN 978-963-226-293-2
Sobotta: Az ember anatómiájának atlasza (Semmelweis Kiadó 1994) ISBN 963 8154 276
Eldra P. Solomon - Richard R. Schmidt - Peter J. Adragna : Human Anatomy & Physiology Ed. 2nd 1990 (Sunders College Publishing, Philadelphia)  ISBN 0-03-011914-6

A Liverpool Football Club az angol futball történetének legsikeresebb egyesülete, melyet 1892. március 15-én alapítottak. Jelenleg az első osztályban szerepel. Nem csak a hazai bajnokságban aratott 18 győzelmükkel számítanak csúcstartónak a szigetországban, de a nemzetközi porondon elért 6 BEK/Bajnokok Ligája és 3 UEFA-kupa-győzelmük is az élre predesztinálja őket. Emellett még 7-szeres FA-kupa-győztes, 8-szoros Ligakupa-győztes, valamint 15-szörös Szuperkupa-győztes is.
A „Vörösök” becenévre hallgató egyesület hosszú útja még a 19. században kezdődött, hogy a huszadik század második felében, kitörve a provinciális kiscsapat szerepköréből meghódítsák Európát, bejárják a mennyet – és két alkalommal – a poklot is. Az egyesület története során számos dicső győzelmet, csúfos vereséget és tragédiát is megélt, de mindig talpra állt, és még most, a huszonegyedik században is a világ egyik legnépszerűbb labdarúgó egyesülete.
Székhelyük a liverpooli Anfield Stadion, mely 45 276 fő befogadására képes. A Liverpool FC himnusza a You’ll Never Walk Alone (Sosem leszel egyedül); a szurkolók híresek kitartásukról, az Anfielden teremtett hangulatot még az ellenfelek is elismerik. A liverpooliak népszerű dala még többek között az ír válogatott himnuszának, a The Fields of Athenry-nek átirata, a The Fields of Anfield Road.
Az első Liverpool Football Club 1857-ben alakult, de az általuk játszott sport szabályai leginkább a futballtól ekkor még el nem különült rögbiéhez hasonlított. A világ egyik legöregebbnek tartott rögbi egylete végül egyesült egy másik csapattal és felvették a Liverpool St. Helens FC nevet. A jelenleg is működő egyesületnek semmi köze a modern Liverpool FC-hez.
Az Everton FC-t 1878-ban alapították és 1884-től játszották a mérkőzéseiket az Anfieldon. 1891-ben a pálya haszonbérlője, a város későbbi polgármestere, John Houlding megvásárolta a terület jogait. Mivel az általa kért bérleti díjak az 1884-es 100 fontról 1890-re 250 fontra emelkedtek, az Everton vezetői a távozás mellett döntöttek és átköltöztek a Stanley Park túloldalára, a Goodison Parkba. Houldingnak maradt egy pályája, de nem volt hozzá csapata, amelyik játszott volna rajta, mindössze három labdarúgó voksolt a maradás mellett. Úgy döntött, hogy saját klubot alapít, és mivel az elhatározást hamarosan tett követte, ezért 1892. március 15-én megszületett a Liverpool Football Club. Érdekes epizód az egyesület történetében, hogy a sértett Houlding eredetileg az Everton FC nevet jegyeztette be az új csapatának Londonban, de a Kereskedelmi Minisztérium követelése miatt 1892. június 3-án – egy barátja tanácsára – a Liverpool Football Club & Athletic Grounds névre változtatta azt. Az igazgatóvá kinevezett, egyben a menedzseri posztot is betöltő John McKenna egyből munkához is látott, elutazott Skóciába, ahol tizenhárom profi játékost szerződtetett a klubnak. A csapatot sokáig „team of the Macs”-nek (Mac-ek csapata) nevezték a kortársak, hiszen a tizenhárom friss igazolás közül nyolc játékosnak is „Mc” előtaggal kezdődött a vezetékneve.
Houlding ambiciózus terve viszont, hogy új csapatát egyből elindíthassa a Futball Ligában, megbukott, az FA elutasította a Liverpool jelentkezését. Így végül, egy hazai barátságos mérkőzésen, a Rotherham Town ellen elért 7–1-es győzelem után, 1892. szeptember 1-jén, a Lancashire Ligában kezdte meg a menetelését a Liverpool, egyből egy 8–0-s győzelemmel a Higher Walton ellen. Az egyesület első tétmérkőzésen elért gólját Malcolm McVean szerezte. Történelmének első szezonját a csapat lancashire-i bajnokként zárta, és miután az első „Merseyside derby”-n 1–0 arányban megverte az Evertont és a Bootle FC ellenében elhódította a Liverpool Senior Cup-ot, a Liverpool FC – a Woolwich Arsenallal egyetemben – bebocsátást nyert a Futball Ligába.
McVean szerezte az egyesület első ligagólját is a Middlesbrough Ironopolis elleni 2–0-s siker alkalmával, a csapat pedig veretlenül zárva az idényt, melynek során egy tesztmérkőzésen hasonló arányban legyőzte a Newton Heath-et (mai nevén Manchester Unitedet) is, a másodosztály bajnokaként feljutott az élvonalba.
A Sunderlanddel háromszoros bajnok menedzser, Tom Watson érkezésével egy időben cserélték le a klub színeit is, az addigi kék-fehér összeállítást felváltotta a híres vörös-fehér kollekció. 1901-ben pedig a skót válogatott Alex Raisbeck első Liverpool csapatkapitányként a magasba emelhette a Futball Liga trófeáját. Miután 1906-ban újabb bajnokságot nyert a csapat – az Everton pedig az FA-kupát hódította el – , szükségessé vált a stadion kibővítése is, ekkor egy hatalmas, meredek lelátót emeltek a déli kapu mögötti részen. A létesítmény a keresztségben Spion Kop nevet kapta, az egyesület így állított emléket a második búr háború során, 1900-ban megvívott ütközet áldozatainak, hiszen a lancashire-i ezred 300 halottjának nagy része liverpooli volt.
A Liverpool 1914-ben jutott be először az FA-kupa döntőjébe, ez volt az utolsó ilyen mérkőzés, amit a Crystal Palace Nemzeti Sportcentrumban rendeztek és az első, amelyiken a mindenkori uralkodó – jelesül V. György – megjelent. A meccset a Burnley nyerte 1–0 arányban. A csapat érintett volt az angol futball egyik legelső, 1915-ös fogadási botrányában is, a végeredmény befolyásolása miatt több Liverpool és Manchester United játékost is eltiltottak, igaz a büntetést 1919-ben végül feloldották. A csapat viszont hamarosan ismét az élre tört, 1921–22-ben, majd 1922–23-ban ismét az Anfieldra költözött a bajnoki trófea, ekkor már az angol válogatott középhátvéd, Ephraim Longworth volt a csapatkapitány.
A Southamptontól elcsábított George Kay 1936 júniusában követte a menedzseri poszton az onnan egészségügyi okok miatt távozó George Pattersont. Kay liverpooli karrierje nem éppen a legsikeresebben kezdődött, hiszen az irányítása alatt álló csapat a bajnokság első tizenkét mérkőzésén mindössze három győzelmet és négy döntetlent gyűjtött be. A vesszőfutás során az egyesület hatalmas pofonokba szaladt bele, 6–2-re kapott ki a Fratton Parkban a Portsmouth-tól, 5–2-re pedig a Brentfordtól. Az egyetlen szépségtapaszt a Grimsby Town legázolása (7–1) jelentette, többek közt Fred Howe két góljának köszönhetően. A szezon előrehaladtával is csak alig javultak az eredmények, így a Liverpool Kay első szezonja végén csak a tizennyolcadik helyen zárta a Divison One küzdelmeit.
A nyitónapon, a Chelsea otthonában elszenvedett 6–1-es vereség ellenére az 1937–38-as idényt már a középmezőnyben fejezte be a csapat, Alf Hanson pedig gólkirály lett a maga 14 góljával. A következő szezonban a Liverpool ismét a tizenegyedik helyet szerezte meg a táblázaton, Berry Nieuwenhuys, Willie Fagan és Phil Taylor pedig megosztott gólkirályi címnek örvendhettek, 14-14 találattal.
Felkészülésként a következő évi pontvadászatra, Kay ingyen leigazolta a Bishop Auckland fiatal védőjét, Bob Paisleyt, csakúgy, mint egy másik későbbi liverpooli legendát, Billy Liddellt (őt a Lochgelly Violettől csábította el), de mindkettőjük fényesnek ígérkező karrierjét megszakította az időközben kitörő második világháború.
A világégés után a vezetőség egy szokatlan lépésre szánta el magát: a Liverpool az Egyesült Államokba és Kanadába ment túrázni. Kay elmélete az volt, hogy az észak-amerikai klíma és a diéta jó hatással lesz a játékosokra. Az alig egy hónap alatt lejátszott tíz mérkőzésnek köszönhetően a Liverpool kerete látványosan jobb erőállapotban kezdte meg az első háború utáni szezont, mint a legtöbb vetélytársa.
A bajnokság ettől függetlenül lassan indult be, az első hét mérkőzésen a négy győzelem mellé három vereség is becsúszott. A diadalmas meccsek sorába tartozott a Chelsea elleni összecsapás szeptember 7-én, amelyen végre bemutatkozhatott ligameccsen Bob Paisley, valamint ekkor szerezte meg első bajnoki gólját Billy Liddell is. A vereségek közül a legsúlyosabb a Manchester United ellen idegenben elszenvedett 5–0 volt (a mérkőzést a Maine Roadon rendezték). De a dolgok hamarosan jobbra fordultak, és – többek közt – a február–március során zsinórban aratott hét győzelemnek köszönhetően a csapat egyre inkább közelebb került a bajnoki címhez.
Az egylet nagy menetelést mutatott be az FA-kupa küzdelmei során is, végül csak az elődöntőben, megismételt meccsen tudta két vállra fektetni őket a Burnley. Az idény végén a Lancashire Senior Cup, a Lancashire Megyei Egyesített Bajnoki Kupa és a Liverpool Senior Cup is az anfieldi vitrinbe került.
A bajnokság végéhez közeledve még több csapat is harcban állt a végső győzelemért, két fordulóval a zárás előtt a Liverpool (53 pont) csak a negyedik helyen állt az egyaránt 54 pontos Wolverhampton Wanderers és Manchester United, valamint az 53 pontos Stoke City mögött, így az utolsó két idegenbeli mérkőzésen (az Arsenal és az éllovas Wolverhampton otthonában) nem volt elég a győzelem, a többi mérkőzés kimenetelére is figyelni kellett. Végül sikerült mind a két mérkőzést abszolválni, míg az egyéb eredmények is kedvezően alakultak, így 1947 végén ötödször is bajnoki címet ünnepelhettek a Vörösök.
A bajnokság gólkirályi címét Jack Balmer és Albert Stubbins megosztva szerezte meg, végképp megkoronázva az idényt. Ők továbbra is félelmetes gólvágóknak bizonyultak Kay regnálása idején, de a csapat képtelen volt ezután a bajnoki trófea közelébe férkőzni, a következő három szezont egyaránt a tabella első felének alján zárta a Liverpool. 1950-ben, harminchat év után először sikerült elérni az FA-kupa döntőjét, de a Vörösök első látogatása a Wembleyben egy 2–0-s kudarccal zárult, az Arsenallal szemben.
Ekkorra világossá vált, hogy Kay nem a megfelelő ember, végül 1951 januárjában Don Welsh váltotta a padon.
A helyettes kiválasztása nem bizonyult a legsikeresebbnek, hiszen Welsh alatt a csapat már az 1952–53-as idényében is a várakozások alatt teljesített, mindössze az utolsó fordulóban, a Chelsea ellen aratott győzelemnek volt köszönhető, hogy sikerült meghosszabbítani az első osztályú tagságot.
De ez sem tartott sokáig, hiszen 1954 áprilisában, a Liverpool szurkolói szomorúan könyvelhették el, hogy csapatuk, ötven év után, a bajnokság utolsó helyezettjeként kénytelen búcsút venni az élvonal küzdelmeitől. A fájdalmukat tovább erősíthette, hogy a városi rivális Everton éppen ekkor jutott vissza az első divízióba.
Egy közepesen sikerült másodosztályú szezon után 1956-ban felcsillant a gyors visszatérés reménye, de a csapat végül csak a harmadik helyen végzett, és ezt már a vezetőség sem tolerálta tovább, Welsh-nek mennie kellett. Gérard Houllier 2004-es kirúgásáig ő volt az egyetlen Liverpool menedzser, akit menesztettek állásából, de ő ezt már nem érhette meg, 1990-ben azzal a tudattal halt meg, hogy ő a Vörösök történetének egyetlen kirúgott edzője.Utódja, Phil Taylor viszont egészen másról híresült el, ő az egyetlen olyan Liverpool menedzser lett, aki soha nem ülhetett a Vörösök kispadján első osztályú mérkőzésen. Bár a csapat mindvégig a másodosztály éllovasai közé tartozott, három szezon után Taylor belátta, hogy a feljutás elérése túl nagy falat neki és 1959 novemberében beadta lemondását. Utódjával egy teljesen új korszak vette kezdetét az egyesületnél.
Sikerei: bajnoki cím (1964, 1966, 1973), FA-kupa (1965, 1974), UEFA-kupa (1973)
Az 1959 decemberében kinevezett skót Bill Shankly még csak egy szép múltú, másodosztályú csapatot vett át, de munkásságának köszönhetően 15 évvel később Európa egyik élcsapatának a padjáról vonulhatott vissza. Érkezése után rövid időn belül huszonnégy játékost bocsátott el a klubtól, helyükre leigazolta két honfitársát, Ian St Johnt és Ron Yeatset (a Motherwelltől és a Dundee Unitedtól), valamint ő építette be a csapatba a csatár Roger Huntot, a szélső Ian Callaghant és a középső védő Gerry Byrne-t. Az 1961–62-es szezon kezdetére így összeállt az új csapat gerince. Ez volt Shankly harmadik éve a menedzseri székben, és ez végre meghozta az elvárt sikereket is: az egyesület nyolc ponttal megnyerte a másodosztályt, feljutott az élvonalba, ahonnan azóta sem esett ki, sőt még a nyolcadik helynél sem végzett hátrébb.1964-ben a Vörösök ismét elnyerték az élvonalbeli bajnoki trófeát, de ez az esztendő másról is híres, ekkor váltottak a piros-fehér szerelésről a mára legendássá vált tiszta vörösre, Shankly elmondása szerint azért, mert a játékosok így hatalmasabbnak, félelmetesebbnek tűnnek. Bár a bajnoki címet nem sikerült megvédeni, de kompenzációként egy régóta várt serleg került a vitrinbe: a Leeds United 2–1-es felülmúlásával sikerült elhódítani az FA-kupát. A klubtörténet első európai kupaszezonja pedig az Inter Milan elleni BEK elődöntőben ért véget, miután az anfieldi 3–1-es győzelem után idegenben 3-0-ra kikapott a csapat, így 4–3-as összesítéssel az olaszok jutottak a fináléba.
A következő évben a bajnoki cím visszatért a Mersey partjára, és a Liverpool története során először vehetett részt egy európai kupa döntőjében is, igaz a KEK-trófea végül a 2–1-re diadalmaskodó Borussia Dortmund otthonába került. Shankly ekkorra már a futball egyik legmagasabban jegyzett menedzserének számított, a csapatában pedig az angol bajnokság meghatározó játékosai szerepeltek, ettől függetlenül a szakember további erősítéseket tervezett. Szerencséjére a klubvezetők is partnerek voltak ebben, így hamarosan vörösbe öltözött több későbbi válogatott alapember is, a legfényesebb csillagok az érkezők közül kétségkívül Emlyn Hughes, Ray Clemence és Kevin Keegan voltak, mind alsóbb osztályú együttesektől érkeztek, hogy a hatvanas évek sikercsapatának tagjait fokozatosan felváltsák.
1973 végül elhozta az első nemzetközi sikert is az UEFA-kupa elhódításával, emellett a bajnoki cím is visszatért Liverpoolba. Az UEFA-kupa döntőjének első mérkőzése után, amikor a Liverpool könnyed, 3–0-s sikert aratott az Anfield-on, mindenki formalitásnak tartotta a visszavágót, de a német Borussia Mönchengladbach a visszavágón 2–0-ra nyert, de a sikert már nem tudták elvenni angol ellenfelüktől.
A következő esztendő ismét egy FA-kupa-győzelmet hozott, a Vörösök meggyőző, 3–0-s diadalt arattak a Newcastle United felett. Shankly ezután megdöbbentette a futballvilágot, mikor teljesen váratlanul bejelentette visszavonulását. A klub játékosai és szurkolói próbálták rávenni, hogy folytassa a munkát, egy helyi gyár munkásai még az általános sztrájkot is kilátásba helyezték. Shankly viszont kitartott elhatározása mellett és csatlakozott a klub szurkolóihoz a Kopban, és haláláig rendszeresen járt vissza nézőként az Anfieldra, a menedzseri teendőket pedig Bob Paisleyre hagyta.
Sikerei: bajnoki cím (1976, 1977, 1979, 1980, 1982, 1983), Ligakupa (1981, 1982, 1983), BEK (1977, 1978, 1981), UEFA-kupa (1976)
Shankly 55 éves segítőjét, Bob Paisleyt az 1974–75-ös szezonra nevezték ki menedzserré, miután elődjét nem sikerült rábeszélni a folytatásra. Bár a végtelenül szerény szakember sem tervezett sokáig maradni, csak addig, amíg meg nem találják Shankly méltó utódját, végül egészen 1983-ig ült a kispadon, és a skót mester művének tökéletes kiteljesítőjének bizonyult, hiszen a mindössze kilencéves regnálása alatt az angol futball történetének egyik legsikeresebb edzőjévé vált. Az egyetlen szezon, amelyikben nem nyert trófeát, az az első, az 1974–75-ös volt. A következő évben viszont már bajnoki címet és UEFA-kupa győzelmet ünnepelhettek vele a Vörösök, majd 1977 meghozta az áttörést: a bajnoki címvédés mellé Európa legrangosabb trófeáját, a BEK serleget is sikerült begyűjteni. A római fináléban a régi vetélytársat, a Borussia Mönchengladbachot sikerült felülmúlni 3–1-re, ez volt Kevin Keegan utolsó liverpooli mérkőzése. Egy évvel később, a londoni BEK döntőben sikerült megvédeni a címet, az FC Bruges elleni, 1–0-s mérkőzés mindent eldöntő gólját a Keegan pótlására igazolt, skót Kenny Dalglish szerezte.
Az 1978–79-es szezon új rekordok felállításával telt, hiszen miközben a csapat 68 pontjával bajnok lett, a 42 lejátszott ligameccsen mindössze 16 gólt kapott. A következő év ismét egy bajnoki címet tartogatott a Liverpool szurkolói számára. Paisley harmadik és egyben utolsó BEK diadalára 1981-ben került sor, a Real Madrid ellen az 1–0-s győzelmet jelentő gólt meglepetésre egy védő, Alan Kennedy szerezte. Az egyetlen hazai kupát abban az évben a Ligakupa elnyerése jelentette, itt egy másik védő, Alan Hansen találata hozta meg a végső sikert.
Az 1981. karácsony másnapján, a Manchester City ellen elszenvedett vereség következtében a csapat visszacsúszott az új bajnokságban a tizenkettedik helyre, de minden idők egyik legnagyobb feltámadásától vált hangossá az év, hiszen az ez után zsinórban érkező győzelmek eredményeképp bajnoki címmel ért véget az 1981–82-es évad, emellett a Ligakupában is sikerült ismét az élen végezni. Az idény során robbant be a köztudatba a walesi csatár, Ian Rush. A következő évben mind a bajnoki címet, mind a Ligakupa trófeát sikerült az Anfieldon tartani, ráadásul a Liverpool nyolc idénybeli vereségéből ötöt a bajnoki cím bebiztosítása után szenvedett csak el a csapat, miközben a ligát tizenegy ponttal nyerték meg.
A szurkolók nagy kérdése a szezon végén az volt, hogy ki fogja pótolni Bob Paisleyt. Visszavonulása előtt huszonegy trófeát szerzett meg a csapattal, köztük BEK serlegek, UEFA-kupa diadal, bajnoki címek, és zsinórban három Ligakupa, mindössze kilenc év alatt! A Paisley-korszak idején egy új sztárgeneráció jelent meg, elég csak Graeme Souness, Ian Rush, Alan Hansen vagy Kenny Dalglish nevét említeni.
A 63 éves veterán edző, Joe Fagan ült a menedzseri székbe Paisley nyugdíjba vonulása után és irányítása első évében a Liverpool az első olyan angol klubbá vált, amelyik egy szezonon belül három jelentős trófeát is meg tudott nyerni, a bajnokságot, a BEK-et és a Ligakupát.Mindössze két évig munkálkodott, mielőtt beadta lemondását, de az első évében (1983–84) az angol futball egyik legnagyobb rekordját állította fel a csapata. Zsinórban negyedik alkalommal végzett a Liverpool a Ligakupa élén, zsinórban harmadszor szerezte meg a bajnoki címet és nyolc év alatt negyedszer ülhetett fel Európa trónjára, nagyban köszönhetően annak, hogy Fagan gyorsan megtalálta a hangot a Paisley-érában összekovácsolódott csapattal. Fagan regnálása idején érett be igazán az 1980-ban a Chestertől igazolt ifjú csatárcsillag, Ian Rush is, Európa egyik legjobb góllövőjévé nőve ki magát.
Fagan második és egyben utolsó szezonjában a csapat elveszítette a bajnoki címet a városi rivális Everton ellenében (az utolsó négy mérkőzés már tét nélkül zajlott). Ismét bejutottak viszont a BEK döntőjébe, ahol az olasz bajnok Juventus várt rájuk a brüsszeli Heysel Stadionban rendezendő mérkőzésen. A kezdősúgás előtt összecsapás alakult ki az olasz és az angol szurkolók között, és egy leomló oldalfal következtében 39, többségében itáliai drukker életét vesztette. A tragikus események visszhangjaként az UEFA meghatározatlan időre az összes angol csapatot kitiltotta az európai kupákból, végül csak 1990-ben térhettek vissza, a Liverpool pedig csak 1991-ben.Fagan a Heysel-tragédia után visszavonult, őt – a Liverpool története során először – játékos-menedzserként a klub csatára, Kenny Dalglish követte.
Fagan távozása után tehát a csatár Kenny Dalglish kapta meg a menedzseri posztot, aki ekkor már világklasszis támadó volt és most lehetőséget kapott arra, hogy edzőként is bizonyíthasson. Dalglish első szezonja – az 1985–86-os – nem is sikerülhetett volna jobban, hiszen a Vörösök az Evertont, a West Ham Unitedet és a Manchester Unitedet megelőzve megnyerték a bajnoki címet. A városi szomszéd felett, az FA-kupa döntőjében aratott 3–1-es győzelemnek köszönhetően a Liverpoolnak harmadikként sikerült a huszadik század során egy idényen belül elhódítani a liga- és a kupa aranyat is. Dalglish – kora ellenére – ekkor még mindig az egyik legjobb támadónak számított, és Ian Rush-sal alkotott csatárduójukat egész Anglia rettegte.
Az 1986–87-es szezon viszont trófea nélkül maradt, miután a bajnoki serleg az Everton vitrinjébe került, a Ligakupa döntőjében pedig az Arsenal kerekedett felül. A kilátások pedig még kevésbé voltak vonzóak a következő év szempontjából, hiszen Ian Rush 3,2 millió font ellenében a Juventushoz igazolt.
A walesi helyére 750 ezer fontért igazolt John Aldridge viszont gyorsan elhallgattatta a kétkedőket, hiszen a klub házi gólkirályaként segítette az 1987–88-as esztendőben bajnoki címhez a Liverpoolt, amely kilenc ponttal előzte meg a Manchester Unitedet, úgy, hogy mindössze kétszer szenvedett vereséget a szezonban. Az újonnan szerződtetett csatár, John Barnes az Év játékosa kitüntetést kapta meg. Az idény árnyoldalát egyedül a Wimbledon ellen a Wembleyben, az FA-kupa döntőjében elszenvedett váratlan, 1–0-s vereség jelentette. A Liverpool ekkor már több mint húsz éve az európai labdarúgás egyik legerősebb csapata volt, miközben a Wimbledon mindössze tizenegy éve csatlakozott a Futball Ligához és csak két éve jutott fel az élvonalba.
Az 1988–89-es idényre, a Juventusnál tett sikertelen kitérő után visszatért Ian Rush is és sokáig úgy tűnt, hogy sikerül megismételni a két évvel korábbi duplázást. Az FA-kupa elhódítása sikerült is az Everton elleni döntőben (3–1), de a bajnoki cím az utolsó forduló utolsó percében elúszott. Az Anfieldon – a később a Liverpoolhoz csatlakozó – Michael Thomas utolsó percben szerzett találatának köszönhetően az Arsenal 2–0-s sikert aratott, azonos pontszám mellett, és mivel a gólkülönbség is azonos volt, a több lőtt góljuknak köszönhetően az Ágyúsok ünnepelhettek.De az idényt leginkább a Hillsborough-tragédia árnyékolta be. 1989. április 15-én, mikor a Liverpool a Nottingham Forest ellen játszott FA-kupa elődöntőt Sheffieldben, a túlzsúfolt lelátókon több száz szurkoló préselődött a lelátókat a pályától elválasztó kerítéshez. Kilencvennégyen haltak meg aznap, a kilencvenötödik áldozat négy nappal később hunyt el, a kilencvenhatodik pedig négy évig feküdt kórházban, mikor egy törvénymódosításnak köszönhetően engedélyezték, hogy lekapcsolják a lélegeztető-gépről. A tragédia okait vizsgáló Taylor-jelentés végül megállapította, hogy a történtekért a rossz rendőri szervezés a felelős.Az 1989–90-es évben Dalglish öt év alatt harmadszor juttatta élvonalbeli bajnoki címhez a csapatot, de, bár az angol csapatokat sújtó eltiltást feloldották a következő évre, a Liverpoolnak még egy évig bűnhődnie kellett, így nem indulhatott el a BEK serlegért.
1991. február 22-én, miközben a Liverpool az Arsenallal folyó, kétesélyes bajnoki küzdelem felénél járt, egy nappal az Everton elleni, 4–4-re végződő FA-kupa-mérkőzést követően (ahol az ellenfél négyszer egyenlített a Liverpool vezető gólja után), bombaként robbant a hír: Dalglish benyújtotta lemondását a klubvezetésnek. Bár a hír mindenkit sokkolt, nem kellett magyaráznia döntésének okát: a Hillsborough-ban történt események miatt láthatóan megviselt mester nem tudott tovább a menedzseri poszt nyomásával együtt élni, pihenésre volt szüksége. Utódja az eddigi edző, Ronnie Moran lett arra a néhány hétre, amíg ki nem nevezték Graeme Sounesst menedzsernek. A Liverpool végül második helyen végzett a bajnokságban, a 38 mérkőzésen mindössze egy vereséget szenvedő Arsenal mögött.
Souness liverpooli menedzser-karrierje emlékezetes rajtot vett, hiszen rögtön első teljes szezonja végén FA-kupa sikerre vezette a csapatot, amivel indulási jogot szerzett a következő évi KEK-sorozat küzdelmeibe. Számos meghatározó játékost küldött el a csapattól és a helyükre meggondolatlanul drágán vásárolt labdarúgók sokszor nem állták meg a helyüket, különösen, ha az olyan fiatal tehetségekkel hasonlítjuk őket össze, mint Robbie Fowler, Steve McManaman vagy Jamie Redknapp. A veterán csatár, Ian Rush, korát meghazudtoló módon továbbra is rugdosta a gólokat, a hosszú idő óta a klub alkalmazásában álló kapus, Bruce Grobbelaar viszont egyre inkább kiszorult a feltörekvő, rendkívül tehetségesnek tartott David Jamesszel szemben.
A Premier League történetének első szezonját a hatodik helyen zárta a Liverpool, és ami különösen elszomorította a szurkolókat, az az, hogy a csapatnak esélye sem volt beleszólni a bajnoki cím alakulásába. Az 1993–94-es bajnokság során sem változott ez meg, és a Bristol City elleni sokkoló FA-kupa búcsú után 1994 januárjában Souness lemondott.
Liverpooli menedzseri ideje alatt Souness szívproblémákkal küzdött, közvetett módon ez is hozzájárult ahhoz, hogy kiesett a szurkolók kegyeiből. Történt ugyanis, hogy a háromszoros bypass műtétjének és felépülésének történetét jó pénzért a The Sun című bulvárlapnak adta el, annak az újságnak, amelyiket (szurkolói hovatartozás nélkül, egyöntetűen) egész Liverpool bojkottált a Hillsborough-tragédiával kapcsolatos hazugságaik és erkölcstelen magatartása miatt.
Souness-t a „Boot Room” generáció vereránja és egyben utolsó tagja, Roy Evans váltotta a menedzseri székben. Evans az ötvenes évek vége óta állt a klub alkalmazásában, tehát erősen kötődött az egyesülethez. Az 1993–94-es szezont viszont már nem tudta megmenteni, kiábrándító módon a csapat mindössze a nyolcadik helyet szerezte meg a tabellán, igaz Robbie Fowler 29 találatának köszönhetően a fiatal csatár megkapta az Év legjobb fiatal játékosa díjat. Első teljes szezonjában a negyedik helyet érte el a Premiershipben és a Bolton Wanderers 2–1 arányú legyőzésével sikerült elnyerni a Ligakupát is.
1995 nyarán a Liverpool angol rekordnak számító, 8,5 millió fontot fizetett a Nottingham Forestnek Stan Collymore játékjogáért. Fowler és Collymore hatásos csatárpárost alkottak, aminek következtében a veterán támadó, Ian Rush a szezon nagy részében a kispadra szorult, végül ingyen távozott a Leeds Unitedhez. Sokáig úgy tűnt, hogy a csapat jó úton jár, hiszen hosszú idő után versenyben volt a duplázásért – egészen az utolsó hetekig. Végül viszont a bajnokságban csak a harmadik hely jött össze, tizenegy ponttal lemaradva a Manchester United és héttel a második helyezett Newcastle United mögött, az FA-kupa döntőjében pedig a MU győzedelmeskedett, 1–0 arányban. Ennek ellenére a Liverpool ismét visszatért a magasan jegyzett csapatok közé, és ismét vonzóvá vált a topjátékosok körében, miközben Fowler, McManaman és Redknapp pályájuk csúcsán álltak.
Az 1996–97-es idény is biztatóan telt, hiszen a csapat sokszor a Premiership élére állt, de végül mégis mindössze a csalódást jelentő negyedik helyre futottak be, és a kupavigasz sem jött össze, bár sokáig élt a remény, hogy történetének első KEK diadalát elérheti az egylet, de az elődöntőben a Paris St Germain megálljt parancsolt. A játékosok pályán kívüli kicsapongó életvitele és a pályán mutatott, várakozáson aluli teljesítménye következtében hamarosan a „Spice Boys” gúnynevet ragasztották a Liverpoolra.Az 1997–98-as szezon végén négy év alatt másodszor végeztek a Vörösök a harmadik helyen, az év legfényesebb emlékét viszont egyértelműen a saját nevelésű csatár, Michael Owen köztudatba való berobbanása jelentette. Owen a maga 18 góljával a Premiership megosztott gólkirálya és az évszázad legfiatalabb angol válogatottja lett, valamint megkapta az Év legjobb fiatal játékosa díjat is.
Sikerei: FA-kupa (2001), Ligakupa (2001, 2003), FA Charity Shield (2001),  UEFA-kupa (2001), UEFA-szuperkupa (2001)
Gérard Houllier-t, a francia válogatott korábbi szövetségi kapitányát az 1998–99-es szezon kezdete előtt nevezték ki, mint Evans társmenedzserét. Evans viszont hamarosan úgy érezte, hogy ez az együttműködés nem megy, ezért novemberben lemondott. A francia első éve viszont a várakozásokon alul végződött, a Liverpool mindössze a hetedik lett a bajnokságban, így még az UEFA-kupába sem jutott be a csapat.
A 2000–01-es idény viszont hosszú évek óta a legsikeresebb volt, Owen, Fowler, Steven Gerrard és Sami Hyypiä vezérletével a csapat a harmadik helyen végzett a Premier League-ben, aminek köszönhetően először nyertek indulási jogot a Bajnokok Ligájába. Ez az év még három kupát is hozott a vitrinbe, hiszen a Liverpool megnyerte mind a Ligakupát, mind az FA-kupát, mind pedig az Alavés ellenében az UEFA-kupát egy hihetetlenül változatos mérkőzésen, 5–4 arányban, arany(ön)góllal.
A 2001–02-es bajnokságot a második helyen zárták, ami 1991 óta a csapat legjobb helyezése, az év viszont Houllier mester szívproblémáiról marad emlékezetes, ami miatt az idény jelentős részében távol kellett maradnia csapattól.2003 egy újabb Ligakupa győzelmet hozott az egyesületnek, de Houllier-nek ismét nem sikerült a hőn áhított bajnoki címet megszerezni, a Vörösök harminc ponttal maradtak el a bajnok Arsenaltól. Bár regnálása alatt háromszor is sikerült bejutni a Bajnokok Ligájába, a szurkolók úgy érezték, hogy a túlzottan konzervatív és védekező stílusa miatt a csapat nem képes versenyre kelni a két nagymenővel. Uralma idejéhez fűződik a Liverpool leghosszabb nyeretlenségi sorozata a Premier League-ben. A 2003–04-es szezon után végül a vezetőség a váltás mellett döntött, a franciának távoznia kellett.
Sikerei: FA-kupa (2006), FA Community Shield (2006), Bajnokok Ligája (2005), UEFA-szuperkupa (2005)
Rafael Benítez vette át Houllier-től a stafétabotot, a Valenciával elért két bajnoki cím és UEFA-kupa diadal megfelelő ajánlólevélnek bizonyult a vezetőség felé. Bár a bajnoki küzdelem a kiábrándító ötödik helyezéssel zárult, az idény mégis egy meglepő siker miatt emlékezetes marad. Több fantasztikus mérkőzés után meglepetésre a Liverpool bejutott a Bajnokok Ligája döntőjébe, ahol minden idők legnagyobb feltámadását bemutatva, a félidei 0–3 után kiegyenlítettek és büntetőkkel győztek az olasz AC Milan ellen.
A győzelem egy újabb problémát vetett fel, hiszen a versenykiírás egymásnak ellentmondó szabályai miatt sokáig kétséges volt, hogy a címvédő – amelyiknek normál esetben bajnoki helyezéstől függetlenül járt a BL indulás joga, kivéve az angol, az olasz és a spanyol bajnokság esetében – Vörösök elindulhatnak-e a 2005–06-os kiírásban, végül a döntés értelmében bebocsátást nyertek az elitsorozatba, de az első selejtezőkörben kellett kezdeni a küzdelmeket.A Bajnokok Ligája győzteseként, Európát képviselve a csapat részt vett a második alkalommal kiírt klubvilágbajnokságon, ahol a döntőben 1–0-ra kikapott a brazil Sao Paulo-tól. A bajnoki szezont végül a harmadik helyen zárta a klub, a megszerzett 82 pont a legjobb eredmény 1988 óta, valamint a legmagasabb pontszám, amivel valaha egy csapat a harmadik helyen végzett a bajnokságban. Az idény végén FA-kupa diadalnak örülhetett a liverpooli szurkolótábor (a West Ham United ellen, 3–3 után, büntetőkkel), a Manchester United legyőzése a sorozatban pedig egy 85 éves átoknak vetett véget, hiszen utoljára 1921-ben jutott túl ősi riválisán a Liverpool a kupában.A 2006–07-es szezont ismét a harmadik helyen zárták, és miután a Bajnokok Ligája döntőjében az AC Milan 2–1-re legyőzte Benítez fiait, ez az év jelentős trófea megszerzése nélkül zárult.
A következő néhány szezon során sem nyert a csapat trófeát, legjobb eredményük egy bajnoki második hely volt 2009-ben, majd egy Európa-liga-elődöntő 2010-ben. Az évad végén Benítez lemondott vezetőedzői posztjáról, s az olasz bajnok Internazionale csapatához szerződött.
Az új edző a Fulhamet az Európa-liga döntőjébe juttató angol Roy Hodgson lett, aki 3 évre írt alá a Liverpool FC-hez.
Játékosként és edzőként már korábban is erősítette a Poolt, így a sikertelen szereplés miatt 2011 januárjában menesztett Hodgson helyett vele igyekeztek visszaállítani a Liverpool kicsit megkopott dicsőségét. Sajnos neki sem sikerült a csoda, így 2012 júliusában az ő helyére is új edző érkezett Brendan Rodgers személyében.
Kenny Dalglisht váltotta Rodgers, aki már a nyári átigazolási szezonban elkezdte a csapat megerősítését, amit nem új sztárokkal, hanem kiscsapatoktól vásárolt és kölcsönzött tehetséges játékosokkal képzel el.
2006 decemberében a Liverpool FC közleményben jelentette be, hogy a Dubai Investment Capital nevű cég 450 millió fontos vételi ajánlattal állt elő az évek óta befektetőket kereső egyesületre. Már mindenki elkönyvelte, hogy az üzlet végbemegy, mikor Rick Parry, a klub igazgatója bejelentette, hogy két amerikai mágnás, George Gillett és Tom Hicks egy kedvezőbb ajánlattal állt elő, az egyesület pedig nem óhajtja elkapkodni a befektető kiválasztását.A 2007. február 6-án, helyi idő szerint 14 órakor tartott sajtótájékoztatón bejelentették, hogy a Liverpool FC igazgatósága azt javasolja David Moores elnöknek (51%) és a többi részvényesnek, hogy részesedésüket adják el a két amerikainak. A tulajdonosváltás során Moores 175 millió dollárt kapott, a befektetők kifizették a klub 80 millió fontos tartozását és garanciát vállaltak egy 215 millió fontos új stadion felépítésére is, így az adásvétel összege 470 millió fontra emelkedett. Az amerikaiak költségei azóta tovább nőttek, hiszen részvényenként 5000 fontos áron felvásárolták a kisbefektetők részesedését is, valamint az áttervezett stadion költségei is felemelkedtek, 400 millió fontra. Székfoglalójukban Hicks és Gillett bejelentették, hogy az új aréna nevét eladásra kínálják egy olyan összegért, amiből évente egy nagynevű játékos költségeit tudják finanszírozni.
A Heysel stadionban történt tragédia után az összes angol csapatot kitiltották meghatározatlan időre az európai kupaporondról, a Liverpoolt pedig további három évig, ezzel az UEFA nyilvánosan is kizárólagosan a Liverpool szurkolóit tette meg az események felelősének. A pluszbüntetést idővel egy évre csökkentették, de nem törölték el, aminek következtében a csapat nem tudott elindulni az 1990-91-es BEK sorozatban.
2007. június 4-én az UEFA szóvivője, William Gaillard egy interjúban, egy UEFA felmérésre hivatkozva a Liverpool drukkereit „Európa legrosszabb szurkolóinak” nevezte meg.A nagy nyilvánosságot kapott riportban Gaillard azt állította, hogy a fanatikusok „jegyeket loptak gyerekektől” és „belépő nélkül próbáltak meg bejutni a mérkőzésekre”. Gaillard továbbá kijelentette, hogy van egy 2003 óta Európa rendőrségei által összeállított, 25, Liverpool szurkolók által elkövetett incidenst tartalmazó listája is.Rick Parry, a Liverpool igazgatója válaszában kifejtette, hogy a beléptető-rendszer nélküli stadionok nem alkalmasak jelentős döntők megrendezésére.A társtulajdonos Tom Hicks Gillardot egy „bohócnak” nevezte és kijelentette, hogy „ez egy klasszikus példája annak, amikor egy bürokrata igyekszik magáról elterelni a felelősséget. Nem kezelték jól a döntő ügyét, nem figyeltek a jegyekre, emiatt sajnos sok hamis belépő került forgalomba.”Június 6-án az UEFA elnöke, Michel Platini is megszólalt a vádakkal kapcsolatban, kijelentette: „Nem, nem ők [a Liverpool szurkolók] Európa legrosszabbjai… Ezt hivatalosan is kijelenthetem, nem ők a legrosszabbak.”Június 7-én az európai szövetség a szóban forgó jelentést eljuttatta a brit sportügyekért felelős miniszternek, Richard Carbonnak, de ez nem tartalmazott semmilyen huszonötös listát, ezután a miniszter és Platini egyaránt lezártnak tekintette az ügyet. Gaillardot megbüntették a kijelentése miatt, amiről ő is elismerte, hogy nem volt igaz.

A lovak evolúciója az a folyamat, melynek során a Hyracotheriumszerű, róka nagyságú, erdőlakó ősállatokból kialakult mai háziállatunk, a ló. A paleozoológusoknak sikerült összeállítani a lovak családfájának majdnem teljes képét.
A lovak a páratlanujjú patások (Perissodactyla) rendjéhez tartoznak. Minden lófélének egyetlen ujjban (egy patában) végződik a lába, felső ajkaik mozgékonyak, és fogazatuk hasonló. Ezek a jellemzők arra utalnak, hogy közös ősük van a tapírfélékkel és az orrszarvúfélékkel. Az első páratlanujjú patások a késő paleocénben jelentek meg, 10 millió évvel a kréta–tercier kihalási esemény után. Ezek az állatok a trópusi erdők lakói voltak. A tapírok és egyes orrszarvúk ma is ezt a helyet kedvelik, míg a lovak kivándoroltak a hűvösebb éghajlatú, száraz sztyeppékre. Egyes Equus-fajok e két hely közti térséget választották élőhelyül.
A lovak legősibb rokonainak több, szétálló lábujjuk volt, ezek segítették őket az erdők puha talaján való járásban. Amikor a lófélék a levélfogyasztásról áttértek a legelésre, a fogazatuk átalakult, alkalmazkodott az új táplálkozási módhoz. A fogak nagyobbak és erősebbek lettek. A lovak kivonulását az erdőből a sztyeppék terjeszkedése is elősegítette. Mivel a sztyeppén nem volt búvóhely, az állatoknak hosszabb és gyorsabb lábaik alakultak ki, hogy elmenekülhessenek a ragadozók elől. Hogy futásuk gyorsabb legyen, a lovaknak idővel visszafejlődtek a lábujjaik, a harmadikon kívül; ez a lábujj látható a mai lónál is, ennek végén pedig a módosult köröm, a pata.
Amikor a spanyol konkvisztádorok Amerikába érkeztek, nem éltek lovak a kontinensen, 1493-ban ők vitték be Európából az újonnan felfedezett földre. Az elszabadult állatok hamar nagy méneseket alkottak. A korai természettudós, Georges-Louis Leclerc de Buffon, az 1760-as években arra a következtetésre jutott, hogy az újvilági állatok alsóbbrendűek, mint az európaiak, de aztán ezt a megjegyzését visszavonta. 1807-ben, William Clark a Big Bone Licknél tett felfedezőútja során ló lábszár és lábfej csontokat talált. Ezeket a maradványokat elküldte Thomas Jeffersonnak, aki Caspar Wistar anatómussal tanulmányozta őket, de egyik sem jött rá a valódi értékükre.Charles Darwin a Beagle-on való utazása során, fontos fosszilis felfedezéseket tett Patagóniában. 1833. október 10-én, az argentínai Santa Fénél igen meglepődött, amikor egy lófogat talált ugyanabban a rétegben, amelyben az óriás armadillók (Glyptodon) voltak. Akkor úgy vélte, hogy a lófog egy felsőbb rétegből mosódott ide, később azonban ezt a feltevését már nem találta valószínűnek. 1836-ban, az expedíció végeztével elvitte a fogat Richard Owennek, egy korabeli őslénykutatónak, aki megállapította, hogy a fog egy kihalt lóhoz tartozik, aminek az Equus curvidens nevet adta és megjegyezte: „Az a tény, hogy egy nem, amely egyszer már kihalt, de aztán újra megjelent a Kontinensen, vagyis Dél-Amerikában, nem is a legcsekélyebb felfedezése Darwin úrnak az őslénykutatási felfedezései során.”.1848-ban, Joseph Leidy „On the fossil horses of America” című művében alaposan tanulmányozta a pleisztocén korból való lómaradványokat, köztük a Természettudományi Akadémián (Academy of Natural Sciences) levőket is, és arra a következtetésre jutott, hogy legalább két észak-amerikai őslófaj létezett: az egyik az Equus curvidens, a másik az Equus americanus. Tíz évvel később kiderült, hogy a második név már foglalt, ezért átnevezte Equus complicatusnak. Az átnevezés évében, elutazott Európába, ahol Owen bemutatta Darwinnak.A ló első evolúciós családfáját Othniel Charles Marsh állította össze, az 1870-es években. Ennek megalkotásához az észak-amerikai felfedezésekből indult ki. A Hyracotheriumtól a mai lóig vezető utat Thomas Henry Huxley népszerűsítette, és manapság ez a legismertebb példa, amely bemutatja az evolúciót. Ez a kép majdnem minden biológiáról szóló könyvben megtalálható. A New York-i Amerikai Természetrajzi Múzeum (American Museum of Natural History) létrehozott egy kiállítást, amely ezeket az átmeneti maradványokat mutatta be.
Amióta Huxley megalkotta a lovak családfáját, a felfedezett ősló-fajoknak a száma megnőtt, és már nem olyan egyszerű „egyenes vonalba” helyezni őket, sőt evolúciójuk komplex és sokágú. Az egyenes vonalat, miszerint a Hyracotheriumból fejlődött ki a mai ló, továbbá, hogy mindegyik ősló az előbbiből evoluált, elvetették, és kicserélték egy valódi családfára hasonlító ábrával, amelyben a mai ló kifejlődésének története csak egy ág a „nagy képben”. 1951-ben George Gaylord Simpson állította először azt, hogy a modern ló itt az Equus nem a lovak családfájának a „remekműve”, hanem csak az egyetlen túlélője.
A maradványokról szóló újabb és pontosabb adatok arról tanúskodnak, hogy a fajok közti átmenet nem volt olyan egyszerű, mint ahogyan valamikor gondolták, sőt sok átmeneti faj még felfedezésre vár. Vannak azonban olyan maradványok is, amelyek egyenes átmenetet mutatnak, ilyen a Dinohippus és az Equus, valamint az Epihippus és a Mesohippus közti átmenetek, amelyek hirtelen, csak néhány millió év során zajlottak le. Az anagenezis (egy állomány genetikai megváltozása) és a kladogenezis (egy állomány két ágra való válása) is megtörtént a lovak evolúciója során, ami azt jelenti, hogy sokszor az új fajok kortársak voltak az ősökkel. A lófélék megjelenése sem volt „egyenes” a Hyracotheriumtól a mai lóig: a fejlődés iránya, tendenciái sokszor változtak, sőt néha méretük is kisebb lett. Ezek a jellegek azonban csak alapos tanulmányozás során vehetők észre.
Az első állat, amely lószerű vonásokat viselt, az a Hyracotherium. Az első Hyracotherium-kövületekre 1839-ben bukkantak az angliai Kent grófságban. Sir Richard Owen angol tudós úgy találta, hogy a lelet a nyúl és a szirtiborzfélék keresztezésére hasonlít, ezért nevezte el Hyracotherium leporinumnak, vagyis „nyúlszerű szirti borz-féle állatnak”. Abból indult ki, hogy a Hyracotherium a disznókkal áll rokonságban. Az állat későbbi neve Eohippus, amely „hajnalpír lovat” jelent, mivel a legősibb képviselőjének tartják ezt az állatot, de azért mégis az első név a hivatalos, habár a második a népszerűbb.Az állat az Ypresi (kora eocén) korszakban élt, mindegy 52 millió évvel ezelőtt. Körülbelül rókanagyságú volt, marmagassága elérte 25–45 centimétert. Pofája és nyaka rövid, a hátgerince hajlékony és íjszerűen ruganyos volt. A Hyracotheriumnak 44 foga volt; fogainak elhelyezkedése egy tipikus levélevőére hasonlít: minden állkapocs negyedben három metszőfog, egy szemfog, négy kisőrlő és három nagyőrlő ült. Az őrlőfogai egyenlőtlenek, tompák és kopottak voltak, ami arra utal, hogy elsősorban levelekkel táplálkozott. A fogak élei alacsony koronát alkottak. A Hyracotherium levelekkel és gyümölcsökkel táplálkozhatott, ezeket az aljnövényzetben kereste meg, éppen úgy mint egy mai muntyákszarvas. Az állat kis méretű aggyal rendelkezett, melyben az előagy igen kicsi volt.
Lábai a testéhez képest megfelelő hosszúságúak voltak, melyek arra utalnak, hogy alkalmasak voltak futásra. Az állatnak, eltérően kései utódaitól, még nem voltak összeforrva a lábcsontjai, ami nagy rugalmasságot és forgóképességet biztosított. Csuklói és bokái érték a földet. A mellső lábakon öt ujj ült, ezekből négy kis pataszerű képződményben végződött; a nagy ötödik „lábujj” nem érte a földet. A hátsó lábakon csak három ujj végződött patában, az első és az ötödik ujj nem érték a talajt. A lábfej alsó részén talppárnák voltak, mint a mai kutyának, de eltérően ettől, a Hyracotheriumnak nem karmokban, hanem pataféleségekben végződtek az ujjai.
Az Orohippus lassan, körülbelül 50 millió évvel ezelőtt, a közép eocén korszakban fejlődött ki a Hyracotheriumból. Habár neve „hegyi lovat” jelent, az Orohippus nem volt valódi ló és nem élt a hegyvidékeken. Hasonlított a Hyracotheriumra, de teste karcsúbb volt. Hosszú pofája, karcsú mellső lábai és hosszú hátsó lábai arra hagynak következtetni, hogy az állat jó ugró volt. Bár ez az állat is többujjú volt, a Hyracotheriummal szemben elvesztett néhány ujjat; a mellső lábakon négy, a hátsókon három ujj ült.
A legnagyobb eltérés a két állat között a fogazatban mutatkozott: az első kisőrlő lekicsinyült, az utolsó kisőrlő hátrább került és átalakult nagyőrlővé, és az élek jobban kiemelkedtek. Mindkét változás segített az Orohippusnak a rágásban. Ez a változás arra utal, hogy az állat kemény, rágós növények fogyasztására tért át.
Az eocén középső részén, körülbelül 47 millió évvel ezelőtt az észak-amerikai kontinensen, az Epihippus-nem az Orohippusból evoluált. Nála folytatódott a fogazat fejlődése. Az Epihippusnak öt nagyőrlőfoga volt, alacsony koronájú, jól látszó élekkel. Egy későbbi Epihippus fajnak, melynek néha a Duchesnehippus intermedius nevet adják, olyan fogai voltak, mint az oligocén kori lóféléknek, habár nem voltak annyira fejlettek. Még vitatott, hogy ha a Duchesnehippus az Epihippusnak az alneme, vagy egy külön álló nem.
Az eocén végén és az oligocén elején elkezdődött az a szárazabb időjárás, amely elősegítette a füves sztyeppék terjedését és az erdők visszavonulását. Az új, nyílt terepek alkalmat adtak olyan állatok kifejlődésére, amelyek a lábukra hagyatkoztak a ragadozók elöli meneküléskor. Így a lófélék is kihasználták ezt az új lehetőséget, és a füves sztyeppékre húzódtak. A késő eocénben a lóféléknek erősebb fogaik lettek, hogy képesek legyenek a száraz füvet rágni. Testméretük nagyobb lett, lábaik hosszabbak, így könnyebben elfuthattak a ragadozók elöl. Körülbelül 40 millió évvel ezelőtt megjelent a Mesohippus-nem („középső ló”); két korai faja a Mesohippus celer és a Mesohippus westoni.
Az oligocén elején a Mesohippus volt az egyik legelterjedtebb emlős Észak-Amerikában. Mind a négy lábán három járóujj ült; az első és az ötödik ujj úgy elcsökevényesedett, hogy a járásban már nem játszott többé szerepet. A harmadik ujj nagyobb volt, mint a többi, és az állat testsúlyának nagy része erre nehezedett. A mellső lábak negyedik ujjai is elcsökevényesedtek a nem utóbbi fajainál. A hosszú és karcsú lábakból következtetve a Mesohippus gyors állat lehetett.
A Mesohippus nagyobb volt az Epihippusnál, marmagassága elérte a 61 centimétert. Hátgerince nem volt annyira hajlott, pofája, ajkai és nyaka hosszabbak voltak, agya is nagyobb volt. A koponyán egy kis mélységű koponyanyílás helyezkedett el, amely a mai lónál jóval nagyobb. Ez a koponyanyílás segíti a kutatókat abban, hogy megállapítsák, melyik az ősló és melyik a más rendhez tartozó állat. A Mesohippusnak hat nagyőrlőfoga volt, ezek előtt egy kisőrlő ült – ez a jellemző a mai lóféléknél is megtalálható. Az állat megtartotta az Epihippus éles fogkoronáit, amely nagy segítségére volt, amikor a száraz növényzetet rágta.
A Mesohippus maradványait az Amerikai Egyesült Államokbeli Coloradóban, Nebraskában, Dél- és Észak-Dakotában és a szomszéd országban, Kanadában találták meg.
Körülbelül 36 millió évvel ezelőtt, nem sokkal a Mesohippus megjelenése után, kifejlődött a Miohippus („kisebb ló”). A nem első faja a Miohippus assiniboiensis. Mint a Mesohippus, a Miohippus is hirtelen jelent meg, így kevés átmeneti kövület létezik a két nem között. Valamikor azt hitték, hogy a Mesohippus az anagenezis révén lett Miohippus, de később rájöttek, hogy a Miohippus evolúciója kladogenezises folyamat volt: egy Miohippus állomány levált a Mesohippus nemből, 4 millió évig kortársak voltak, aztán lassan átvette ősének a helyét.A Miohippus jóval nagyobb volt, mint az ősei, a bokaízületei megváltoztak. A koponyanyílása is megnőtt és mélyült, a felső állkapocs nagyőrlőin több változó él jelent meg. Ezt a jellemzőt továbbadta utódainak is.
A Miohippus fontos szerepet játszott a lovak evolúciójában. A Mesohippus kihalt az oligocén középső részén, de a Miohippus tovább élt a miocén kezdetéig, amikor elkezdett tovább fejlődni és több fajjá alakulni. Az új fajok két főbb csoportot alkottak, az első csoport visszatért az erdőkbe, míg a második csoport a sztyeppéken maradt.
A nembe tartozó állatok elterjedési területe magába foglalta a Nagy-Prériket (Great Plains), az USA nyugati felét és Florida egyes részeit.
A Kalobatippus (vagy Miohippus intermedius; még vitatott, hogy külön nemet alkotott-e vagy a Miohippusnak része), az erdőlakó csoporthoz tartozik. Második és negyedik ujjai újból megnyúltak, hogy a puha erdőtalajon jól közlekedhessen. A Kalobatippus az USA nyugati részén (Nebraska, Wyoming, Oregon) élt. Lehet, hogy az Anchitherium a Kalobatippusból fejlődött ki; ez az állat a Bering-földhídon keresztül eljutott Észak-Amerikából Ázsiába és onnan Európába. Mindkét világban (Újvilág, Óvilág) az Anchitheriumból nagy testű nemek fejlődtek ki, ilyenek a Sinohippus Eurázsiában és a Hypohippus és a Megahippus Észak-Amerikában. A Hypohippus a pliocén elején halt ki.
A Miohippusok, amelyek a sztyeppéken maradtak, ősei a Parahippusnak. Ez egy észak-amerikai póni méretű lóféle volt, amelynek koponyája nyújtott volt és pofája hasonlított a mai lovakéra. A harmadik ujja nagyobb és erősebb volt, testsúlyának nagy részét ez hordozta. A négy kisőrlőfoga hasonlított a nagyőrlőkhöz. Az elődeihez hasonlóan a Parahippus metszőfogain is fogkorona ült; a felső metszőfogak alján kis bemélyedések voltak.
A Merychippus a miocén kor közepén élte virágkorát. Legelő és futó típusú állat volt. Az állatnak, ellentétben az őseivel, szélesebbek voltak a nagyőrlőfogai, ezek alkalmasak voltak a száraz, kemény füvek rágására; innen a legelőtípus. A hátsó lábakon, amelyek eléggé rövidek voltak az elődökhöz képest, több ujj ült, ezek pataszerű képződményekben végződtek; a szélső ujjak csak futáskor érték a földet. A Merychippus-nem legalább 19 sztyeppei fajból állt.
A nembe tartozó állatok maradványait számos amerikai egyesült államokbeli helyen meg lehet találni.
Úgy tartják, hogy a Merychippus genus legalább négy nem 19 fajának őse, köztük a Hipparion, a Protohippus és a Pliohippus. Aztán ezekből fejlődtek ki a későbbi lófélék. A Merychippustól a legeltérőbb a Hipparion volt. A legnagyobb eltérést a fogzománc képezte: eltérően a többi lófélével, a fog nyelv felőli részén egy teljesen elkülönült „fal” helyezkedett el. Az Észak-Amerikában talált teljes és jól megmaradt csontváz azt mutatja, hogy az állat mérete egy kisebb póniéval egyezett meg. A Hipparionok karcsúak, inkább antilopszerűek voltak, és jól alkalmazkodtak a száraz prérin levő élethez. Vékony lábukon három ujj ült, ezek patákban végződtek, de csak a középső érte a földet.
Észak-Amerikában a Hipparionból és rokonaiból (Cormohipparion, Nannippus, Neohipparion és Pseudhipparion) sok más lóféle fejlődött ki, és legalább egy ezek közül átvándorolt Eurázsiába a miocén kor idején. Az európai hipparionok abban különböznek az észak-amerikai fajoktól, hogy kisebb a testük. A legismertebb európai Hippariont Athén közelében találták meg.
A Pliohippus a Calippusból fejlődött ki a miocén közepén, körülbelül 12 millió évvel ezelőtt. Nagyon hasonlított a mai Equusra, de a pata mögött még ott volt két csökevényes szélső ujj. Hosszú és vékony lábai egy gyorsan futó sztyeppei állatra utalnak.
Nemrégiben még azt hitték, hogy a Pliohippus a mai ló egyenes őse, mivel annyi jellemzőjük közös. A különbség a fogakban látszik, mert a Pliohippus foga erősen hajlott, míg a mai lóé egyenes. Sok tanulmányozás után az őslénykutatók elvetették a feltevést, miszerint a ló őse lenne; manapság inkább az Astrohippus ősének tekintik.A Pliohippus kövületeit Coloradóban, a két Dakotában és Kanadában fedezték fel.
A Dinohippus volt a legelterjedtebb lóféle Észak-Amerikában a késő pliocén korszak idején. Először azt hitték, hogy a Dinohippus egyujjú volt, de aztán találtak egy kövületet 1981-ben, a Nebraska államban levő Ashfall rétegben (Ashfall Beds), amelynek három ujja volt.
Az állat kövületeit Észak-Amerikában, több mint 30 lelőhelyen lehet megtalálni, Floridától a kanadai Alberta tartományig és Közép-Mexikóig.
A híres maradványokat, amelyeket az idahoi Hagerman mellett (Hagerman réteg, pliocén kori 3,5 millió éves) fedeztek fel, Plesippus kövületeknek tekintették. A maradványokat Plesippus shoshonensisnek nevezték el, de további vizsgálatok azt mutatják, hogy valójában a legősibb Equusról van szó. Az állat körülbelül 425 kilogramm súlyú lehetett, körülbelül olyan nehéz, mint egy arab telivér.
A pliocén végén az időjárás Észak-Amerikában lehűlt, és az állatok délebbi vidékre kellett költözzenek. A Plesippus fajok egyik csoportja 2,5 millió évvel ezelőtt a Bering-földhídon keresztül átköltözött Eurázsiába.
A legősibb Equus fajt, az Equus stenonist Olaszországban fedezték fel. Az őslénykutatók szerint ez az ősló egy Plesippus-szerű állatból evoluált, a harmadidőszak és a negyedidőszak határán. Az Equus stenonis két ágnak adott életet: az egyik ág fajai könnyű testűek, míg a másik ágé nehezebb testűek voltak.
Az Equus stenonis eljutott Észak-Amerikába is, ahol létrejött az Equus scotti. E faj egyik alfaja, mint amilyen az Equus scotti var. giganteus, méretben nagyobb volt a mai lónál.
A genetikai vizsgálatok azt mutatják, hogy a késő pliocénben és a pleisztocénben, körülbelül 3 millió – 10 000 évvel ezelőtt, Észak- és Dél-Amerikában három genetikailag divergens lófaj alkotott egy kládot (klád = egyetlen ősből származó csoport). A három lófaj a következő: a Hippidion, az Equus francisci és a valódi ló.A Hippidion, amely eléggé rövid lábú lóféle volt, Dél-Amerikában jelent meg először; az ősei a nagy amerikai faunacsere idején költöztek délre , körülbelül 2,5 millió évvel ezelőtt. Amíg nem vizsgálták meg a Hippidion és más újvilági pleisztocén kori lófélék DNS-ét, azt hitték, hogy a pliohippusokból fejlődött ki, de most már elfogadott tény, hogy a Hippidion egy valódi Equus, amely közeli rokonságban áll a lóval (Equus caballus). A lovak második dél-amerikai inváziója 1 millió évvel ezelőtt történt meg, de az „új telepesek” maradványaiból már jól ki lehet venni, hogy modern lovak voltak. A Hippidion, amely úgy tűnik, hogy Dél-Amerika endemikus élőlénye, 8000 éve halt ki.Az Equus francisci, amely lehet, hogy Észak-Amerika endemikus lova, a pleisztocén korbeli jégmezőktől délre evoluált. Az állat Beringiából 31 000 éve halt ki, de végleg a Hippidionnal együtt mintegy 8000 évvel ezelőtt.
A modern lovak – köztük a háziló, a Przsevalszkij-ló és a kőkorszaki lovak Németországból, Szibériából és Alaszkából – holarktikus környezetben élő fajok voltak. Két nagy kládot alkottak.
Az egyik csoport valószínűleg csak Észak-Amerikában élt és kihalt, mielőtt a lovak szelídítése elkezdődött volna.
A másik csoport elterjedési területe Közép-Európától Észak-Amerikáig tartott. Az utóbbi csoportból kezdte el az ember szelídíteni az első lovakat.Észak-Amerikában 11 000 évvel ezelőtt halt ki az utolsó őshonos ló. Sok vita támadt a lovak és sok más amerikai megafauna kihalása fölött. A hirtelen kihalást, annak ellenére, hogy ezek az állatok sok millió éven keresztül jól éltek, valamilyen különleges hatás idézhette elő. Két fő feltevés van. Az egyik szerint a kihalást az éghajlatváltozásnak tulajdonítják, melynek során körülbelül 12 000 évvel ezelőtt a füves puszták területeit a tundrák kezdték elfoglalni. A másik feltevés szerint az ember megjelenése okozta a kihalást; az emberek túlvadászták az összes nagy testű állatot, köztük a lovat is. A kihalás nagyjából egybeesett az utolsó jégkorszak végével és a vadászó Clovis-kultúra megjelenésével.A lelőhelyekről a 10 000 év utáni lómaradványok teljesen eltűnnek, de Kazahsztánban és Dél-Ukrajnában ismét megjelennek, de ezek már csak 6000 évesek. Innentől kezdve az ember megtanulta befogni, szelídíteni és megülni a lovat. A lovak szelídítése ettől kezdve hamar elterjedt.
A lovak 1493-ban tértek vissza Amerikába, Kolumbusz Kristóf segítségével. Az első lovak spanyol származásúak voltak. Az állatokat először Hispaniola szigetére, aztán Panamába, Mexikóba, Brazíliába, Peruba, Argentínába és Floridába vitték. Floridába a lovak 1538-ban érkeztek meg. A kontinensre először 16, Hernán Cortés által kiválasztott ló tért vissza. A következő felfedezők, mint Francisco Vázquez de Coronado és Hernando de Soto, mind nagyobb és nagyobb számban hoztak lovakat a kontinensre, egyeseket közvetlenül Spanyolországból, másokat pedig a Karib-szigeteken létrehozott tenyésztelepekről. Ahogyan terjeszkedni kezdtek a spanyolok a kontinensen, egyes lovak gazdátlanul maradtak, ezek aztán nagy elvadult méneseket hoztak létre, belőlük lettek a musztángok.
Az amerikai őslakosoknak nem volt szavuk a ló megnevezésére, ezért egyes bennszülött nyelveken a lónak kutya vagy szarvas a megnevezése (egy esetben „szarvas-kutyának” nevezik).
A ló háziasításáról több feltételezés létezik. Habár a lovat már az i. e. 30 000 éves paleolitikumi barlangrajzokban meg lehet találni, az állat ekkor az ember számára még csak táplálékforrás volt. A háziasítás pontos dátuma még vita tárgya. A lovat először valószínűleg szállításhoz használták, szekerek és harci kocsik elé fogták az állatot. I. e. 2000 környékén a temetkezési helyeken is lehet találni lómaradványokat. A legvalószínűbb dátuma és helye a ló háziasításának i. e. 4000–3500-ra tehető és Ukrajnában (Dereivka-lelőhely) történt.A hettita Kikkuli, aki Kr. e. a 13. században élt és a Mitanni állam lótenyésztő indo-árja néprétegéből származott, megalkotta az első lótenyésztési szakkönyvet, amelyben a lovak betanításáról és edzéséről ír.
Habár a háziasítás pontos idejét nem ismerjük, azt tudjuk, hogy a ló használata Eurázsiában villámgyorsan elterjedt. Szókratész tanítványa, Xenophón görög történetíró, i. e. 360-ban írta Peri hippikész „A lovaglásról, esetleg a ló és az ember közötti kapcsolatról” című művét, melyben megfogalmazta a lovaglás alapeszméit. (Melyek a helyes lovaglás rejtelmei, mire figyeljünk a lovak megvásárlásakor stb.)
A lovat a szállításban, a mezőgazdaságban és a háborúkban egyaránt használták. A mezőgazdaságban a lovakhoz és az öszvérekhez először jármokat és egyéb, nem lónak való szerszámokat használtak, ezek az ökrök testfelépítéséhez voltak alkalmasak, aztán Nyugat-Európában, a háziasítás után néhány ezer évvel később kitalálták a hámot, amelynek segítségével az állat egész teljesítőképességét ki tudták használni.
2005-ben mitokondriális DNS vizsgálatot végeztek számos mai lófajta és 53 000 éves lócsontok felhasználásával. Ennek eredménye az volt, hogy az összes megvizsgált állatot egy kládba helyezték, vagyis az összes mai lónak egy közös őse volt. A ma is élő, de sohasem szelídített Przsevalszkij-lónak 66 kromoszómája, míg a házilónak csak 64 kromoszómája van. A genetikai vizsgálatok azt mutatják, hogy a Przsevalszkij-ló Eurázsia keleti sztyeppéiről származik, ezért nem ahhoz a csoporthoz tartozik, amelyből a ló fejlődött ki, vagyis a tarpán-csoportból (a barlangrajzokon a tarpán látható, amely, bár nem is közeli rokona a Przsevalszkij-lónak, mégis igen hasonlít erre: nagy fej, piszkossárga szín, a lábak néha csíkosak, vastag nyak, felálló merev sörény és eléggé rövid, oszlopszerű lábak).A DNS-vizsgálatból nem lehet megtudni, hogy hányfajta állatból alakult ki a mai ló, mivel az évezredek során az állatokat össze-vissza keresztezték egymással. A lovak rendszerezését az alak és a hasznosítás szerint alkotják meg. Sokféle feltételezés létezik ezzel kapcsolatosan, egyesek szerint négy alaptípus volt, amelyek külön fajok vagy alfajok voltak, de elég közel álltak egymáshoz ahhoz, hogy keveredhessenek és termékeny hibridet hozzanak létre; egy másik feltételezés szerint csak egy faj volt, amelyből a különböző élőhelyekhez alkalmazkodva, más és más alak fejlődött ki. A harmadik feltételezés szerint a lovak sokféle alakja és típusa az ember tevékenységének köszönhető. Manapság a következő bazális prototípusokat fogadják el:
A „melegvérű alfajok” vagy „erdei lovak” (ajánlott tudományos nevük Equus ferus silvaticus): ezekből fejlődött ki az Equus ferus germanicus. Lehet, hogy ez az a prototípus, amelyik hozzájárult a melegvérű lovak és a „nehéz lovak” – mint amilyen az ardenni – kialakulásához.
Az „igavonó alfajok” (fogatlovak) kis, tömzsi, nehéz testfelépítésű állatok voltak, sűrű sörénnyel és szőrzettel. Észak-Európából származnak, ahol az éghajlat hideg és nedves. Hasonlítottak a mai fogatlovakhoz és a shetlandi pónihoz.
A „keleti alfajok” (ajánlott tudományos nevük Equus agilis) magas, karcsú és fürge állatok voltak. Nyugat-Ázsiában fejlődtek ki, ahol forró és száraz az éghajlat. Mai utódai között megemlíthető az arab telivér és az Akhal tekini.
A lovaknak és a póniknak nagyon sokféle típusa ismert, kezdve a nagy testű, lassú mozgású nehézigás lótól a karcsú és gyors angol telivérig. Egy-egy típus általában a fajták keresztezésének eredménye, de vannak olyanok, amelyeket kifejezetten meghatározott célra tenyésztettek ki. Például egy nagy testű igásló és egy telivér keresztezéséből olyan ló születik, amely egy termetes lovast is könnyen elbír a hátán.
Különböző alkatú, méretű lovakat ismerünk. Ha azt mondjuk, két vagy több ló ugyanahhoz a fajtához tartozik, ez azt jelenti, hogy hasonló tulajdonságokkal rendelkeznek. A lófajtákat vérmérséklet szerint három csoportba soroljuk:
A melegvérű lovak az ázsiai kezdetleges házilovaktól és a tarpántól származnak. Élénk, finom csontozatú fajta, alkatuk sokoldalú hasznosításra utal. A lovak „típusát” aszerint határozzák meg, hogy milyen munkára alkalmasak.
A hidegvérű lovak Észak-Európából származnak, ahol bőven találhatók kövér legelők a hűvös, csapadékos időjárás következtében. Nem csoda, hogy ebbe a fajtába tartozó lovak mind nagy testűek és igen erősek, mint a brabanti vagy belga lovak.
Nemesvérű lovak: az anglo-arab egyesíti magában a nemesvérű lovak minden szépségét, finomságát és eleganciáját. Eredetileg a Közel-Keletről és Észak-Afrikából származik, ahol a sovány legelők és a szélsőséges időjárás a kisebb testű, szívós és gyors lófajta kialakulásának kedvezett.
A pónilovak legfeljebb 148 cm magasak és többségükben tiszta vérű őshonos fajta, akárcsak az izlandi póni. A póni lába rövidebb, mint a lóé, de méretéhez képest erősebb. A pónik szívós, öntörvényű állatok.
Fogatlovak: Azoknak a lovaknak, amelyek fogathúzásra alkalmasak, általában meredekebb a lapockájuk, ezáltal jól felfekszik rá a hám, másrészt a csüdjük is meredekebb. Lábukat magasabbra szokták emelni, ami elegánsan mutat a fogatban, ám a lovaglásnál kifejezetten kényelmetlen.
Hátaslovak: A lovaglásra használt állatnak erősnek kell lennie, hogy elbírja lovasát, törzsének pedig keményebbnek, hogy a lovasnak jó ülést nyújtson. Dőlt lapockájának köszönhetően hosszabb és alacsonyabb lépésekkel halad, ami kényelmessé teszi a lovaglást. Ebben szerepe van a kisebb szöget záró csüdjének is. Az izmos far és hosszú hátsó láb az ugrásban válik előnyére.
Sportpóni: A hátasló a legjobb tulajdonságaival rendelkezik, szép, arányos testfelépítésű, a vérmérséklete pedig tökéletes.
Nehézigás lovak: Masszív testfelépítése, vastag csontozata és erős izmai nehéz terhek vontatására teszik képessé.
Kocsiló: E típusnak is erősnek kell lennie, mégis könnyebb testűek, ezáltal elegánsabbak. Lábukat magasra emelik. Két egymáshoz illő ló párban igen értékes.
Cob: Nyugodt természetű hátasló, amelynek kissé rövid lába és zömök teste van. Hagyományosan az idősebb és testes lovasok használják előszeretettel. A cob sörényét gyakran rövidre vágják.
Pólópóni: Kis testű ló. Gyorsan mozog, fordulékony, képes hirtelen felgyorsulni, megállni vagy irányt változtatni. Azonnal végre kell hajtania lovasa utasításait.
Vadászpóni: Teste erőteljesebb, kevésbé tetszetős, mint a klasszikus hátaspónié. Amellett, hogy jó hátasló, gyors mozgású, és ugornia is tudni kell.A lónak több mint 300 fajtája ismert, amely az ember számos igényét elégíti ki.
Néhány ismertebb fajta: angol telivér, andalúz ló, kisbéri félvér, lipicai, arab telivér, Camargue-i ló, Shetlandi póni.
A lovak ősei kezdetben a középső és a két mellette levő ujjon jártak. Ezt azért tudjuk, mert a leltek azt mutatják, hogy a két szélső uj körmei is koptak. A mai lónál is megvan a második és negyedik ujj csökevényes maradványa, de ezek már nem látszanak. Sokáig azt hitték, hogy fölöslegesek, de most már tudott dolog, hogy ezek másodlagos, preadaptív jellegű funkcióként segítenek tartani a térd és csukló ízületeit (ez esetben a preadaptáció speciális változatáról van szó: az új funkciót korábban elcsökevényesedett anatómiai képlet veszi fel).
A fejlődéstörténet során a lovak fogai nagy változásokon mentek keresztül. Az első, mindenevő-szerű kisőrlőkből álló fogazat idővel közönséges növényevő fogazattá fejlődött. A fogak hosszúak lettek (a leghosszabbak 10 centiméteresek), kockaszerű őrlőkké alakultak, melyeknek lapos rágófelületük van. A fogakkal egy időben a koponya alakja is megváltozott, meghosszabbodott. A lovak evolúciója során a nyak és a lábak meghosszabbodtak, ennek megfelelően a testméret is megnőtt.
A tarpán volt az eurázsiai vadló. Mai vélemények szerint a Przewalski ló egyik alfaja. A faj utolsó egyede 1875-ben, Moszkvában pusztult el. A lengyel parasztok gyakran keresztezték házilovaikat a tarpánnal. Ennek eredménye egy kis lóféle, a konik lett. Jelenleg az olyan állatokat, mint a konik, vagy a Portugáliában fennmaradt Sorraia póni, használják a tarpán visszaszaporítására és próbálják kitölteni azt az ökológiai rést, mely a faj eltűnésével keletkezett. A hucul ló, mely a Kárpátok-ban él, valószínűleg a tarpán közvetlen leszármazottja.
A Przsevalszkij-ló más néven ázsiai vadló vagy mongol vadló, illetve takhi a vadló egyetlen máig élő alfaja, a háziló legközelebbi vadon élő rokona. Napjaink „legvadabb” lova, mivel az amerikai musztángok elvadult állatok, olyan lovak, melyeket már egyszer háziasítottak, de elszöktek és így nyerték vissza jelenlegi vad állapotukat. A Przsevalszkij-lovat viszont soha nem háziasították sikeresen és napjainkban is megmaradt igazi vadlónak. Valaha számtalan olyan lóféle élt, melyeket nem sikerült háziasítani, ideértve a tarpánt, az onagert és más fajokat. De legtöbbjük mára kihalt és a Przsevalszkij-ló az egyetlen igazi vadló a világon. A Przsevalszkij-ló a háziasított lóhoz képest zömök testfelépítésű és rövid lábai vannak. Általában 1,4 méter magas és 2,1 m hosszú, a farok hossza 90 cm. Súlya kb. 350 kg. A szőrzet színe fakó. A sörény (mely felfelé mered) körüli rész sötétbarna, a horpasz fakóbarna, a hastájék pedig sárgásfehér színű. A Przsevalszkij-ló lábai gyakran halványan csíkozottak. A háton hátszíj található.
A ma ismert háziló hosszú törzsfejlődés során vált olyanná, amilyennek ma ismerjük. Ez a törzsfejlődés több mint 60 millió évre nyúlik vissza. A ló háziasítása a korai civilizációk idején, nagyjából 4000 évvel ezelőtt, Közép-Ázsiában kezdődött (botaji kultúra), majd a mai Dél-Oroszország, illetve Mezopotámia területén folytatódott. A nomád lótartók hamarosan rájöttek, hogy a lovon szállíthatják felszerelésüket, elkezdték tehát málhás lovakként használni őket. Nyugat- és Közép-Európában körülbelül 700 óta, a vaskortól használják a lovat hátasállatként. Izomzata fejlett, erős. A lónak testéhez képest kis gyomra van, ezért figyelni kell etetésére. Túletetés esetén különböző halálos szövődményű betegségek alakulhatnak ki. A fejformán a ló fejének oldalnézetét értjük. Különböző fejformái csak esztétikai szempontból fontos: egyenes fej, kosfej, Félkosfej, juhfej,, ékfej, disznófej, csukafej. Hasznosság szempontjából fontos szerepet tölt be a ló hátának és farának hossza és alakja. Az ideális háthossz általában a hasznosítás függvénye: a lovassportokban leginkább a közepesen hosszú hát, a hidegvérű fajtáknál a rövid hát az ideális. A ló "farmotoros jármű": erejét, sebességét és teljesítményét nagyban befolyásolja a far alakja és izmoltsága. A hát és a far formája között nincs összefüggés, mindkét testtáj bármelyik formája kialakulhat egy-egy egyednél. A ló színezete: alapszínek: fekete, pej, sárga és fakó; kevert színek: deres, szürke és tarka. A ló jegyei azok a jegyek amelyek segítségével a lovat azonosítani lehet. A jegyeket a ló személyazonossági okmányaiba be kell vezetni. A ló méreteit sokféleképpen megadhatjuk, marmagasság, valamint övméret és szárkörméret alapján. Ma már a lovakat Magyarországon földművelési munkára, igahúzásra általában nem használják. Főként a hobbi és a sport szerelmesei tartják őket. Másrészt a húsát és tejét hasznosítják. A lovasnomád népek – ahogyan a régi magyarok is – a ló tejéből a magas cukortartalomnak köszönhetően a mai napig alkoholos erjesztett italt, kumiszt készítenek. A háziló vérmérseklét és hasznosítás szerint csoportosítható. Vérmérséklet szerint lehet: melegvérű ló, hidegvérű ló, nemesvérű ló és póniló. Hasznosítás szerint pedig lehetnek: fogatlovak, hátaslovak, sportpóni, nehézigás lovak, kocsilvak, cob, pólópóni, vadászpóni.
A vadszamár eredeti elterjedési területébe beletartozott majdnem egész Észak-Afrika, Marokkótól egészen Szomáliáig. Ezenkívül az Arab-félszigeten és Mezopotámiában is előfordult. A vadászat, élőhelyének elpusztítása valamint a háziasított lovaktól és szamaraktól elkapott fertőző betegségek miatt állományai nagyon megfogytak, eredeti elterjedési területének java részéről ki is halt. Ahol még él, mindenütt fenyegeti a háziszamarakkal való keveredés veszélye. Mára a vadszamár csak Afrika néhány északkeleti, eldugott területén fordul elő. Az állat ritka és veszélyeztetett, alig pár száz példánya maradt. Ma már csak Etiópia, Eritrea, Dzsibuti és Szomália és Szudán félsivatagi, sivatagi vidékein él. A vadszamár marmagassága alfajonként eltérő: általában 125–145 centiméter között van. Testhossza 200 centiméter, farokhossza 42 centiméter, súlya 275 kilogramm. A lófélék családjának legkisebb vadon élő képviselője. Szőrzete felül szürkésbarna színű, nyáron kissé rőtes árnyalatot vesz fel. Hasa világosabb, majdnem fehér. Jellemző bélyege a kereszt alakú fekete csíkok a vállán és a hátán. Farka fekete bojtban végződik. A vadszamár a világszerte elterjedt háziszamár őse. Háziasítása nagyjából i. e. 4000 évvel indult el Egyiptomban, és valamivel később Mezopotámiában. A háziszamár világszerte sokfelé elvadult, így az Amerikai Egyesült Államokban és Ausztráliában élő úgynevezett „vadszamarak” csak elvadult háziszamarak, nem e faj egyedei.
Az öszvér a háziszamár (Equus asinus) és a ló (Equus caballus) keresztezéséből származó fajhibrid. A keresztezésből született öszvér utód erős, szívós igénytelen haszonállat. Hegyvidéken is biztonságos járása miatt évezredek óta használják teherhordóként, igavonóként, de hátasnak is. Egy lókanca és egy szamárcsődör hibridje, a lóöszvér a ló anyára, a szamárkanca és a lócsődör hibridje, a szamáröszvér, a szamár anyára hasonlít. Mind a kétféle öszvér génjeinek egyik fele ló, a másik fele szamár eredetű, küllemük azonban annyira különbözik, hogy sok nyelvben külön szavakat is használnak a kétféle öszvérre. Az öszvérnek soha nincs „szamár-szürke” színe, mert mindig a ló színeit örökli.
Az onager a lófélék családjába tartozó nagy testű emlős, vadszamár mely Szíria, Irán, Pakisztán, India és Tibet sivatagos területein honos. Néha félszamárnak vagy ázsiai vadszamárnak is nevezik. Az onager teste nagyobb, mint a szamáré, körülbelül 290 kilogramm súlyú és 2,1 méter hosszú. Az állat valamivel lószerűbb. Rövid lábszára különbözteti meg az onagert a lótól, és színe évszakonként változik. Nyáron általában vörösesbarna, a téli hónapokban sárgásbarna színt ölt. A hát közepétől lefelé haladva a fehér részt fekete sávok határolják. Az onagereket az ókorban a sumerek kocsiba fogták (i. e. 3. évezred).
A kiang a Tibeti-fennsík őshonos lóféléje. Az állat az olyan hegyi és alpesi legelőket kedveli, amelyek 4000–7000 méteres magasságban vannak. Manapság csak Észak-Nepálban él, a Tibeti határ szélén. A szamarak közül a kiang a legnagyobb testű, és közeli rokonságban áll az onagerrel, emiatt sokáig azt hitték, hogy ennek egyik alfaja. Az állat marmagasága 140 centiméter. Nagy fején tompa orr és bemélyedő orrlyukak vannak. Sörénye feláll és eléggé rövid. Bundája gesztenyebarna, télen sötétebbé válik, nyáron pedig vörösesebbé, és ilyenkor vedlik is. A nyári szőrzet 1,5 centiméter hosszú, míg a téli szőrzet kétszerese ennek. A lábak, a nyak, a hasi rész, az orr vége és a fülek belső részének a széle fehér színű. A nyaksörénytől a farokig, széles, csokoládébarna hátgerinccsík húzódik. A farok feketés-barna. A két nem majdnem azonos méretű.
A Grévy-zebra ma kizárólag Dél-Etiópia (az Ogaden és az Awash völgye) és Kenya száraz területein, bozótosokban és füves pusztákon fordul elő, mind kisebb számban. Szomáliából az 1970-es években pusztult ki végleg. A többi zebrafajtól jól elkülöníthető igen sűrű fekete csíkozása miatt, amely fehéres-krémszínű hasán és a fehérrel keretezett fekete orrán kívül egész testét, robusztus nyakát és fejét, illetve végtagjait is borítja. Hátán a gerinc mentén fehérrel keretezett fekete sáv fut végig. Sörénye rövid, durva szőrű. Marmagassága 145–160 centiméter, fara ennél némileg alacsonyabb. Testhossza 250–275 centiméter, farka 55–75 centiméter. A faj testtömege 350–450 kilogramm között mozog.
Az alföldi zebra nyílt szavannás jellegű vidékeken él Afrikában Szudán és Etiópia déli részétől Kelet-Afrikán keresztül délre egészen a Dél-afrikai Köztársaságig és Namíbiáig. A zebrafajok közül ennek a fajnak a legnagyobb az elterjedési területe és ez a leggyakoribb faj közülük, sőt a házilovat nem számítva az egész lófélék családjából is. A legelterjedtebb zebrafaj, testhossza 217–246 centiméter, marmagassága 110–145 centiméter, farokhossza 47–56 centiméter és testtömege 175–385 kilogramm. Külső megjelenése lószerű, rövid fülekkel, erős, függőlegesen álló sörénnyel. Faji jellegzetessége a széles fekete-fehér csíkozás, a fehér sávokban szürkés, vagy sárgásbarna árnyalatú, úgynevezett „árnyékcsíkokkal”. A csíkozás a nyakon a sörényre is átterjed, valamint az oldalcsíkok elvékonyodó formában a has alatt összeérnek, azonban a lábak alsó részén elhalványulnak, vagy hiányoznak. Hangadása: a lóhoz hasonló horkantás és prüszkölés, veszély esetén a mének éles füttyöt, majd ugatásszerű „Kwaha – Kwa-ha-ha…” nyerítést hallatnak.
A hegyi zebra szabadon csak Dél-Afrika hegyvidékein él. A kihalás veszélye fenyegeti. A hegyi zebra fej-törzs-hossza 210–260 centiméter, farka 40–55 centiméter, marmagassága 116–150 centiméter, testtömege 240–372 kilogramm. Szőre sima, keskeny csíkokkal, hasa fehér; nyaka alatt bőrlebeny van, amit toroklebenynek is neveznek – ez a másik két fajnál hiányzik. A csíkok révén az állat beleolvad a „csík tengerbe”, így a ragadozóknak megnehezítik az áldozat kiválasztását. Mivel nincs két egyforma csíkozású zebra, az állatok csíkjaik miatt felismerik egymást és a csikó is könnyebben felismeri az anyját. Sőt egyes kutatók úgy vélik, hogy a csíkos minta a cecelégy összetett szemére kontúrfeloldóként hat.
A Hartmann-hegyizebra a hegyi zebra alfaja, melyet korábban megkísérelték önálló faji szintre emelni, azonban a további genetikai vizsgálatok nem erősítették meg a különválását. Az állat Nyugat-Namíbia és Délnyugat-Angola területén él. A Hartmann-hegyizebra 7–12 fős csapatokban él, és a száraz hegyvidéki élőhelyeket választja otthonának.
Csodálatos állatvilág, (Wildlife Fact-File). Budapest: Mester kiadó (2000). ISBN 963-86092-0-6 
Ronald M. Nowak: Walker's Mammals of the World. Johns Hopkins University Press, 1999, ISBN 0801857899
Duncan, P. (ed.). 1992. Zebras, Asses, and Horses: an Action Plan for the Conservation of Wild Equids. IUCN/SSC Equid Specialist Group. IUCN, Gland, Switzerland.
Ez a szócikk részben vagy egészben  az   Evolution of the horse című angol Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.
A faj szerepel a Természetvédelmi Világszövetség Vörös Listáján. IUCN. (Hozzáférés: 2009. szeptember 27.)
Ázsiai vadszamár ( Equus hemionus kulan ): tények és fotók – Vadállatok Online enciklopédiája
A ló az indián kultúrában A Wikimédia Commons tartalmaz Hyracotherium témájú kategóriát.
