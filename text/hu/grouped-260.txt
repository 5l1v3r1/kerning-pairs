
A síita iszlám, arabul as-sía (الشيعة) az iszlám legnagyobb vallási kisebbsége, mely ma a muszlimok 10-13%-át egyesíti. A többségi szunnita iszlámtól alapvetően abban különbözik, hogy Mohamed próféta és veje-unokatestvére, Ali kalifa utódai – ahogy ők nevezik, „a ház népe”, vagyis ahl al-bajt – számára kiemelt szerepet biztosít. Hogy ez milyen természetű, az irányzatonként eltér, de összességében elmondható, hogy kizárólag a 656-tól 661-ig uralkodó Alit ismerik el legitim kalifának, és – szintén irányzattól függően – bizonyos számú fiú utódait tévedhetetlen, isteni tudást birtokló imámoknak tekintik. A síita irányzatok többségében fontos szerep jut az úgynevezett mahdihoz kötődő megváltástannak is.
Az iráni hatások által kezdettől fogva befolyásolt, ám sosem egységes síita mozgalom eleinte alapvetően politikai irányzat volt, amely a főhatalmat Alinak és utódainak kívánta megszerezni, és csak az évszázadok folyamán vált elsősorban vallási jellegűvé. 
A legnagyobb csoportot az imámita vagy másképp tizenkettes sía alkotja (a legelterjedtebb Iránban és Azerbajdzsánban), de a történelem folyamán komolyabb jelentőségre tett szert a hetes sía (iszmáilijja) és az ötös sía (zajdijja) is.
Az arab sía szó jelentése „párt”, „követők”, ugyanis a síiták egyik, kezdettől használatos elnevezése az „Ali pártja” (síat Ali) volt. Ebből származik a síita jelentésű síi (شيعي) kifejezés, valamint a „síitaság”, „síizmus” jelentésű tasajju (تشيع). A többségi, szunnita álláspont szellemében író szerzők ugyanakkor a történelem során nem ezt a megnevezést használták (mivel ők is tisztelték Alit, ha nem is transzcendens tudással bíró imámként), helyette az „elutasító” (ráfid – رافض) vagy akár „eretnek” (mulhid - ملحد) jelentésű jelzőket alkalmazták az irányzat követőire.
Az iszlám történetének első nagy szakadása nem sokkal az iszlám megjelenése és Arab-félszigetet egyesítő diadala után következett be. Mohamed próféta 632-es halálakor nem rendelkezett arról, hogy ki vezesse muszlim közösséget (umma), ami így a szétesés szélére került. A muszlim közösség azonban gyors döntést hozva megválasztották maguk közül a „helyettesét” (halífa, azaz kalifa), egyik legrégebbi híve és legjobb barátja, Abu Bakr személyében. A síita források szerint ekkor a kétségkívül kegyes életet élő, de még viszonylag fiatal és tapasztalatlan Alit illette volna a közösség vezetésének joga, és állítják, hogy Ali Mohamed egyértelműen kinevezett (vaszí) utódja volt. (Az egyértelmű kijelölésnek később rendkívüli fontossága volt a különféle irányzatok imámjainak öröklésénél.) A szunnita forrásanyag kimutatható ellenállásról csak a harmadik kalifa, Oszmán (644–656) idejéből tud: I. Omár rendelkezése szerint egy társak közül választott döntőbíróságra hárult az új kalifa megválasztása, és Oszmán mellett az immár érett korú, érdemdús Ali volt a nagy esélyes. Ali ezt követően afféle passzív rezisztenciába vonult, és – ha bizonyíthatóan nem is támogatta a kalifa elleni lázongást – kapva kapott az alkalmon, amikor 656-ban a járadékaikkal elégedetlen egyiptomi katonák meggyilkolták Oszmánt.
Ali a társadalmi elégedetlenség egyik központjába, Irakba tette át székhelyét Medinából. Kúfa nemrég alapított városa, illetve a szintén nemrég létrehozott baszrai helyőrség a későbbiekben is a síita mozgalom központjául szolgált, és számos kultikus hely fekszik Mezopotámia területén mind a mai napig. A meggyilkolt Oszmán a befolyásos omajjád család sarja volt. Távoli rokona, Muávija szíriai helytartó halálhírére nem volt hajlandó felesküdni Alira, míg az igazságot nem szolgáltat. A kalifa nem így cselekedett, hanem haddal indult Damaszkusz ellen: kitört az első fitna. A 657-es sziffíni csata azonban Muávija ravaszságának hála döntetlenül végződött, és súlyosan megtépázta Ali tekintélyét. Míg a háttérben tárgyalások folytak, Ali az őt túl enyhe fellépése miatt elmarasztaló hívei (a később külön szektává váló háridzsiták) ellen vonult, miáltal még több hívét idegenítette el magától. A továbbiakban már ütközetre sem került sor: Alinak nem maradt elég ereje a támadásra. 661-ben egy hajdani híve a kúfai mecsetben gyilkolta meg, nyughelye fölé épült később Nedzsef városa.
Alinak két fia született Fátima , Mohamed lányától:  al-Haszan és al-Huszajn. A kúfai muszlimok Haszannak esküdtek hűséget, de saját táborának zúgolódása és Muávija nyomása hatására ez utóbbi javára lemondott követeléséről. Ettől kezdve élete végéig Medinában élt visszavonultan, a híradások szerint több száz felesége és ágyasa társaságában az omajjád medinai emír, Marván ibn al-Hakam felügyelete alatt. 669-ben halt meg, egyes síita források szerint megmérgezték. Halálát követően jóval agilisabb öccse, Huszajn lett a család feje, így a harmadik síita imám.
Amikor 680-ban meghalt Muávija, az elsősorban iraki városokban (Baszra, Kúfa) tömörülő Ali-pártiak üzenetet küldtek a hidzsázi visszavonultságban élő Huszajnnak, miszerint készek támogatni igényét a trónra. Huszajn, aki addig sem ismerte el Muávija fiát, Jazídot kalifának, népes családjával és kis kísérettel elindult, miután kémeivel ellenőrizte a kúfai helyzetet. Az Omajjádokhoz hű iraki kormányzó tőrbe csalta, és az Eufrátesz partján, Kerbela közelében lemészároltatta csapatát (október 10. a keresztény naptár szerint, az iszlám holdnaptár alapján muharram 10.). Huszajn fejét Damaszkuszba küldték, ahol Jazíd eltemette. (A fej utóbb állítólag Kairóba repült.) Haszan, illetve elsősorban Huszajn halálára, a kerbelai tragédiára a síiták a keresztény középkori misztériumjátékokhoz hasonló szertartásokkal emlékeznek. A Kerbela emlékét felidéző ünnepségeken (ásúrá) a keresztény flagellánsokhoz hasonló, önostorozó, sőt önmagukat karddal, késekkel vagdaló szerzetesek is részt vesznek olykor.
A kerbelai csata igen jelentős lépés volt a sía politikaiból vallási mozgalommá válásának folyamatában, mert két fontos tényezőt teremtett meg hozzá: a később rendkívül gazdaggá váló mártírkultuszt és a hívek önmarcangoló bűnbánatát. Az első bűnbánók, az ún. tavvábok alapvetően azért vádolták magukat, mert féltek segítséget nyújtani Huszajnnak és kis csapatának, pedig a közeli Kúfából megtehették volna. Muharram 10-én tartják a síiták az ásúrá elnevezésű emléknapot, ilyenkor gyakoriak az eseményeket felelevenítő misztériumjátékok (taazija), illetve sokan nyilvános önkínzást folytatnak.
A háttérbe szorult síiták eszmeisége korán kapcsolódott a hódítások következtében frissen iszlamizált, de adóügyi okokból – az iszlám alapelveinek ellentmondva – még mindig alsóbbrendűként kezelt ún. maválí-réteg elégedetlenségéhez. Jazíd 683-as halálát követően tört ki a II. fitna, melyhez kapcsolódóan 685-ben Kúfa központtal minden korábbinál jelentősebb síita felkelés robbant ki al-Muhtár, Ali imám hajdani szolgája vezetésével. Mezopotámia nagy részét az évek folyamán mindinkább független, a maválíra támaszkodó ideológiát kialakító Muhtár vezette felkelők kerítették hatalmukba, akik elméletileg Ali egy nem Fátimától származó fia, Muhammad ibn al-Hanafijja nevében léptek fel, noha az lemondott hatalmi igényeiről. Abd al-Malik kalifa óriási szerencséjére ellenfelei, Abdalláh ibn az-Zubajr ellenkalifa, a háridzsiták és síiták nem akartak egységesen fellépni ellene. A szerencsés körülményt a kalifa nem habozott kihasználni: Muhtárt és furkósbotokkal hadakozó fanatikusait, a kajszánitákat 687-ben Muszab ibn az-Zubajr, Baszra kormányzója, Abdalláh ellenkalifa fivére verte le. Ezt a nagy kudarcot követően a síita mozgalom konspiratív szakaszba lépett, és sokáig nem hallatott magáról.
A csendet csak 740-ben törte meg Zajd, Ali Zajn al-Ábidín imám fia, al-Huszajn unokája, amikor Kúfában és a város környékén élő beduinok körében kezdett szervezkedni, hogy átvegye családja számára a hatalmat. Hisám kalifa kormányzója azonban értesült a konspirációról, és az ominózus napon a hívekre zárta a mecsetajtót. Zajd így helyi támogatás nélkül volt kénytelen szembe szállni a hatalommal, hiába. Hisám később keresztre feszítette és elégettette Zajd holttestét, amiért az Omajjádok bukásakor az övével is hasonló módon jártak el.
A tizenkettes síiták Zajdot pusztán mártírnak tekintik, mivel szerintük fivére, Muhammad al-Bákir volt valójában az ötödik imám. A síán belül azonban hamarosan kialakult egy mérsékelt, ún. zajdita szekta, ami Zajdot tekinti az ötödik imámnak. Az ötös síiták központja eleinte Tabarisztán volt a Kaszpi-tenger déli partvidékén, majd 9. század legvégén elfoglalták a sokáig semmilyen külső hatalomtól sem háborított Jement, és imámjaik az Oszmán Birodalom támadásai ellenére a 20. század közepéig irányították a területet. Nézeteik szerint az imám nem örökli, hanem tanulás és tapasztalatok útján szerzi meg a közösség vezetéséhez szükséges képességeket, erényt és tudást, azaz az Alidák legrátermettebbike érdemli ki az imámságot. (Jól mutatja ezt, hogy bár maga Zajd és néhány évvel később elesett fia Huszajntól származik, mind a tabarisztáni, mind a jemeni zajdita imámok Haszan utódai közül kerültek ki.)
Az első időkben nem minden, Mohamed rokonainak vezető szerepet biztosítani kívánó mozgalom sorakozott fel egyértelműen Ali és utódai mögé – azon túlmenően is, hogy Haszan és Huszajn utódainak hívei között is ellentétek feszültek. Ali testvérének, Dzsaafar leszármazottainak is jelentős támogatói bázisa volt, de a próféta és Ali nagybátyja, al-Abbász családja is komoly megbecsültségnek örvendett. Az Abbászidák a 8. század első harmada táján kezdtek agitációba az Omajjádok ellen. A síiták nagy részét is rávették, hogy csatlakozzanak hozzájuk. Ők maguk eredetileg Muhammad ibn al-Hanafijja fia, Abú Hásim Abdalláh trónigényét támogatták, aki halála előtt al-Abbász dédunokáját, Muhammad ibn Alít ismerte el az ahl al-bajt vezetőjének és legitim trónörökösnek. Muhammad halála után fia, Ibráhím, majd öccse, Abdalláh asz-Szaffáh vezette a mozgalmat, melyet Kúfából szervezett a tehetséges Abú Szaláma, és a horászáni Mervből irányított Abú Muszlim.
A síiták egy jelentős része azonban nem az Abbászidákat támogatta, hanem al-Haszan Abdalláh nevű fiának gyermekét, az an-Nafsz az-Zakijja (a „tiszta lélek”) névvel illetett Muhammadot. Számukra, bár támogatták az Omajjádok megbuktatását, keserves csalódást jelentett, amikor 750-ben az Abbászidák szerezték meg a kalifátust a ház népe nevében. Az Abbászidák ráadásul hamarosan végeztek Abú Szalámával és Abú Muszlimmal, akik továbbra is túlzott befolyással rendelkeztek, és el is költöztek Kúfából (először al-Hásimijja városába, majd a szintén újonnan épített Bagdadba). Az elégedetlenség csúcspontja az volt, amikor Muhammad an-Nafsz az-Zakijja a második abbászida uralkodó, Al-Manszúr kalifa ellen Medina központtal 762-ben lázadást indított, amit az – fivére iraki lázadásával együtt – véresen levert. Ezzel a síiták jelentős része elpártolt a kalifátustól. (Érdemes megjegyezni, hogy az ún. abbászida sía egyik vadhajtását, a rávandijja nevű mozgalmat, amely az új kalifákat istenítette, korábban szintén al-Manszúr verte le.)
A következő időszakban a síiták többsége az üldözés elől jobbnak látta békés elvonultságba menekülni. A kötelező óvatosság (takijja) eszméjének kialakításában kulcsszerepe volt a tizenkettesek hatodik imámjának, Dzsaafar asz-Szádiknak, a 743-ban feltehetően Hisám kalifa parancsára megmérgezett Muhammad al-Bákir inkább tudós, mintsem politikus fiának. Bár kisebb szélsőséges síita csoportok olykor lázongtak – így 786-ban a leverése helyéről Száhib Fahhnak nevezett haszanida Mekka környékén –, a többségi irányzat nemhogy aktív politikát folytatott volna, de még a hívek jó része előtt is titokban tartotta a vezetők ki- és hollétét, ha tehette. Ennek ellenére a kalifák tisztában voltak vele, hogy hatalmukra nézve potenciális veszélyforrást jelentenek Ali utódai, így igyekeztek felügyelni őket. Dzsaafart 765-ös haláláig – amit a hívek közül sokan mérgezésnek tulajdonítanak – több alkalommal zárták börtönbe. Fia, a hetedik imám, Múszá l-Kázim 799-ben Hárún ar-Rasíd börtönében hunyt el.
Hárún ar-Rasíd fia, al-Mamún változtatott ezen a politikán. Míg fivére, a kalifátust öröklő al-Amín ellen harcolt, magához vette Múszá l-Kázim fiát, Alí ar-Ridát, akit örökösévé nevezett ki, és egyéb gesztusokat is tett (pl. az Abbászidák fekete lobogóját a síiták zöld színére cserélte), hogy ezzel megszerezze a sía támogatását. Alí imám azonban nem élte túl a kalifát: alighogy Mamún hatalma konszolidálódott, 819-ben meghalt Tuszban – a síita hagyomány szerint maga Mamún mérgeztette meg. A következő imám, Muhammad al-Dzsavád ekkor még kisgyermek volt, de a kalifa magához vette, és egy lányát adta hozzá feleségül. 835-ben hunyt el, a hagyomány szerint felesége mérgezte meg az új kalifa, al-Mutaszim parancsára. Az ő fia, Alí al-Hádí szintén kisgyermekként örökölte meg az imámátust, és húszéves korában, 848-ban Szamarrában helyezték házi őrizetbe fiával, al-Haszan al-Aszkaríval együtt. Ali 868-ban, Haszan pedig, aki így egész imámsága alatt fogságban volt, 874-ben hunyt el házi őrizetben.
A tizenkettes sía szerint az utolsó imám Muhammad al-Mahdí, al-Aszkarí kisfia, akit titokban tartottak az Abbászidák előtt, de apja halála után gyermekként eltűnt. Ezt követi a rejtőzés (gajba) időszaka. Az ún. „kis rejtőzés” (al-gajbat asz-szugrá) 939-ig tartott, eközben Muhammad négy képviselőjén keresztül tartotta a kapcsolatot a külvilággal. Az utolsó képviselő halálával kezdődött a síiták szerint mindmáig tartó „nagy rejtőzés” (al-gajbat al-kubrá), melynek során Isten magához vette Muhammad imámot, aki felkészül, hogy megváltóként (mahdí) visszatérjen valamikor a jövőben, és visszatérve megvalósítsa Mohamed próféta azóta elfajzott művét a Földön az utolsó ítélet előtt.
Az ezoterikus tanaikról ismert muszlim csoportok összefoglaló elnevezése. Nevüket sía hatodik imámjának, Dzsaafar asz-Szádik-nak Iszmáel nevű fia után kapták.
A síita és a szunnita vallási felfogás közötti különbségek csak alaposabb tanulmányozás után ismerhetők fel, mivel a muszlim hit e két irányzata egyaránt a Koránon alapul. Hitük második legfontosabb forrása a szunna, mely a Próféta példamutató életútját hagyományozta az utókorra. Síiták és szunniták egyaránt úgy vélik, hogy ezeket az összegyűjtött szövegeket az idők folyamán meghamisították, autentikusnak azonban már mindkét fél más-más szövegrészeket tekint. Így például a tizenkettes síiták nem csupán Mohamed prófétát tartják Allahtól vezéreltnek és tévedhetetlennek, de a Próféta lányát, Fátimát és a tizenkét imámot is, és ezért nézetük szerint - a szunnitáktól eltérően - a Korán mellett azok a hagyományok is a síita jogrend alapját képezik, amelyek e további „Tévedhetetlenek” szavait és cselekedeteit foglalják magukban. Valamennyi muszlim hívő kötelessége a hitvallás és az ima, a böjt, az alamizsnaadás és a Mekkába való zarándoklat. E téren jobbára jelentéktelen az eltérés a két felekezet között. A síiták például összevonják a déli és a délutáni, illetve az esti és éjszakai imát, így hát a szunnitáknál szokásos napi ötszöri alkalom helyett naponta mindössze háromszor imádkoznak. További síita sajátosság, hogy a hívők Mekkán kívül az imámok sírjához is elzarándokolnak.  A síiták szerint a kalifai méltóságot Ali leszármazottai öröklik. Bizonyos síita felfogásban már az első három kalifa uralkodása sem tekinthető törvényesnek, mert megválasztásuk az idzsmára, a hívők közmegegyezésére alapult, a síiták azonban nem az idzsmát tekintik az iszlám jog végső forrásának, hanem Ali családjának leszármazottját, akit ők nem kalifának, hanem imámnak neveznek.  Az imám szó sokkal több transzcendens elemet tartalmaz, mint a kalifa kifejezés. A kalifa választott uralkodó, Mohamed helyettese, de földöntúli képességekkel nem rendelkezik. Az imám szent ember, ő nem helyettese a Prófétának, hanem megjelenítője. Minden korszaknak van imámja, függetlenül attól, hogy az imám nyilvánosan irányítja a közösséget vagy rejtőzködve él. Fontos szerepe van a síitizmusban a mahdi (megváltó) eljövetelének a végső időkben.
A síita iszlám szent helyei elsősorban a szaúd-arábiai Mekka és Medina, az iraki Nadzsaf és Kerbela, továbbá Jeruzsálem. Azokat a helyeket is szentként tisztelik, amelyek valamilyen módon kötődnek Mohamed próféta családjának és közeli leszármazottainak valamely tagjához.
Az imámokkal összekapcsolt helyek (Kerbela, Aleppo, Mu'tah)a tizenkettes sía által tisztelt szent helyekMecsetek és sírok Meshedben, Szamarrában, Kufában, Bagdadban, Qomban stb.
Az adatok Albánia, Oroszország, Örményország,  Üzbegisztán kivételével a pewforum.org-ról származnak
Szunyogh Szabolcs: Világvallások Magyarországon. Nemzeti Tankönyvkiadó, Budapest. 1997. ISBN 963-18-7709-4

A síita iszlám, arabul as-sía (الشيعة) az iszlám legnagyobb vallási kisebbsége, mely ma a muszlimok 10-13%-át egyesíti. A többségi szunnita iszlámtól alapvetően abban különbözik, hogy Mohamed próféta és veje-unokatestvére, Ali kalifa utódai – ahogy ők nevezik, „a ház népe”, vagyis ahl al-bajt – számára kiemelt szerepet biztosít. Hogy ez milyen természetű, az irányzatonként eltér, de összességében elmondható, hogy kizárólag a 656-tól 661-ig uralkodó Alit ismerik el legitim kalifának, és – szintén irányzattól függően – bizonyos számú fiú utódait tévedhetetlen, isteni tudást birtokló imámoknak tekintik. A síita irányzatok többségében fontos szerep jut az úgynevezett mahdihoz kötődő megváltástannak is.
Az iráni hatások által kezdettől fogva befolyásolt, ám sosem egységes síita mozgalom eleinte alapvetően politikai irányzat volt, amely a főhatalmat Alinak és utódainak kívánta megszerezni, és csak az évszázadok folyamán vált elsősorban vallási jellegűvé. 
A legnagyobb csoportot az imámita vagy másképp tizenkettes sía alkotja (a legelterjedtebb Iránban és Azerbajdzsánban), de a történelem folyamán komolyabb jelentőségre tett szert a hetes sía (iszmáilijja) és az ötös sía (zajdijja) is.
Az arab sía szó jelentése „párt”, „követők”, ugyanis a síiták egyik, kezdettől használatos elnevezése az „Ali pártja” (síat Ali) volt. Ebből származik a síita jelentésű síi (شيعي) kifejezés, valamint a „síitaság”, „síizmus” jelentésű tasajju (تشيع). A többségi, szunnita álláspont szellemében író szerzők ugyanakkor a történelem során nem ezt a megnevezést használták (mivel ők is tisztelték Alit, ha nem is transzcendens tudással bíró imámként), helyette az „elutasító” (ráfid – رافض) vagy akár „eretnek” (mulhid - ملحد) jelentésű jelzőket alkalmazták az irányzat követőire.
Az iszlám történetének első nagy szakadása nem sokkal az iszlám megjelenése és Arab-félszigetet egyesítő diadala után következett be. Mohamed próféta 632-es halálakor nem rendelkezett arról, hogy ki vezesse muszlim közösséget (umma), ami így a szétesés szélére került. A muszlim közösség azonban gyors döntést hozva megválasztották maguk közül a „helyettesét” (halífa, azaz kalifa), egyik legrégebbi híve és legjobb barátja, Abu Bakr személyében. A síita források szerint ekkor a kétségkívül kegyes életet élő, de még viszonylag fiatal és tapasztalatlan Alit illette volna a közösség vezetésének joga, és állítják, hogy Ali Mohamed egyértelműen kinevezett (vaszí) utódja volt. (Az egyértelmű kijelölésnek később rendkívüli fontossága volt a különféle irányzatok imámjainak öröklésénél.) A szunnita forrásanyag kimutatható ellenállásról csak a harmadik kalifa, Oszmán (644–656) idejéből tud: I. Omár rendelkezése szerint egy társak közül választott döntőbíróságra hárult az új kalifa megválasztása, és Oszmán mellett az immár érett korú, érdemdús Ali volt a nagy esélyes. Ali ezt követően afféle passzív rezisztenciába vonult, és – ha bizonyíthatóan nem is támogatta a kalifa elleni lázongást – kapva kapott az alkalmon, amikor 656-ban a járadékaikkal elégedetlen egyiptomi katonák meggyilkolták Oszmánt.
Ali a társadalmi elégedetlenség egyik központjába, Irakba tette át székhelyét Medinából. Kúfa nemrég alapított városa, illetve a szintén nemrég létrehozott baszrai helyőrség a későbbiekben is a síita mozgalom központjául szolgált, és számos kultikus hely fekszik Mezopotámia területén mind a mai napig. A meggyilkolt Oszmán a befolyásos omajjád család sarja volt. Távoli rokona, Muávija szíriai helytartó halálhírére nem volt hajlandó felesküdni Alira, míg az igazságot nem szolgáltat. A kalifa nem így cselekedett, hanem haddal indult Damaszkusz ellen: kitört az első fitna. A 657-es sziffíni csata azonban Muávija ravaszságának hála döntetlenül végződött, és súlyosan megtépázta Ali tekintélyét. Míg a háttérben tárgyalások folytak, Ali az őt túl enyhe fellépése miatt elmarasztaló hívei (a később külön szektává váló háridzsiták) ellen vonult, miáltal még több hívét idegenítette el magától. A továbbiakban már ütközetre sem került sor: Alinak nem maradt elég ereje a támadásra. 661-ben egy hajdani híve a kúfai mecsetben gyilkolta meg, nyughelye fölé épült később Nedzsef városa.
Alinak két fia született Fátima , Mohamed lányától:  al-Haszan és al-Huszajn. A kúfai muszlimok Haszannak esküdtek hűséget, de saját táborának zúgolódása és Muávija nyomása hatására ez utóbbi javára lemondott követeléséről. Ettől kezdve élete végéig Medinában élt visszavonultan, a híradások szerint több száz felesége és ágyasa társaságában az omajjád medinai emír, Marván ibn al-Hakam felügyelete alatt. 669-ben halt meg, egyes síita források szerint megmérgezték. Halálát követően jóval agilisabb öccse, Huszajn lett a család feje, így a harmadik síita imám.
Amikor 680-ban meghalt Muávija, az elsősorban iraki városokban (Baszra, Kúfa) tömörülő Ali-pártiak üzenetet küldtek a hidzsázi visszavonultságban élő Huszajnnak, miszerint készek támogatni igényét a trónra. Huszajn, aki addig sem ismerte el Muávija fiát, Jazídot kalifának, népes családjával és kis kísérettel elindult, miután kémeivel ellenőrizte a kúfai helyzetet. Az Omajjádokhoz hű iraki kormányzó tőrbe csalta, és az Eufrátesz partján, Kerbela közelében lemészároltatta csapatát (október 10. a keresztény naptár szerint, az iszlám holdnaptár alapján muharram 10.). Huszajn fejét Damaszkuszba küldték, ahol Jazíd eltemette. (A fej utóbb állítólag Kairóba repült.) Haszan, illetve elsősorban Huszajn halálára, a kerbelai tragédiára a síiták a keresztény középkori misztériumjátékokhoz hasonló szertartásokkal emlékeznek. A Kerbela emlékét felidéző ünnepségeken (ásúrá) a keresztény flagellánsokhoz hasonló, önostorozó, sőt önmagukat karddal, késekkel vagdaló szerzetesek is részt vesznek olykor.
A kerbelai csata igen jelentős lépés volt a sía politikaiból vallási mozgalommá válásának folyamatában, mert két fontos tényezőt teremtett meg hozzá: a később rendkívül gazdaggá váló mártírkultuszt és a hívek önmarcangoló bűnbánatát. Az első bűnbánók, az ún. tavvábok alapvetően azért vádolták magukat, mert féltek segítséget nyújtani Huszajnnak és kis csapatának, pedig a közeli Kúfából megtehették volna. Muharram 10-én tartják a síiták az ásúrá elnevezésű emléknapot, ilyenkor gyakoriak az eseményeket felelevenítő misztériumjátékok (taazija), illetve sokan nyilvános önkínzást folytatnak.
A háttérbe szorult síiták eszmeisége korán kapcsolódott a hódítások következtében frissen iszlamizált, de adóügyi okokból – az iszlám alapelveinek ellentmondva – még mindig alsóbbrendűként kezelt ún. maválí-réteg elégedetlenségéhez. Jazíd 683-as halálát követően tört ki a II. fitna, melyhez kapcsolódóan 685-ben Kúfa központtal minden korábbinál jelentősebb síita felkelés robbant ki al-Muhtár, Ali imám hajdani szolgája vezetésével. Mezopotámia nagy részét az évek folyamán mindinkább független, a maválíra támaszkodó ideológiát kialakító Muhtár vezette felkelők kerítették hatalmukba, akik elméletileg Ali egy nem Fátimától származó fia, Muhammad ibn al-Hanafijja nevében léptek fel, noha az lemondott hatalmi igényeiről. Abd al-Malik kalifa óriási szerencséjére ellenfelei, Abdalláh ibn az-Zubajr ellenkalifa, a háridzsiták és síiták nem akartak egységesen fellépni ellene. A szerencsés körülményt a kalifa nem habozott kihasználni: Muhtárt és furkósbotokkal hadakozó fanatikusait, a kajszánitákat 687-ben Muszab ibn az-Zubajr, Baszra kormányzója, Abdalláh ellenkalifa fivére verte le. Ezt a nagy kudarcot követően a síita mozgalom konspiratív szakaszba lépett, és sokáig nem hallatott magáról.
A csendet csak 740-ben törte meg Zajd, Ali Zajn al-Ábidín imám fia, al-Huszajn unokája, amikor Kúfában és a város környékén élő beduinok körében kezdett szervezkedni, hogy átvegye családja számára a hatalmat. Hisám kalifa kormányzója azonban értesült a konspirációról, és az ominózus napon a hívekre zárta a mecsetajtót. Zajd így helyi támogatás nélkül volt kénytelen szembe szállni a hatalommal, hiába. Hisám később keresztre feszítette és elégettette Zajd holttestét, amiért az Omajjádok bukásakor az övével is hasonló módon jártak el.
A tizenkettes síiták Zajdot pusztán mártírnak tekintik, mivel szerintük fivére, Muhammad al-Bákir volt valójában az ötödik imám. A síán belül azonban hamarosan kialakult egy mérsékelt, ún. zajdita szekta, ami Zajdot tekinti az ötödik imámnak. Az ötös síiták központja eleinte Tabarisztán volt a Kaszpi-tenger déli partvidékén, majd 9. század legvégén elfoglalták a sokáig semmilyen külső hatalomtól sem háborított Jement, és imámjaik az Oszmán Birodalom támadásai ellenére a 20. század közepéig irányították a területet. Nézeteik szerint az imám nem örökli, hanem tanulás és tapasztalatok útján szerzi meg a közösség vezetéséhez szükséges képességeket, erényt és tudást, azaz az Alidák legrátermettebbike érdemli ki az imámságot. (Jól mutatja ezt, hogy bár maga Zajd és néhány évvel később elesett fia Huszajntól származik, mind a tabarisztáni, mind a jemeni zajdita imámok Haszan utódai közül kerültek ki.)
Az első időkben nem minden, Mohamed rokonainak vezető szerepet biztosítani kívánó mozgalom sorakozott fel egyértelműen Ali és utódai mögé – azon túlmenően is, hogy Haszan és Huszajn utódainak hívei között is ellentétek feszültek. Ali testvérének, Dzsaafar leszármazottainak is jelentős támogatói bázisa volt, de a próféta és Ali nagybátyja, al-Abbász családja is komoly megbecsültségnek örvendett. Az Abbászidák a 8. század első harmada táján kezdtek agitációba az Omajjádok ellen. A síiták nagy részét is rávették, hogy csatlakozzanak hozzájuk. Ők maguk eredetileg Muhammad ibn al-Hanafijja fia, Abú Hásim Abdalláh trónigényét támogatták, aki halála előtt al-Abbász dédunokáját, Muhammad ibn Alít ismerte el az ahl al-bajt vezetőjének és legitim trónörökösnek. Muhammad halála után fia, Ibráhím, majd öccse, Abdalláh asz-Szaffáh vezette a mozgalmat, melyet Kúfából szervezett a tehetséges Abú Szaláma, és a horászáni Mervből irányított Abú Muszlim.
A síiták egy jelentős része azonban nem az Abbászidákat támogatta, hanem al-Haszan Abdalláh nevű fiának gyermekét, az an-Nafsz az-Zakijja (a „tiszta lélek”) névvel illetett Muhammadot. Számukra, bár támogatták az Omajjádok megbuktatását, keserves csalódást jelentett, amikor 750-ben az Abbászidák szerezték meg a kalifátust a ház népe nevében. Az Abbászidák ráadásul hamarosan végeztek Abú Szalámával és Abú Muszlimmal, akik továbbra is túlzott befolyással rendelkeztek, és el is költöztek Kúfából (először al-Hásimijja városába, majd a szintén újonnan épített Bagdadba). Az elégedetlenség csúcspontja az volt, amikor Muhammad an-Nafsz az-Zakijja a második abbászida uralkodó, Al-Manszúr kalifa ellen Medina központtal 762-ben lázadást indított, amit az – fivére iraki lázadásával együtt – véresen levert. Ezzel a síiták jelentős része elpártolt a kalifátustól. (Érdemes megjegyezni, hogy az ún. abbászida sía egyik vadhajtását, a rávandijja nevű mozgalmat, amely az új kalifákat istenítette, korábban szintén al-Manszúr verte le.)
A következő időszakban a síiták többsége az üldözés elől jobbnak látta békés elvonultságba menekülni. A kötelező óvatosság (takijja) eszméjének kialakításában kulcsszerepe volt a tizenkettesek hatodik imámjának, Dzsaafar asz-Szádiknak, a 743-ban feltehetően Hisám kalifa parancsára megmérgezett Muhammad al-Bákir inkább tudós, mintsem politikus fiának. Bár kisebb szélsőséges síita csoportok olykor lázongtak – így 786-ban a leverése helyéről Száhib Fahhnak nevezett haszanida Mekka környékén –, a többségi irányzat nemhogy aktív politikát folytatott volna, de még a hívek jó része előtt is titokban tartotta a vezetők ki- és hollétét, ha tehette. Ennek ellenére a kalifák tisztában voltak vele, hogy hatalmukra nézve potenciális veszélyforrást jelentenek Ali utódai, így igyekeztek felügyelni őket. Dzsaafart 765-ös haláláig – amit a hívek közül sokan mérgezésnek tulajdonítanak – több alkalommal zárták börtönbe. Fia, a hetedik imám, Múszá l-Kázim 799-ben Hárún ar-Rasíd börtönében hunyt el.
Hárún ar-Rasíd fia, al-Mamún változtatott ezen a politikán. Míg fivére, a kalifátust öröklő al-Amín ellen harcolt, magához vette Múszá l-Kázim fiát, Alí ar-Ridát, akit örökösévé nevezett ki, és egyéb gesztusokat is tett (pl. az Abbászidák fekete lobogóját a síiták zöld színére cserélte), hogy ezzel megszerezze a sía támogatását. Alí imám azonban nem élte túl a kalifát: alighogy Mamún hatalma konszolidálódott, 819-ben meghalt Tuszban – a síita hagyomány szerint maga Mamún mérgeztette meg. A következő imám, Muhammad al-Dzsavád ekkor még kisgyermek volt, de a kalifa magához vette, és egy lányát adta hozzá feleségül. 835-ben hunyt el, a hagyomány szerint felesége mérgezte meg az új kalifa, al-Mutaszim parancsára. Az ő fia, Alí al-Hádí szintén kisgyermekként örökölte meg az imámátust, és húszéves korában, 848-ban Szamarrában helyezték házi őrizetbe fiával, al-Haszan al-Aszkaríval együtt. Ali 868-ban, Haszan pedig, aki így egész imámsága alatt fogságban volt, 874-ben hunyt el házi őrizetben.
A tizenkettes sía szerint az utolsó imám Muhammad al-Mahdí, al-Aszkarí kisfia, akit titokban tartottak az Abbászidák előtt, de apja halála után gyermekként eltűnt. Ezt követi a rejtőzés (gajba) időszaka. Az ún. „kis rejtőzés” (al-gajbat asz-szugrá) 939-ig tartott, eközben Muhammad négy képviselőjén keresztül tartotta a kapcsolatot a külvilággal. Az utolsó képviselő halálával kezdődött a síiták szerint mindmáig tartó „nagy rejtőzés” (al-gajbat al-kubrá), melynek során Isten magához vette Muhammad imámot, aki felkészül, hogy megváltóként (mahdí) visszatérjen valamikor a jövőben, és visszatérve megvalósítsa Mohamed próféta azóta elfajzott művét a Földön az utolsó ítélet előtt.
Az ezoterikus tanaikról ismert muszlim csoportok összefoglaló elnevezése. Nevüket sía hatodik imámjának, Dzsaafar asz-Szádik-nak Iszmáel nevű fia után kapták.
A síita és a szunnita vallási felfogás közötti különbségek csak alaposabb tanulmányozás után ismerhetők fel, mivel a muszlim hit e két irányzata egyaránt a Koránon alapul. Hitük második legfontosabb forrása a szunna, mely a Próféta példamutató életútját hagyományozta az utókorra. Síiták és szunniták egyaránt úgy vélik, hogy ezeket az összegyűjtött szövegeket az idők folyamán meghamisították, autentikusnak azonban már mindkét fél más-más szövegrészeket tekint. Így például a tizenkettes síiták nem csupán Mohamed prófétát tartják Allahtól vezéreltnek és tévedhetetlennek, de a Próféta lányát, Fátimát és a tizenkét imámot is, és ezért nézetük szerint - a szunnitáktól eltérően - a Korán mellett azok a hagyományok is a síita jogrend alapját képezik, amelyek e további „Tévedhetetlenek” szavait és cselekedeteit foglalják magukban. Valamennyi muszlim hívő kötelessége a hitvallás és az ima, a böjt, az alamizsnaadás és a Mekkába való zarándoklat. E téren jobbára jelentéktelen az eltérés a két felekezet között. A síiták például összevonják a déli és a délutáni, illetve az esti és éjszakai imát, így hát a szunnitáknál szokásos napi ötszöri alkalom helyett naponta mindössze háromszor imádkoznak. További síita sajátosság, hogy a hívők Mekkán kívül az imámok sírjához is elzarándokolnak.  A síiták szerint a kalifai méltóságot Ali leszármazottai öröklik. Bizonyos síita felfogásban már az első három kalifa uralkodása sem tekinthető törvényesnek, mert megválasztásuk az idzsmára, a hívők közmegegyezésére alapult, a síiták azonban nem az idzsmát tekintik az iszlám jog végső forrásának, hanem Ali családjának leszármazottját, akit ők nem kalifának, hanem imámnak neveznek.  Az imám szó sokkal több transzcendens elemet tartalmaz, mint a kalifa kifejezés. A kalifa választott uralkodó, Mohamed helyettese, de földöntúli képességekkel nem rendelkezik. Az imám szent ember, ő nem helyettese a Prófétának, hanem megjelenítője. Minden korszaknak van imámja, függetlenül attól, hogy az imám nyilvánosan irányítja a közösséget vagy rejtőzködve él. Fontos szerepe van a síitizmusban a mahdi (megváltó) eljövetelének a végső időkben.
A síita iszlám szent helyei elsősorban a szaúd-arábiai Mekka és Medina, az iraki Nadzsaf és Kerbela, továbbá Jeruzsálem. Azokat a helyeket is szentként tisztelik, amelyek valamilyen módon kötődnek Mohamed próféta családjának és közeli leszármazottainak valamely tagjához.
Az imámokkal összekapcsolt helyek (Kerbela, Aleppo, Mu'tah)a tizenkettes sía által tisztelt szent helyekMecsetek és sírok Meshedben, Szamarrában, Kufában, Bagdadban, Qomban stb.
Az adatok Albánia, Oroszország, Örményország,  Üzbegisztán kivételével a pewforum.org-ról származnak
Szunyogh Szabolcs: Világvallások Magyarországon. Nemzeti Tankönyvkiadó, Budapest. 1997. ISBN 963-18-7709-4

Johann (Simon) Mayr (Majer, Mayer, Maier), olaszul Giovanni Simone Mayr vagy Simone Mayr (Mendorf, 1763. június 14. – Bergamo, 1845. 
Orgonista öt gyermeke közül másodikként, Mendorfban született, Altmannstein közelében, az Eichstätt járásban. Bajorországban teológiát tanult az Ingolstadti Egyetemen, 1787-től Olaszországban folytatta tanulmányait. Szoros kapcsolatban állt Adam Weishaupt illuminátussal, miközben Ingolstadtban tanult. A francia felvilágosodás eszméi erősen befolyásolták filozófiáját mint zenészét, aki karrierje vége felé a híres Zibaldone Jegyzetfüzetek szerkesztésében is részt vett. 
Röviddel ezután Carlo Lenzitől és később Ferdinando Bertonitól zeneórákat vett.  1802-ben Bergamóba költözött, s a helyi székesegyházban kapellmeisteri kinevezést kapott régi tanára, Lenzi helyére. Haláláig e posztot megtartotta, miközben központi szerepet töltött be a város zenei életében koncertek szervezésével, és Ludwig van Beethoven zenéjének bemutatásával. Gaetano Donizetti zenetanára volt. Élete végén megvakult. Bergamóban halt meg, ott is temették el a Santa Maria Maggiore bazilikában, Donizetti sírja elé. 
Mayr műveit, amelyek között csaknem hetven opera is van, ma ritkán tűzik műsorra.
Ginevra di Scozia - Elizabeth Vidal (szoprán); Daniela Barcellona (mezzo-szoprán); Antonino Siragusa (tenor); Luca Grassi (bariton); Giuseppina Piunti (szoprán); Marco Lazzara (kontratenor); a Teatro Lirico Giuseppe Verdi di Trieste Színház zenekara; Tiziano Severini (karmester). Címke: Opera Rara ORC23
La Rosa Bianca e la Rosa Rossa (Antonacci, Anselmi, Serraicocca, Canonici, Facini; Briccetti) Fonit Cetra RFCD 2007
Verter (Herrmann, Gemmabella, Cicchetti, Salsi, Zarelli; Terracini)  Bongiovanni GB 2343-4.
Sisara Accademia I Filarmonici di Verona, Simon Mayr Chor, Franz Hauk vezényletével, Guild GmbH
Konzert mit Schnitte von Werken von Johann Simon Mayr.  Wilhelm Schmailzl, Karlskron [1996]
Stabat Mater No. 3 c-mollban Incontri Europei con la Musica, Bongiovanni [1999] 
Vespri per il Corpus Domini 1802 Zeneszerzőkamera Milano Classica, Bongiovanni [2004]
ForrásokHeinrich Bauer: Simon Mayr 1763–1845, Meister der italienischen Oper aus der bayerischen Oberpfalz, Bayerische Vereinsbank, München, 1983
Franz Hauk: Johann Simon Mayr és Venedig, Katzbichler, München, 1999 ISBN 3-87397-153-4
John Stewart Allitt: Giovanni Simone Mayr – Vita, musica, pensiero, Edizioni Villadiseriane, Villa di Serio (BG), 1995
Mahan Esfahani: Giovanni Simone Mayr „Ginevra di Scozia” és a klasszikus esztétika a 19. századi olasz opera seriában (bachelordolgozat, Stanford Egyetem), 2005
Martin Pfeil: Der vergessene Musiker: Johann Simon Mayer (1763–1845) INTV Media Ingolstadt, 1995 (VHS, 30 perc)
Ez a szócikk részben vagy egészben  a   Simon Mayr című angol Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.

A Sínai-félsziget (másként: Szináj-félsziget, arabul سينا , سيناء [Színá], koptul Szina, héberül סיני [Szi-naj]) a Földközi- és a Vörös-tenger által közrefogott, Ázsiát Afrikával összekötő jellegzetes, háromszög alakú félsziget.
A Sínai-félsziget neve a Sináj szóból ered, melynek magyar jelentése „fog”, ami a félsziget formáját is hűen tükrözi.
A mintegy 61 100 km²-es, Egyiptomhoz tartozó félsziget a Vörös-tengerbe nyúlik. Északkelet felől Izraellel, délkeleten az Akabai-öböllel, délnyugaton a Szuezi-öböllel, nyugaton a Szuezi-csatornával határos. Északi része sivatagos síkság. A félsziget déli részét magas hegyláncok jellemzik. Egyik csúcsa a Sínai-hegy (2285 m). Itt van az ország legmagasabb pontja, a Katalin-hegy (2629 m).
Jelentősebb települései el-Arís, et-Tór, Nuveiba, Dahab, és a kedvelt üdülőhely, Sarm es-Sejk.
Az ókorban Mafkat néven ismert félszigeten az egyiptomi birodalom több évszázadon keresztül két türkizbányát üzemeltetett (a mai Szerabit el-Hadimnál és Vádi Magáránál), ezek voltak a világ első ismert bányái.
1260-tól az egyiptomi mamelukok tartották ellenőrzésük alatt a területet, majd 1517-től a félsziget az Oszmán Birodalom, azon belül az Egyiptomi ejálet (törökül Mısır) része lett.
1869-ben nyitották meg a félsziget nyugati peremén kiépített, 163 kilométer hosszú Szuezi-csatornát, amely forradalmian felgyorsította az Európa és Ázsia közötti vízi kereskedelmet azzal, hogy szükségtelenné tette Afrika megkerülését. 1906-tól a britek ellenőrizte Egyiptom része lett, s ekkor húzták meg keleti részén a Palesztina, majd Izrael felé ma is államhatárt képező Rafah–Taba vonalat. Az 1948-ban újonnan megalakult Izrael és az arab országok között kitört háború során egyiptomi katonákat állomásoztattak itt a félsziget védelmében. Az izraeli hadsereg rövid időre bevonult a félsziget északnyugati részére, de nemzetközi nyomásra hamarosan elhagyta a területet. Az 1949-es fegyverszüneti tárgyalások során a Sínai-félsziget a Gázai-övezettel együtt mint demilitarizált területek egyiptomi fennhatóság alatt maradtak.
Egyiptom – hogy előteremtse az asszuáni gát felépüléséhez szükséges tőkét – 1956. július 26-án bejelentette, hogy a Szuezi-csatornát nemzeti ellenőrzés alá vonja, s annak bevételei az egyiptomi költségvetést illetik. Ezzel párhuzamosan az Akabai-öbölben lévő Eilat kikötőjét is blokád alá vonták, és válaszlépésként október 29-én brit és francia támogatással Izrael lerohanta a Sínai-félszigetet, ezzel kitört a szuezi válság. 1957 márciusára amerikai és szovjet nyomásra az izraeliek kivonultak a területről, és helyüket az ENSZ békefenntartó egysége, az UNEF vette át. 1967. május 16-án Egyiptom katonailag ismét ellenőrzése alá vonta a félszigetet, az UNEF-et pedig az ország elhagyására szólította fel. Ismét blokád alá vonták Eilat kikötőjét is, amelyre válaszlépésül Izrael június 5-én lerohanta Egyiptomot, és kitört a hatnapos háború, amelynek során Izrael átvette az ellenőrzést többek között a Sínai-félsziget fölött is. 1973-ra látták az egyiptomiak elérkezettnek az időt az Izrael által 1967-ben elhódított területek visszafoglalására, s október 6-án fegyveres erőik átkeltek a Szuezi-csatornán, s az így kitört jom kippuri háború Sínai-félsziget keleti sávját ismét ellenőrzésük alá vonták. Az 1979-ben megkötött izraeli–egyiptomi békeszerződés alapján Izrael a félsziget teljes ellenőrzését átengedte Egyiptomnak, s 1982-ben az utolsó izraeli katona is elhagyta Sínait.
A félsziget a Lonely Planet által összeállított, 2011 legkívánatosabb úti céljait tartalmazó lista 1. helyére került.

Sir Alexander Chapman Ferguson, CBE (Govan, 1941. december 31. –) korábbi skót labdarúgócsatár, majd edző, 27 évig irányította a Manchester United csapatát. Az ott eltöltött ideje alatt vált az egyik legsikeresebb és legtiszteltebb edzővé a játék történetében.Ferguson az East Stirlingshire és a St. Mirren menedzsere volt, mielőtt eléggé sikeres időszakot töltött volna el az Aberdeennél. Miután Jock Stein halálát követően rövid ideig edzette a skót labdarúgó-válogatottat, 1986 novemberében nevezték ki a Manchester United élére.
Ferguson volt a Manchester United legtovább hivatalban lévő edzője, 2010. december 19-én döntötte meg Sir Matt Busby rekordját, több mint 26 és fél évet töltött a klub menedzsereként. Rengeteg díjat nyert, több rekordot tart, például ő nyerte meg legtöbbször a Premier League Év edzője díjat. 2008-ban ő lett a harmadik brit edző, aki egynél többször nyerte meg az Európa-kupát. Az 1999-es születésnapi díjak gáláján a játékért tett szolgálataiért a királynő lovaggá ütötte.2013. május 8-án Ferguson bejelentette visszavonulását. 26 manchesteri éve alatt 38 trófeát nyert, ebből 13 Premier League- és 2 UEFA-bajnokok ligája-győzelem.
Alexander Beaton Ferguson, egy galvanizáló munkás segítője a hajóépítési iparban és felesége, Elizabeth fiaként, Alex Ferguson nagymamája Shieldhall Road-i házában, Govanban született 1941. december 31-én, egy bérleményben nőtt fel a Govan Road 667 szám alatt szüleivel és öccsével, Martinnal.A Broomloan Road Általános Iskola, majd később a Govan Középiskola tanulója volt, a Rangersnek szurkolt.
Ferguson játékoskarrierje amatőrként kezdődött a Queen's Parknál, ahol 16 évesen csatárként játszott. Első meccsét rémálomként jellemezte, ő lőtte a Queen's Park gólját, 2–1-re kaptak ki a Stranraertől. Legemlékezetesebb meccse a csapatban a Queen of the Southtól 1959 Boxing Dayjén, a korábbi angol válogatott Ivor Broadis négy gólt lőtt. A Queen's Park egyetlen gólját Ferguson lőtte.Habár a klub színeiben 31 meccsen 20 gólt lőtt, nem lett alapember, 1960-ban a St. Johnstoneba igazolt. Habár itt is folytatta a gólgyártást, továbbra sem sikerült helyet kiharcolnia magának a kezdőben, tovább szeretett volna igazolni. Ferguson Kanadába akart emigrálni, azonban a St. Johnstone menedzsere a Rangers elleni meccsre nem talált csatárt, így neki kellett beugrania, a meglepetésgyőzelemből mesterhármassal vette ki a részét. 1964. nyarán a Dunfermline szerződtette, ahol teljesen profi labdarúgó vált belőle.
A következő szezonban (1964–65) a Dunfermline végig versenyben volt a bajnoki címért, a kupadöntőbe is bejutott, de Ferguson a St. Johnstone elleni bajnokin mutatott gyenge teljesítménye miatt ott nem játszhatott. A Dunfermline 3–2-re kikapott a Celtictől, majd a bajnokságot is elvesztette egy ponttal. Az 1965–66-os szezonban Ferguson 51 meccsen 45 gólt lőtt. A celtices Joe McBride társaságában 31 góllal a Scottish League gólkirálya lett.65 000 fontért igazolt a Rangersbe, ez új átigazolási rekord volt két skót klub közt. Egy gólért hibáztatható volt, amit az 1968–1969-es skót labdarúgókupa döntőjében kaptak, a meccsen a Celtic csapatkapitányát, Billy McNeillt kellett volna fognia, hamarosan a juniorcsapathoz száműzték. Őt és testvérét annyira feldúlta a vereség, hogy eldobták ezüstérmüket. Voltak, akik azt állították, hogy a katolikus Cathy Holdinggal való házassága miatt részesült a klubnál negatív diszkriminációban, de Ferguson önéletrajzában tisztázta, hogy amikor csatlakozott a klubhoz, tudtak felesége vallásáról és a kupadöntőben elkövetett hibája miatt volt minden.
A következő októberben a Nottingham Forest szerződtette volna, de felesége nem szeretett volna Angliába költözni, így a Falkirket választotta. Itt eredetileg játékosedző volt, de mikor John Prentice lett a menedzser, az edzői jogokat elvette Fergusontól. A csatár válaszul eladását kérte, az Ayr Unitedbe igazolt, ahol 1974-ben befejezte játékos-pályafutását.
1974 júniusában, 32 évesen az East Stirlingshire menedzsere lett. A részmunkaidős állásért havonta 40 fontot kapott, a klubnak nem volt kapusa. Fegyelmezésével szerzett hírnevet, mint a klub csatára, Bobby McCulley később mondta: "Soha nem féltem senkitől, de Ferguson a kezdetektől egy ijesztő szemét volt."A következő októberben a St. Mirren szerette volna megszerezni. Habár az East Stirlingshire alatt voltak a ligában, nagyobb klub volt, bár Ferguson némi lojalitást érzett East Stirlingshire iránt, Jock Stein tanácsára aláírt a St. Mirrenhez.
Ferguson 1974 és 1978 közt volt a St. Mirren menedzsere, hihetetlen átalakítást hajtott végre, kezdetben mindössze 1000 néző járt ki a meccsekre, a harmadosztály alsó régióiból az 1977-es másodosztály megnyeréséig vezette a csapatot, felfedezett olyan tehetségeket, mint Billy Stark, Tony Fitzpatrick, Lex Richardson, Frank McGarvey, Bobby Reid és Peter Weir, mindeközben csodálatos támadófocit játszottak. Az átlagéletkor 19 év volt, a csapatkapitány Fitzpatrick is mindössze 20.A St. Mirren az egyetlen klub, aki valaha kirúgta Fergusont. Az edző jogellenes felmondás miatt egy törvényszékhez vonult, de kérelmét elutasították, a fellebbezésre sem adtak lehetőséget. Billy Adams 1999. május 30-i Sunday Heraldbeli cikkéből kiderül, az hivatalos verzió szerint Fergusont különböző szerződésszegésekért, beleértve jogtalan kifizetéseket a játékosoknak, menesztették. Azzal is vádolták, hogy megfélemlítette a titkárt, mert az edző a játékosoknak bizonyos juttatásokat adómentesen szeretett volna kifizetni. Nem beszélt vele 6 hétig, elkobozták a kulcsát, mindössze egy 17 éves asszisztensen keresztül kommunikált. A bíróság megállapította, Ferguson "különösen kicsinyes" és "éretlen" volt. A St. Mirren elnöke, Willie Todd kijelentette, Fergusonnak "nincs menedzseri képessége".
2008. május 31-én a The Guardian interjút közölt a korábban Fergusont kirúgó 87 éves Toddal. Az üzletember elmondta, a menesztés legfőbb oka az volt, hogy a skót szakember már megegyezett az Aberdeennel. Ferguson elmondta a Daily Mirror újságírójának, Jim Rodgernek, legalább egy játékost magával vitt volna. A St. Mirren stábja tudott távozási szándékáról. Todd sajnálatát fejezte ki a történtek miatt, de hibáztatta az Aberdeent, hogy nem akarták megvitatni az ügyet.1977-ben Ferguson mégsem kapta meg az Aberdeen menedzsere, a posztot Billy McNeill kapta, aki egy év múlva visszaért a Celtichez, így Ferguson megkaphatta a szerepet.
Ferguson 1978-ban lett az Aberdeennél Billy McNeill utódja, aki csak egy szezonon keresztül edzette a csapatot, mielőtt elfogadta a Celtic ajánlatát. Habár az Aberdeen Skócia egyik legrégebbi klubja volt, csak egyszer nyerték meg a bajnokságot, 1955-ben, Dave Halliday edzősködése alatt. A csapat december óta nem kapott ki, ezüstérmes lett. Ferguson már négy éve edzősködött, de még így is idősebb volt jó pár játékosa, nem is sikerült mindegyikük bizalmát megnyernie, így például Joe Harperét sem. A szezon nem volt különösen sikeres, a kupában az elődöntőig jutottak. a Ligakupa-döntőt elvesztették és negyedikek lettek a bajnokságban.
Az Aberdeen az 1979–80-as Ligakupa-döntőt is elvesztette a Dundee United ellen, újrajátszás után. Ferguson felvállalta a felelősséget, a csapaton nem változtatott.
Az Aberdeen rosszul kezdte az 1979–80-as szezont, de az új évben drámaian feljavult a formájuk, az utolsó fordulóban aratott 5–0-s sikerrel megnyerték a bajnokságot. 15 év óta ez volt az első alkalom, hogy nem a Rangers vagy a Celtic nyert. Ferguson már élvezte a játékosok tiszteletét, később így beszélt róla: "Ez a győzelem egyesített minket. A játékosok végre hittek bennem".Még mindig szigorú, fegyelmező volt, játékosai a Furious Fergie (=Dühös Fergie) becsnevet akasztották rá. Egyszer megbüntette egyik játékosát, John Hewitt-tet, mert az megelőzte a szakembert egy közúton, egy rosszul sikerült félidő után egy szamovárt rúgott játékosai felé. Nem volt elégedett az Aberdeen-meccsek hangulatával és direkt "ostromhangulatot" hozott létre játékosai motiválására - legalábbis a glasgowi csapatokkal elfogult média szerint. A csapat az 1982-es kupa megnyerésével folytatta diadalmenetét. Ferguson elfogadta a Wolverhampton Wanderers menedzseri állását, de visszamondta, miután megérezte a Farkasok gondjait és "aberdeeni ambícióit még nem teljesítette teljesen".
Ferguson a következő szezonban (1982–83) története legnagyobb sikeréig vezette az Aberdeent. Az előző szezonbeli kupagyőzelem jogán indulhattak a Kupagyőztesek Európa-kupájában, lenyűgöző teljesítménnyel ejtették ki a Bayern Münchent, a németek az előző körben 4–1-gyel verték ki a Tottenham Hotspurt. Willie Miller szerint ekkor hitték el, megnyerhetik a sorozatot, ami meg is történt, az 1983. május 11-i döntőben 2–1-re verték a Real Madridot. Az Aberdeen mindössze a harmadik európai kupát nyerő skót csapat lett, Ferguson ekkor érezte, "életében valami érdemeset is csinált". 1983 decemberében az UEFA-szuperkupa döntőjében a Bajnokcsapatok Európa-kupája-győztes Hamburgot két meccs után 2–0-ra verték. Az Aberdeen a bajnokságban is jól szerepelt, a Skót Kupát a Rangers 1–0-s legyőzésével hódították el, de Ferguson nem volt elégedett csapata játékával, a meccs utáni televíziós interjúban "gyalázatos teljesítményként" értékelt, kijelentését később megbánta.Az 1983–84-es szezont rosszul kezdték, azonban formájuk egyre javult, végül megnyerték a bajnokságot és a kupát is. Ferguson felkerült A Brit Birodalom Rendje (OBE) 1984-es díjazási listájára, a Rangers és az Arsenal is felajánlotta a menedzseri székét a szezon során. Az Aberdeen az 1984–85-ös szezonban megvédte címét, az 1985–86-os szezon felemásra sikerült, a bajnokság 4. helyén végeztek, de megnyerték mindkét hazai kupát. Fergusont 1986 elején a klubvezetőség megerősítette állásában, de áprilisban Dick Donald elnöknek elmondta, a szezon végén távozik.
Ferguson ezután az 1986-os világbajnokságra kijutó skót labdarúgó-válogatott edzői stábjának tagja lett, de Jock Stein szövetségi kapitány 1985. szeptember 10-én összeesett és meghalt – a meccs végén, amin Skócia kiharcolta az Ausztrália elleni pótselejtező jogát. Ferguson azonnal elvállalta az ausztrálok elleni meccseket, majd a világbajnokságot. Archie Knox, korábbi aberdeeni segédedzője lett az asszisztense. Miután a világbajnokság csoportkörében kiestek, 1986. június 15-én lemondott posztjáról.Ekkoriban megkereste a Tottenham Hotspur, hogy elfoglalja a Peter Shreeves helyét, de a munkát végül a Luton Town menedzsere, David Pleat kapta meg. Az Arsenal is szerződtette volna Don Howe helyére, de végül a szintén skót George Graham kapta meg a posztot. Pletykáltak arról is, hogy Ron Atkinson helyét veszi át a Manchester Unitednél, aki végül csak a negyedik helyig vezette a vörös ördögöket, pedig 10-meccses győzelmi sorozatuk alatt a végső siker elkerülhetetlennek tűnt.
Nem ez volt az első alkalom, amikor angol klubokról pletykáltak vele kapcsolatban. 1982 februárjában a Wolverhampton Wanderers szemelte ki John Barnwell pótlására, mivel kiestek a First Divisionból. Ezt az ajánlatot visszautasította, mert aggódott a klub pénzügyi stabilitása miatt, ekkoriban majdnem 2 millió font adósságuk volt, a csőd szélén táncoltak. Az 1984–85-ös szezon végén felmerült, a Liverpoolnál a visszavonuló Joe Fagan utódja lehet, de ezt a pozíciót a klub korábbi csatára, Kenny Dalglish kapta meg.Habár Ferguson nyáron az Aberdeennél maradt, Atkinson 1986. novemberi kirúgása után csatlakozott a Unitedhez.
Fergusont 1986. november 6-án nevezték ki menedzserré. Kezdetben félt tőle, hogy néhány játékosa, mint például Norman Whiteside, Paul McGrath és Bryan Robson túl sokat iszik és "depressziós lett" a játékosok állapotától, de a Unitedet a tabella utolsó előtti, 21. helyéről a 11.-re vezette.
November 8-án első meccsén 2–0-ra kapott ki az Oxford Unitedtől, hét nappal később gól nélküli döntetlent játszott az újonc Norwich City ellen, majd november 22-én megszületett első győzelme is, 1–0-ra verték otthon a QPR-t. Az eredmények feljavították a szezont, csak ők verték meg idegenben az ősi rivális, címvédő Liverpoolt, a december 26-i győzelem egyértelművé tette, a manchesteri csapattal számolni kell. 1987 egy Newcastle United elleni 4–1-es sikerrel kezdődött, a szezon második felében a United csak néha kapott ki, végül a 11. helyen végeztek. Ferguson segítője az őt az Aberdeennél is segítő Archie Knox lett.
Az 1987–88-as szezonban Ferguson angol kluboktól igazolt, így érkezett a klubhoz például Steve Bruce, Viv Anderson, Brian McClair és Jim Leighton. Az új emberek nagy löketet adtak a Unitednek, végül kilenc ponttal a Liverpool mögött ezüstérmesek lettek. Azonban a hátrányuk a szezon legnagyobb részében kétszámjegyű volt, mindössze 5 meccsen kaptak ki, azonban 12 meccsen játszottak döntetlent, világos volt, hosszú utat kell még megtenni, míg igazi harcban lehetnek északnyugati ellenfelükkel.
A United nagy reményekkel várta a két év után a Barcelonától visszatérő Mark Hughest, de az 1988–89-es szezon csalódás volt, mindössze 11. helyen végeztek, a FA-kupából a hatodik fordulóban búcsúztak. A szezont rosszul kezdték, október-novemberben egy 9 meccses nyeretlenségi sorozatuk is volt (nyolc vereség és egy döntetlen), de további jó eredményeik a harmadik helyig repítették a klubot, február közepén a bajnoki címért is harcban álltak. Azonban a szezon utolsó negyede nem sikerült jól és visszaestek a tabellán.
A szezon során barátságos meccset játszottak a bermudai labdarúgó-válogatottal és a Somerset County Cricket Clubbal a bermundaiak angol túrája keretében. A Somerset elleni meccsen maga Ferguson és asszisztense, Archie Knox is pályára lépett, utóbbi nem kapott gólt. Ez volt Ferguson egyetlen meccse a United első csapatában.
Az 1989–90-es szezonra nagy összegekért erősítette meg a keretet, az általa szerződtetett középpályások Neil Webb, Mike Phelan és Paul Ince voltak, de érkezett a védő Gary Pallister és a szélső Danny Wallace is. A szezont a címvédő Arsenal 4–1-es legyőzésével indult, de a forma hamarosan hanyatlani kezdett. Szeptemberben 5–1-re elverte őket a városi rivális Manchester City. Ezután és nyolc meccsen hat vereség és két döntetlen után egy molinó hirdette az Old Trafford felett: "Három év kifogás és még mindig sz*r ... ta-ra Fergie", sok szurkoló és újságíró Ferguson távozását követelte. Ferguson 1989. decemberét később "a legsötétebb időszaknak, amit valaha megélt a játékban" nevezte, a United az évtizedet épphogy a kiesőzóna felett zárta.Ferguson később elárulta, az igazgatóság egyáltalán nem akarta meneszteni. Bár csalódottak voltak a bajnokság kudarcai miatt, megértették az okokat (elsősorban a rengeteg sérült), üdvözölték az irányt, ahogy Ferguson átszervezte a klub edzői és felderítői rendszerét.
Hét nyeretlen meccs után a United nyert az FA-kupa 3. körében a Nottingham Forest ellen. A Forest jól teljesített a szezonban, esélyesek voltak a címvédésre a Ligakupában, várható volt, ha a United kikap, Fergusont kirúgják, de Mark Robins góljával 1–0-ra nyertek, majd később a döntőbe is bejutottak. Ezt a kupagyőzelmet gyakran emlegetik, mint Ferguson Old Traffordi karrierje megmentőjét, mert ezután állása már sosem forgott veszélyben. A döntőben a Crystal Palacet a 3–3-mal végződött meccs újrajátszásán 1–0-ra verték, ezzel Ferguson első trófeáját nyerte a United vezetőedzőjeként. Az első meccsen főleg a kapus Jim Leighton játszott rosszul, így Fergusonnak le kellett cserélnie korábbi aberdeeni játékosát Les Sealeyre.
Habár a csapat formája az 1990–91-es szezonra jelentősen javult, de még mindig következetetlenek voltak, hatodikak lettek. Néhányszor nagyszerű teljesítményt nyújtottak, mint amikor a Highburyben 6–2-re verték az Arsenalt, de olyan eredményeik is voltak, mint amikor a szezon elején 2–1-re kaptak ki az újonc Sunderland, szeptemberben a Liverpool 4–0-ra verte őket az Anfielden, kora márciusban az Everton verte őket 2–0-ra otthon, ezen a meccsen mutatkozott be a 17 éves tehetség, Ryan Giggs.
Habár az előző szezonban megnyerték a kupát, Fergusonnak sem sikerült az, ami a Busbyt követő egyik menedzsernek sem – megnyerni a bajnokságot. A Ligakupa-döntőben 1–0-ra kaptak ki a Sheffield Wednesdaytől. Bejutottak a Kupagyőztesek Európa-kupája-döntőbe is, a szezonban spanyol bajnok Barcelonát 2–1-re verték. A meccs után Ferguson megfogadta, jövőre bajnokok lesznek, úgy tűnt, öt év után sikerült a szkeptikusokat maga mellé állítania.Az 1991-es szezon előtt Ferguson segítője, Archie Knox Walter Smith segítője lett a Glasgow Rangersnél, helyét az ifjúsági edző Brian Kidd vette át. Két nagy igazolást is végrehajtott – érkezett a kapus Peter Schmeichel és a védő Paul Parker. Nagy volt a várakozás a fiatal Ryan Giggsszel szemben, aki az 1990–91-es szezonban 2 meccsen 1 gólt lőtt, a szintén fiatal Lee Sharpe meggyőzte Fergusont, nem kell új játékost igazolnia a várakozásoknak nem megfelelő balszélső Danny Wallace helyére. Szerződtette az ukrán Andrej Kancselszkiszt is a bal szélre, új alternatívát kínálva az idős Mike Phelan - Bryan Robson párosra.
Az 1991–92-es szezonban sem sikerült megfelelni az elvárásoknak, Ferguson szerint "a média úgy éreztette, hogy [ő] is hozzájárult a kudarcokhoz". A United megnyerte a Ligakupát és az Európai Szuperkupát, de a rivális Leends United megelőzte őket a bajnokságban, pedig a szezon nagy részében a manchesteri csapat vezette a tabellát. A szezon második felében a gólok hiánya és a gyenge második félidők okoztak problémát. Ferguson érezve felelősségét, szerződtette Mick Harfordot a Luton Towntól, a csapattól "extra teljesítményt" kért a jövő évi bajnoki címért.Az 1992-es nyári szünetben Ferguson új csatárra vadászott. Elsőnek Alan Shearert szerződtette volna a Southamptontól, de a játékos a Blackburn Roversbe igazolt. Legalább egyszer közelített a Sheffield Wednesday csatárához, David Hirsthez, de a menedzser, Trevor Francis elutasított minden ajánlatot. Végül 1 millió fontért szerződtette a Cambridge United 23 éves csatárát, Dion Dublint – ez volt egyetlen komoly nyári igazolása.
Az 1992–93-as szezont álmosan kezdték (november elején a 22 csapatos bajnokság 10. helyén álltak), úgy tűnt, a United megint nem képes megnyerni az immár Premier Leaguenek hívott bajnokságot. Azonban miután érkezett a Leeds United francia csatára, Éric Cantona 1.2 millió fontért, nemcsak a United, hanem Ferguson menedzseri munkájának jövője is szebbé vált. Cantona erős csatárpárost alkotott Mark Hugheszal, a tabella élére lőtte a klubot, véget vetett a United 26 éves bajnoki cím-mentes időszakának, a Premier League első bajnokcsapata lett. Végül 10 pont előnnyel nyertek az Aston Villa, akiknek az 1–0-s oldhami vereségük biztosította be a bajnoki címet 1993. május 2-án. A League Managers' Association Fergusont díjazta a Szezon Menedzsere címmel.
Az 1993–94-es szezon több sikert hozott. Ferguson szerződtette a Nottingham Forest 22 éves középpályását, Roy Keane-t brit rekordnak számító 3,75 millió fontért, hogy hosszú távon helyettesítse a visszavonuló Bryan Robsont.Az 1993–94-es szezon elejétől a végéig vezették a tabellát.
Ferguson volt a Premier League A hónap edzője díj első győztese, az 1993–94-es szezon elején, augusztusban gyűjtötte be az elismerést.
Cantona minden sorozatot együttvéve házi gólkirály lett 25 góllal, de 1994 márciusában öt napon belül kétszer állították ki. Bejutottak a Ligakupa döntőjébe is, de 3–1-re kikaptak a Ferguson elődje, Ron Atkinson által edzett Aston Villától. A FA-kupa-döntőben csodás teljesítménnyel 4–0-ra verték a Chelseat, ez volt Ferguson második bajnokság-kupa duplája, ezelőtt az Aberdeennel sikerült ez az 1984–85-ös szezonban, akkor is kikapott a Ligakupa döntőjében, így nem sikerült megismételni az 1983-as triplát.
A szezonközben mindössze egy igazolást hajtott végre, a Blackburn Roversnek 1,2 millió fontot fizettek David Mayért. Újságcikkek szerint Ferguson szerződtette volna a Norwich City tehetséges 21 éves csatárát, Chris Suttont is, de ő a Blackburnt választotta.
Az 1994–95-ös szezon nehezebb volt. Cantona bántalmazott egy Crystal Palace-szurkolót csapata Selhurst Parki meccsén, úgy tűnt, elhagyja az angol labdarúgást. A francia játékost nyolc hónapra tiltották el, így a szezon utolsó négy hónapját ki kellett hagynia. 14 napos börtönre is ítélték, de ezt később ejtették és helyette 120 napos közmunkát kapott. A pozitív oldalon például az állt, hogy brit rekordösszeget, 7 millió fontot fizettek a Newcastle vérbeli csatáráért, Andy Coleért, kiegészülve a fiatal szélsővel, Keith Gillespievel. A szezonban tört be a fiatal játékosok közül Gary Neville, Nicky Butt és Paul Scholes, akik még sokáig meghatározták a Manchester United arculatát, a klub elveszthette sztárjait, ők az állandóságot képviselték.
A bajnokság utolsó fordulójában 1–1-et játszottak a West Ham United ellen, a trófea elnyeréséhez győzniük kellett volna. Az FA-kupa döntőjét 1–0-ra elvesztették az Everton ellen.
Fergusont erősen kritizálták 1995 nyarán, amikor elengedte a sztárjátékosokat, de nem gondoskodott pótlásukról. Először Paul Ince szerződött az olasz Internazionaléba 7,5 millió fontért, a régóta szolgáló Mark Hughes hirtelen a Chelseahez került 1,5 millióért, Andrej Kancselszkiszt az Evertonnak adták el.
Ferguson a Tottenham Hotspur szélsőjét, Darren Andertont szerződtette volna, de a játékos új szerződést írt alá az észak-londoni csapattal. Ezután a holland Marc Overmarst nézte ki magának, de az Ajaxszal UEFA-bajnokok ligája-győztes játékos súlyos térdsérülést szenvedett, hónapokra kidőlt. A média a Juventustól távozó olasz csatárt, Roberto Baggiót is ajánlotta, de a játékos maradt hazájában, az AC Milanban.
Ferguson úgy érezte, sok fiatal már megérett az első csapatba kerülésre. A "Fergie-fiókák" néven elhíresült játékosok, például Gary Neville, Phil Neville, David Beckham, Paul Scholes és Nicky Butt, a csapat fontos tagjai lettek. Az 1995–96-os szezon így nagy igazolás nélkül indult, míg az Arsenal, a Liverpool és Newcastle United megtöltötték átigazolásaikkal a szalagcímeket.
A fiatalokkal megtűzdelt United 3–1-re kikapott az 1995–96-os szezon első meccsén az Aston Villától. A Match of the Day szakértője, Alan Hansen kritizálta a teljesítményüket, elemzését a következő szavakkal fejezte be: "Gyerekekkel semmit sem lehet nyerni". A United megnyerte következő 5 meccsét, Cantona visszatérése külön lendületet adott nekik, a francia csatár 1995 októberében a Liverpool ellen játszhatott újra. A szezon nagy részében a tabella élén álló Newcatlet üldözték, karácsonykor 10 ponttal voltak lemaradva, a december 27-i győzelmük után ez 7 pontra csökkent. A különbség később 12 pontra nőtt, de győzelmek sorozatával, a Newcastle pontvesztéseivel márciusban a United állt a tabella élére. A Leeds United elleni áprilisi, keményen kiharcolt győzelem után Ferguson szidta az ellenfelet, hogy "megcsalják" edzőjüket:
 Miután a Newcastle megverte a Leedset, a Szarkák menedzsere, Kevin Keegan a televízióban fakadt ki, mérgesen reagált Ferguson szavaira: "Még mindig harcban vagyunk a címért, nekik még kell Middlesbroughba menni ... Szeretném, ha legyőznénk őket, nagyon szeretném." A Middlesbrough ellen az utolsó fordulóban aratott győzelemmel bebiztosította a bajnoki címet, ráadásul a kupát is megnyerték, a döntőben: Liverpool–Manchester United 0–1; három éven belül ez volt a második duplájuk. Egy héttel a kupadöntő után Ferguson újabb négyéves megállapodást írt alá a Manchester Uniteddel.Az 1996–97-es szezonban öt éven belül már a 4. bajnoki címüket szerezték meg, ezt egyszerűsítette a tény, hogy ellenfeleik "nem végezték el feladatukat". Ferguson ideje alatt most jutottak legtovább a Bajnokok Ligájában, 28 év után jutottak el újra az elődöntőkig. Tovább nem jutottak, mert kikaptak a német Borussia Dortmundtól. A norvég igazolások, Ole Gunnar Solskjær és Ronny Johnsen jelentős erősítésnek bizonyultak, előbbi a klub házi gólkirálya lett. 1997 májusában Cantona ismertette Fergusonnal döntését, miszerint visszavonul a labdarúgástól. A játékos "kihasználva érezte magát" a United merchandising osztálya miatt és megkérdőjelezte a klub ambícióit, az okokat a skót mester megértette. Cantona helyére igazolták a csatár Teddy Sheringhamet a Tottenhamtól, a másik nagy nyári igazolás a Blackburn védője, Henning Berg volt. A felkészülési szezonban a United Keane-t jelölte a csapatkapitányi pozícióba. Ferguson a "legjobb mindenes játékosként" jellemezte az 1997-es angol labdarúgó-szuperkupa-győzelem után, szerinte "minden képessége megvan, hogy Cantona örökébe lépjen".1997 szeptemberében kikaptak a Leeds Unitedtől, ez volt az első bajnoki vereségük 7 hónap óta, Keane ráadásul rossz mozdulata miatt az egész szezonra kidőlt keresztszalag-szakadás miatt. Sérülése alatt Schmeichel lett a csapatkapitány. Novemberben négypontos előnyt szereztek, mindenki arról beszélt, melyik csapat állíthatja meg őket. Miután ugyanebben a hónapban kikaptak az Arsenaltól, Ferguson arról beszélt, az egylovas verseny "nem jó a játéknak", ellenfelét is dicsérte: "... a második félidei játékuk alapján megérdemelték a győzelmet". A United kihívói, a Liverpool, a Chelsea és a Blackburn Rovers sorra botlottak, a télen már 11 ponttal vezettek Fergusonék. Ez elég volt a manchesteri bukmékernek, Fred Donenak, hogy a nem a United bajnoki címére fogadóknak visszaadja a pénzüket. A United a többi sorozatban gyengén teljesített, az FA-kupában újrajátszásban estek ki a Barnsley ellen, a Bajnokok Ligája negyeddöntőjében az AS Monaco idegenben lőtt gólokkal állította meg őket.Az Arsenal márciusban ledolgozta hátrányát, a korábban a United által is szerződtetni akart szélsőjük, Marc Overmars Old Traffordi győztes góljával saját kezükbe vették a sorsukat. Ferguson mérges volt csapata teljesítménye miatt, de biztos volt benne, "... az Arsenal a szezon vége felé elkezd pontokat veszíteni – ez nem kérdéses". Az Arsenal a továbbiakban maximumpontszámot gyűjtött, a bajnoki címet 1998. május 3-án az Everton legyőzésével biztosították be. Ferguson gratulált az ellenfelet edző Arsène Wengernek, aki első teljes arsenálos szezonjában duplázni tudott: "Úgy hiszem, fiatal játékosainknak jót tesz, hogy elszalasztották ezt az esélyt. Elismerem, az Arsenal a karácsony és a szezon vége között jobb volt." A United nem sokkal ezután 10,75 millió fontot fizetett a PSV hátvédjéért, Jaap Stamért, Ferguson már sokadszor döntötte meg a klubrekordot. Ferguson szerette volna a támadószekciót is megerősíteni, céljainak leginkább az Aston Villa játékosa, Dwight Yorke felelt meg. Elsőre nem sikerült leigazolni, a skót szakember a 10 milliós összeg emelését kérte. A bajnoki kezdet előtt egy héttel 12,6 millióért sikerült szerződtetni, percekkel a Bajnokok Ligája nevezési határidejének lejárta előtt.
A United az 1998–99-es szezont egy Arsenal elleni 3–0-s szuperkupa-vereséggel indította. A vereség nem idegesítette különösebben Fergusont, 1998 szeptemberében így jellemezte a meccset: "Sokkal kevésbé tolerálható dolgok is vannak." 1998 decemberében Kidd elhagyta a segédedzői posztot és a Blackburn menedzsere lett. Ferguson megkérdezte Eric Harrisont és Les Kershawt az ideális asszisztensről, aki ideális utód lesz "edzői képességben és munkamorálban". Mindketten Steve McClarent, Jim White asszisztensét a Derby Countynál ajánlották. McClaren volt Ferguson első választása, 1999 februárjában egyeztek meg. Első közös meccsük a a Nottingham Forest 8–1-es legyőzése volt.
Sir Alex Ferguson 2013. május 8-án bejelentette, hogy visszavonul az edzősködéstől és a Manchester United vezetőségi tagjaként illetve nagyköveteként fog tovább dolgozni.  Az Old Trafford lőtt szobrot állítottak a tszteletére.
Bajnoki címei: 1993, 1994, 1996, 1997, 1999, 2000, 2001, 2003, 2007, 2008, 2009, 2011, 2013
FA Charity/Community Shield: 1990 (megosztva), 1993, 1994, 1996, 1997, 2003, 2007, 2010, 2011
Bajnokok Ligája: 1999 – MU–Bayern München 2–1 (0–1); 2008 - MU–Chelsea 1-1 (1-1) 11-esekkel: 6-5; 2009 - Barcelona-MU 2-0 (1-0); 2011 - Barcelona-MU 3-1 (1-1)
Európai Szuperkupa: 1991 – MU–Crvena Zvezda 1–0 (0–0); 1999 – Lazio–MU 1–0 (1–0);2008 - Zenit Szentpétervár - MU 2-1 (1-0)
Klub Világkupa: 1999 – MU–Palmeiras 1–0 (1–0), 2008 – MU–LDU Quito (Liga Deportiva Universitaria de Quito) 1–0
FA Kupa: 1990 – MU–Crystal Palace 3–3 (1–1); MU–Crystal Palace 1–0 (0–0); 1994 – MU–Chelsea 4–0 (0–0); 1995 – Everton–MU 1–0 (1–0); 1996 – MU–Liverpool 1–0 (0–0), 1999 – MU–Newcastle United 2–0 (1–0); 2004 – MU–Millwall 3–0 (1–0); 2005 – Arsenal–MU 0–0, 11-esekkel: 5–4
Ligakupa: 1992 – MU–Nottingham Forest 1–0 (1–0); 1994 – Aston Villa–MU 3–1 (1–0); 2003 – Liverpool–MU 2–0 (1–0); 2006 – MU–Wigan 4–0 (1–0); 2009 – MU–Tottenham Hotspur 0–0, tizenegyesekkel: 4–1; 2010 - Aston Villa-MU 1-2 (1-0)
FA Charity/Community Shield: 1990 – MU–Liverpool 1–1 (0–0); 1993 – MU–Arsenal 1–1 (1–1), 11-esekkel: 5–4; 1994 – MU–Blackburn 2–0 (1–0); 1996 – MU–Newcastle United4–0 (2–0); 1997 – MU–Chelsea 1–1 (0–0), 11-esekkel: 4–2; 1998 – Arsenal–MU 3–0 (1–0); 1999 – Arsenal–MU 2–1 (0–1); 2000 – Chelsea–MU 2–0 (1–0); 2001 – Liverpool–MU 2–1 (2–0); 2003 – MU–Arsenal 1–1 (1–1), 11-esekkel: 4–3; 2007 - MU-Chelsea 1-1 (1-1), 11-esekkel: 3-0; 2008 - MU-Portsmouth 0-0 11-esekkel: 3-1; 2010 - Chelsea-MU 1-3 (0-1); 2011 - Manchester United 3 - 2 Manchester City
Ez a szócikk részben vagy egészben  az   Alex Ferguson című angol Wikipédia-szócikk fordításán alapul.  Az eredeti cikk szerkesztőit annak laptörténete sorolja fel.

A Sir Gawain és a Zöld Lovag (angolul: Sir Gawain and the Green Knight) késő 14. századi, középangol, alliteráló verses lovagregény avagy románc, amely Artúr király és a kerekasztal lovagjának, Sir Gawainnek kalandjairól szól. A költeményben Sir Gawain elfogadja egy rejtélyes harcos kihívását, aki tetőtől talpig, ruhájától a hajáig, a szakálláig, sőt egészen a bőréig zöld. Ez a Zöld Lovag felajánlja, hogy bárki csapást mérhet rá a bárdjával, amennyiben hajlandó vállalni a viszonzást egy évvel és egy nappal később. Gawain egyetlen suhintással leüti a fejét, ám a Zöld Lovag feláll, felveszi a fejét, és emlékezteti Gawaint, hogy a megadott időpontban találkoznak. Gawain igyekezete, hogy ígéretét betartsa, valamint úti kalandjai a lovagság és hűség eszményének tükrei. Noha a szöveg 14. századi, maga a történet az Artúr-legendák egyik legrégebbike.
Az elbeszélő költemény egyetlen kéziratváltozatban, az úgynevezett Cotton Nero A. x.-ben maradt fenn, amely három vallási tárgyú verset is tartalmaz, ezek a Pearl (Gyöngy), a Cleanness (Tisztaság) és a Patience (Türelem). Általános vélekedés szerint mind a négynek ugyanaz az ismeretlen „Gyöngy-költő” vagy „Gawain-költő” a szerzője. Mind a négy költemény a középangol nyelv északnyugat-midlandsi dialektusában íródott, ily módon a történet a tájegység walesi és angol hagyománykincséből merít, korábbi „lefejezősdi”-történetekből kölcsönöz, s a becsület és a lovagi eszmény által a veszélyekkel szemben megkívánt helytállást példázza.
A mű bonyolult cselekménye és színpompás nyelvezete mellett elsősorban finom középkori szimbolikájával érdemel figyelmet. A Zöld Lovag, a lefejezés motívuma, az öv, amelyet Gawain a bárd elleni védelmül kap, mind-mind jelképi jelentőségű, s kelta, germán és egyéb folklórból és kulturális hagyományból táplálkozik. Maga a Zöld Lovag egyesek szerint a mitikus zöld ember megfelelője, míg mások krisztusi allúziónak vélik.
A Sir Gawain és a Zöld Lovag az egyik legfontosabb példája a középkori románc műfajának, amelynek hőse valamely áhított cél elérésére törekedve teszi próbára képességeit. A költemény többértelmű befejeződése révén azonban összetettebb a műfaj más képviselőinél. A keresztény értelmezés az apokalipszis ábrázolását látja benne, és párhuzamot von Gawain és Lady Bertilak, valamint Ádám és Éva története között. A feminista értelmezések egymásnak is ellentmondóak: egyik szerint elejétől végéig a nők uralják a cselekményt, másik szerint ez merőben illúzió. Kultúrtörténészek szemében leginkább a kor és a tájegység walesi és angol lakosai közti feszült viszonyt eleveníti meg a költemény. A mű hatása mindenesetre máig érvényesül, jelentős szerzők (J. R. R. Tolkien és Simon Armitage) fordították le modern angolra, színpadi és filmváltozatok is készültek belőle.
A történet újév napján kezdődik Camelot várában, ahol Artúr király és a kerekasztal lovagjai éppen lakomáznak és ajándékokat váltanak. Egy hatalmas termetű zöld lovag lép be a terembe, és fogadást ajánl. Bárki lecsaphat rá egyszer a bárdjával, de cserébe neki, a Zöld Lovagnak is jár egy ütés egy év és egy nap múlva. Sir Gawain, Artúr legifjabb lovagja s egyben unokaöccse elfogadja a kihívást. Egyetlen csapással levágja az óriás fejét, arra számítva, hogy az meghal. Ám a Zöld Lovag felkapja a fejét, emlékezteti Gawaint, hogy egy év és egy nap múlva találkoznak a Zöld Kápolnában, majd ellovagol.
Az időpont közeledtével Sir Gawain útnak indul, hogy megkeresse a Zöld Kápolnát, és teljesítse a Zöld Lovagnak tett ígéretét. Számos kaland és csata után, az éhhalál küszöbén egy szépséges várra bukkan, ahol megismerkedik Bertilak de Hautdeserttel, a vár urával és gyönyörű feleségével; mindketten örülnek, hogy ilyen híres lovagot láthatnak vendégül. Gawain elmeséli nekik, hogy újév napján meg kell jelennie a Zöld Kápolnában, ezért folytatnia kell útját, mert már csak néhány nap van hátra. Bertilak nevetve közli vele, hogy a kápolna mindössze két mérföldnyire esik onnan, és arra kéri Gawaint, maradjon még a várában.
Bertilak másnap, mielőtt vadászni indulna, alkut kínál Gawainnek: neki adja vadászzsákmányát cserébe azért, amire ő tesz majd szert aznap a várban. Gawain beleegyezik. Bertilak távoztával megjelenik Gawain hálószobájában Lady Bertilak, a várúrnő, és megpróbálja elcsábítani. Hiába próbálkozik azonban, a lovag mindössze egy csókot hajlandó elfogadni. Amikor Bertilak hazatérve átadja neki az elejtett szarvast, vendége a hölgy csókjával viszonozza ezt, de nem árulja el, kitől kapta. Másnap a hölgy ismét felkeresi, Gawain azonban kitér a közeledés elől, így a vaddisznózsákmányért mindössze két csókot adhat cserébe. A hölgy a harmadik reggelen is megjelenik nála, ekkor aranygyűrűt kínál neki, s mivel a vendég visszautasítja, egy zöld selyemövet tukmál rá, amely megóvja majd a fizikai veszedelmektől. Három csókot váltanak, s amikor aznap este Bertilak egy rókával tér haza, Gawain a három csókot adja érte, de az övet megtartja magának.
Másnap Gawain elindul a Zöld Kápolna felé az övvel. A kápolnában ott találja a Zöld Lovagot, amint éppen a bárdját feni, s megegyezésük értelmében le is hajtja a fejét, hogy fogadja a csapást. Az első suhintásra Gawain összerezzen, és a Zöld Lovag kigúnyolja érte. Azután kétszer egymás után lesújt, de visszafogja a bárdot, s csak harmadjára ejt egy kis sebet Gawain nyakán. Ezután a Zöld Lovag felfedi magát: nem más ő, mint Bertilak de Hautdesert, a vár ura, és elmondja, hogy az egész kaland csupán játék, amelyet Artúr varázstudományú nővére, Morgan le Fay ötlött ki. Gawaint feldúlja a dolog, szégyelli is magát, de azért a két férfi szívélyesen búcsút vesz egymástól, és Gawain úgy tér vissza Camelotba, hogy rajta van az öv: szégyenbélyegként viseli, amiért nem teljesítette Bertilaknak tett fogadalmát, és nem tartotta be a játékszabályokat. Artúr azonban elrendeli, hogy Gawain kalandjának emlékére attól fogva a kerekasztal minden lovagja zöld övet viseljen.
Sir Gawain a kerekasztal lovagjai közül is azon kevesek közé tartozik, akiket legalább egy róla szóló mű a „legnagyobbnak” nevez. A költeményben a „legfiatalabbként” is említik, és többször történik utalás heves, meggondolatlan természetére, ugyanakkor antonomáziaszerű, vagyis körülírásos ragadványneve a „hajadonok bajnoka” is, tehát minden nő védelmezője. Talán ezért ritkák a konkrét szerelmi viszonyairól szóló híradások, felesége pedig úgynevezett „csúnya nő” (loathly lady), akit az ő erényessége és nőtisztelete varázsol széppé. Több mű a grálkeresők legtisztábbjaként írja le. Artúr király unokaöccse ő, húgának, Morgause-nak fia, és csak akkor fordul szembe urával, amikor az Lancelottal folytatott viszonya miatt meg akarja égetni feleségét, Ginevrát. A halál azonban ismét Artúr táborában éri: tulajdon testvére, a trónbitorló Mordred csapatai ellen küzdve esik el, abban az ütközetben, amelyben Artúr is halálos sebet kap.
Noha kilétét nem ismerjük, műveiből levonhatunk róla bizonyos következtetéseket. Tudományos körökben a Gawain-kéziratot Cotton Nero A. x-nek nevezik egyik hajdani tulajdonosáról, Sir Robert Cottonról, középkori szövegek gyűjtőjéről. Cotton előtt a kézirat Henry Savile Biblia-fordító birtokában volt. A korábbi tulajdonosokról keveset tudunk, s a mű jószerével ismeretlennek számított mindaddig, míg Thomas Warton Historyjának második kiadásában, 1824-ben közzé nem tette Richard Price történész. A költemény teljes, csorbítatlan szövege csak 1839-ben látott napvilágot. A kéziratot ma a British Libraryben őrzik. A művet a 14. század második felére datálják, vagyis szerzője Geoffrey Chaucer kortársa lehetett, habár nem valószínű, hogy valaha is találkoztak. A kéziratban foglalt három másik verset, a közönségesen csak Pearlnek, Patience-nek és Cleannessnek vagy Cleanlinessnek nevezett költeményt általános feltételezés szerint ugyanaz a szerző írhatta, ám ez utóbbiak szövege nem az eredeti költőtől, hanem egy másoló kezétől való. Közvetlen bizonyíték a közös szerzőségre nincs, de a dialektus, a versforma és a stílus egy szerzőre vall.
A költőről igen keveset tudunk. J. R. R. Tolkien és E. V. Gordon a szöveg utalásait, előadásmódját és témáit elemezve 1925-ben az alábbi következtetésre jutott:
A legelfogadottabb feltételezés szerint a cheshire-i Cottonból való John Massey lehetett a „Gyöngy-költő”. Róla tudjuk, hogy ugyanabban a dialektusrégióban élt, s valószínűleg ő szerezte a St. Erkenwald című verset, amely egyes kutatók szerint stilisztikai hasonlóságokat mutat a Gawainnel. Más elemzők ugyanakkor úgy vélik, a St. Erkenwald nem a Gawain-költő korában született, így hát John Massey szerzősége máig vitatott, s a legtöbb hozzáértő ismeretlennek minősíti a Gawain szerzőjét.
A 2530 sorból és 101 versszakból álló Sir Gawain és a Zöld Lovag a 14. századra jellemző és a nyelvészek által „új alliterálónak” nevezett stílusban íródott. Szótagszámlálás és rímelés helyett a kor alliteráló versformája két hangsúlyos szótagot kívánt meg a sor elején, és kettőt a sor végén. Minden sorban cezúra van valahol a két-két hangsúlyos szótag között, amely így két félsort teremt. A Gawain-költő mindenesetre szabadabban bánt a formával, mint elődei, különböző hosszúságú stanzákat írt, amelyeket ötsoros rímelő szakasz, a bob and wheel zár le: a bob („orsó”) egy rövid, sokszor csupán két szótagú sor, az ezt követő wheel („kerék”) négy hosszabb sora pedig keresztrímes.
A legkorábbi ismert „lefejezősdi” a 8. századi középír Bricriu lakomája. Annyiban hasonlít a Gawainre, hogy akárcsak a Zöld Lovag, Cúchulainn is háromszor színleli a csapást, mielőtt sértetlenül elengedné áldozatát. Lefejezősdi szerepel a késő 12. századi Caradoc életében, ebben az ismeretlen szerzőjű középfrancia narratívában is, amelyet Chrétien de Troyes Perceval le Gallois-jába illesztettek. Jelentős különbség azonban, hogy itt Caradocot tulajdon álruhás apja hívja ki, így akarván próbára tenni becsületét. Lancelot lovagot is lefejezősdire invitálják a kora 13. századi Perlesvausban: egy lovag arra kéri, vágja le a fejét, különben a sajátját kockáztatja. Lancelot vonakodva ugyan, de teljesíti a kérést, és beleegyezik, hogy egy év múlva ugyanott ugyanilyen veszélynek teszi ki a saját fejét. Amikor Lancelot megérkezik, a város népe ünnepelve köszönti mint igaz lovagot, addig ugyanis senki sem akadt, aki ezt a becsületpróbát kiállta volna.
A The Girl with the Mule vagy The Mule Without a Bridle („Az öszvéres lány” vagy „A zabolátalan öszvér”) és a Hunbaut című történetekben Gawain csöppen hasonló helyzetekbe. A Hunbautban levágja egy ember fejét, s mielőtt az visszailleszthetné, lerántja a férfiról annak életadó varázsköpenyét, s ezzel kioltja az életét. Számos történet keringett különböző lovagokról, ezeknek el kellett hárítaniuk csábos asszonyok közeledését, akiket uruk küldött hozzájuk próbaképpen, közéjük tartozik az Yder, a Lancelot-Grail, a Hunbaut és a The Knight of the Sword („A kard lovagja”) is; utóbbi kettőnek Gawain a hőse. A csábító rendszerint a hűbérúr lánya vagy hitvese, s a lovagnak meg kell mutatnia, tiszta tud-e maradni ilyen veszedelmes helyzetekben is.
A Mabinogion című középkori walesi gyűjtemény első történetcsokrában Pwyll egy esztendőre helyet cserél Arawnnal, Annwn, vagyis a Másvilág urával. Noha Arawn külsejét viseli, Pwyll ez idő alatt egyszer sem érintkezik Arawn feleségével, ezért a két férfi örökre szóló barátságot köt. Ez a történet lehet a háttere annak, amikor Gawain ellenáll a Zöld Lovag feleségének, s Gawain meg a Zöld Lovag meséje alkalmasint a kelta lefejezősdi és a kelta csábításpróba elemeit egyesíti magában. Némely elemzők azonban tagadják ezt, hiszen a kelta szüzsében Arawn elvileg tudomásul vette, hogy Pwyll engedhet felesége közeledésének, márpedig a csábításpróba lényege általában az, hogy a hűbérúr és hitvese „összeesküszik” a lovag ellen, azt a látszatot keltve, hogy a férj mit sem tud a dologról.
A Sir Gawain és a Zöld Lovagot más hasonló történetek követték. A The Greene Knight vagyis „A zöld lovag” (15–17. század) rímes formában adja elő csaknem ugyanazt a történetet. Ebben a cselekmény leegyszerűsödik, az indítékok részletesebben vannak kifejtve, s egyes nevek megváltoznak. A The Turke and Gowin, azaz „A török és Gawain” (15. század) azzal kezdődik, hogy egy török lép be Artúr udvarába, és megkérdi, „akad-e ott testvér, aki ütést ad, és állja is”. Ennek a költeménynek a végén a török nem üt vissza, hanem megkéri Gawaint, hogy vágja le a fejét. Amikor Gawain teljesíti a kívánságát, a török megdicséri, és ajándékokkal halmozza el. A The Carle of Carlisle, „A carlisle-i bugris” (17. század) egyik jelenete szintén emlékeztet a Gawainre: a „bugris” vagyis a gonosz várúr egy terembe vezeti Sir Gawaint, amelynek két kard lóg a falán, és megparancsolja Gawainnek, hogy csapja le a fejét, vagy a sajátját veszti el. Gawain engedelmeskedik, ám a bugris nevetve, sértetlenül felpattan. A Gawain-verssel ellentétben itt nem kérnek és nem is adnak válaszcsapást.
A Sir Gawain és a Zöld Lovag veleje, hogy Gawain meg tud-e felelni a lovagi erény próbájának. A tipikus középkori kísértésmesében próbatételek egész során át kell megmutatni az erényességet. E történetekben gyakran többen is elbuknak, mire a főhős megkísértésére sor kerül. A siker sértetlenséget vagy jószerencsét hozhat. Gawain életben maradása a tétje annak, hogy kiállja-e a próbát, noha ő ezt nem tudhatja. Csakis a véletlennek vagy „ösztönös udvariasságának” (értsd: viselkedni tudásának) köszönheti, hogy sikerrel jár.
A lovagi szabályokon kívül Gawainnek az Amour courtois, azaz udvari szerelem szabályait is tiszteletben kell tartania. A lovagi becsületkódex elvárja tőle, hogy a hölgy minden óhaját teljesítse. El kell fogadnia az övet a hölgytől, de azt az ígéretét is teljesítenie kell, hogy házigazdájának adja mindazt, amit napközben kap. Gawain a haláltól való féltében megtartja az övet, így megszegi vendéglátójának tett ígéretét, de megóvja a hölgy becsületét. Megtudván, hogy házigazdája valójában maga a Zöld Lovag, ráébred, hogy noha útjának végére ért, nem bizonyult erényesnek. Ez a próba a becsület és a lovagi kötelmek közti konfliktust példázza. Gawain úgy véli, azzal, hogy ígéretét megszegte, elvesztette becsületét, s egyben a kötelességét sem teljesítette.
A kutatók gyakran felhívják a figyelmet a három vadászjelenet és a három csábítási jelenet párhuzamára. Egyetértés mutatkozik abban, hogy a rókavadászatnak fontos összefüggései vannak a harmadik csábítási jelenettel, amikor Gawain elfogadja Bertilak feleségének övét. A rókához hasonlóan Gawain is félti az életét, s keresi a módját, hogyan kerülhetné el a Zöld Lovag bárdjának csapását. Ellenpárjához hasonlóan ő is cselhez folyamodik, hogy a bőrét mentse. A róka annyira más taktikát alkalmaz, mint az előző két vad, s méghozzá annyira váratlanul, hogy Bertilaknak alig sikerül elejtenie. Hasonlóképpen Gawain is váratlanabbnak és nehezebben kikerülhetőnek találja a hölgy közeledését a harmadik csábítási jelenetben, mint az előzőkben. A hölgy az udvari szerelem virágos nyelvezetéből sokkal határozottabb beszédmódra vált. A korábbi jelenetekben illedelmes ruházata most érzékibb, többet mutató.
A szarvas- és vadkanvadászat összefüggései kevésbé nyilvánvalóak, habár számos kutató próbálta párhuzamba állítani őket a megfelelő csábítási jelenetekkel. A szarvasvadászat és az első csábítás mutat bizonyos rokon vonásokat. A szarvasvadászatnak, akárcsak az udvarlásnak, megvoltak a szigorú korabeli szabályai. A nők gyakran részesítettek előnyben olyan udvarlókat, akik ügyes vadászok voltak, értettek az elejtett állatok megnyúzásához, sőt néha maguk is végignézték egy-egy szarvas kibelezését. A szarvasvadászat ábrázolása nem különösebben részletes, nem is véres, inkább szórakoztató és lelkesítő. Hasonló az első csábítási jelenet is, semmi különösebb testiség vagy veszély nincs benne, sőt meglehetős humorral van fűszerezve.
A vadkanvadászat ezzel szemben csupa részlet. A vadkant sokkal nehezebb volt elejteni, mint a szarvast: aki egy szál karddal közelített feléje, az szinte lovagi párviadalnak nézhetett elébe. A vadászjelenetben a vadkan megfutamodik, de egy szakadék szélére ér. Szembefordul Bertilakkal, aki lováról szállva végez vele. Levágja és lándzsájára tűzi a fejét. A csábítási jelenetben Lady Bertilak is sokkal merészebb immár, kijelenti, hogy Gawain nagy nőcsábász hírében áll, és nem szeretné, ha őneki csalódást okozna. Gawain azonban sikerrel veri vissza a támadást, mondván, a hölgy bizonyára tapasztaltabb nála a szerelemben. Mind a vadkanvadászat, mind a csábítási jelenet erkölcsi győzelemnek tekinthető: Gawain és Bertilak egyedül száll szembe a veszedelemmel, és diadalmaskodik.
Egyes vélekedések szerint a költeményben a természet kaotikus, törvényeket nem ismerő rendje áll szemben Camelot civilizációjával. A zöld ló és zöld lovasa mindjárt az elején a felbolydult természet képében tör be Artúr békés csarnokába. A természet az egész versben nyers és közönyös, állandó fenyegetést jelent az emberi rendre és az udvari életre. A narratíva összes főbb eseménye során megtámadja és feldúlja a rendet, jelképesen is és az ember belső természetén keresztül is. Ez először a Zöld Lovag benyomulásában jelentkezik, azután abban, amikor Gawain a Bertilak felesége iránti vágyával tusázik, majd pedig abban, hogy Gawain Bertilaknak tett ígéretét megszegve nem adja át a zöld övet, mert többre tartja az életét, mint az erényt. A természet jelen van a bűn szennyezte övben, aminthogy mindig jelen van az emberben is, és lovagi értelemben tökéletlenné teszi őt. Ebben a tekintetben Gawain egy szélesebb konfliktus része természet és lovagság között, annak vizsgálatában játszik szerepet, vajon az emberi rend lebírhatja-e a kaotikus természetet.
Mások egészen más értelmezésre jutottak, a kor kereszténységének, közelebbről az artúri udvar keresztény lovagságának komikus kritikáját látják a műben. Szerintük a pogányság kiirtásának buzgalmában a kereszténység elvágta magát a természetben és a nőiségben megnyilvánuló élet forrásától. A zöld öv mindazt jelképezi, ami a pentagrammából hiányzik. Az artúri kísérlet kudarcra van ítélve, ha nem vallja be, hogy a kerekasztal eszményei elérhetetlenek, s a realitás és az egészség megóvása érdekében nem ismeri el és nem építi be magába a Zöld Lovag által képviselt pogány értékeket.
A gomen (játék) szó 18-szor fordul elő a Gawainben. Hasonlósága a gome (férfi) szóhoz, amely 21-szer jelenik meg, egyes kutatókat arra indított, hogy a férfiak és a játékok közti alapvető kapcsot lássák a műben. Akkoriban a különféle játékokat próbának tekintették, például a Zöld Lovag „karácsonyi próbára” hívja ki az udvart, hogy az bizonyítsa be: méltó a híréhez. Az „ajándékváltás” játéka bevett rítus volt a germán kultúrákban. Aki ajándékot kapott, annak értékesebb ajándékkal kellett azt viszonoznia, különben elvesztette becsületét, akárcsak holmi viadalban (vagy éppenséggel „lefejezősdiben”). A költemény két játék körül forog: a lefejezéscsere és a trófeacsere körül. Eleinte úgy látszik, ezeknek nincs közük egymáshoz, ám az elsőben aratott győzelem elvezet a második megnyeréséhez. A két játék elemei más történetekben is megjelennek, de a végeredmények összekapcsolódása csak a Gawainre jellemző.
A Gawainben előforduló dátumokat, évszakokat és ciklusokat az elemzők gyakran szimbolikusnak tekintik. A történet szilveszterkor kezdődik, és a következő újévkor ér tetőpontjára. Gawain mindenszentekkor indul el Camelotból, és szenteste napján ér Bertilak várába. Továbbá a Zöld Lovag arra szólítja fel, hogy „egy év és egy nap múlva” találkozzanak a Zöld Kápolnában – ez az időtáv gyakori a középkori irodalomban. Vannak, akik a téllel kezdődő és végződő éves ciklusokat úgy értelmezik, hogy a költő a minden jó és nemes dolgok elkerülhetetlen pusztulását kívánja érzékeltetni. Ezt a motívumot erősíti a trójai háború megidézése is, amelynek során egy győzhetetlennek hitt nép gőgje és tudatlansága következtében áldozatul esik a görögöknek. A trójai összefüggést erősíti Trója bukásának két gyakorlatilag egyforma említése, az első sorban: Since Troy’s assault and siege… („Trója megrohanása és ostroma óta”), a végső stanzasorban, a bob and wheel előtt pedig: After the siege and assault of Troy… („Trója ostroma és megrohanása után”).
A költő kortársak, például Chaucer, szintén párhuzamot vontak a zöld szín és az ördög között, ami arra indította a kutatókat, hogy ugyanilyen összefüggéseket lássanak bele a Zöld Lovag alakjába. Mivel a zöld színt az idők során a legkülönfélébb s néha egymásnak is ellentmondó szempontokból értelmezték, egzakt jelentése a műben megállapíthatatlan. Az angol folklórban és irodalomban a zöld hagyományosan a természetet és társattribútumait, a termékenységet és az újjászületést szimbolizálja. Középkori történetekben a szerelemre és a férfi alantas ösztöneire is utaltak vele. Mivel a legrégebbi angol népmesékben a zöldet a tündérekkel és szellemekkel is asszociálták, a boszorkányságnak, az ördöngösségnek és a gonosznak is színe lett. Jelképezheti a pusztulást, valaminek a mérgező voltát is A kelta mitológiában a balszerencsével és a halállal társították, ezért az öltözködésben kerülték. Az eredetileg oltalomként viselt zöld öv a szégyen és a gyávaság szimbóluma lett, végül pedig a kerekasztal lovagjai a becsület jelképének, a jóból gonosszá, majd ismét jóvá válás szimbólumának fogadták el: ez a zöld szín ártó és megújító fogalmi tartalmát egyaránt jelzi.
A Zöld Lovag jelképisége a költemény felfedezése óta foglalkoztatja a kutatókat. Lehet a zöld ember változata, e mitológiai-népmesei ábrázolaté, amely a természettel áll kapcsolatban a középkori művészetben, lehet keresztény szimbólum, vagy akár maga az ördög is. Clive Staples Lewis szerint ennél a figuránál „elevenebb és megfoghatóbb kevés van az irodalomban”, J. R. R. Tolkien pedig úgy vélekedett, hogy a Zöld Lovag „a legnehezebben megfejthető alak” a Sir Gawainben. Legfontosabb szerepe az Artúr-mondakörben bírói, a lovagokat próbára tevői, így egyszerre ijesztő, barátságos és rejtélyes. Csak két másik költeményben jelenik még meg: a The Greene Knightban és a King Arthur and King Cornwallban. Voltak, akik megpróbálták kapcsolatba hozni más mitikus lényekkel, például a brit május elsejei hagyomány Jack in the Greenjével vagyis fának öltöző emberével és Al-Khidrrel, de jelentős előrelépés e téren eddig nem történt.
Az is elképzelhető azonban, mint Alice Buchanan felvetette, hogy tévesen ruházták fel a Zöld Lovagot a színnel, mivel a költő félreértette vagy félrefordította az ír glas szót, ami jelenthet zöldet, de szürkét is. A Curoi halálában (a Bricriu lakomája egyik ír történetében) Curoi a Bertilaknak megfelelő szereplő, s gyakran „szürke köpenyesnek” nevezik. Noha a Curoi halálában a szürkét leggyakrabban a lachtna vagy az odar jelenti (közelítő értelmük 'selyemszínű', illetve 'homályos'), későbbi művekben a zöld lovagra sokszor a glas szót is alkalmazták, ez lehetett a félreértés alapja.
Az öv szimbolikáját a Sir Gawain és a Zöld Lovagban többféleképpen értelmezték, a szexuálistól egészen a spirituálisig. Akik szexuális jelleget tulajdonítanak neki, „szexuális trófeának” tekintik. Nem világos azonban, hogy ki a „nyerő”: Sir Gawain vagy Lady Bertilak. Utóbbi azért ajándékozza meg vele Sir Gawaint, hogy megoltalmazza a Zöld Lovaggal való találkozásakor. Amikor Lord Bertilak hazatér a vadászatból, Gawain nem fedi fel előtte, sőt elrejti az övet. Ez teszi lehetővé a spirituális értelmezést, hogy tudniillik amikor Gawain elfogadja az övet, azzal Istenbe vetett hitének gyengülését jelzi, legalábbis ami a halállal való szembenézést illeti. Egyesek szerint a Zöld Lovag maga Krisztus, aki legyőzi a halált, Gawain pedig a Minden Keresztény, aki Krisztust igyekezvén követni, a könnyebb utat választja. A Sir Gawainben a könnyebb út az öv, amely azt ígéri, amit Gawain a legjobban kíván. Az Istenbe vetett hit másfelől megkövetelheti, hogy az ember nyugodjon bele: amit legjobban kíván, nem mindig egyezik az Úr akaratával. Legcélszerűbb talán, ha nem vagy-vagy aspektusból szemléljük az övet, hanem összetett, sokrétű szimbólumnak látjuk, amely többféleképpen is próbára teszi Sir Gawaint. Noha ellen tud állni Lady Bertilak csábításának, nem képes ellenállni az öv hatalmának. Gawain viselkedését a lovagi törvények szabják meg, amelyek ellentmondásosak is lehetnek. Gawain kutyaszorítóba kerül: szeretné megtenni, amit a hölgy kér (elfogadni az övet), de szeretné megtartani az ígéretét is (átadni mindent, amit a házigazda távollétében kapott). Végeredményben nem a lovagi törvények fognak ki rajta, hanem önnön lelkiereje. Mindegy, hogy Gawainnek már csak lovagiasságból is el kell fogadnia az övet, ha egyszer az olvasó tudja, hogy önző célból fogadja el. A haláltól és a kudarctól való félelmében fogadja el, majd pedig eldugja. Illendő hát, hogy Camelotba visszatérve nyíltan viselje az övet mint szégyenbélyeget. Amikor Artúr király elrendeli, hogy attól fogva minden lovagja zöld övet hordjon Gawain kalandjának tiszteletére, az talán annak is hallgatólagos fel- és elismerése, hogy elsődlegesen mindnyájan gyarló emberek, és csak másodsorban lovagok.
Gawain pajzsának pentagrammáját (korabeli angol megfelelője: pentangle) sokan Gawain tökéletességének és a gonosz feletti hatalmának jeleként értelmezik. Az egész Gawain-irodalomban csak ez a költemény tartalmazza ezt a jelképet Gawain pajzsán. Mi több, a költő teljes 46 sort szentel a pentagramma értelmének kibontására. Egyetlen más szimbólum sem kap ekkora figyelmet, sem ilyen részletes kifejtést. A költemény a hűség jelképeként és „végtelen csomó”-ként írja le a pentagrammát. A 625. sorban „Salamon jele”-ként említődik. Salamon, Izrael harmadik királya az i. e. 10. században állítólag a pentagramma jelét viselte gyűrűjén, amelyet Mihály arkangyaltól kapott. A gyűrű pentagrammapecsétje erőt adott Salamonnak a démonok fölött.
Ebben a kontextusban egyes elemzők a mágikus hagyománnyal kapcsolják össze Gawain pentagrammáját. Germániában ezt a jelképet Drudenfußnak nevezték, és háztartási eszközökre helyezték, hogy távol tartsák vele a gonoszt. A szimbólumot azokkal a varázsigékkel is összefüggésbe hozták, amelyek elkántálva vagy fegyverekre róva mágikus erőket képesek megidézni. Konkrét bizonyíték azonban a Gawain ötszöge és a varázserejű pentagramma közti összefüggésre vajmi kevés akad.
Gawain ötszöge avagy pentagrammája „azt a jelenséget is példázhatja, amikor anyagukban végtelen tárgyak időben végtelen minőséget szimbolizálnak”. Sok költő alkalmazza a kört mint a végtelenség jelképét, de a Gawain-költő még ennél is bonyolultabbat akart használni. A középkori numerológiában az 5 „körszám”, mivel „utolsó jegyében megtöbbszörözi magát, ha hatalma csúcsán áll”. Sőt geometrikusan is megismétli önmagát, vagyis minden ötszögben van egy kisebb pentagramma, amelybe beleágyazható egy ötszög, és „ez vég nélkül ismételhető egyre csökkenő méretű ötszögekkel”. Ekképpen, megjelenítve az 5-ös számot, amely a középkori számmisztikában romolhatatlanságot sugallt, Gawain pentagrammája viselője örök romolhatatlanságát jelképezi.
Az, hogy Gawain nem fogadja el Lady Bertilak gyűrűjét, fontos következményeket vetít előre a történetben. A mai olvasó talán fontosabb női ajándéknak tartaná az övet, ám a Gawain-korabeli olvasók azonnal megérthették a gyűrű jelentőségét, hiszen hitük szerint a gyűrűk, különösen a gyémántokkal kirakottak, talizmáni erővel bírtak. Különösen áll ez a hölgy gyűrűjére, mivel az a kutatók szerint rubin vagy karbunkulus volt, ugyanis a költő brygt sunne-ként, „fénylő napként” említi. Ha azt vesszük, milyen fontos szerep jut az Artúr-legendáriumban a varázsgyűrűknek, ez a rendkívüli példány bizonyára megoltalmazhatta volna viselőjét minden veszélytől.
A költő a számszimbolikával is igyekszik szimmetriát és többletjelentést kölcsönözni művének. Például Gawain és Lady Bertilak háromszor vált csókot, Gawaint három alkalommal kísérti meg a hölgy, Bertilak háromszor megy vadászni, és a Zöld Lovag háromszor suhint oda Gawainnek a bárdjával. Többször jelenik meg a kettes szám is: két lefejezősdijelenet, két gyónási jelenet, két vár. A pentagramma öt hegye, magyarázza el a költő, Gawain erényeit jelképezi, mert „ötször ötféleképpen hűséges”. Listába is szedi Gawain erényeit: mind az öt érzéke hibátlan, öt ujja sohasem hagyja cserben, valamint sohasem feledkezik el Krisztus öt sebéről és a Szűzanya öt örvendetes titkáról. Az ötödik öt pedig maga Gawain, aki a lovagság öt erényét testesíti meg: a barátságot, a nagylelkűséget, a tisztaságot, az udvariasságot és a jámborságot. Mindezen erények, mondja a költő, a pentagramma „végtelen csomójában” lakoznak, amely „mindörökre összefügg, és sohasem szakad meg”. Szimbólum és hit e bensőséges kapcsolata precíz allegóriai értelmezést tesz lehetővé, különös tekintettel arra a fizikai szerepre, amelyet a pajzs tölt be Gawain vándorútján. Így változtatja a költő a lovagság színe-virágává Gawaint a számszimbolika segítségével.
Az ötös szám a költemény szerkezetében is megtalálható. A Gawain 101 szakaszból áll, ezek hagyományosan négy, egyenként 21, 24, 34 és 22 stanzát tartalmazó fittbe szerveződnek. Ezt a felosztást újabban vitatják, sok kutató úgy véli, nem a költő, hanem a másoló kezétől ered. A fennmaradt kéziraton egy sor nagybetű látható, amelyeket utólag adott hozzá egy másik írnok, és egyes elemzők szerint ez arra való kísérlet lehetett, hogy az eredeti felosztást helyreállítsák. Ezek a betűk kilenc részre tagolják a kéziratot. Az első és az utolsó rész 22 szakaszból áll, a második és az utolsó előtti egyből, a közbülső öt pedig tizenegyből. Más középkori művekben a tizenegyes a vétket jelképezi (mivel eggyel több tíznél, vagyis a tízparancsolatnál). Ekképpen ez az ötször tizenegy (55 szakasz) tökéletes elegyét alkotja a bűnnek és a romlatlanságnak, s arra utal, hogy Gawain hibáiban is hibátlan.
A cselekmény tetőpontján a Zöld Lovag bárdja jelentéktelen sebet ejt Gawain nyakán. A középkori hit szerint test és lélek oly tökéletesen eggyéforrt, hogy a sebet a belső bűn külső jelének tekintették. A nyak szoros összefüggésben van a léleknek az akaratért felelős részével, mivel a gondolkodó részt (a főt) köti össze a bátor résszel (a szívvel). Gawain bűne abból fakad, hogy akaratlagosan választja szét a gondolkodást és a bátorságot. Azzal, hogy elfogadja az övet a hölgytől, a gondolkodást a bátorság ellentétének szolgálatába állítja – becstelen módon akarja elkerülni a halált. Gawain sebe tehát egy belső seb külső megnyilvánulása. A Zöld Lovag próbasorozata leleplezi Gawain előtt önnön gyengeségét: vágyát, hogy akarata dölyfös felhasználásával előnyhöz jusson, ahelyett, hogy alázatosan alávetné akaratát az Úrnak. A Zöld Lovag azzal, hogy Camelot legnagyobb lovagját hívja ki, egész Camelot vagyis értelemszerűen az egész emberiség erkölcsi gyengeségét leplezi le. Ám a sebzett testek és lelkek helyrehozására képes krisztusi sebek újra és újra való fölemlítése a versben élteti a reményt, hogy az elbukott halandókat talán mégis ki lehet gyógyítani ebből a dölyfös „makacsságból”.
Sok kritikus szerint a Sir Gawain és a Zöld Lovagot elsősorban középkori románcnak vagyis lovagregénynek kell tartanunk. A középkori románcok általában egy-egy hős, gyakran emberfeletti képességekkel megáldott lovag csodás kalandjairól szólnak, aki a lovagság szigorú viselkedési és becsületkódexe szerint él, vándorútra indul, legyőz különféle szörnyeket, s ezáltal elnyeri valamely hölgy kegyét. A középkori románcok tehát nem a szerelemről és az érzelmekről szólnak (mint a szó mai jelentése sejtetné), hanem elsősorban a kalandokról.
Gawain szerepe, mint Alan Markman középkorkutató megjegyzi, „a románchős szerepe... az emberiség bajnokaként lép fel, s miközben különös és kemény próbáknak veti alá magát, megmutatja, milyen jó és rossz cselekedetekre képes az ember”. Kalandjaiból világosan kiderül, hogy Gawain is csak ember. Az olvasó a költemény romantikája közepette is azonosul ezzel az emberi nézőponttal, közösséget tud vállalni Gawain gyarlóságával, miközben tisztelettel tekint lovagi kiválóságára. Gawain „megmutatja, milyen az erkölcsös cselekvés. Viselkedéséhez bizonyára nem tudnánk felérni, de csodálhatjuk, ahogyan utat mutat nekünk”.
Lovagregényként sok elemző véleménye szerint a Térdszalagrend jegyében egyesíti a lovagság és az udvari szerelem szabályait. A rend jelszava: honi soit qui mal y pense („átkozott legyen, aki rosszat gondol”), ott áll a vers végén. Vannak, akik úgy gondolják, a tény, hogy Gawain lovagtársai is felöltik az övet, a Térdszalagrend eredetét tükrözi. Ám a társkölteményben, a The Greene Knightban a csipke fehér, nem zöld, s így inkább a Bath-rend, mintsem a Térdszalagrend eredetének tekinthetjük. A vers mottóját valószínűleg nem a szerző, hanem egy másoló írta, ám abban, hogy a másoló összefüggést látott a versmotívum és a rend között, semmi különös nincs.
A költemény sok szempontból mélységesen keresztény, gyakori utalások történnek Ádám és Éva bűnbeesésére és Jézus Krisztusra is. A kutatók régóta vitáznak róla, mennyire, milyen mélységben lehet kereszténynek tekinteni egyes elemeit, s ezt úgy vélik eldönthetni, hogy megpróbálják a kor kontextusában vizsgálni a művet. Többen összevetették már e célból a Sir Gawaint a kéziratba foglalt három másik verssel. Mindegyikben erős a keresztény motívum, s ez többeket arra indított, hogy a Gawaint is ekként interpretálják. Ha például a Cleanness avagy Purity című költeménnyel hasonlítják össze, a Camelot képviselte civilizáció apokaliptikus bukását látják benne. Ebben az értelmezésben Gawain maga Noé, aki elszakad a társadalomtól, s akit a Zöld Lovag mint az Úr küldötte figyelmeztet Camelot közelgő pusztulására. Gawaint, aki a próba által méltónak találtatik, megkíméli a Camelotra lesújtó végzet. Artúr király és lovagjai azonban, félreértve Gawain élményét, maguk is övet öltenek. A Cleannessben a megmenekülő férfiak hasonlóképp hiába figyelmeztetik a társadalmat a közelgő pusztulásra.
Ennek az interpretációnak egyik lényegi jegye, hogy a megváltás egyéni élmény, kívülállók számára úgyszólván átadhatatlan. Camelot ábrázolásakor a költő láthatóan aggódik társadalmáért, amelynek elkerülhetetlen bukása előrevetíti az Úr által rámérendő csapást. A Gawain a fekete halál és az 1381-es parasztlázadás idején született, s ezek az események sokakat meggyőztek arról, hogy közel a világ vége, ami azután rendre tükröződött az irodalomban és a képzőművészetben is. Más kritikusok rámutatnak az elmélet gyengéjére: a Zöld Lovagot végső soron Morgan le Fay irányítja, aki pedig a gonosz megtestesítője az Artúr-mondakörben, így hát a lovagot Isten küldöttének tekinteni legalábbis problematikus.
A Zöld Lovagot nem szokás Krisztus megtestesülésének látni, bizonyos párhuzamot azonban felállítanak a kritikusok. Lawrence Besserman így fogalmaz: „a Zöld Lovag nem Krisztus áttételes megjelenítése, de Krisztus isten/ember természete megfelelő középkori fogalmi keret lehetett ahhoz, hogy a költő komoly/komikusan számoljon be a Zöld Lovag emberfeletti/emberi tulajdonságairól és tetteiről”. Ez a kettősség a krisztusi tanítás hatását és jelentőségét példázza a Gawain-költő korában.
A kritikusok ugyancsak kiemelik a Krisztus töviskoronájára tett utalást a Sir Gawain és a Zöld Lovag végén. Amikor Gawain visszatér Camelotba, és előadja történetét új zöld öve magyarázatául, a vers rövid fohásszal és a „töviskoszorús Isten”-re tett utalással zárul. Besserman elmélete szerint „ezekkel az utolsó szavakkal a költő figyelmünket a körkörös női-övből-lett-derékövről (Gawain kettős "yntrawpe/renoun" képe) a körkörös töviskoronára irányítja (Krisztus diadallá váló megaláztatásának kettős képe)."
Gawain számtalan megpróbáltatáson megy keresztül a költeményben, amelyek a kereszténységbe vetett hitét teszik próbára. Amikor útnak indul, hogy megkeresse a Zöld Lovagot, eltéved, s csak miután a Szűzanyához fohászkodik, leli meg ismét a jó irányt. Továbbmenve félelem tör rá a Zöld Lovaggal való elkerülhetetlen találkozás miatt. Ekkor már nem Máriához imádkozik, hanem a Bertilak feleségétől kapott övbe veti hitét. Keresztény szemszögből ez katasztrofális következménnyel jár Gawainre nézve, hiszen rá kell ébrednie hite megrendülésére, amikor a Zöld Lovag leleplezi csalását.
Nyilvánvaló párhuzam vonható Gawain próbatétele és Ádám megkísértése között is. Ádám éppúgy enged Éva kísértésének, mint ahogy Gawain is behódol Bertilak feleségének azzal, hogy elfogadja az övet. Noha Gawain bűnt követ el, amikor az övbe veti hitét, és nem vallja be tettét, a Zöld Lovag megbocsát, s így lehetővé teszi, hogy Gawain hibájából okulva jobb kereszténnyé váljon. A különféle játékok és nehézségek révén Gawain végül megleli helyét a keresztény világban.
Feminista elemzők szerint a költemény a nők diadalát ábrázolja a férfiak felett. Morgan le Fay és Lady Bertilak talán a két legerősebb figura a műben – különösen Morgan, hiszen ő indítja el a játékot azzal, hogy megbűvöli a Zöld Lovagot. Az öv és Gawain sebe is a női hatalom szimbóluma, mert mindegyik gyengíti Gawain férfiasságát. Gawain nőgyűlölő monológja, amelyben minden bajáért a nőket okolja, és elsorolja mind a férfiakat, akik női fondorlatnak estek áldozatul, csak tovább erősíti a feminista nézetet, amely szerint a költeményben a női a legnagyobb hatalom.
Mások ezzel szemben úgy érvelnek, hogy az egész költemény csakis a férfiak nézeteire, tetteire és képességeire összpontosít. Úgy tűnhet ugyan, hogy Bertilak felesége erőteljes központi szereplő, jóformán férfifunkciókat vállalva lép fel példának okáért a hálószobai jelenetben, ez azonban felszínes olvasat. Hiába kezdeményező és merész a hölgy, a fókuszban Gawain érzései állnak, ő nyerheti vagy veszítheti a legtöbbet. A hölgy teszi meg az első lépést, mégis Gawainen múlik, mihez kezd ezekkel a mozzanatokkal. Ő uralja tehát mind a helyzetet, mind a kapcsolatukat.
A hálószobai jelenetben a hölgy negatív és pozitív cselekedeteit egyaránt a vágy vezérli. Érzelmei hajtják, hogy lépjen ki a tipikus női szerepből, és csak férfias szerepet öltve válhat erősebbé. Ezek a cselekedetek azonban házasságtörő színben tüntetik fel a hölgyet, egyes elemzők egyenesen a bibliai Évával állítják párhuzamba. Amikor rákényszeríti Gawaint, hogy fogadja el az övet (értsd: az almát), a Bertilakkal – értelemszerűen a Zöld Lovaggal – kötött egyezség felbomlik. Ebben az értelemben nyilvánvaló, hogy a hölgy révén „egy derék férfi esett áldozatul a csábításnak”.
1350 és 1400 között – ebben az időszakban keletkezhetett a költemény – az angolok több ízben betörtek Walesbe, gyarmatosítani akarván a vidéket. A Gawain-költő az északnyugat-midlandsi dialektusban ír, amely a walesi–angol határvidéken volt használatos, vagyis a költő e konfliktus helyszínén élhetett. A posztkolonializmus lencséjén keresztül elsőként Patricia Clare Ingham vette szemügyre a művet, s azóta is élénk vita folyik arról, mekkora szerepet játszanak a költeményben a gyarmati nézeteltérések. Abban a legtöbb kritikus egyetért, hogy a nemiségnek szerepe van a Gawainben, de arról megoszlanak a vélemények, hogy a női szerep a gyarmatiakat erősíti vagy éppenséggel kiszorítja-e az angol és walesi kultúrák egymásra hatása során.
Nagy vita folyik továbbá a két kultúra harcának a versben ábrázolt politikai vetületéről is. Egyesek szerint Bertilak a walesi–angol határon tenyésző hibrid angol–walesi kultúra letéteményese. Ez az irányzat egy hibrid kultúra működését látja a műben, amely a két domináns kultúrát egymás ellen kijátszva új kulturális szabályokat és tradíciókat hoz létre. Más elemzők rámutatnak, hogy sok walesi vér kiontatott a 14. században, márpedig ez aligha kedvez az Ingham által felvetett baráti hibridizációnak. Felvetik, hogy épp ellenkezőleg, a versben a „mi őellenük” szcenárió érvényesül inkább, amelyben művelt és civilizált angolok állnak szemben a civilizálatlan határvidékkel, ahol Bertilak és a Gawain útjába kerülő egyéb szörnyek lakoznak.
A kolonizált területek e képével szöges ellentétben mások felvetik, hogy Hautdesertet, Bertilak uradalmát félreérti vagy egyenesen ignorálja a modern kritika. Szerintük ennek a vidéknek megvan a maga külön morális alapállása, aminek pedig központi szerep jut a műben. Bonnie Lander például leszögezi, hogy Hautdesert lakói „intelligensen erkölcstelenek”, maguk döntik el, milyen szabályok szerint éljenek, és milyeneket vessenek el, ebben pedig „a morális intuíció és a morális hit különbsége nyilvánul meg”. Lander szerint a határvidékiek a kifinomultabbak, mert nem fogadják el gondolkodás nélkül a lovagi törvényeket, hanem filozófiai, sőt Bertilak Artúr udvarában való megjelenése esetében valóságos értelemben is kétségbe vonják őket. Lander azért tartja magasabb rendűnek Hautdesert lakosait, mert a camelotiakból hiányzik az öntudat és az önismeret, márpedig a nem gondolkodó tömeg elnyomja az individuumot. E nézet szerint nem Bertilak és népe, hanem éppenséggel Artúr és udvara testesíti meg a szörnyeket.
Több kutató is megkísérelte felrajzolni Gawain Zöld Kápolnához vezető útjának való világbeli megfelelőjét. A költeményben szó esik például Anglesey szigeteiről, amelyek ma egy szigetként léteznek a walesi partoknál. A 700. sorban Gawain „Holy Head” mellett halad el, amelyet némelyek Holywellnek vagy a pulfordi Poulton ciszterci apátságának tartanak. Holywell arról híres, hogy itt fejezték le Szent Winifredet. A szűz Winifredet egy helybéli vezér ölette meg, amiért visszautasította a közeledését. A leány (szintén szent) nagybátyja visszaillesztette Winifred fejét, és begyógyította a sebet, amiből csak egy fehér heg maradt. A történet párhuzama a Gawainével valószínűsíti, hogy ezen a környéken vezethetett Gawain útja.
Gawaint úti célja a Gyöngy-költő dialektusrégiójába kalauzolja, itt keresendők Hautdesert várának és a Zöld Kápolnának az eredetijei. Hautdesertet általában Swythamley vidékére helyezik északnyugat-Midlandben, mert a versben található topográfiai leírásoknak is megfelel. Tudni lehet, hogy a 14. században mindazon vadak (szarvas, vadkan, róka) tenyésztek errefelé, amelyekre Bertilak vadászik. A Zöld Kápolna vagy Lud's Churchben, vagy Wetton Millben keresendő, mert ezek a tájak felelnek meg leginkább a szerző leírásának.
Richard Zeikowitz középkorkutató szerint a Zöld Lovag veszélyt jelent középkori világának „homoszociális” barátságfelfogására. Zeikowitz azt állítja, a vers narrátorát elbűvöli a Lovag szépsége, és költőileg homoerotizálja őt. A Zöld Lovag vonzereje kihívás Artúr udvarának homoszociális törvényei ellen, sőt az életmódjukat is fenyegeti. Zeikowitz leszögezi továbbá, hogy Gawain éppolyan vonzónak találja Bertilakot, mint a narrátor a Zöld Lovagot. Bertilak azonban a homoszociális erkölcskódexet követi, és barátságot köt Gawainnel. Az tehát, hogy Gawain többször is megcsókolja Bertilakot, nem homoszexuális, hanem homoszociális megnyilvánulás. A kor férfiai gyakran ölelkeztek össze, és csókolták meg egymást, a lovagi illemnek ez tökéletesen megfelelt. A Zöld Lovag alakja azonban elhomályosítja a határvonalat homoszocialitás és homoszexualitás között, s így azt jelképezi, hogy gyakran a középkori szerzőknek is nehezükre eshetett szétválasztani a kettőt.
Carolyn Dinshaw szerint a költemény mintegy válaszul született azokra a vádakra, hogy II. Richárdnak fiúszeretője volt – mintegy azt akarná megerősíteni tehát, hogy a keresztény rendben a heteroszexuális szerelem az elfogadott. A költemény keletkezésének idején a katolikus egyház már aggodalmát hangoztatta a férfiak csókváltásai miatt. Sok vallási vezető igyekezett megvilágítani a különbséget az erős bizalom és barátság meg a homoszexualitás között. A Gyöngy-költőt azonban mintha egyszerre vonzaná és taszítaná a homoszexuális vágy. Másik versében, a Cleannessben súlyos bűnökre mutat rá, ám közben nagy élvezettel és részletességgel ecseteli is őket. Ez a megszállottság a Gawainbe is átszivárog a Zöld Lovag leírásánál.
Dinshaw ezen túlmenően felveti, hogy Gawain nőies alakként is értelmezhető. Passzívan fogadja Lady Bertilak közeledését, és passzív Lord Bertilakkal való kapcsolatában is, sőt egyenesen nőszerepet alakít: megcsókolja a férfit. Ám, noha a költeményben kétségtelenül vannak homoszexuális elemek, ezeket a költő csak arra használja, hogy rámutasson: Gawain világában a heteroszexualitás a bevett életforma. Az is bizonyítja ezt, hogy Lady Bertilak és Gawain csókjai erotikus jellegűek, míg a Gawain és Lord Bertilak közötti csókváltások „érthetetlenek” a középkori olvasó számára. Más szóval, férfi és nő csókját a költő úgy ábrázolja, hogy az nemi érintkezéshez vezethet, a heteroszexuális világban azonban férfi és férfi csókjában nincs ilyen lehetőség.
Sir Gawain és a zöld lovag zord históriája régi angol versben a brit előidőkből; ford., utószó Vajda Miklós, jegyz. Szász Imre, ill. Reich Károly; Magyar Helikon, Bp., 1960
J. R. R. Tolkien és E. V. Gordon 1925-ben tette közzé a Sir Gawain and the Green Knight középangol szövegének kritikai kiadását; ennek átdolgozását jelentette meg 1967-ben Norman Davis. Ezt a középangol nyelvű, annotált művet gyakran összekeverik Tolkien fordításával, később ugyanis modern angolra ültette át a költeményt a Pearllel és egy másik névtelen középangol verssel, a Sir Orfeóval egyetemben. Ennek az először 1975-ben publikált fordításnak a borítóján utóbb gyakran szerzőként és nem fordítóként tüntették fel Tolkient. 2007-ben Simon Armitage, aki a Gawain-költő feltehető szülőföldjén nőtt fel, közzétette saját fordítását, amely nagy figyelmet keltett mind Angliában, mind az Egyesült Államokban; amerikai kiadója a W. W. Norton & Company volt. Magyarul is elérhető Tolkien egyik tanulmánya a Szörnyek és ítészek című esszégyűjteményben.
A Tyneside Theatre 1971-ben állította színpadra a Sir Gawain and the Green Knightot a newcastle-i University Theatre-ben, Michael Bogdanov rendezésében, Brian Stone fordításának alapján. A zenét és a dalszövegeket Iwan Williams szerezte középkori énekek, például a Boar's Head Carol felhasználásával; „northumbriai duda” és más népi hangszerek, sípok, dobok szolgáltatták a „nyers” atmoszférát.
1992-ben Simon Corble vitte színre szintén középkori dalokkal és zenével a Midsommer Actors' Company előadásában, amellyel több helyen is felléptek.
A Sir Gawain and the Green Knightból először 1978-ban készült opera: az oxfordshire-i Blewbury falu rendelte meg Richard Blackfordtól. A librettó John Emlyn Edwards ifjúsági író műve. Az operát 1979 márciusa és júniusa között lemezre vette és 1979 novemberétől forgalmazta a DECCA.
Gawain címmel szintén operát írt belőle Harrison Birtwistle, ezt 1991-ben mutatták be először. A kritika méltatta a költemény összetettségéhez való hűségéért, ami „mégis igazi lírai zeneiségben nyert kifejezést”. Újabb operafeldolgozás Lynne Plowman Gwyneth and the Green Knightja, amelynek 2002-ben volt a bemutatója. Ebben a műben a Sir Gawain inkább csak háttér, a központban Gawain női apródja, Gwyneth áll, aki lovag szeretne lenni. A kritika javára írta, hogy széles közönség, sőt gyerekek számára is élvezhető, de megrótta modern nyelvezetéért és helyenkénti erkölcsprédikációjáért.
A költeményt kétszer filmesítették meg, mindkétszer Stephen Weeks író-rendező: először mint Gawain and the Green Knightot 1973-ban, majd 1984-ben Sword of the Valiant: The Legend of Sir Gawain and the Green Knight („A hősök kardja: Sir Gawain és a Zöld Lovag legendája”) címmel, Miles O'Keeffe-fel Gawain és Sean Conneryvel a Zöld Lovag szerepében. Mindkét változat sok bírálatot kapott, amiért eltér a cselekménytől. Az 1973-as változatban például Gawain egy olyan kalandot is átél útközben, amely nem szerepel a költeményben, Bertilak és a Zöld Lovag összefüggésére pedig egyáltalán nem derül fény. Legalább két tévéadaptáció is született: a Gawain and the Green Knight 1991-ben és a Sir Gawain and the Green Knight című animációs film 2002-ben.
A Fire Emblem című sorozat több darabjában (Path of Radiance, Radiant Dawn) Sir Gawain figurája is megjelenik. Gawain nagy erejű harcos, régebben egy hatalmas hadsereg vezére volt, ellensége pedig a Fekete Lovag, aki az ő korábbi beosztását bitorolja. A Fekete Lovag végül megöli Gawaint.
Ez a szócikk részben vagy egészben a Sir Gawain and the Green Knight című angol Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.
Online szövegek↑ Keresés Archive.org:  Sir Gawain and the Green Knight at Archive.org
↑ Keresés Librivox.org:  A költemény különféle ingyenes hangoskönyv-elérhetőségei a LibriVoxnál
↑ Keresés Google books:  Google Books-találatokÁltalános információk↑ Ucalgary.ca Gawain/Pearl:  Web Resources for Pearl-poet Study: A Vetted Selection : The Gawain/Pearl Poet. Univ. of Calgary. (Hozzáférés: 2010. december 14.)
↑ Luminarium.org Gawain:  Luminarium SGGK WebsiteMagyar nyelven↑ Vajda 1960:   Sir Gawain és a Zöld Lovag zord históriája régi angol versben a brit előidőkből, fordította és az utószót írta Vajda Miklós, Magyar Helikon (1960) 
↑ Tolkien 2006:  Tolkien, J. R. R. Sir Gawain és a Zöld Lovag, Szörnyek és ítészek, fordította Koltai Gábor, Szukits, 117 – 160. o. (2006). ISBN 963-497-083-4 
↑ VIL3 469:  Világirodalmi lexikon III. (F–Groc). Főszerk. Király István. Budapest: Akadémiai. 1975.  469. o.
↑ Armitage 2007:  Armitage, Simon. Sir Gawain and the Green Knight: A New Verse Translation. New York: Norton (2007. augusztus 21.). ISBN 9780393060485. Hozzáférés ideje: 2010. december 14. 
↑ Arner 2006:  Arner, Lynn (2006 nyár). „The Ends of Enchantment: Colonialism and Sir Gawain and the Green Knight"” (angol nyelven). Texas Studies in Literature and Language 48 (2), 79–101. o.  
↑ Arthur 1987:  Arthur, Ross G. Medieval Sign Theory and Sir Gawain and the Green Knight. Toronto: University of Toronto Press, 22, 26. o. (1987). ISBN 0-8020-5717-9 
↑ Berger 1985:  Berger, Sidney E (1985). „Gawain's Departure from the Peregrinatio” (angol nyelven). Medieval Studies, Morgantown Vol. 2, 91–96. o, Kiadó: West Virginia University Press. (Hozzáférés ideje: 2010. december 29.)  
↑ Besserman 1986:  Besserman, Lawrence (1986 nyár). „The Idea of the Green Knight” (angol nyelven). ELH 53 (2), 219–239. o, Kiadó: The Johns Hopkins University Press.  
↑ Blackford 1979:  ARGO ZK 85: Sir Gawain and the Green Knight; an opera in six scenes by Richard Blackford. The DECCA Record Company Ltd. Argo Division, 115 Fulham Road, London, SW3 6RR: 1979.
↑ Borroff 2001:  Borroff, Marie. Sir Gawain and the Green Knight, Patience, Pearl: Verse Translations. New York: Norton, 58. o. (2001. augusztus 21.). ISBN 9780393976588. Hozzáférés ideje: 2010. március 16. 
↑ Brewer 1992:  Brewer, Elisabeth. Sir Gawain and the Green Knight (angol nyelven). Woodbridge: D.S. Brewer (1992). ISBN 0-85991-359-7 
↑ Broadview:   Introduction, Sir Gawain and the Green Knight, in: The Broadview Anthology of British Literature: The Medieval Period, Vol. 1., szerk: Joseph Black, et al. (angol nyelven), Toronto: Broadview Press, 235. o. (2006. május 5.). ISBN 1-55111-609-X 
↑ Buchanan 1932:  Buchanan, Alice (1932. június). „The Irish Framework of Sir Gawain and the Green Knight” (angol nyelven). PLMA 47 (2), 315–338. o.  
↑ Burnley 1973:  Burnley, J. D (1973). „The Hunting Scenes in 'Sir Gawain and the Green Knight'” (angol nyelven). The Yearbook of English Studies Vol. 3, 1–9. o.  
↑ Burns 2001:  Burns, E. Jane (2001 ősz). „Courtly Love: Who Needs It? Recent Feminist Work in the Medieval Tradition” (angol nyelven). Signs 27 (1), 23–57. o. (Hozzáférés ideje: 2010. december 14.)  
↑ Burrow 1965:  Burrow, J. A. A Reading of Sir Gawain and the Green Knight. London: Kegan Paul, 163. o. (1965). ISBN 0-7100-1144-X. Hozzáférés ideje: 2010. december 29. 
↑ Burrow 1965:  Burrow, J. A. A Reading of Sir Gawain and the Green Knight (angol nyelven). London: Kegan Paul, 162. o. (1965). ISBN 0-7100-8695-4 
↑ Burrow 1971:  Burrow, J. Ricardian poetry: Chaucer, Gower, Langland and the 'Gawain' poet (angol nyelven). London: Routledge and K. Paul, 4–5. o. (1971). ISBN 0-7100-7031-4 
↑ Bye 1991:  Bye, Anthony (1991. május). „Birtwistle's Gawain” (angol nyelven). The Musical Times 132 (1779), 231–33. o. DOI:10.2307/965691. (Hozzáférés ideje: 2011. január 3.)  
↑ Chamberlin 1968:  Chamberlin, Vernon A. (1968. március). „Symbolic Green: A Time-Honored Characterizing Device in Spanish Literature”. Hispania 51 (1), 29–37. o.  
↑ Clark&Wasserman 1986:  Clark, S. L, Julian N. Wasserman (1986). „The Passing of the Seasons and the Apocalyptic in Sir Gawain and the Green Knight” (angol nyelven). South Central Review 3 (1), 5–22. o.  
↑ Cooke 1998:  Cooke, Jessica (1998. augusztus 21.). „The Lady's 'Blushing' Ring in Sir Gawain and the Green Knight”. The Review of English Studies 49 (193), 1–8. o.  
↑ Corble.co.uk Seasonal:  Corble, Simon: Sir Gawain and the Green Knight – A Seasonal Play in Verse with Medieval Christmas Songs and Music (angol nyelven). Simon Corble személyes honlapja. (Hozzáférés: 2011. január 3.)
↑ Cox 2001:  Cox, Catherine (2001). „Genesis and Gender in Sir Gawain and the Green Knight” (angol nyelven). The Chaucer Review 35 (4), 379–390. o. Elektronikus változat: ISSN 1528-4204, nyomtatott változat: ISSN 0009-2002, doi:10.1353/cr.2001.0001. (Hozzáférés ideje: 2011. január 3.)  
↑ Dinshaw 1994:  Dinshaw, Carolyn (1994 nyár). „A Kiss Is Just a Kiss: Heterosexuality and Its Consolations in Sir Gawain and the Green Knight” (angol nyelven). Diacritics Vol. 24 (No. 2/3), 204-226. o.  
↑ Friedman 1960:  Friedman, Albert B (1960). „Morgan le Fay in Sir Gawain and the Green Knight” (angol nyelven). Speculum Vol. 35 (No. 2), Kiadó: Medieval Academy of America.  
↑ Friedman 1960:  Friedman, Albert B (1960. április). „Morgan le Fay in Sir Gawain and the Green Knight” (angol nyelven). Speculum Vol. 35 (No. 2), 260-274. o.  
↑ Frye 1973:  Frye, Northrop. Anatomy of Criticism (angol nyelven). Princetown: Princetown University Press, 186. o. [1971] (1973). ISBN 0-691-01298-9 
↑ Goldhurst 1958:  Goldhurst, William (1958. november). „The Green and the Gold: The Major Theme of Gawain and the Green Knight”. College English 20 (2), 61–65. o. doi:10.2307/372161.  
↑ Goodlad 1987:  Goodlad, Lauren M. (1987). „The Gamnes of Sir Gawain and the Green Knight” (angol nyelven). Comitatus: A Journal of Medieval and Renaissance Studies Vol. 18, 46–58. o. (Hozzáférés ideje: 2011. január 3.)  
↑ Green 1962:  Green, Richard Hamilton (1962. június). „Gawain's Shield and the Quest for Perfection” (angol nyelven). ELH 29 (2), 121–139. o.  
↑ Hahn Carle:  Hahn, Thomas. The Carle of Carlisle, In: Sir Gawain: Eleven Romances and Tales (angol nyelven), Western Michigan University Medieval Institute Publications (2000). ISBN 1-879288-59-1. Hozzáférés ideje: 2010. december 27. 
↑ Hahn Greene:  Hahn, Thomas. The Greene Knight, in: Sir Gawain: Eleven Romances and Tales (angol nyelven), Western Michigan University Medieval Institute, 314. o. (2000). ISBN 1-879288-59-1 
↑ Hahn Greene:  Hahn, Thomas. The Greene Knight, In: Sir Gawain: Eleven Romances and Tales (angol nyelven), Western Michigan University Medieval Institute Publications. ISBN 1-879288-59-1. (2000). Hozzáférés ideje: 2010. december 27. 
↑ Hahn King&King:  Hahn, Thomas. King Arthur and King Cornwall, In: Sir Gawain: Eleven Romances and Tales (angol nyelven), Western Michigan University Medieval Institute, 427. o. (2000). ISBN 1-879288-59-1 
↑ Hahn Turke:  Hahn, Thomas. The Turke and Sir Gawain, In Sir Gawain: Eleven Romances and Tales (angol nyelven), Western Michigan University Medieval Institute Publications (2000). ISBN 1-879288-59-1. Hozzáférés ideje: 2010. december 27. 
↑ Harwood 1991:  Harwood, Britton J (1991). „Gawain and the Gift” (angol nyelven). PMLA 106 (3), 483–99. o.  
↑ Heng 1991:  Heng, Geraldine (1991). „Feminine Knots and the Other Sir Gawain and the Green Knight” (angol nyelven). PMLA 106 (3), 500–514. o.  
↑ Hirsch 2007:  Hirsch, Edward. „A Stranger in Camelot”, The New York Times, 2007. december 16., 7.1. oldal (Hozzáférés ideje: 2010. december 14.) 
↑ Howard 1964:  Howard, Donald R (1964. július). „Structure and Symmetry in Sir Gawain” (angol nyelven). Speculum 39 (3), 425–433. o.  
↑ Hulbert 1916:  Hulbert, J. R. (1916. április). „Syr Gawayn and the Grene Knyzt (Concluded)” (angol nyelven). Modern Philology 13 (12), 689–730. o.  
↑ Imdb.com 1973:  Gawain and the Green Knight (1973) (angol nyelven). imdb. (Hozzáférés: 2007. április 13.)
↑ Imdb.com 1984:  Sword of the Valiant: The Legend of Sir Gawain and the Green Knight (1984) (angol nyelven). imdb. (Hozzáférés: 2007. április 13.)
↑ Imdb.com 1991:  Gawain and the Green Knight (1991) (TV) (angol nyelven). imdb. (Hozzáférés: 2010. december 14.)
↑ Imdb.com 2002:  Sir Gawain and the Green Knight (2002) (TV) (angol nyelven). imdb. (Hozzáférés: 2010. december 14.)
↑ Jackson 1920:  Jackson, I (1920. január). „Sir Gawain's Coat of Arms” (angol nyelven). The Modern Language Review 15 (1), 77–79. o.  
↑ Kittredge 1960:  Kittredge, George Lyman. A Study of Sir Gawain and the Green Knight (angol nyelven). Harvard University Press, 76. o.. ASIN B0006AWBXS (1960) 
↑ LaBossière&Gladson 1992:  LaBossière, Camille R, Jerry A. Gladson. Solomon, A Dictionary of Biblical Tradition in English Literature (angol nyelven). Grand Rapids, Michigan: William B. Eerdmans Publishing Company, 722. o.. ISBN 0-85244-224-6 (1992) 
↑ Lander 2007:  Lander, Bonnie (2007). „The Convention of Innocence and Sir Gawain and the Green Knight's Literary Sophisticates” (angol nyelven). Parergon 24 (1), 41–66. o.  
↑ Lasater:  Lasater, Alice E. Spain to England: A Comparative Study of Arabic, European, and English Literature of the Middle Ages (angol nyelven). University Press of Mississippi (1974). ISBN 0-87805-056-6 
↑ Lewis 1959:  Lewis, John S. (1959. október). „Gawain and the Green Knight”. College English 21 (1), 50–51. o.  
↑ Lupack 2005:  Lupack, Alan. Gawain, Oxford Guide to Arthurian Literature and Legend. Oxford University Press, 291–327. o. (2005) 
↑ Lynneplowman.co.uk Gwyneth:  Opera — Gwyneth and the Green Knight (angol nyelven). Lynne Plowman weboldala. lynneplowman.co.uk. [2007. október 14-i dátummal az eredetiből archiválva]. (Hozzáférés: 2011. január 3.)
↑ Markman 1957:  Markman, Alan M. (1957. szeptember). „The Meaning of Sir Gawain and the Green Knight” (angol nyelven). PMLA 72 (4), 574–586. o.  
↑ McGee 1899:  McGee, W. J (1899. október). „The Beginning of Mathematics”. American Anthropologist 1 (4), 646–674. o.  
↑ Mills 1970:  Mills, David (1970). „The Rhetorical Function of Gawain's Antifeminism?” (angol nyelven). Neuphilologische Mitteilungen (71), 635–4. o.  
↑ Mills 1970:  Mills, M. Christian Significance and Roman Tradition in Sir Gawain and the Green Knight, in: Critical Studies of Sir Gawain and the Green Knight, szerk: Donald R. Howard, Christian Zacher, 2 (angol nyelven), Notre Dame, Indiana: University of Notre Dame Press, 85-105. o. (1970). ISBN 0-681-22971-3 
↑ Mills 1991:  Mills, Maldwyn (1991). „Review” (angol nyelven). The Yearbook of English Studies Vol. 21, 336–337. o.  
↑ Nelles 2004:  Nelles, William. The Pearl-Poet, in: Cyclopedia of World Authors, 4, javított kiadás, Pasadena: Salem Press, 2450–2451. o. [1958] (2004) 
↑ Norton 2006:   The Norton Anthology of English Literature, Szerk. Stephen Greenblatt, B. kötet, 8, New York, London: W. W. Norton and Co., 19–21, 60–161 és 213  (lábjegyzetben). o. (2006). ISBN 0-393-92833-0 
↑ Pearl 2001:  Pearl: Introduction. Medieval Institute Publications, Inc., 2001. (Hozzáférés: 2010. december 14.)
↑ Peterson 1974:  Peterson, Clifford J (1974). „The Pearl-Poet and John Massey of Cotton, Cheshire”. The Review of English Studies, New Series 25 (99), 257–266. o.  
↑ Pugh 2002:  Pugh, Tison (2002). „Gawain and the Godgames” (angol nyelven). Christianity and Literature 51 (4), 526–551. o.  
↑ Reichardt 1984:  Reichardt, Paul F. (1984. augusztus 21.). „Gawain and the Image of the Wound”. PMLA 99 (2), 154–61. o. DOI:10.2307/462158. (Hozzáférés ideje: 2010. december 29.)  
↑ Rix 1953:  Rix, Michael M. (1953. június). „A Re-Examination of the Castleton Garlanding” (angol nyelven). Folklore 64 (2), 342–344. o.  
↑ Robertson 1982:  Robertson, Michael (1982. október). „Stanzaic Symmetry in Sir Gawain and the Green Knight” (angol nyelven). Speculum 57 (4), 779–785. o.  
↑ Rowley 2003:  Rowley,, Sharon M. (2003). „Textual Studies, Feminism, and Performance in Sir Gawain and the Green Knight” (angol nyelven). The Chaucer Review Vol. 38, 158–177. o.  
↑ Stone 1974:  Stone, Brian. Sir Gawain and the Green Knight. Penguin, 138. o. (1974) 
↑ Tolkien 1975:  Tolkien, J. R. R.szerk.: Christopher Tolkien: Sir Gawain and the Green Knight, Pearl, and Sir Orfeo. Random House. ISBN 9780345277602 
↑ Tolkien&Gordon 1925:   introduction, Sir Gawain and the Green Knight, Szerkesztette J. R. R. Tolkien és E. V. Gordon, felülvizsgálta Norman Davis (angol nyelven), xv. o.. ASIN B000IPU84U (1925) 
↑ Tolkien&Gordon 1925:   Sir Gawain and the Green Knight, megjegyzés a 2514 sorhoz. Szerk: J. R. R. Tolkien és E. V. Gordon, 2. kiadás (angol nyelven), Oxford University Press. ASIN B000IPU84U (1925) 
↑ Turville-Petre 1977:  Turville-Petre, Thorlac. The Alliterative Revival (angol nyelven). Woodbridge: Brewer, 126–129. o. (1977). ISBN 0-85991-019-9 
↑ Twomey Anglesey:  Twomey, Michael: Anglesey and North Wales. Travels With Sir Gawain. Ithaca Univ. (Hozzáférés: 2010. december 14.)
↑ Twomey Chapel:  Twomey, Michael: The Green Chapel. Travels With Sir Gawain. Ithaca Univ. (Hozzáférés: 2010. december 14.)
↑ Twomey Haudesert:  Twomey, Michael: Hautdesert. Travels With Sir Gawain. Ithaca Univ. (Hozzáférés: 2010. december 14.)
↑ Twomey Head:  Twomey, Michael: The Holy Head and the Wirral. Travels With Sir Gawain. Ithaca Univ. (Hozzáférés: 2007. június 21.)
↑ Walrdon 1996:  Andrew, Malcolm, Ronald Walrdon. The Poems of the Pearl Manuscript. Exeter: U of Exter P, 273. o. (1996. augusztus 21.). ISBN 0859895149. Hozzáférés ideje: 2010. március 16. 
↑ White Tolkien:  White, Michael. Tolkien: A Biography. New American Library. ISBN 0-451-21242-8 
↑ Williams 1959:  Williams, Margaret. The Pearl Poet, His Complete Works (angol nyelven). Random House. ASIN B0006BQEJY (1967) 
↑ Woods 2002:  Woods, William F (2002). „Nature and the Inner Man in Sir Gawain and the Green Knight” (angol nyelven). The Chaucer Review Vol. 36 (No. 3), 209–227. o.  
↑ Worthpoint.com lemezismertető: Lemezismertető: Sir Gawain & The Green Knight LP (angol nyelven). WorthPoint aukciós honlap. (Hozzáférés: 2011. január 3.)
↑ Zeikowitz 2002:  Zeikowitz, Richard E. (2002. szeptember). „Befriending the Medieval Queer: A Pedagogy for Literature Classes” (angol nyelven). College English Vol. 65 (No. 1 Special Issue: Lesbian and Gay Studies/Queer Pedagogies), 67-80. o.
Barron, W.R.J. Trawthe and Treason. The Sins of Gawain Reconsidered. Manchester: Manchester UP, 1980. (angolul)
Markus, Manfred (ed. and trans.). Sir Gawain and the Green Knight. Sir Gawain und der Grüne Ritter. Stuttgart: Reclam, 1974. (angolul) (németül)
 The Poem as Green Girdle: Commercium in Sir Gawain and the Green Knight, Postprint (1999), University Press of Florida (1984)  (angolul)

A Sixtus-kápolna (olaszul: Cappella Sistina) a Vatikán egyik leghíresebb épülete. Elterjedt, de rossz fordításból fakadó elnevezése a „Sixtusi kápolna”. Mindkét név az építtető IV. Szixtusz pápára utal.
Ez a mindenkori pápa magánkápolnája. Elsősorban mennyezetfreskójáról világhírű. A 19. század vége óta a pápaválasztó konklávé helyszíne is az akkori pápaválasztó bíborosi testület kamarásának, Gioacchino Pecci grófnak, a későbbi XIII. Leó pápának a javaslatára.
Az építkezés 1473-tól 1481-ig tartott Giovannino de'Dolci, mások szerint Baccio Pontelli (De Campos) építőmester irányításával.
A kápolna eredeti neve Capella Maior volt. A freskóit Botticelli, Ghirlandaio, Pinturicchio, Perugino, Rosselli, Signorelli és Michelangelo festette.
1503-ban Giuliano della Roverét választották pápává II. Gyula néven, aki a síremléke elkészítésével Michelangelót bízta meg, azonban az ellenfelek fondorlatai és a szentszéki hivatalok packázása miatt Michelangelo Buonarroti kedve elment a megbízástól, ezért megszökött Rómából, de később visszatért, és a pápa megbízására megfestette a mennyezetfreskót. (Ezt a munkát egyébként Donato Bramante építész tanácsolta a pápának, mert arra számított, hogy Michelangelo belebukik ebbe a vállalkozásba.)
A kápolna egyszerű, szegényes, ferences rendi épület, egykor kis ablakokkal, lapos dongaboltozattal, nem volt benne építési tagozat. A mennyezet régen kék színű volt, arany csillagokkal.
Ma már tagolt, a heveder-ívek szélén nagyméretű ablakok találhatóak. A párkányok téglalapokat alkotnak a mennyezeten, ezekben láthatóak a freskó részletei.
Az egyszerű, téglalap alakú, boltozatos mennyezetű termet Mino da Fiesole, Giovanni Dalmata és Andrea Bregno márványból készült korlátja osztja ketté.
A belső méretek: a kápolna 40,9 méter hosszú, 13,4 méter széles. A mennyezet magassága 20,7 m.
Michelangelo egyik műve, a világ egyik legismertebb alkotása és 540 m² felületével legnagyobb egybefüggő freskója. Egyedülálló tablója az Ószövetség szereplőinek és eseményeinek. Az itáliai reneszánsz korában, 1508 és 1512 között keletkezett alkotás számtalan elemből áll. Kilenc központi festményen örökíti meg Mózes első könyvének jeleneteit, köztük található a freskó legismertebb részlete, az Ádám teremtése, amelyet számtalanszor feldolgoztak a populáris kultúrában. Ezenkívül hét ószövetségi próféta, öt szibülla arcképe, bibliai jelenetek, Krisztus őseinek felsorolása, mellékalakok és a maga korában újszerű látszólagos márványdíszítés teszik teljessé ezt a művet.
Ürögdi György: Róma (Panoráma, 1983) Negyedik, javított kiadás. ISBN 963 243 261 4
Ez a szócikk részben vagy egészben  a   Sistine Chapel című angol Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.

Sjaak Swart (Muiderberg, 1938. július 3. –) válogatott holland labdarúgó, csatár.
1956 és 1973 között az Ajax labdarúgója volt, ahol hét bajnoki címet és öt holland kupa győzelmet ért el a csapattal. Tagja volt az Ajax sorozatban háromszor bajnokcsapatok Európa-kupáját nyerő csapatának. Több mint 600 mérkőzésen lépett pályára az Ajax színeiben, ami klubrekord. 1960 és 1972 között 31 alkalommal szerepelt a holland válogatottban és tíz gólt szerzett.

Az ŠK Slovan Bratislava (a Slovan név magyarul szlávot jelent) az egyik legismertebb és legeredményesebb szlovák labdarúgócsapat, székhelye Pozsonyban található.
A klubot 1919. május 3-án alapították. A csapat eleinte csak az amatőr csehszlovák labdarúgó-bajnokságban és az ugyancsak amatőr szintű szlovák bajnokságban szerepelt. Az 1935–36-os szezontól azonban a klub bekapcsolódott a csehszlovák labdarúgó-bajnokság első osztályának küzdelmeibe, ahol viszonylag jól szerepelt. Csehország német megszállása után a szlovák csapatok saját bajnokságot alapítottak. Ez az időszak hozta el az első aranykort a klub történetében. 1939-től 1944-ig a csapat négy bajnoki címet szerzett és két alkalommal lett ezüstérmes. A második világháborút követően Csehszlovákia újraalakult, és az 1945–46-os szezontól 1993-ig a klub ismét a csehszlovák labdarúgó-bajnokságban szerepelt. Szlovákia 1993-as önállóvá válása után az újra megszervezett szlovák labdarúgó-bajnokságban vett részt. A csehszlovák labdarúgó-bajnokság első osztályát nyolc, a szlovákot pedig kilenc alkalommal nyerte meg a csapat. A csehszlovák és a szlovák labdarúgókupában összesen 13-szor diadalmaskodott a klub. A nemzetközi kupák tekintetében a legnagyobb sikert a kupagyőztesek Európa-kupájának elhódítása jelentette az 1968–69-es szezonban.
Csehszlovákia függetlenségének kikiáltása után, mely 1918. október 28-án következett be, felmerült az igény egy új, pozsonyi központú szlovák klub megalapítására. A kezdeményezés cseh tisztviselőktől eredt, akik részt vettek az új közigazgatás kiépítésében. Az 1. ČsŠK Bratislava nevet az előkészítő bizottság tagjai hagyták jóvá a Panonia kávézóban 1919. április 1-jén (más források szerint az új sportklub alapítása 25 rajongóhoz köthető, akik 1919. március 29-én Grajciar fogadójában ültek össze). Az egyesület hivatalos megalapítására végül 1919. május 3-án került sor. Ekkor tartották a nagygyűlést és az alapszabályzatot is ekkor fogadták el.A csapat az első másfél évtizedben az amatőr csehszlovák és az ugyancsak amatőr szintű szlovák labdarúgó-bajnokságban szerepelt. Az előbbiben két ízben sikerült a klubnak a bajnoki címet elnyernie: az 1927-es és az 1929–30-as évadokban. Az utóbbiban kilenc szezon alatt összesen öt alkalommal végzett a csapat az első helyen, bár ezek nem tekinthetőek hivatalos bajnoki címeknek. A csehszlovák labdarúgó-bajnokság első osztályának átszervezésével az 1. ČsŠK Bratislava az 1935–1936-os szezontól vehetett részt a csehszlovák élvonal küzdelmeiben.
A professzionális bajnokságra való felkészülést a magyar Braun József edzővel kezdte meg a csapat. Braun 1934-ben érkezett a klubhoz, amely az 1935–36-os szezontól végre bekapcsolódott a csehszlovák labdarúgó-bajnokság első osztályának küzdelmeibe, ahol viszonylag jól is szerepelt. Az első idényben az 1. ČsŠK Bratislava csak némi balszerencsével lett hetedik helyezett, a következő szezonokban pedig a negyedik és az ötödik helyen végzett a csapat. Braunt az 1937–38-as szezonban az ugyancsak magyar Jávor Pál váltotta az edzői poszton, 1938-ban azonban ismét a Csibi becenevű Braun lett a csapat edzője. Bár a magyar edző eredményesen látta el a feladatát, a sorsa kedvezőtlenre fordult a pozsonyi klubnál, és még ugyanebben az évben távoznia kellett. A nácizmus előretörése következtében Európában, így Szlovákiában is felerősödött az antiszemitizmus, és ennek hatására Braunt zsidó származása miatt eltávolították a csapat éléről.
A világpolitikai változásoknak köszönhetően 1939-ben, Csehország német megszállása után, sor került az első önállónak tekinthető szlovák labdarúgó-bajnokság megrendezésére. Az új bajnokság elhozta az első osztály küzdelmeiben ŠK Bratislava néven szerepelő klub első aranykorát. Az erősebb cseh klubok nélkül a csapat szinte egyeduralkodóvá vált az élvonalban, és a második világháború végéig megrendezett hat szezon alatt négy bajnoki címet szerzett, valamint kétszer ezüstérmes lett. A korszak legkiemelkedőbb játékosa Ján Arpáš volt, aki három alkalommal is elnyerte a gólkirályi címet. Rajta kívül még Tomáš Porubský emelkedett ki a mezőnyből, aki 27 góljával szintén az élvonal legeredményesebb játékosa volt. Az 1944–45-ös szezon 1944 szeptemberében a hadi eseményeknek köszönhetően megszakadt.
A második világháborút követően a politikai változások következtében Csehszlovákia újraalakult, és a klub ismét a csehszlovák élvonalban folytatta a szereplését. Az 1940-es évek közepétől a csapat a Braun-korszakhoz hasonlóan viszonylag jó teljesítményt nyújtott. Az 1949-es szezonban a nevét Sokol NV Bratislavá-ra változtató klub Leopold Šťastný vezetésével megszerezte az első csehszlovák bajnoki címét. Ezt a bravúrt a következő két évadban is sikerült megismételni. Šťastný távozása után a csapat teljesítménye némileg visszaesett. Egy ezüstérem után előbb a kilencedik, majd az ötödik helyen végzett a bajnokságban. Az 1955-ös szezonban azonban az időközben visszatérő sikeredzővel, Leopold Šťastnýval ismét bajnoki aranyat nyert, majd az 1950-es években még két ezüstérmet sikerült elérni. A csapat 1955-ben mutatkozott be a nemzetközi kupákban. A közép-európai kupában többször is szerepeltek az égszínkékek, legeredményesebb szezonjuk az 1955-ös volt, amikor az elődöntőig jutottak. Az 1956–57-es idényben sor került a bajnokcsapatok Európa-kupájában való bemutatkozásra is, bár a klub nem tudott átütő sikert elérni.
Az 1961-ben az egyesület felvette a Slovan CHZJD Bratislava nevet, és az 1960-as években is a bajnokság meghatározó tagja maradt. Az 1960–1961-es szezonban a harmadik helyen végzett, majd négy alkalommal második helyezett lett. Az 1969–1970-es szezonban Michal Vičan vezetésével ismét sikerült elnyernie a bajnoki címet. A csapat a csehszlovák labdarúgókupában három alkalommal is elnyerte a trófeát (1962-ben, 1963-an és 1968-ban).
A klub legnagyobb nemzetközi sikere is ehhez az évtizedhez fűződik, mely során négy alkalommal indult a kupagyőztesek Európa-kupájában. Az 1962–1963-as és az 1963–1964-es szezonban a Slovan a negyeddöntőig jutott. Az igazi áttörés azonban az 1968–1969-es szezonban történt. 1968-ban került sor Csehszlovákiában a prágai tavaszra, melyet a Szovjetunió és csatlósai később fegyveres erővel levertek. Ez a légkör némileg befolyásolta a kupa menetét, mivel számos nyugati csapat nem volt hajlandó pályára lépni a keleti blokk klubjai ellen, és az első kör párosítását regionális alapon újra kellett szervezni. Azonban az események nem voltak negatív hatással a Slovanra. A csapat a jugoszláv FK Bor, a portugál FC Porto, az olasz Torino FC és a skót Dunfermline Athletic FC legyőzésével a döntőbe jutott, ahol az ellenfele a katalán FC Barcelona lett. Michal Vičan csapata közel 20 ezer néző előtt játszotta a döntőt Bázelben. A Slovan meggyőző játékával 3–2-es arányban nyerte a mérkőzést és megérdemelten lett kupagyőztes. Ezzel a teljesítménnyel a Slovan volt az első a keleti blokk csapatai közül, amely az Európai Labdarúgó-szövetség által is elismert kontinentális kupát nyert.
Az Intertotó-kupában ebben az évtizedben három alkalommal indult, és 1968-ban pedig megnyerte azt. A közép-európai kupában négy alkalommal indult a Slovan, legnagyobb sikerét az 1964-es szezonban jegyezte, amikor a döntőbe jutott. Ellenfele az ugyancsak csehszlovák TJ Spartak Praha Sokolovo együttese volt. Az első mérkőzés döntetlenre végződött, azonban a visszavágót elveszítette a Slovan.
Az 1970-es években elején újabb ezüstérmet nyert a Slovan, majd Jozef Vengloš vezetésével az 1973–74-es és az 1974–75-ös szezonokban is megnyerte a bajnokságot. A következő évadban ugyan a csapatnak még sikerült elérnie egy második helyezést, azonban a teljesítménye 1976 után jelentősen visszaesett. Előbb nyolcadik lett, majd ettől is rosszabb helyezéseket ért el. A mélypontot a katasztrofális 1984–85-ös szezon jelentette, amikor a 16. helyen végzett és kiesett az első osztályból. A komoly problémákat jelezte az is, hogy a Slovan csak három szezon elteltével jutott vissza a csehszlovák élvonalba. Ezt követően a csapat teljesítménye fokozatosan javult és Dušan Galis érkezése után, az 1990–91-es évadban ismét ezüstérmes lett, a rákövetkező szezonban pedig újra bajnoki címet ünnepelhetett. Az utolsó csehszlovák labdarúgó-bajnokságot 1992–93-ban rendezték meg, melyben bronzérmes lett a csapat. A kiemelkedő egyéni teljesítményeket tekintve Ján Čapkovič (1971–72), Marián Masný (1980–81) és Peter Dubovský (1991–92 és 1992–93) neve említendő meg, mivel a fenti időszakban ezek a játékosok nyerték el a csehszlovák élvonal gólkirályi címét. A szlovák labdarúgókupa ebben az időben másodlagos szerepet töltött be, mivel a kupa győztese jutott be a csehszlovák labdarúgókupa döntőjébe. Az előbbit hét, az utóbbit két alkalommal nyerte meg. A bajnokcsapatok Európa-kupájában és az utódjában, az UEFA-bajnokok ligájában négy alkalommal indult a (az 1970–71-es, az 1974–75-ös, az 1975–76-os és az 1992–1993-as szezonokban), azonban jelentősebb eredményt nem sikerült elérnie. Az UEFA-kupában három alkalommal (az 1972–1973-as, az 1976–1977-es és az 1991–1992-es idényekben) vett részt a csapat és hasonlóan eredménytelenül szerepelt. A kupagyőztesek Európa-kupájában két ízben indult, de a korábbi nagy sikert nem sikerült megközelítenie, mindkétszer már az első körben kiesett. A közép-európai kupában az 1987–1988-as szezonban vett részt. Bár a Slovan legyőzte a Pescara csapatát, a Váci Izzó MTE elleni súlyos, 6–0-s vereség következtében csoport utolsóként végzett. Egyedül az Intertotó-kupában ért el jelentősebb sikereket, ahol hét alkalommal is sikerült diadalmaskodnia (1970-ben, 1972-ben, 1973-ban, 1974-ben, 1977-ben, 1990-ben és 1992-ben). Összességében tehát kijelenthető, hogy a Slovan főleg az 1970-es évek elején szerepelt jól, majd egy hosszabb hullámvölgy után, az 1990-es évek elején közelítette meg a korábbi formáját.
1993-ban megalakult az önálló Szlovákia, így a Slovan újra a szlovák labdarúgó-bajnokság első osztályában szerepelt. A csapat tartotta az 1990-es évek elején visszanyert jó formáját és el is nyerte az első három bajnoki címet. Ezt egy bronzérem követte az 1996–97-es szezonban, melyet némi visszaesés követett, de az 1998–99-es idényben ismét bajnok lett. A következő két szezonban bronz- illetve ezüstérmes lett, majd teljesítménye jelentősen leromlott. Ugyan a 2002–03-as szezonban még sikerült elérnie egy harmadik helyezést, de a katasztrofális 2003–04-es idényben a Slovan ismét búcsúzni kényszerült az élvonaltól. Hátránya 10 pont volt a kilencedik helyezett ŠK Matador Púchov csapatával szemben. A kialakuló kaotikus állapotokat jól jelezte, hogy csapatnak 2001-től 2004 végéig 12 edzője volt.
A Slovan két év elteltével jutott vissza az élvonalba, ahol előbb stabilizálta a helyét, majd a 2008–09-es szezonban ismét bajnoki címet ért el. A szlovák labdarúgókupában három alkalommal bizonyult a legjobb csapatnak (1994-ben, 1997-ben és 1999-ben).A nemzetközi szereplések nem hoztak sok sikert a klubnak: egy ízben (az 1999–2000-es szezonban) indult az UEFA-bajnokok ligájában, azonban már a második selejtezőkörben kiesett az Anórthoszi Ammohósztu ellenében. Az UEFA-kupában hat alkalommal indult (az 1993–1994-es, az 1994–1995-ös, az 1995–1996-os, az 1996–1997-es, 2000–2001-es és a 2001–2002-es szezonokban), de itt is meglehetősen sikertelenül szerepelt. Legjobb eredményét az 1994–1995-ös kiírásban érte el, amikor bejutott a második körbe. A német Borussia Dortmund azonban túl erős ellenfélnek bizonyult és 4-2-es összesítéssel jutott tovább a Slovan ellenében.
A kupagyőztesek Európa-kupájában is egy ízben indult a csapat, az 1997–1998-as kiírásban, de már az első körben kiesett a Chelsea FC ellenében. Az egyetlen sikert ismét az Intertotó-kupa megnyerése jelentette az 1994-es szezonban. Az újjászervezett, Európai Labdarúgó-szövetség által is elismert Intertotó-kupában 2007-ben vett részt, azonban a második körben kiesett az SK Rapid Wien csapata ellen.A 2009–10-es szezont a csapat a cseh Dušan Uhrin vezetésével kezdte meg, amely a 2008–09-es szlovák labdarúgó-bajnokság megnyerésével ismét bejutott az UEFA-bajnokok ligájának selejtezőibe. A Slovan a második selejtezőkörben kapcsolódott be a küzdelmekbe. Első ellenfele a bosnyák HŠK Zrinjski Mostar volt, amelyet 4-1-es összesítéssel búcsúztatott. A görög Olimbiakósz együttese azonban mindkét alkalommal legyőzte a Slovant, amely így kiesett a kupából. Ezzel azonban a csapat jogosult lett a 2009–2010-es Európa-liga rájátszásában való részvételre. Ellenfele a holland AFC Ajax lett. Az első mérkőzésen a holland csapat súlyos, 5-0 arányú vereséget mért a pozsonyi klubra. A rossz szezonkezdetre való tekintettel Uhrin lemondott. Utóda Michal Hipp lett. A második mérkőzést is az AFC Ajax nyerte 2-0 arányban, így a Slovan az Európa-ligától is búcsúzni kényszerült. A bajnokságban a 19. fordulót követően a második helyen állt a csapat, egy ponttal lemaradva MŠK Žilinától és végül ugyanebben a pozícióban zárta a szezont. A szlovák labdarúgókupában a Slovan bejutott a döntőbe, ahol az FC Spartak Trnava 6-0 arányú legyőzésével kupagyőztes lett. 2010 januárjában Dušan Tittel személyében új edző került a csapat élére.A 2010–11-es szezonban ismét sikeresnek bizonyult a Slovan a bajnokságban és 68 ponttal megszerezte a 10. szlovák bajnoki címét. A rivális MŠK Žilina teljesítménye jelentősen visszaesett és végül 14 ponttal maradt le a pozsonyi csapat mögött. Egyedül a 61 pontot elérő FK Senica jelentett némi kihívást a Slovan számára. A szlovák labdarúgókupában a csapat a döntőbe jutott, ahol ellenfele az MŠK Žilina volt. Az eredmény végül 3-3 lett és büntetőrúgásokra került sor. Ezt a Slovan nyerte 5-4 arányban és ezzel megszerezte a kupagyőzelmet is.
A klub fennállása során több alkalommal is nevet változtatott. Ezek a következők voltak:
Az 1935–36-os szezonig nem szerepelt szlovák csapat a professzionális, állami bajnokságban. A klub 1. ČsŠK Bratislava néven 1927-ben és 1930-ban is amatőr bajnoki címet nyert.Emellett a szlovák csapatok részére kiírt, ugyancsak amatőr szintű bajnokságban öt ízben is az első helyen végzett a csapat, bár ezek az eredmények nem tekinthetőek hivatalos bajnoki címnek.
A csapat összesen nyolc alkalommal volt bajnok a csehszlovák labdarúgó-bajnokságban, és ezzel az eredménnyel negyedik az örökranglistán. A klub 1935-ben 1. ČsŠK Bratislava néven vett részt először a professzionális csehszlovák labdarúgó-bajnokság első osztályában, mely az 1938–39-es szezonban Csehország német megszállása miatt megszakadt. Ezt követően a csapat a szlovák labdarúgó-bajnokságban szerepelt. Az 1945–46-os szezontól ismét az újraalakuló Csehszlovákia bajnokságában vettek részt. A Slovan többnyire jól szerepelt, azonban az 1984–85-ös szezonban kiesett az első osztályból és három idényt alacsonyabb osztályban töltött. 1993 óta, Szlovákia önállóvá válása után, ismét a szlovák labdarúgó-bajnokságában vesz részt a csapat.
*1945–46-ban két csoportban játszották a bajnokságot Az A és B csoport győztesei rájátszásban döntötték el a bajnoki cím sorsát.
Az első önállónak nevezhető szlovák labdarúgó-bajnokságot 1939-ben, Csehország német megszállása után tartották. A klub ŠK Bratislava néven négy bajnoki címet szerzett. 1944 őszén a bajnokság a megszakadt. A második világháború után a klub ismét a csehszlovák labdarúgó-bajnokságban szerepelt 1993-ig, az önálló Szlovákia megalakulásáig. Azóta ismét újraéledt a szlovák labdarúgó-bajnokság. A 2003–04-es szezon végén a csapat kiesett a szlovák élvonalból és két szezont alacsonyabb osztályban töltött. 1993 óta öt, összesen pedig kilenc bajnokságot nyert meg a Slovan. Ezzel az eredménnyel a legeredményesebb csapat a szlovák labdarúgó-bajnokság első osztályában.
*Korábban 1. FC Košice és FC Artmedia Petržalka néven szerepeltek a fenti csapatok.
A klub összesen 11 alkalommal szerepelt a csehszlovák labdarúgókupa döntőjében és öt ízben hódította el a trófeát.
Ezüstérmes: 1965, 1970, 1972, 1976, 1983, 1989A csehszlovák labdarúgókupa örökranglistája
A klub összesen 14-szer szerepelt a szlovák labdarúgókupa döntőjében és tizenegy alkalommal hódította el a trófeát. A régi kupa nyertese a csehszlovák kupa döntőjébe jutott. Az új szlovák kupa döntőjébe négyszer jutott be a Slovan és ott háromszor nyert.
Kupagyőztes:1970, 1972, 1974, 1976, 1982, 1983, 1989, 1994, 1997, 1999, 2010, 2011, 2013, 2017
Ezüstérmes:1971, 1978, 2003, 2014, 2016A szlovák labdarúgókupa örökranglistája (1993-tól)
A Slovan - a 2010–11-es szezont is beleértve - összesen négy alkalommal nyerte meg a szlovák labdarúgó-szuperkupát. 2011-ben nem került sor mérkőzésre, mivel a csapat megszerezte a bajnoki címet és a szlovák labdarúgókupát is megnyerte. Emellett az 1993-ban megrendezett első, nem hivatalos kiírásban is a Slovan szerezte meg az elsőséget.
A Slovan eddig hét alkalommal indult az UEFA-bajnokok ligájában, illetve annak elődjében, a bajnokcsapatok Európa-kupájában, azonban szereplései során nem sikerült jelentősebb eredményt elérnie.
A csapat a 1956–57-es szezonban indult először a bajnokcsapatok Európa-kupájában. Első ellenfele a lengyel KP Legia Warszawa volt a selejtezőkörben. A lengyel csapaton meglehetősen magabiztosan, 4:2-es összesítéssel jutott tovább a Slovan. Az első körben azonban a svájci Grasshopper-Club megoldhatatlan feladat elé állította a szlovák klubot. Az első mérkőzést ugyan 1:0 arányban megnyerte a Slovan, de a visszavágón meglehetősen simán, 2:0-ra kikapott, és így kiesett a további küzdelmekből.Az 1970–71-es kiírásban a csapat első ellenfele a dán B 1903 volt az első körben. A Slovan végül két szoros mérkőzés után jutott tovább 4-3-as összesítéssel. A második körben azonban a görög Panathinaikósz erősebbnek bizonyult a pozsonyi csapatnál. A Panathinaikósz már az első összecsapás során jelentős előnyt szerzett (3-0). A visszavágót ugyan a Slovan nyerte 2-1 arányban, de hátrányát nem sikerült ledolgoznia, így ismét kiesett.Az 1974–75-ös idény rendkívül balszerencsésen alakult a csapat számára. Ellenfele a belga RSC Anderlecht volt az első körben. Az első, gólzáporos mérkőzést a Slovan nyerte 4-2 arányban. A visszavágón azonban a belga csapat sikeresen ledolgozta a hátrányát és összesítésben 5-5-ös eredmény született. Az idegenben rúgott több gólnak köszönhetően így az RSC Anderlecht jutott tovább.Az 1975–76-os kiírásban a csapat ellenfele az angol Derby County FC volt az első körben. Az első mérkőzést a Slovan nyerte 1-0-ra, azonban a visszavágón súlyos, 3-0 arányú vereséget szenvedett és újra kiesett.Az 1992–93-as szezonban indult először a Slovan az UEFA-bajnokok ligájában. Ellenfele az első körben a magyar Ferencvárosi TC volt. A továbbjutás gyakorlatilag már az első mérkőzésen eldőlt, amikor a pozsonyi klub 4-1 arányban legyőzte a magyar csapatot. A visszavágón a Ferencvárosi TC nem tudott megújulni, és a találkozó 0-0-ra végződött. A második körben azonban az AC Milan simán, összesítésben 5-0-ra verte a Slovant.Az 1999–2000-es idény elhozta a csapat eddigi legrosszabb szereplését. A Slovan ellenfele a ciprusi Anórthoszi Ammohósztu volt a második selejtezőkörben. Az első mérkőzést az Anórthoszi Ammohósztu nyerte 2-1 arányban. A visszavágón azonban a Slovan csak 1-1-es döntetlent tudott elérni, és így kiesett a ciprusi csapat ellenében.A 2009–10-es szezonban a Slovan első ellenfele a bosnyák HŠK Zrinjski Mostar volt a második selejtezőkörben. Az első mérkőzést a bosnyák csapat nyerte 1-0 arányban, mely egyben az első győzelme volt az UEFA-bajnokok ligájában. A visszavágón a Slovan magabiztos, látványos játékkal 4-0 arányban verte a HŠK Zrinjski Mostart. A csapat következő ellenfele a görög Olimbiakósz volt. Mindkét mérkőzést a görög csapat nyerte 2-0 arányban, így a Slovan kiesett a kupából.
Az ŠK Slovan Bratislava nem szerepelt az 1955 és 1971 közötti időszakban megrendezésre kerülő, az UEFA-kupa elődjének számító, vásárvárosok kupájában. Az UEFA-kupában kilenc alkalommal indult a csapat, de jelentősebb eredményt eddig nem sikerült elérnie.A Slovan az 1972–73-as szezonban mutatkozott be az UEFA-kupában. Ellenfele a jugoszláv FK Vojvodina volt az első körben. A csapat magabiztosan, 8-1-es összesítéssel jutott tovább a jugoszláv klub ellenében. A második körben a spanyol UD Las Palmas ellen lépett pályára. Az első mérkőzés 2-2-es döntetlenre végződött. A második összecsapás ismét szoros küzdelmet hozott, azonban a spanyol csapat végül 1-0 arányban nyerte a találkozót, így a pozsonyi csapat kiesett a küzdelmekől.Az 1976–77-es kiírásban az izlandi Fram volt a csapat első ellenfele az első körben. A Slovan ismét magabiztosan kezdte a kupát és összesítésben 8-0 arányban győzte le az izlandi klubot. A második körben azonban komolyabb ellenfélre akadt az angol Queens Park Rangers FC csapatában. Az első mérkőzés szoros, 3-3-as eredménnyel végződött. A második találkozón azonban az angol klub meglepte a Slovant és fölényes, 5-2 arányú győzelmével továbbjutott az égszínkékek ellenében.Az 1991–92-es idényben a Slovan ismét az első körben kapcsolódott be a küzdelmekbe. Ellenfele a Real Madrid CF csapata volt. Az első mérkőzésen szoros eredmény született (a Real Madrid nyert 2-1 arányban). A csapat a visszavágón is bravúros teljesítményt nyújtott, de az 1-1-es döntetlen nem volt elég a továbbjutáshoz.Az 1993–94-es szezon ismét szoros küzdelmet hozott, azonban a Slovannak most sem volt szerencséje. Az első körben az angol Aston Villa FC lett a csapat ellenfele. Az első találkozó 0-0-ra végződött, a második összecsapást azonban nagy küzdelem után az angol klub nyerte 2-1 arányban, így a Slovan ismét búcsúzni kényszerült a további küzdelmektől.Az 1994–95-ös idényben a Slovan első ellenfele az északír Portadown FC volt a selejtező körben. A pozsonyi klub nagy fölénnyel, összesítésben 5-0 arányban, jutott túl az ellenfelén. Az első körben, a dán FC København elleni mérkőzések már szorosabb küzdelmet hoztak. Az első mérkőzést a Slovan nyerte 1-0 arányban. A visszavágón a dán csapat nem tudta ledolgozni a hátrányát, és az 1-1-es döntetlennek köszönhetően a Slovan jutott tovább. A második körben a német Borussia Dortmund ellen lépett pályára a csapat. Az első találkozót a Slovan nyerte 2-1-re. A visszavágón azonban a német csapat súlyos, 3-0 arányú vereséget mért a pozsonyi klubra, mely így ismét kiesett a kupából.Az 1995–96-os kiírásban a csapat először a horvát NK Osijek ellen lépett pályára a selejtező körben. A Slovan súlyos vereséget mért a horvát klubra. Előbb 4-0, majd 2-0 arányban diadalmaskodott az Osijek felett. Az első körben ismét német csapat lett a pozsonyi klub ellenfele. Az 1. FC Kaiserslautern elleni első mérkőzés ismét a Slovan győzelmét hozta (2-1). A visszavágón azonban az előző szezonhoz hasonlóan súlyos, 3-0 arányú vereséget szenvedett a csapat, mely így ismét búcsúzni kényszerült a további küzdelmektől.Az 1996–97-es szezonban a Slovan első ellenfele az ír St Patrick's Athletic FC volt az előselejtező körben. Mindkét mérkőzésen szoros eredmény született, de végül a pozsonyi klub jutott tovább 5-3-as összesítéssel. A selejtező körben a csapat a török Trabzonspor ellen lépett pályára. Az első mérkőzést a Slovan nyerte 2-1 arányban. A visszavágón azonban a Trabzonspor fölényes, 4-1 arányú győzelmet aratott, és a pozsonyi csapat ismét kiesett a kupából.A 2000–01-es idényben a csapat a grúz SK Lokomotivi Tbiliszi ellen lépett először pályára a selejtező körben. A Slovan mindkét találkozót 2-0-ra nyerte. Az első körbe bejutva a horvát NK Dinamo Zagreb lett a csapat ellenfele. Az első találkozót a horvát klub fölényesen, 3-0 arányban nyerte. A visszavágón a Slovan nem tudta ledolgozni a hátrányát, és az 1-1-es döntetlennek köszönhetően ismét búcsúzni kényszerült a további küzdelmektől.A 2001–02-es kiírásban a Slovan a walesi Cwmbran Town AFC ellen kezdte a küzdelmeket a selejtező körben. A pozsonyi csapat továbbjutása gyakorlatilag már az első, 4-0-ra megnyert mérkőzés után eldőlt (összesítésben 5-0 lett az eredmény). Az első körben a csapat ellenfele a cseh FC Slovan Liberec lett. Az első találkozót a cseh klub nyerte 2-0 arányban. A visszavágót a Slovan nagy küzdelem után megnyerte, de az 1-0 arányú győzelem nem volt elég a továbbjutáshoz.
A Slovan a 2009–2010-es szezonban indult először az Európa-ligában, amely korábban UEFA-kupa néven volt ismert. A csapat az UEFA-bajnokok ligájából való kiesése után lett jogosult a kupában való részvételre. A küzdelmekbe a rájátszásban kapcsolódott be, ahol ellenfele a holland AFC Ajax lett. Az első mérkőzésen a holland csapat súlyos, 5-0 arányú vereséget mért a pozsonyi klubra. A Slovan a visszavágón nem tudott megújulni és az AFC Ajax újabb, ezúttal 2-0 arányú győzelme a szlovák csapat kiesését eredményezte.
A Slovan összesen hét alkalommal indult a kupagyőztesek Európa-kupájában (az 1998–1999-es idény után a kupa megszűnt), és egy ízben, az 1968–1969-es szezonban nyerte el ezt a trófeát az FC Barcelona legyőzésével.
A Slovan az 1962–63-as szezonban szerepelt először a kupagyőztesek Európa-kupájában. Első ellenfele a svájci FC Lausanne-Sport volt a második körben. Két szoros mérkőzés után a Slovan 2:1-es összesítéssel bejutott a negyeddöntőbe. Itt a csapat az angol Tottenham Hotspur FC ellen lépett pályára. Az első találkozót a Slovan nyerte 2:0 arányban. A visszavágón azonban az angol csapat katasztrofális, 6:0 arányú vereséget mért a pozsonyi csapatra, amely így kiesett a kupából.Az 1963–64-es kiírásban a csapat első ellenfele a finn HPS Helsinki volt a selejtező körben. Az összecsapások a Slovan fölényes, összesítésben 12:2 arányú győzelmét hozták. Az első körben a csapat a walesi Borough United FC ellen lépett pályára, és a két mérkőzés után 4:0 volt az eredmény a Slovan javára. A negyeddöntőbe bejutva a csapat a skót Celtic FC-vel találkozott. Mindkét mérkőzés a skót csapat 1:0 arányú győzelmével végződött és a Slovan kiesett a kupából.Az 1968–69-es idényben először a jugoszláv FK Bor ellen lépett pályára a csapat az első körben. Az első mérkőzést a Slovan nyerte 3:0 arányban. A második találkozón kiengedett a csapat, és a jugoszláv klub játékosai mindent megtettek, hogy ledolgozzák a hátrányukat, de ehhez a pályán elért 2:0 nem volt elégséges. A második körben a portugál FC Porto ellen lépett pályára a Slovan. Az első összecsapás a portugál csapat 1:0 arányú győzelmét hozta. A visszavágón azonban a Slovan alaposan meglepte az FC Porto csapatát, és fölényes 4:0 arányú győzelmet aratott. A negyeddöntőben az olasz Torino FC ellen két szoros mérkőzést játszott a csapat és összesítésben 3:1 arányban győzte le ellenfelét. Az elődöntőben a skót Dunfermline Athletic FC elleni első mérkőzés eredménye 1:1 lett. A visszavágó is szoros küzdelmet hozott, és a Slovan végül 1:0 arányban nyerte a találkozót. A döntőben a csapat ellenfele a spanyol FC Barcelona volt. A mérkőzést 1969. május 21-én 19 órakor kezdték a csapatok Bázelben, közel 20 ezer néző előtt. Michal Vičan edző a nagy termetű védőre, Alexander Horváthra építette a csapatát, mely látványos játékkal lepte meg mind a nézőket, mind a spanyol klub játékosait. A Slovan már a második percben vezetéshez jutott Ľudovít Cvetler jóvoltából. 14 perccel később José António Zaldúa találata kiegyenlítette a mérkőzés állását. Ezt azonban Vladimír Hrivnák, majd Ján Čapkovič góljai követték a 30. és a 42. percben. A Slovan uralta a játékot az első félidőben. A második félidő eleje Carles Rexach góljával kezdődött, azonban a Slovan képes volt megtartani az előnyét, és jó játékával megérdemelten nyerte meg a kupát.Az 1969–70-es szezon nagy csalódást okozott az előző évi kupagyőzelem után. A Slovan a jugoszláv NK Dinamo Zagreb ellen kezdte meg a küzdelmeket az első körben. Az első mérkőzés a jugoszláv csapat biztos, 3:0 arányú győzelmével végződött. A visszavágón a Slovan nem tudott megújulni, és csak egy gól nélküli döntetlenre futotta az erejéből, így mindjárt az első körben kiesett a kupából.Az 1982–83-as kiírás sem hozott több szerencsét a Slovannak. Első ellenfele az olasz FC Internazionale volt az első körben. Az első találkozót az olasz csapat nyerte 2-0 arányban. A második mérkőzés szoros küzdelmet hozott, azonban a Slovan 2-1-es győzelme nem volt elég a továbbjutáshoz.Az 1989–90-es idényben a csapat az első körben a svájci Grasshopper-Club ellen lépett pályára. Az első mérkőzés a pozsonyi csapat magabiztos, 3-0 arányú győzelmével végződött. A visszavágón azonban a svájci csapat alaposan meglepte a Slovant. A rendes játékidőben összesítésben döntetlenre álltak a csapatok. A hosszabbításban azonban ismét a Grasshopper-Club tudott betalálni a kapuba, mely a szlovák csapat kiesését jelentette a kupából.Az 1997–98-as szezonban a csapat első ellenfele a bolgár PFK Levszki Szófia volt a selejtezőkörben. A két mérkőzés szoros küzdelmet hozott, melyből végül a Slovan került ki győztesen. Az első körbe bejutva az angol Chelsea FC azonban már leküzdhetetlen ellenfelet jelentett a Slovan számára. Mindkét mérkőzést az angol csapat nyerte 2-0 arányban és a pozsonyi csapat ismét búcsúzni kényszerült a kupától.
A közép-európai kupában nyolc alkalommal indult a Slovan, de a trófeát nem sikerült megnyernie. Ez a kupa a második világháború előtt élte a fénykorát és 1992-ben megszűnt, mivel addigra teljesen elvesztette a jelentőségét. A csapat egyszer jutott be a döntőbe, egyszer az elődöntőbe.
Az 1955-ös szezonban mutatkozott be a Slovan a közép-európai kupában. Első ellenfele a jugoszláv FK Vojvodina volt a negyeddöntőben. Az első mérkőzés gól nélküli döntetlenre végződött. A visszavágó a Slovan magabiztos, 3:0 arányú győzelmét hozta. Az elődöntőben a csapat ellenfele az ugyancsak csehszlovák AC Dukla Praha volt. A két csapat nagy küzdelmet vívott a továbbjutásért. Az első találkozó végeredménye 0:0, a másodiké 2:2 lett. Tekintve, hogy ekkor nem számítottak az idegenben lőtt gólok, újabb mérkőzés lejátszására volt szükség. A harmadik összecsapás is szoros küzdelmet hozott, melyből végül az AC Dukla Praha került ki győztesen (2:1). A pozsonyi csapat így kiesett a kupából.Az 1956-os kiírás küzdelmeihez ismét a negyeddöntőben csatlakozott a Slovan. Ellenfele az osztrák SK Rapid Wien volt. A mérkőzések nagy küzdelmet hoztak, a Slovan összesítésben 3:4-ra alulmaradt az osztrák csapattal szemben, így ismét búcsúzni kényszerült a kupából.Az 1957-es idényben a csapat első ellenfele a jugoszláv FK Vojvodina volt a negyeddöntőben. Az első mérkőzés a pozsonyi csapat nyerte 1:0 arányban. A visszavágón azonban a jugoszláv csapat uralta a játékot, és megsemmisítő, 6:0 arányú győzelme a Slovan kiesését jelentette.Az 1960-as szezon lebonyolítása rendhagyó módon zajlott. A tornán öt ország vett részt, fejenként hat csapattal. A klubok által elért eredményeket országonként összesítették. A csapat ellenfele a jugoszláv FK Partizan volt. Az első mérkőzést a Slovan nyerte 2:1-re. A visszavágó azonban a jugoszláv csapat magabiztos, 4:1 arányú győzelmét hozta. A csehszlovák klubok a harmadik helyen végeztek 13 ponttal, négy ponttal lemaradva az első helyezett magyaroktól.Az 1962-es kiírásban a csapatokat négy négyes csoportra osztották és a csoportgyőztesek jutottak be az elődöntőbe. A Slovan a magyar Budapesti Honvéd, az olasz Bologna FC és a jugoszláv FK Crvena Zvezda csapataival került egy csoportba. A Budapesti Honvéd elleni találkozók szoros küzdelmet hoztak. Az első mérkőzést a magyar csapat, a visszavágót pedig a Slovan nyerte 2:1 arányban. A Bologna FC elleni első találkozó az olasz csapat sikerét hozta el (3:0). A második mérkőzésen a Slovan szoros küzdelemben, 2:1 arányban nyert. A FK Crvena Zvezda elleni mérkőzések is szoros eredménnyel zárultak. A Slovan előbb 1:0 arányban győzött, majd 1:1-es döntetlent ért el a jugoszláv csapat ellen. A pozsonyi csapatnak nem volt szerencséje, mert a csoport végeredménye meglehetősen szoros volt, így hét ponttal a harmadik helyen végzett. A Bologna FC egy ponttal, az FK Crvena Zvezda pedig a jobb gólarányának köszönhetően előzte meg.Az 1964-es idény küzdelmeibe a negyeddöntőben kapcsolódott be a Slovan. A jugoszláv FK Željezničar az első mérkőzésen szoros, 2:1 arányú győzelmet aratott. A visszavágón azonban a Slovan meggyőző teljesítmény mutatott és 3:0 arányban győzte le az ellenfelét. Az elődöntőben a magyar Vasas ellen lépett pályára a csapat. Az első összecsapás 1:1-re végződött. A második találkozón elért 2:0 arányú győzelemnek köszönhetően azonban a Slovan jutott be a döntőbe. Az ugyancsak csehszlovák TJ Spartak Praha Sokolovo elleni első összecsapás gól nélküli döntetlenre végződött. A visszavágón azonban nem tudtak megújulni a Slovan játékosai és TJ Spartak Praha Sokolovo 2-0 arányban nyerte mind a mérkőzést, mind a kupát.Az 1966–67-es szezonban a Slovan a magyar Újpesti Dózsa ellen lépett pályára az első körben. A továbbjutás kérdése gyakorlatilag már az első mérkőzésen eldőlt, mivel a magyar csapat megsemmisítő, 5:1 arányú győzelmet aratott. A visszavágón a Slovan nem tudta ledolgozni a hátrányát, és az 1:1-es döntetlennnek köszönhetően kiesett a kupából.Az 1987–88-as kiírásban a csapatokat két hármas csoportra osztották és a csoportgyőztesek jutottak be az döntőbe. Az olasz Pescara elleni mérkőzést a Slovan nyerte 1-0 arányban, de a magyar Váci Izzó MTE súlyos, 6-0 arányú vereséget mért a csapatra, amely így kiesett a kupából.
Az Intertotó-kupában a Slovan összesen 14-szer indult, és tíz alkalommal hódította el a trófeát. Az 1961–1962-es és az 1963–1964-es szezonokban az elő- illetve a negyeddöntőig jutott a csapat. A többi kiírásban csak a csoportköröket tartották meg, melynek nyertesei automatikusan kupagyőztesek lettek. Az 1995-ös idényig megtartott sorozatot nem az Európai Labdarúgó-szövetség rendezte, és így annak eredményeit nem ismeri el hivatalosnak. Az új, 1995 utáni kupában a csapat csak egy alkalommal indult.Kupagyőztes: 1968, 1970, 1972, 1973, 1974, 1977, 1990, 1992, 1993, 1994
2010. március 11-én:*A nem az UEFA rendezésében megrendezett Intertotó-kupa mérkőzések kivételével, mivel ezeket az eredményeket a szövetség nem ismeri el. Az összesítés nem tartalmazza az UEFA által el nem ismert kupákat sem.
A Tehelné Pole Stadion az ŠK Slovan Bratislava és a szlovák labdarúgó-válogatott hazai stadionja, mely Pozsony Tehelné Pole (magyarul Téglamező) kerületében található. A létesítmény 30 085 fő befogadásra alkalmas. A pálya hosszúsága 105, szélessége pedig 68 méter. A stadion építésére az első Szlovák Köztársaság ideje alatt került sor. 1938-ban, mikor a Harmadik Birodalom megszállta Pozsony Petržalka kerületét, a szlovák főváros elveszítette szinte az összes sportlétesítményét. Az építési munkálatok 1939-ben kezdődtek, és bár 1940-ben átadták, egyes munkálatok 1944-ig tartottak. A stadion ezt követően a klub hazai pályája lett. Hivatalos felavatására 1940 szeptemberében került sor, ekkor 25 000 férőhellyel rendelkezett. Az első nemzetközi mérkőzésre 1940. október 27-én került sor a stadionban, mikor a csapat a német Hertha BSC együttesét fogadta. A találkozó 2:2-re végződött. A régi stadion felújítási munkálataira 1961-ben került sor. A tribün hozzáadásával a férőhelyek száma jelentősen megnőtt, és a létesítmény 45 000 fő befogadására volt alkalmas. A felújítás során, a pálya rendbehozatala mellett, a stadiont világítással és eredményjelző táblával látták el. Később a létesítmény kapacitása 30 085 főre csökkent.
Az ŠK Slovan Bratislava rendelkezik az egyik leghíresebb szurkolótáborral Szlovákiában. A csapat iránti szeretet és szenvedély jeleként jelentős számú Slovan szurkoló jelenik meg a csapat vendégszereplései alkalmával is. Mérkőzéseiket komoly rendőri készültség kíséri. A legjelentősebb szurkolói csoportokat az Ultras Slovan és a Belasá šlachta ultrái képezik. Kapcsolatuk különösen rossz az ugyancsak vehemens Spartak Trnava ultráival, és a két csapat találkozóit gyakran szurkolói erőszak követi. A 2008 szeptemberében megrendezett, egymás elleni mérkőzést követően rendőri beavatkozásra volt szükség a közrend megőrzése érdekében. Jellemző, hogy a rendőrség 2009 májusában, az egymás elleni találkozójukra nagy erőket vezényelt ki, annak ellenére, hogy a mérkőzést zárt kapuk mögött játszották.Ugyancsak botrány kísérte a Slovan dunaszerdahelyi, FK DAC 1904 Dunajská Streda elleni vendégszereplését 2008 novemberében, bár ezúttal a rendőrségé volt a főszerep. A dunaszerdahelyi csapat szereplését számos felvidéki magyar, illetve magyarországi szurkoló kívánta megtekinteni. A mérkőzés több volt, mint egy szimpla bajnoki. A Slovan, mint „igazi szlovák nemzeti csapat” csapott össze a „magyar csapattal.” Már a találkozó előtt hetekkel megkezdődtek az üzengetések, plakátok, videók formájában. A stadionba rengeteg szurkoló érkezett, legalább 10 000-en lehettek. Rendbontás hazai részről nem történt, a vendégszurkolók azonban görögtüzeket dobáltak a pályára. Ennek ellenére a rendfenntartó erők a hazai szektorokba nyomultak be és válogatás nélkül, brutálisan ütöttek mindenkit. A rendőri fellépés következtében 16 magyar és 15 szlovák szurkolót állítottak elő a szlovák rendőrök, valamint 50 fő kórházi ellátásra szorult. A rendőrök intézkedését illetően azonban felmerült, hogy indokolatlanul és aránytalanul léptek fel a magyar szurkolókkal szemben, ami tekintve a két ország közötti feszült helyzetet, külügyminiszteri egyeztetést vont maga után. Göncz Kinga külügyminiszter arra kérte a szlovák hatóságokat, hogy vizsgálják ki az esetet.Az ŠK Slovan Bratislava legnagyobb riválisai az FC Spartak Trnava (mérkőzéseiket, mint a fentiekből is kitűnik, gyakran kíséri szurkolói erőszak) és az FK Inter Bratislava, valamint az MFK Petržalka. Az FC Spartak Trnava csapatával már a csehszlovák labdarúgó-bajnokság alatt jelentős versengés alakult ki, mivel a Slovannal együtt csak ez a két szlovák klub indult jelentősebb eséllyel a cseh csapatok mellett a bajnoki cím megszerzéséért. Az egymás elleni versengésből, a bajnoki címek és kupák megszerzését tekintve, egyelőre az ŠK Slovan Bratislava került ki győztesen, jelentősen megelőzve a riválisait.

A Skandináv-hegység Európa második leghosszabb hegylánca, a Skandináv-félsziget gerincét alkotja. Norvégia csaknem egészét borítja, Svédország északnyugati határvidékét adja és kis mértékben Finnország területére is kiterjed. Hossza délnyugat-északkelet irányban 1700 km, maximális szélessége 300 km. Két magashegyi zónája van, az egyik Norvégia déli részén, ahol a hegység – és egyben Norvégia – legmagasabb csúcsa, a Galdhøpiggen (2469 m) található, a másik Svédország északi részén, ahol a Kebnekaise (2102 m), Svédország legmagasabb csúcsa van. Finnország legmagasabb hegye is ehhez a hegységhez tartozik, ez az 1324 méteres Halti.
A Skandináv-hegység az ősi Kaledóniai-hegységrendszer maradványa (és így szerkezetileg a mai Kaledónia területén folytatódik, Skóciában), ami mintegy 400 millió évvel ezelőtt keletkezett a Laurentia (nagyjából a mai Észak-Amerika) és a Baltica (fő vonalaiban a mai Skandinávia) őskontinensek ütközése során. Ez a hegylánc a mai Himalája méreteivel vetekedhetett, de az azóta eltelt hosszú idő alatt az erózió igen nagy mértékben lepusztította. Később, 60 millió évvel ezelőtt kezdődően, a paleogén és a neogén időszakban az Atlanti-óceán partvidéke újra jelentősen megemelkedett. A hegység mai felszínét pedig a legutóbbi jégkorszak formálta, amikor gyakorlatilag az egész hegyvonulat vastag jégtakaró alá került. E súlyos teher elolvadása után az egész Skandináv-félsziget újra emelkedésnek indult.
A hegylánc klímája erősen aszimmetrikus. Nyugati oldala a Golf-áramlat hatása alatt áll, ezért itt az óceáni éghajlat érvényesül, enyhe telekkel és esős nyarakkal. A keleti oldal éghajlata sokkal inkább kontinentális. A nyugati oldal északi részén a sok csapadék miatt számos gleccser keletkezett, köztük Európa legnagyobbjai, mint a Jostedalsbreen. Az éghajlat nyomán a vegetáció is erősen különbözik, a nyugati oldalon sűrű lombhullató, illetve fenyőerdők alakultak ki, keleten viszont tajga jellegű növényzet figyelhető meg, jellegzetes növénye például a molyhos nyír. Az erdők övezetét és a felettük elterülő alpesi tundrát számos nemzeti park, természetvédelmi terület óvja a skandináv országokban.
A hegység első lakói a jégkorszak után megjelenő rénszarvasvadászok voltak, mintegy 10 000 évvel ezelőtt. Délen földműveléssel is foglalkozó indoeurópai törzsek vándoroltak be, a hegyekben transzhumáló pásztorkodást folytattak. A skandináv etnikumok i. sz. 1000 körüli elkülönülése után a hegyeken át fokozatosan közlekedési útvonalak alakultak ki, bár azok sokáig veszélyesek maradtak. Leginkább a különböző ércek lelőhelyei vonzották az embereket a hegyekbe. Így is egészen a 18. és a 19. század fordulójáig váratott magára a hegyláncolat teljes feltérképezése, ami aztán lehetővé tette a turizmus megindulását is. A 20. században kezdődött meg a hegység óriási vízenergiájának kiaknázása, valamint a téli turizmus fejlődése.
A Skandináv-hegységet a környék lakossága sokáig nem tekintette egyetlen hegyvonulatnak, hiszen a közelről nézve számos külön hegycsoportból, -vonulatból, csúcsból áll, nem emelkedik egységes tömbként a szemlélők elé, mint például az Alpok. Ezért sokáig egységes neve sem alakult ki, hanem az egyes részeit nevezték el külön-külön, mint a Jotunheimen, Dovrefjell hegycsoportokat. A Skandináv-hegység északi szakasza Norvégia és Svédország határán például norvég nyelven a Kjølen, svédül a Kölen nevet viseli, ami magyarul kílt jelent, mert a szóban forgó hegyvonulat egy felfordított hajó alsó részére emlékeztette a vikingeket. Általánosságban ezeket a hegyeket fjelleknek nevezik, ami egyben a hegyek egy külön típusát is jelöli a nemzetközi földrajzi szaknyelvben.
Csak a 20. század negyvenes éveiben javasolta Erik Ljungner svéd geológus a Skanderna elnevezést, amit magyarra Skandoknak fordíthatunk. Ez el is terjedt a svéd nyelvben, majd angolul és franciául is, de nem vált kizárólagossá; például a „Skandináv Alpok” elnevezés is használatos különböző nyelveken. A geológusok időnként alkalmazzák a „Skandináv Kaledonidák” elnevezést is, utalva az ősi kaledóniai hegyláncra. A norvég geológiai társaság 2012-ben pályázatot is kiírt egy megfelelő név megalkotására.
A magyar földrajztudomány és térképészet a Skandináv-hegység vagy -hegyvidék elnevezést használja.
A Skandináv-hegység földtörténete meglehetősen hosszú és változatos. Bár a mai felülete viszonylag fiatal, a kainozoikumban alakult ki, mintegy 61 millió évvel ezelőtt, a hegylánc a földtörténeti események olyan láncolatának a jól látható nyomait viseli magán, amelyek már 450 millió évvel ezelőtt kezdődtek. Ez a történet hat szakaszra osztható: a kaledóniai hegységképződést megelőző korszak, maga a kaledóniai hegységképződés a paleozoikum első felében, az ezt követő korszak, a paléïque-nak nevezett szakasz, a tektonikus kiemelkedés korszaka és végül a jégkorszaki erózió időszaka.
A folyamat elején, a prekambriumban, mintegy 570 millió évvel ezelőtt a mai Skandináv-hegység területe kiterjedt dombvidékként a Baltica őskontinenshez tartozott, ami a Laurentia őskontinenssel (a mai Észak-Amerika és Grönland elődjével) együtt a Iapetus-ősóceán partjain terült el. Bonyolult közeledések és kisebb ütközések után a késő szilur és kora devon időszakban, 420–400 millió évvel ezelőtt a két őskontinens frontálisan ütközött és kialakult a Kaledóniai-hegységrendszer két utolsó eleme a mai Brit-szigeteken és Skandináviában. A hegylánc maradványai ma Észak-Amerika és Grönland keleti partjain, Afrika északnyugati sarkán, Írország, Skócia területén is megtalálhatók a Skandináv-hegységen kívül (Kaledonidák).A kaledóniai hegylánc magassága a mai Himalájáéval vetekedhetett. A két őskontinens ütközése során a földkéreg vastagsága ebben a körzetben a szubdukció révén elérte 60 kilométert az átlagos 30–40 kilométer helyett. A folyamatok azonban – földtörténeti szemmel nézve – gyorsan megfordultak. A gravitáció hatására a hegytömeg alja belesüllyedt a viszkózus földköpenybe és megolvadt. A törések mentén a kéregdarabok egymással szembeni mozgását az egymástól távolodó mozgás váltotta fel. A kéreg vastagsága a 405–395 millió évvel ezelőtti időszakban a 60 kilométerről lecsökkent 15–20 kilométerre. A magas hegyek erodálódtak, a Kaledón-hegységrendszer darabjai a perm időszakában (250 millió évvel ezelőtt) elváltak egymástól. A mai Skandináv-hegység területe a Pangea őskontinens része lett, mégpedig annak trópusi-szubtrópusi éghajlatú részén.
A következő, paléïque fázisnak nevezett időszakban (245-től 50 millió évvel ezelőttig) folytatódott az erózió, és a Skandináv-hegység területe – az időszakonként jelentkező kisebb emelkedő tektonikus mozgások ellenére – dombvidékké szelídült. Ez a „paléïque felszín” helyenként máig megmaradt, így a Hardangervidda fennsíkon is megfigyelhető. A területen ebben az időszakban mindvégig nedves és félszáraz között váltakozó meleg éghajlat uralkodott.
A kainozoikumban újabb jelentős tektonikus emelkedés következett be e térségben. Ez nem korlátozódott a Skandináv-hegységre, hanem a korábbi kaledóniai hegységrendszer más régebbi darabjait is érintette. Ezek a folyamatok összefüggésben álltak az Atlanti-óceán megnyílásával és kiszélesedésével. Ekkor alakult ki az izlandi forrópont is. A kaledóniai lánc darabjainak újra-emelkedésével párhuzamosan süllyedő mozgásokra is sor került a mai Északi-tenger, Balti-tenger és a Hudson-öböl térségében. Ez az eddigi utolsó tektonikus kiemelkedés eredményezte – nagy vonalakban – a Skandináv-hegység mai magasságának kialakulását.
A Skandináv-hegység felszínének mai alakját a hosszú földtörténeti előzmények után végül a kainozoikumi eljegesedés alakította ki, a negyedidőszaki, azaz legutóbbi jégkorszak, amely tulajdonképpen ma is tart, mivel ennek a kritériuma a Föld sarkvidékeinek eljegesedése. E jégkorszak során a területet borító jégtakaró tág határok között változott. A hidegebb szakaszokban a gleccserek gyorsan növekedtek, és az eljegesedés csúcspontjain az egész Skandináv-félszigetet borító jég vastagsága elérte a 3000 métert. A jégkorszaki gleccserek eróziós hatása az egész félszigetet érintette, de meglehetősen különböző mértékben: a belső területeken és a hegylánc keleti oldalán kevésbé, a meredekebb és az olvasztó nyugati hatásoknak jobban kitett nyugati oldalon viszont annál inkább.
A nyugati oldalon alakultak ki a legmarkánsabb gleccservölgyek, amelyek létrehozták a mély fjordokat. A hasonló, de szelídebb esésű keleti gleccservölgyekben tavak jöttek létre a fjordok helyett. A gleccserek általában, de nem feltétlenül, a magasabb hegyekről indultak el. Néhány gleccservölgy még a hegység vízválasztóját is átlépte. A másodlagos, kisebb gleccserek gyakran nagyobb magasságokban hoztak létre gleccservölgyeket, amelyeket „függő völgyeknek” is neveznek. A völgyek nagy része tektonikus törésvonalakat követ. A hegylánc legmagasabb csúcsait, amelyek kiemelkedtek a jégtakaróból, szintén formálta az erózió a fagy hatásai révén. Ezeket a csúcsokat nevezzük nunatakoknak.
A jégkorszaki erózió hatásai nagyban különböznek az érintett kőzetek típusai szerint is. A Sarek nemzeti park meredek csúcsaitól eltérően a szomszédos Padjelanta nemzeti parkban szelíden hullámzó felszín alakult ki. A különbséget az okozza, hogy a Sarek csúcsainak anyaga magmás kőzet, diabáz, míg a Padjelanta vidékén kevésbé ellenálló palás kőzetek alkotják a felszínt. A gleccserek aztán nagyban visszahatottak nem csak az általuk hátrahagyott felszín alakjára, hanem a talaj anyagára is. A hegység nyugati oldalán, főleg a meredekebb lejtés következtében simára koptatták a sziklákat, keleten viszont üledékes kőzetet, tillitet hagytak maguk után, mégpedig különböző, sajátos formákban, mint a drumlinok, az ózok, és a Rogen-morénák.
A jégkorszaki üledékek nagy részét nem a gleccserek, hanem az olvadásukkor kialakuló gyors folyók rakták le. A szárazföldi jég nagy valószínűséggel a középmagas területeken olvadt el először, és a völgyekben még megmaradt jég eltorlaszolta az olvadékvíz útját. Nagy tavak alakultak ki, és az üledékek először az e tavakba torkolló folyók deltájában rakódtak le. A jég olvadásával ezek a tavak és a beléjük torkolló delták előrehaladtak a lejtő irányában. Ennek a folyamatnak a nyomai jól megfigyelhetők például a Torneträsk tó vidékén. Sokfelé nagy olvadékvíz-síkságok, az izlandi nyelvből származó tudományos nevükön sandurok jöttek létre, mint a Lunndörrsfjällen vidékén Svédországban. A jég teljes elolvadásakor kialakult gyors folyók V-alakú völgyeket vájtak maguknak. Bár ez a folyamat rövid ideig tartott, nyomai ma is jelentősebbek, mint az azóta eltelt időszak folyóvízi eróziója.
A Skandináv-hegység alapvetően dél-délnyugati irányból észak-északkeleti irányban halad a Skandináv-félsziget nyugati oldalán, annak mintegy a gerincoszlopát alkotja. Hossza mintegy 1700 kilométer, ezzel az Ural után Európa második leghosszabb hegylánca. A hegylánc délen, nyugaton és északon közvetlenül határos a tengerrel, sorrendben a Skagerrakkal, az Északi-tengerrel, a Norvég-tengerrel éa a Barents-tengerrel. Keleti oldalán a hegylánc nagyon fokozatosan ereszkedik az előhegyek, a dombvidék és végül a Balti-tenger, illetve annak öble, a Botteni-öböl irányába. A hegység keleti határát svéd földrajztudósok a művelési határral (odlingsgräns) azonosítják, azaz a mezőgazdasági területek határát tekintik a hegység keleti szélének. A definíciós problémáktól eltekintve egyértelmű, hogy a Skandináv-hegység Norvégia területének túlnyomó részét beborítja, valamint Svédországnak is mintegy a 20%-át teszi ki. Hasonlóképpen világos, hogy a hegylánc Norvégia és Svédország természetes határaként szolgál. A hegylánc egy kis része kiterjed Finnország területére is.
A Skandináv-hegységre magas kora és az utolsó jégkorszak alatti kilométeres vastagságú jégborítása miatt nem a meredek csúcsok, hanem a lapos hegyhátak, a fjellek a jellemzőek. Még a hegyek teteje is gyakran fennsíkszerűen lapos. A kaledóniai hegységképződés idején a korábbi tengeri üledékek felgyűrődtek. A hegység anyaga főleg kristályos kőzet, gránit, gneisz, kavicsüledékekből létrejött metakonglomerátum, valamint magmás eredetű, de átalakult kőzet, (metagabbro, szerpentinit, zöldpala). A puhább kőzetek inkább a hegység középső részén, a Trondheim és Nordland közötti részen alkotják az erősen lekopott felszínt. A gneisz és a gránit alkalmas sziklacsipkés gerincek kialakulására is, mint a Lofoten vidékén.
A hegység két fő magas (2000 méter feletti) régióból áll, délen, illetve északon. Ezeket egy alacsonyabb, erősebben erodált szakasz választja el egymástól a Trondheimi-fjord környékén, ahol a legmagasabb hegyek nem haladják meg az 1200 métert. A Norvégia déli részén található magashegység a nagyobb, itt hozzávetőlegesen kúp alakban csoportosulnak a hegyek a Jotunheimen köré. Itt található a hegység legmagasabb csúcsa, a 2469 méteres Galdhøpiggen is. A központi magas hegységet alacsonyabb csúcsok veszik körbe, mint a Hurrungane, a Breheimen, a Reinheimen nemzeti park, a Dovrefjell és a Rondane nemzeti park vidéke. Északi irányban ez az övezet a Sylarna és a Helagsfjället masszívumáig terjed a svéd határon, délen pedig a Hardangervidda nagy fennsíkjáig, majd onnan a tenger felé ereszkedik. A Skandináv-hegység másik, északon elhelyezkedő magasabb része elnyúltan emelkedik egészen a Kebnekaise (2102 méter) masszívumáig és a Sarek nemzeti parkig.
A hegység magas csúcsai között völgyhálózat alakult ki, amelyek a tengerszint feletti 300 méteres magasságig is leereszkednek, sőt a nyugati parton mélyen a tengerszint alatti völgyeket vájtak ki maguknak a jégárak. Ezekben a völgyekben alakultak ki a fjordok. A legnagyobb közülük, a Sogne-fjord, 200 kilométer hosszan nyúlik be a tengertől a szárazföld mélyébe. A hegység közvetlenül a tengerig nyúlik Norvégiában, ezért a fjordok és szigetek rendkívül tagolt partvidéket eredményeznek. A partvonal matematikai fraktál jellegét ölti, hossza attól függ, hogy milyen hosszú egyenes szakaszokból állónak tekintjük azt. Ha például 30 méteres egyenes szakaszokat veszünk a mérésnél, akkor összesen 83 281 kilométer hosszú partvonalat kapunk, ami az Egyenlítő hosszának több mint kétszerese (a szigetek nélkül, csak a szárazföld partja 25 148 kilométer). Ha ennél rövidebb szakaszokat vennénk, akkor még sokkal nagyobb számot kapnánk.
Az óceáni éghajlat miatt a hegység igen jelentős mennyiségű csapadékot kap, különösen nyugati oldalán, így vízfolyásokban nagyon gazdag. A folyók és a patakok nagyrészt a gerincen futó vízválasztótól nyugati illetve keleti-délkeleti irányban futnak. Norvégia déli részén, a Jotunheimen-hegység környékén viszont a folyók a sugárirányban indulnak a szélrózsa minden irányába a lejtőkön.
Az Atlanti-óceán és a Balti-tenger közötti fő vízválasztó a hegység középső és északi szakaszán nagyrészt egybeesik a norvég-svéd határvonallal. A jégkorszakot követő tektonikus kiemelkedés az óceán partján volt a legerősebb, emiatt kezdetben a gleccserek, majd a folyók regresszív eróziós munkája is itt érvényesült jobban a negyedidőszakban. Több helyen fordult elő a kaptúra jelensége, amikor egy eredetileg keletről nyugati irányba futó vízfolyás a regresszív erózió révén egyesült egy nyugat-keleti irányba haladó folyóval és áttért annak medrébe. Néhány esetben a folyók az egész hegyláncot átszelik, mint az Altaelva, amely egy mély kanyont, a Šávčut hozott létre. Ezt a jelenséget általában úgy magyarázzák, hogy folyó eróziós tevékenysége „versenyt futott” a környező felszín tektonikus emelkedésével.
A hegység vízrajza különösen nagy különbségeket mutat a nyugati és a keleti oldal között. A nyugatra néző folyóvölgyek túlnyomórészt rövidek, meredekek, vízesésekkel tagoltak. E folyók vízgyűjtő területe általában kevéssé kiterjedt. Az itt található vízesések közül több szerepel a világ legnagyobb vízesései között. Közülük a Vinnufossen a legmagasabb Európában és a világ tíz legmagasabb vízesése között van 860 méteres esésével. A hegység keleti oldalán eredő folyók ezzel szemben mérsékeltebb esésűek, vízesések helyett inkább zuhogók, sellők jellemzőek rájuk és sokkal hosszabbak, mint a nyugati oldalon lévő társaik. Bár a keleti oldalon kevesebb csapadék hullik, az itteni, hosszabban, egymással nagyjából párhuzamosan futó folyók végső soron általában bővebb vizűek torkolatuknál, mint a rövid nyugati folyók. Vízhozamuk szerint a Skandináv-hegységben eredő legnagyobb folyók a Glomma (704 m³/s), a Göta älv (565 m³/s), a Luleälven (506 m³/s), az Ångermanälven (500 m³/s), az Indalsälven (405 m³/s) és az Umeälven (443 m³/s).A folyók vízhozamának éves ingadozása az északi fekvésből fakadó jellegzetességeket mutatja. Télen a kemény fagyok miatt a hegyekből kevés víz érkezik a folyókba, ezért hozamuk ekkor csökken a minimumra. A maximum a hóolvadás idején, tavasz végén, nyár elején következik be. Egy második, általában alacsonyabb vízhozam-növekedés az őszi esőzések idején mutatkozik. Norvégia délnyugati részén, a Golf-áramlat és az óceáni csapadék miatt egyenletesebb a folyók vízhozama, mint északon és keleten.
Számos tó található a vízfolyások medrében a hegyek között valamint a lábuknál is. Vannak köztük kis hegyi tavak, különösen a nagy fennsíkokon, de a legnagyobbak a hegység keleti lábánál lébő nagy folyóvölgyekben alakultak ki a jégkorszaki gleccserek mélyítő munkája nyomán. A legfontosabb ilyen típusú tavak északról délre haladva a következők: Torneträsk (330 km²), Akkajaure (260 km²), Hornavan (262 km)², Storsjön (456 km²), Femunden (200 km²), Mjøsa (369 km²) és a Randsfjorden (140 km²). Van néhány ilyen típusú tó a nyugati oldalon is, gyakran a fjordok meghosszabbításaként. Ezek a tavak néha igen mélyek: a Hornindalsvatnet Európa legmélyebb tava 514 méterrel, míg felszínének tengerszint feletti magassága csak 53 méter.
A Skandináv-hegységben sok gleccser is van, köztük a kontinentális Európa (azaz eltekintve Izland, a Spitzbergák és a Novaja Zemlja területétől) legnagyobbjai. Az itteni gleccserek összesített területe 2900 km². A legnagyobb gleccserek az enyhébb éghajlat ellenére a norvég partok felett találhatók, ahol a nagyobb csapadék jobban táplálja azokat. Felületük szerint a legnagyobb gleccserek a Jostedalsbreen (487 km²), a Vestre Svartisen (221 km²), a Søndre Folgefonni (168 km²), az Østre Svartisen (148 km²), a Blåmannsisen (87 km²) és a Hardangerjøkulen (73 km²). A Svartisen-gleccserek legalacsonyabb pontja mindössze 7 méterrel van a tengerszint felett. Az európai szárazföldön ez a legmélyebb pont, ameddig egy gleccser lejut.
A 20. század során egyes skandináv gleccserek növekedtek, mert a globális felmelegedés miatt több csapadék hullott a gyűjtőterületükre, mint amennyire a felmelegedés olvasztotta a gleccsernyelv végét. Az utolsó előrenyomulást a 21. század legelején tapasztalták, azóta azonban már újra a felmelegedés miatti rövidülés figyelhető meg itt is, mint világszerte a legtöbb gleccser esetében.
A Skandináviát borító jégtakaró elolvadása után gyorsan megindult a növények és állatok beáramlása a szabaddá vált területre. A folyamat 10–12 ezer évvel ezelőtt kezdődött, és a belső jég (csaknem) teljes elolvadása még mintegy 3000 évet vett igénybe. A környezeti változások közül a legjelentősebb az ember szempontjából a rénszarvasok megjelenése volt, mert őket követték a kor vadász-halász-gyűjtögető embercsoportjai, például az Ahrensburg-kultúra képviselői, akik a norvég partokat lakták be, és létrehozták a helyi Fosna-Hensbacka kutúrát, vagy a Komsa-kultúrához tartozó csoportok északon. Egyidejűleg a szvidéri kultúrát képviselő népcsoportok kelet felől nyomultak előre a hátráló jégtakarót követve, elérték északon a Komsa-kultúra csoportjait, és azokkal összeolvadva jött létre a számik népe. Ezen nomád népek a rénszarvasvadászattól függtek, ezeket a csordákat követték a partvidék és a hegyek között évi vándorlásuk során. Nyomaik máig megtalálhatók csapdák, sziklarajzok formájában, főleg a vízfolyások mentén, leginkább a hegység keleti oldalán, ahol a növényzet kedvezőbb volt a rénszarvasok számára.
Az újkőkorszak során megkezdődött az átmenet a letelepedett életmódra a hegység déli részén élő, indoeurópai népek körében. Ez a folyamat nagyon lassan haladt, először csak néhány háziállat tartása és egy-egy földdarab megművelése egészítette ki a gyűjtögető-vadász életmódot, de mintegy 1000 év alatt a földművelés uralkodóvá vált, mégpedig földrajzilag elsősorban a hegység nyugati oldalán, a fjordok környékén. A vadászat és a halászat itt másodlagossá vált, de azért fontos maradt. Különösen a szőrmekereskedelem biztosíthatott jelentős kiegészítő jövedelmet. Fejlődött a hegyekben található gyepvasérc feldolgozásával a vaseszközök készítése is, egyelőre leginkább saját szükségletre.
A mai Røros vidékétől északra a számik, a művelésre amúgy is alkalmatlan területeken, folytatták a vadász-gyűjtögető életmódot. Fokozatosan megkezdték azonban a rénszarvasok háziasítását is, eleinte csak szállítási, fogatolási célokra. A 16. századtól aztán, a vad rének számának erős csökkenése miatt, a vadászattal szemben előtérbe került a rénszarvasok tenyésztése és a velük folytatott transzhumáló pásztorkodás, azaz a kétlegelős vándorpásztorkodás.
A transzhumálást, azaz a nyári hegyi legelők kiaknázását, ami más európai hegyvidékeken is kialakult gyakorlat volt, nem csak a számik, hanem az egyébként letelepedett indoeurópai eredetű paraszti népesség is alkalmazta a hegység déli részén, legalább a viking kor óta. Ez a gyakorlat lehetővé tette a parasztok számára, hogy több állatot tartsanak, mint amennyit egyébként a falu közeli földek lehetővé tettek volna. Az állatokat nyáron a hegyi legelőn táplálták, a falu környéki földek így megmaradtak az emberek számára szolgáló gabona valamint a téli takarmány megtermelésére. A hegyi rétek mellett a ritkás erdőkben vastag szőnyegeket alkotó rénszarvas-zuzmó (Cladonia), valamint a lápokon tenyésző sás legeltetése, illetve téli takarmányként való begyűjtése is hasznos volt. A hegyi lápok a nyár derekára gyakran kiszáradtak, ezért nedvességük megőrzése, termésük fokozása érdekében a tavasz végén a parasztok gyakran kis gátakat emeltek a kifolyóknál.
A transzhumálás konkrét formája a földrajzi körülményektől is függött. Norvégia délkeleti részén a farmok általában egyetlen nyári szállással rendelkeztek (norvégül seter, svédül fäbod). Északabbra gyakran előfordult, hogy a gazdaságok több ilyen nyári szállást is használtak, egyet a falujukhoz közelebb (heimseter, illetve hemfäbod azaz hazai szállás) és egy másikat távolabbra a hegyekben (langseter illetve långfäbod, azaz kb. távoli szállás). Tavasszal először a közeli szállásra hajtották az állatokat, általában a tűlevelű és a nyírfaerdők határára, oda, ahol a hó a leggyorsabban elolvadt. Nyáron aztán magasabbra vonultak a hegyekben. A szállások gyakran kis falvakként csoportosultak az alkalmas helyeken. A nyár végén először a közeli szállásra ereszkedtek, majd az első hó lehullásakor a falvakba.
Ahol a nyári legelők közel voltak a falvakhoz, ott a parasztok naponta megtették az utat az állataikhoz, és a tejet a falvakban dolgozták fel vajnak és sajtnak. A távolabbi nyári szállásokra viszont a teljes időszakra kiköltöztek és a tejet is ott dolgozták fel. Általában az asszonyok és a gyermekek költöztek fel a szállásra, a férfiak a faluban maradtak és ott dolgoztak a földeken.
A letelepedett lakosság elsősorban a part mentén sík részeken élt. A transzhumáló gazdálkodást folytató falvak lakóin kívül az emberek ritkán mentek a hegyekbe. Némi kereskedelem azért folyt a hegység nyugati és keleti oldala között: nyugatról elsősorban az akkoriban oly fontos sót, valamint halat és vajat szállítottak, keletről pedig főleg a gyepvasércből készült vasszerszámokat, fegyvereket.
A norvég királyság létrejötte után, i. sz. 1000-től, a királyok és az udvar szükségletei jelentősen megnövelték a szállítási igényeket. Ekkor jött létre az akkori főváros, Trondheim (a korabeli Nidaros) és a déli Oslo közötti több mint 900 kilométeres Pilegrimsleden, azaz zarándokút a Dovrefjell masszívumon keresztül, ami természetesen kereskedelmi célokat is szolgált.
Általánosságban a kor embere nem merészkedett a hegyekbe, így azok felderítetlenek maradtak, különösen északon. A 16. században Gustav Vasa svéd király dekrétumot hozott arról, hogy birodalma az északi Jeges-tengerig terjed, 1613-ban pedig, a knäredi szerződés Norvégia és Svédország határát a Skandináv-hegység vízválasztóján határozta meg. A határvonalat azonban csak 1751-ben rögzítették térképészetileg. A hegységen történő átkelés nehézségeit jól illusztrálja a nagy északi háború során lezajlott katasztrófa Øyfjellet hegyeiben. 1718 decemberében Carl Gustaf Armfeldt tábornoknak vissza kellett vezetnie csapatait Svédországba XII. Károly svéd király Fredrikshald mellett történt halála után, de az út során hóvihar támadt és a sereg fele, 3700 katona megfagyott.
A 17. században érclelőhelyeket fedeztek fel a hegyekben a határ mindkét oldalán. Svédországban ez egybeesett a nagyhatalmi korszakkal, és természetesen felkeltette az érdeklődést a feltáratlan északi területek iránt. 1630-ban ezüstbányát nyitottak a Lappföldön, Nasafjället hegyeiben. Német földről hívtak be bányászokat, akik közül sokan nem bírták ki a klímát és elpusztultak. Lappokat is befogtak kényszermunkára, nekik kellett rénszarvasháton leszállítani ötven kilométerre az ércet feldolgozásra a síkságra. A művelés már 1659-ben gazdaságtalannak bizonyult és felhagytak művelésével. A bánya felszereléseit egy norvég támadás pusztította el, az egyetlen ilyen, ami a svéd Lappföld ellen lezajlott. Több más bányát is nyitottak, így a mai Padjelanta Nemzeti Park és a Sarek Nemzeti Park területén, de az érc gyenge minősége miatt ezek is csak 1661 és 1702 között működtek. A 18. században újabb kísérletek is történtek Svédországban bányák nyitására Abisko, Ljusnedal, Härjedalen község és az åreskutani hegyek környékén, de a gazdasági siker végül elmaradt. Mára mindezek a bányák bezártak.
Norvégiában a kongsbergi ezüstbánya és a rørosi rézbánya voltak a legjelentősebbek. Ezekhez utakat is építettek a kitermeléshez szükséges jelentős mennyiségű faszén, illetve a kitermelt érc szállítására. A legnehezebb terheket szánon szállították a télen befagyott tavakon és mocsarakon át. Kongsberg a bányatevékenység nyomán a 18. században 10 000 lakossal az ország második legnagyobb városa lett Bergen után.
A 17. századtól kezdve indultak meg a feltáró jellegű tudományos expedíciók a hegység elhagyatottabb részeire. Eleinte egyházi személyek, hittérítők vezették ezeket. A Svédország északi részét és a lappokat leíró első könyvek egyikét, a Lapponia címűt a kor nagy svéd humanistája, Johannes Schefferus jelentette meg 1673-ban, bár ő személyesen nem járt arrafelé, hanem csak papok úti beszámolóit összegezte. 1695-ben ifjabb Olof Rudbeck felfedező és természettudós a király rendeletére maga vezetett expedíciót a svéd Lappföldre, és megalkotta a terület első tudományos igényű térképét. Sajnálatos módon ez a mű, a Lapponia illustrata, 1702-ben egy uppsalai tűzvészben elpusztult. Rudbeck útja ösztönözte Carl von Linnét a saját expedíciója megszervezésére 1732-ben. Ő felkereste Kvikkjokkot a mai Padjelanta Nemzeti Park területén, majd onnan tovább utazott a határon túl a norvég fjordokig. Két évvel később újabb utat tett, ezúttal a hegység déli részére, Dalekarlia hegyeibe és azon túl, a norvégiai Femunden tóig. Ezután írta meg könyvét Flora Lapponica címmel, amelyben először alkalmazta az általa alkotott növényosztályozási rendszert. Linné útja híressé vált tudományos körökben és a következő évtizedekben számos botanikus tudós járt a nyomdokaiban.
Norvégiában a tudományos felfedező utak 1743 után indultak meg. Ezek a kutatások kiterjedtek a hegyek földrajzára, geológiájára, növény- és állatvilágára, valamint a helyi népi tradíciókra. A kutatóutak egyik eredménye lett az Erik Pontoppidan által 1752-ben megjelentetett kötet Norvégia természetrajzáról.
A tudományos expedíciók egyben megnyitották az utat a turizmus előtt is. Johan Wilhelm Zetterstedt svéd rovarkutató például alaposan dokumentálta az Åre hegyeiben tett útját és egyben népszerűsítette az ott található hőforrásokat is. Ennek nyomán jött létre a híres fürdő Fjällnäs mellett, valamint a közelében az első svéd hegyi szálloda. A 19. század végén Gustav Wilhelm Bucht és Leonard Lind tudósok feltérképezték a svéd Lappföld hegyeit, beleértve a legnehezebben hozzáférhetőeket is. 1879-ben közzétették, hogy a Sarektjåkkå Svédország legmagasabb csúcsa, de hamarosan helyesbítették, és megállapították, hogy a Kebnekaise a legmagasabb. A környék fő csúcsai közül többet meg is másztak. Térképeik sokat segítettek az őket követő hegymászóknak, mint Charles Rabot, aki 1883-ban jutott fel a Kebnekaise csúcsára. A turizmus Norvégiában is a 19. század közepén kezdődött. Az 1949-ben Norvégiában letelepedett angol Thomas Bennett járult hozzá ehhez jelentős mértékben, mert kiadott egy sor könyvet a norvégiai látványosságokról hazájában, és ezzel megindította a külföldi turisták beáramlását.
A norvég turistaszövetség (Den Norske Turistforening, DNT) 1868-ban, a svéd (Svenska Turistföreningen, STF) 1885-ben alakult meg. A norvég oldalon az első országos turistalátványosság Rjukanfossen vízesése lett. Itt vásárolta meg a DNT az első menedékházát. Ezután a Jotunheimen és a Hardangervidda területén hoztak létre turistautakat és menedékházakat. Svédországban az első menedékház a Sulitjelma masszívumban létesült, majd sokfelé az országban megkezdődött ezek kiépítése, főleg a legnagyobb szabású vállalkozás, az egész északi hegyvidéket átszelő turistaútvonal, a Kungsleden (kb. királyi út) mentén.
A hegylánc éghajlata nagy eltéréseket mutat az északi szélesség, a tengerszint feletti magasság és az óceáni hatások függvényében. Egészében véve klímája hideg, mivel a hegység teljes hosszában az északi szélesség 58. foka felett helyezkedik el. Nagy a különbség a nyári és téli nappalok és az éjszakák hossza között: már a hegység déli részén, Oslo magasságában is 22 óráig tart a nappal a nyári napforduló idején, és ez némileg ellensúlyozza a hideget. A hegylánc hosszú szakaszai emellett élvezik a Golf-áramlat melegítő hatását is. Az óceán melegítő hatását +12 °C-ra becsülik. Ez a hatás különösen fontos a téli hónapokban. A Lofoten-szigetek déli része a legészakibb pont a világon, ahol az évi középhőmérséklet pozitív tartományban van. A hegylánc keleti oldalán ez a hatás jóval kevésbé érvényesül, bár itt sem mondható teljesen kontinentálisnak az éghajlat. Itt a nyári középhőmérséklet 10–12 °C körül van, míg télen mindössze -16 °C. A legalacsonyabb téli hőmérsékletet, -52,6 °C-ot a svédországi Lappföldön, Vuoggatjålme turistaközpontban mérték. Természetesen a topográfia is nagyban befolyásolja a hőmérsékletet: a part mentén 6 °C-os éves középhőmérséklet ugyanazon a földrajzi szélességen -6 °C-ra csökken a hegység csúcsain. A keleti oldalon megfelelő időjárási körülmények között a főnhatás is érvényesül.
Az uralkodó nyugati szelek nem csak enyheséget, hanem nedvességet is szállítanak a norvég partokra. Az évi csapadék helyenként meghaladja a 2000 mm-t, míg az esőárnyékban lévő keleti oldalon csak a 450–550 mm-t éri el. Északon az évi csapadék fele hó formájában hullik, október és június eleje között. A hegység déli részén, a tengerparton a hótakaró átlagosan csak 50 napi marad meg.
Az északi szélesség, a tengerszint feletti magasság és az óceáni hatások függvényében a Skandináv-hegység meglehetősen változatos természeti környezeteket, ökoszisztémákat foglal magába, a délnyugati dús lombos erdőktől az északkeleti sarki tundrákig. A WWF és az Európai Környezetvédelmi Ügynökség (EEA) által az európai ökológiai régiókról készített digitális térkép a hegyvidék ökoszisztémáját három fő régióra osztja: az atlanti partvidék tűlevelű erdei; a skandináv tajga, túlnyomórészt a keleti lejtőkön, valamint a skandináv hegyek nyírerdei és rétjei. Ezzel szemben az EEA bioföldrajzi régiók szerinti felosztása három fő zónát különböztet meg: az atlanti partvidék övezetét, a hegység gerincétől keletre elterülő úgynevezett északi övezetet és az alpesi övezetet. A két felosztás nagyjából egybeesik, kivéve azt, hogy a skandináv tajga növényvilága Trondheim magasságában és attól északra, a magasabban fekvő területeken a nyugati parton is megjelenik. Az itt látható, a bioföldrajzi régiók szerinti térkép északkeleti sarkában az arktikus zóna is képviselteti magát.
Az északi övezet vagy boreális zóna nevű biogeográfiai régió a Skandináv-hegységtől keletre húzódik Skandinávián át Oroszországig, Szibériáig, mint az eurázsiai–boreális flóraterület része. A WWF ökoszisztéma szerinti felosztása alapján a skandináv és orosz tajgához tartozik. Mind a biogeográfiai régiók, mind az ökoszisztémák szerint ez a legnagyobb területű övezet Európában. Növényzetének legjellegzetesebb képviselői a erdeifenyő és a közönséges lucfenyő. A lucfenyő a domináns a nedvesebb területeken, így a hegység középső részén, ahol jobban érvényesülnek az atlanti hatások, míg északon, illetve délen, a magasabb hegycsoportok szárazabb „árnyékában” az erdeifenyők kerülnek előtérbe. További fontos fafajtái a molyhos nyír, a madárberkenye, a hamvas éger, a rezgő nyár. Az aljnövényzet általában szegényes, kevés itt a szövetes növény, inkább a lombosmohák és zuzmók tenyésznek gazdagon, ezek alkotják a rénszarvasok fő táplálékát is. A zóna egyes növényei már inkább az alpesi tundrára jellemzőek, mint az Arctostaphylos alpinus és az Astragalus alpinus.
Bár az északi erdőkben általában nagy arányú az ipari fakitermelés, a hegyi tajga jellegű erdők jobbsn megőrizték eredeti állapotukat, 30%-ban őserdőnek vagy csaknem érintetlen erdőnek tekinthetők. Már a 20. század elején tiltották ugyanis a magasabban fekvő erdők kitermelését, mert megfigyelték, hogy azok regenerálódása rendkívül lassú, ha egyáltalán lehetséges. Ezek az erdők egy melegebb korszakban alakultak ki, és fennmaradni ugyan képesek, de tarvágás esetén újranőni nem, helyükbe a tundra lép. Ez a helyzet mostanában a globális felmelegedés viszonyai között újra változóban van. A felmelegedésnek az erdőkre gyakorolt hatásait először itt figyelték meg tudományosan 1958-ban.
Az erdőkön kívül az északi övezetet a vizes élőhelyek hatalmas területei jellemzik. A legtöbb ilyen a hegyvidéken kívül, a hegyek lábánál található, mint a Sjaunja természetvédelmi terület, ami a legnagyobb érintetlen lápvidék Nyugat-Európában. Vannak azonban vizes élőhelyek a hegyek között is, a völgyekben vagy a fennsíkokon. A kemény fagyok és a földcsuszamlások akadályozzák a tőzegképződést, emiatt ezek a lápok fokozatosan nedves rétekké alakulnak át a nagyobb magasságokban. Gazdag madárvilág a jellemző ezekre a nedves zónákra, sok itt a gázlómadár. Gyakori a kis póling (Numenius phaeopus), a kis sárszalonka (Lymnocryptes minimus) és a vékonycsőrű víztaposó (Phalaropus lobatus).
A Skandináv-hegység domináns ökorégiója az alpesi jellegű hegyi mezők és nyírfaerdők vidéke, ami a fenyőerdők feletti magasságokban terül el. Ez a határ a hegység déli részén 1200 méter magasságban található, de északon egészen a tengerszintig ereszkedik. Ez az ökorégió összesen mintegy 200 000 km² területű, amely fele-fele arányban oszlik meg a szubalpesi nyírfaerdők valamint az alpesi rétek és sziklás területek között.
A szóban forgó nyírfa a molyhos nyír (Betula pubescens) egyik alfaja, a Betula pubescens ssp tortuosa. Általában nem éri el a 10 méteres magasságot és ritkán haladja meg a 100 éves kort. Töve gyakran korhadásnak indul. Úgy tűnik, hogy az óceáni éghajlatot jobban kedveli, kimondottan kontinentális éghajlatú vidéken már nem fordul elő. A hegyvidéken a nyír mellett más lombos növények is élnek, mint a madárberkenye (Sorbus aucuparia), a zelnicemeggy (Prunus padus), a rezgő nyár (Populus tremula) és a kecskefűz (Salix caprea).
Az erdők összetétele nagy változatosságot mutat az éghajlat és a talaj eltérései szerint. A kevésbé nedves és szegényebb talajú vidékeken az aljnövényzet ritkább, főleg zuzmókból áll, különösen a cladoniák csoportjából, mint az Empetrum nigrum és a Vaccinium vitis-idaea. A leggyakoribb nyírfaerdőkben sok a lombosmoha és többféle szövetes növény fordul elő, mint a fekete áfonya, a Cornus suecica, les csormolya és a közönséges aranyvessző. A nedvesebb, és jól benapozott, déli kitettségű hegyoldalakon (főleg a hegység nyugati oldalán) találhatók Skandinávia leggazdagabb erdői. Itt az aljnövényzet elérheti az embermagasságot, némileg a trópusi erdőkre emlékeztetően. Sokhelyütt nagy harasztok fejlődnek, de megtalálható az Aconitum lycoctonum, a Cicerbita alpina, az orvosi angyalgyökér, és a Cirsium heterophyllum is.
A fahatár felett található az előpesi szint, amit három részre oszthatunk. Az alsó részre jellemzően a virágos és bokros rétek és fenyérek. A növényzet eloszlása ezeken a területeken nagyban függ a hó bőségétől, illetve a terepadottságok szerinti eloszlásából. A hegyek lábánál a hótakaró különösen vastag, a tenyészidőszak rövid, ezért a talaj gyakran kopár marad vagy csak lombosmohák, mint a Polytrichastrum alpinum és zuzmók, mint a Solorina crocea borítják. A kiemelkedő részekről viszont a szél elhordja a havat, de a növényeknek itt is nehéz gyökeret ereszteniük. Néhány ellenálló faj itt is megtelepszik, mint a Diapensia lapponica és a törpehanga. További jellemző növények az áfonya, a Phyllodoce caerulea, a Hieracium alpinum, a Pedicularis lapponica, a mészben gazdagabb részeken pedig a mezők legszínesebb virágai, a havasi magcsákó, az Artemisia absinthium, a Campanula uniflora, a Silene acaulis.
Az áfonya elterjedésének felső határa jelzi a következő szint, a füves fenyérek kezdetét. Végül a felső alpesi szinten eltűnik a vegetáció, néhány elszigetelt növény kivételével, mint a gleccserboglárka. Bár a növények egyedei ritkán fordulnak elő, azért a fajták továbbra is változatosak, mert mintegy 40 faj fordul elő például a Jotunheimen masszívum 2000 méteres magasságában.
Az állatok túlélését ezek között a zord körülmények között részben a helyváltoztatás képessége, az évszakok szerinti vándorlás, részben pedig – az emlősök esetében – a vastag bunda szigetelése biztosítja. A Skandináv-hegység szimbolikus állata a rénszarvas (Rangifer tarandus) amely megél még Grönlandon és a Spitzbergákon is. A vad rénszarvas azonban a Skandináv-félsziget nagy részéről már rég eltűnt, és tulajdonképpen csak Norvégia déli területein, különösképpen a Hardangervidda Nemzeti Parkban található meg. A nagy növényevők közül megtalálható itt a pézsmatulok (Ovibos moschatus) is, ami már évezredekkel ezelőtt kihalt, de a 20. század elején sikerrel újratelepítették Dovrefjell-Sunndalsfjella Nemzeti Parkban. Néhány példányukat szabadon engedték Svédországban, Rogen környékén is. A négy nagy északi ragadozó, az eurázsiai hiúz (Lynx lynx), a rozsomák (Gulo gulo), a szürke farkas (Canis lupus lupus) és a barna medve (Ursus arctos), nem igazán hegyi állatok, inkább az erdős területeket kedvelik, a hegyekbe csak alkalomszerűen mennek fel. A hegyekre inkább jellemző állat a sarki róka (Vulpes lagopus), különösen annak fehér változata, bár az úgynevezett kék változat is megtalálható a hegység északi részén. Ez a fajta különösen veszélyeztetett helyzetben volt egészen a vadászatuk betiltásáig (Svédország – 1928, Norvégia – 1930). A vörös róka (Vulpes vulpes) konkurenciája is veszélyezteti, bár ez utóbbi ritkán hatol fel a magasabb hegyekbe. A kis ragadozók között a menyét (Mustela nivalis), a hermelin (Mustela erminea) de az inváziós fajok is, mint az amerikai nyérc (Neovison vison) a leggyakoribbak. Az európai vidra (Lutra lutra) visszaszorult a hegyek mélyébe a vadászat, a környezetszennyezés és a folyók szabályozása miatt.
A hegyek sok kis rágcsálónak is otthont adnak, közülük a legnevezetesebb a lemming (Lemmus lemmus), az egyetlen skandináviai endemikus emlősfaj. A lemming a néhány évenként sorra kerülő szaporodási robbanásairól nevezetes, ami nagy jelentőségű az egész skandináv ökoszisztéma számára. A tudomány mai állása szerint az adott év kedvező időjárása és a táplálékbőség eredményezi ezeket a túlszaporodási ciklusokat, amelyek a táplálék fogytával és a nagy állatsűrűség miatti járványok révén tömeges elhullásba torkollanak. Néhány más faj, mint a deres erdeipocok (Myodes rufocanus) vagy a csalitjáró pocok (Microtus agrestis) hasonló szaporodási ciklusokat mutat, de kisebb kilengésekkel. A rágcsáló elszaporodása nagyon kedvező a ragadozók számára is, amelyeknek ilyenkor szintén megnő az egyedszáma. A bőség ezen éveiben a sarki rókák akár 20 utódot is a világra hoznak. A hóbagoly (Bubo scandiacus) és a nyílfarkú halfarkas (Stercorarius longicaudus) is sokat profitál ezekből az eseményekből, és ilyenkor a lemmingek területére költözik.
A madarak többsége télen elhagyja a hegyvidéket, kivéve néhány fajt, mint az alpesi hófajd (Lagopus muta), a sarki hófajd (Lagopus lagopus), az északi sólyom (Falco rusticolus), a szirti sas (Aquila chrysaetos) és a holló (Corvus corax). A hófajdok a kemény hidegek elől képesek a hó alá rejtőzni. De a legtöbb madár csak a nyári hónapokra költözik a hegyek közé, fészkelésre. A tavasz kezdetén megjelennek az első ilyen fajok, mint a hósármány (Plectrophenax nivalis). Majd a verébalakúak többi képviselői következnek, mint a sárga billegető (Motacilla flava), a havasi fülespacsirta (Eremophila alpestris), a réti pityer (Anthus pratensis), a vízirigó (Cinclus cinclus), a kékbegy (Luscinia svecica), a zsezse (Carduelis flammea) és a sarkantyús sármány (Calcarius lapponicus).
A nyáron a hegyekben fészkelő nagy ragadozómadarak közé tartozik a gatyás ölyv (Buteo lagopus), a vörös vércse (Falco tinnunculus), a kékes rétihéja (Circus cyaneus) és a kis sólyom (Falco columbarius) A vízben nagyon gazdag hegyvidéken számos vízimadár és költ a nyár folyamán, mint az északi búvár (Gavia stellata), a sarki búvár (Gavia arctica), a daru (Grus grus), a havasi lile (Charadrius morinellus), az aranylile (Pluvialis apricaria), a sárszalonka (Gallinago gallinago), a nagy sárszalonka (Gallinago media), a pajzsos cankó (Philomachus pugnax), a szürke cankó (Tringa nebularia). A halak közül a legfontosabbak a sebes pisztráng (Salmo trutta) és a tavi szaibling (Salvelinus alpinus). A vizekben elszaporodnak a szúnyoglárvák is, amik aztán kikelve szinte felhőket formálva támadnak az emberekre és állatokra egyaránt.
Az atlanti zónát a hegyvidék nyugati lejtője alkotja a magashegyi nyírfaerdők alatt. Ez magába foglalja a skandináv partvidéki tűlevelű erdők vidékét, valamint a skandináv-orosz tajgaövezet idáig nyúló részét a Trondheim-fjord környékén. Jellemzője a rendkívül nedves és a szélességi körhöz képest enyhe éghajlat, de a természet itt egyébként nagyon változatos.
A norvég partmenti erdők nem csak tűlevelűekből állnak. A déli részen, egészen a Trodheim-fjordig, a lombos erdők dominálnak. A fő fafajták a rezgő nyár (Populus tremula), a kecskefűz (Salix caprea) és a madárberkenye (Sorbus aucuparia), azok a fajták, amelyek kisebbségi fajokként előfordulnak az alpesi zóna nyírfaerdeiben is. Norvégia déli részén még a kocsányos tölgy (Quercus robur), a hamvas éger (Alnus incana), a magas kőris (Fraxinus excelsior), a korai juhar (Acer platanoides) és az európai mogyoró (Corylus avellana) is előfordul. Ezeket a buja erdőket mérsékelt égövi esőerdőknek(en) is nevezik.
Természetesen Trondheim környékén, ahol a skandináv-orosz tajgaövezet eléri az Atlanti-óceánt, már a tűlevelű erdők dominálnak. Itt a fő fafajta a közönséges lucfenyő (Picea abies), de az erdeifenyő (Pinus sylvestris) is gyakori. A tűlevelű erdők itt sajátos közösséget alkotnak egy sor endémikus mohafajjal és zuzmófélével. Ilyen erdők az egész világon csak Kanada csendes-óceáni partvidékén találhatók, hasonló szélességi fokokon. Norvégiának így különös felelőssége van ennek a sajátos élővilágnak a megőrzésében, de egyelőre ezeket az erdőket gazdag faanyaguk miatt a gazdaságilag optimális mértékben kiaknázzák, kevés közöttük az őserdőnek meghagyott terület. A norvég természetvédelem fontos feladatának tartja a védettség kiterjesztését ezeken a területeken.
Az atlanti zóna jellegzetessége a partvidék madárállományának rendkívüli gazdagsága. Több körzet madárkolóniái Európában a legnagyobbak közé tartoznak, így a Runde, a Lofoten és a Vesterålen-szigeteken. A madarak számára nagyon kedvező a gazdag halállomány és a tengerből kiemelkedő abráziós partok, a Skandináv-hegység sziklanyúlványai által nyújtott fészkelési lehetőségek. A madárszámlálások szerint a norvég tengerparton összesen mintegy 7500 pár északi sirályhojsza (Fulmarus glacialis), 2750 pár szula (Morus bassanus), 20 000 pár nagy kárókatona (Phalacrocorax acarbo), 13 000 pár üstökös kárókatona (Phalacrocorax aristotelis), 100 000 pár pehelyréce (Somateria mollissima), 75 000 pár viharsirály (Larus canus), 100 000 pár ezüstsirály (Larus argentatus), 30 000 pár dolmányos sirály (Larus marinus), 80 000 pár háromujjú csüllő (Rissa tridactyla), 20 000 pár sarki csér (Sterna paradisaea), 5000 pár lumma (Uria aalge), 10 000 pár alka (Alca torda), 15 000 pár fekete lumma (Cepphus grylle) és végül legalább 800 000 pár lunda (Fratercula arctica) fészkel. Az itteni állomány a világ összes nagy kárókatonájának, vihar-, ezüst- és dolmányos sirályának valamint lundájának a negyedrészét teszi ki.
Az utolsó jégkorszak során Skandináviát vastag jégtakaró borította, számottevő növényzet csak attól délre élt. Az eljegesedés visszahúzódása során a növényfajok fokozatosan újra meghódították a területet, délről északra, illetve a tengerszinttől a hegyek felé haladva. A Skandináv-hegységben először a tundrai növényzet, majd a boreális fafajok jelentek meg.
E délről érkező kolonizáció következtében az itteni fajok nagy része megtalálható például az Alpokban is. Ennek ellenére van itt néhány endemikus faj is, meg olyan növények, amelyek Európában másutt nem találhatók meg, viszont előfordulnak Grönlandon vagy az észak-amerikai tundrán. Ezek a „nyugatiaknak” nevezett fajok továbbá általában vagy csak a hegység északi, vagy pedig a déli részén fordulnak elő, középen nem, ezért egyközpontúaknak nevezik őket a kutatók, illetve olyanok is vannak közöttük, amelyek kétközpontúak, de ezek sem találhatók meg középen, csak délen és északon. Ez a jelenség nehezen magyarázható a kizárólagosan dél felől érkező kolonizációval. Következésképpen a tudósok feltételezik, hogy egyes növények jégmentes „szigeteken” átvészelhették a jégkorszakot Skandinávián belül. Ilyen jégmentes területek lehettek – grönlandi példák alapján – a nunatakok vagy tengerparti sávok. A „nyugati” növények mai élőhelyei alapján ilyen zóna lehetett Vestlandet tengerpartja (a déli egyközpontú növények hazája), valamint egy ennél kiterjedtebb terület a mai Troms megye és Finnmark megye partvidékén (északi központ). Ezek a feltételezések azonban nagy vitát váltottak ki a tudományos közösségben az utóbbi években, és alternatív elméletek is születtek. Ezek szerint például az endemikus fajok a jégkorszak óta alakulhattak ki, a „nyugati fajok” szaporító anyaga pedig sodródó jéghegyeken is érkezhetett a norvég partokra.A nagy jégtömegek elolvadása után a fák először a hegyoldalakat hódították meg, mert a völgyekben még ott volt a jég maradéka gleccserek formájában. A fahatár ebben az időben körülbelül 400 méterrel magasabb húzódott mainál. A keletről érkező fenyőfajtáknak nehéz volt átkelni a hegység gerincén. A közönséges lucfenyő például csak időszámításunk kezdetén érkezett meg Nyugat-Norvégiába, a Trondheim környéki alacsonyabb hegygerinceken átkelve. Innen folytatja terjeszkedését észak felé is. A 21. század elejéig a Saltfjellet hegységet érte el, ami egy újabb, de jelek szerint leküzdhető akadályt jelent fokozatos előrenyomulásában.
A fahatár sokat változott a jégkorszak – amelynek maximuma 18 000 éve volt és mintegy 12 000 éve ért véget – után. A legmagasabb szintet gyorsan, 9400 évvel ezelőtt érte el, amikor 515 méterrel a mai szint felett helyezkedett el. Ezután fokozatosan mélyebbre ereszkedett, bár ezt időnként megszakították emelkedő periódusok. A fahatár süllyedését a hegyoldalakon részben (30%-ban) a földfelszín jégkorszak utáni emelkedése okozta, részben pedig klimatikus változások. A 14–19. századi kis jégkorszak erősen visszaszorította az erdőket, ami kiváltotta a lakosság nyugtalanságát is. Az utóbbi évtizedekben a tendencia megfordult, és a fahatár gyors emelkedésbe kezdett.
Az északi országok a környezetvédelem élenjárói közé tartoztak már a 19. század végétől. Adolf Erik Nordenskiöld svéd sarkkutató 1880-ban javasolta Svédország és az akkor Oroszországhoz tartozó Finn Nagyhercegség számára, hogy vegyék át az Egyesült Államokban akkor megteremtett nemzeti parkok gyakorlatát. Svédország hozta meg az első természetvédelmi törvényeket és létesítette az első nemzeti parkokat 1909-ben. Ebben az évben alakult a svéd természetvédelmi egyesület, a Svenska Naturskyddsföreningen is. Norvég megfelelője, a Norges Naturvernforbund 1914-ben jött létre. A természetvédelem fogalma azonban ebben az időben még jelentősen különbözött a maitól. A modern felfogás, amely a biodiverzitás megőrzésére helyezi a hangsúlyt, az 1960-as években kezdett teret nyerni a Skandináv-hegység országaiban.
Svédország és Norvégia nemzeti parkjainak nagy többsége a hegyekben található, mert itt van a legtöbb érintetlen terület, de azért is, mert itt a legkisebb a gazdasági és a természetvédelmi érdekek közötti ütközés lehetősége. Bár az utóbbi időben történtek erőfeszítések a nemzeti parkok területileg kiegyensúlyozottabb létrehozására, a hegyvidékek még mindig erősen felülreprezentáltak, különösen Svédországban.
A három országban a védettség különböző fokán álló megoldások léteznek. A legmagasabb védettséget a nemzeti park státusza biztosítja, amelyek általában egy jellegzetes terület egészét átfogják. A természetvédelmi területek valamivel alacsonyabb fokú védettséget nyújtanak. Egy harmadik, még alacsonyabb fokozat, a védett terület, speciális védelmet biztosíthat bizonyos különleges esetekben. A hegyláncban emellett két világörökségi védettségű terület is van, az egyik a Lappföld, a másik Norvégia nyugati fjordjainak vidéke.
A számik a védett területeken is rendelkeznek fontos jogokkal hagyományaik megőrzésére. A körükben is terjedő motorizáció (motorosszánok, helikopterek, terepjárók használata) azonban fontos új problémákat vet fel és vitákat indukál.
Norvégia mintegy 30 nemzeti parkja valamilyen módon mind kapcsolatban áll a Skandináv-hegységgel. Svédországban 10 körül van a hegységgel közvetlen kapcsolatos nemzeti parkok száma, Finnországban pedig a Skandináv-hegységnek az ország területére eső szinte egésze, 2200 km² a Käsivarsi védett vadonját alkotja.
A Skandináv-hegység nagyon ritkán lakott. Norvégiában a legkisebb (16 fő/km²) a népsűrűség Európában Izland után, és a lakosság döntő része délen, az Oslo-fjord körül koncentrálódik, azaz a hegységen kívül. Svédországban is csak a lakosság 2%-a él a hegyek közelében, ami ott 1,2 fő/km²-es népsűrűséget jelent.A hegyvidék legsűrűbben lakott részei a norvég partvidéken találhatók, a hegyek lábánál elhelyezkedő nagyvárosok révén: Bergen – 227 752 lakos, Stavanger és a közelében fekvő Sandnes – 189 828 lakos, Trondheim – 160 072 lakos, Tromsø – 55 057 lakos és Ålesund – 46 471 lakos. Ezek sorrendben a 2., 3., 4., 9. és 11. legnépesebb agglomerációk voltak az országban 2009-ben. A svéd oldalon csak két jelentősebb város található hegyek közelében, Östersund és Kiruna, 44 327 és 18 148 lakossal 2010-ben.A hegylánc északi részén élnek a régen lappoknak nevezett számik. Norvégiában mintegy 40 000-re, Svédországban 20 000-re és Finnországban 6000-re becsülik a számukat.
A 19. század végétől a hegyvidék meghódításának döntő eszköze az utak építése volt. A technikai fejlődés, különösen a dinamit feltalálása lehetővé tette utak építését a hegyek oldalában is. Norvégiában 1851-ben törvényt fogadtak el az utak építéséről, ami nagy lendületet adott a folyamatnak, különösen, ami a hegyeken át vezető utakat illeti. Ezek klimatikus okok miatt évente csak három-négy hónapig járhatóak, ennek ellenére nagy szolgálatot tettek a kereskedelemnek. Svédország és Norvégia 1814 és 1905 között perszonálunióban volt, ami elősegítette az utak építését a hegyeken át a két ország között. Így 1835-ben kiépült az akkori követelményeknek megfelelő út Åre és Trondheim között, a régi zarándokút nyomvonalán (ez ma az E14-es európai út), vagy a Tännäs és Røros közötti út. A 20. század elején megjelenő autók szükségleteinek megfelelően Észak-Norvégiában is megindult az utak építése, olyan helyeken, ahol addig szinte kizárólag a vízi közlekedésre hagyatkoztak. A 20. század második felében aztán átkerült a hangsúly az egész évben járható utak építésére, ami alagutak tömeges fúrását követelte meg. 2000-ben készült el a 24,5 kilométeres Laerdal-alagút, ami, legalábbis 2013-ig, a világ leghosszabb közúti alagútja.
A vasutak építése még nagyobb műszaki kihívások elé állította a mérnököket, különösen az Oslo és Bergen, Norvégia két legnagyobb városa közötti útvonal, ami a Hardangervidda fennsíkon át vezet. A vasút építésének gondolatát 1871-ben vetették fel először, de addig a világon még sehol nem építettek a fahatár felett vasutat, ezért az óriási vitákat váltott ki. 1894-ben mégis megkezdődtek a munkálatok. A szükséges anyagokat lóháton szállították fel a hegyekbe. A csúcsidőszakokban 2200 ember dolgozott a kietlen fennsíkon. Több alagút fúrására is szükség volt, a leghosszabb 5311 méter hosszú lett, és hat éven át építették. A vasútvonalat végül 1909-ben nyitották meg. Ez után a siker után megépítették a Dovre-vonalat (Oslo és Trondheim) között 1921-re, valamint a Nordland-vonalat (Trondheim és Bodø) között 1962-re. A svéd-norvég perszonálunió segítette elő Meråker-vonal és a Mittbanan vasútvonal építését a norvégiai Hell és a svédországi Sundsvall között 1882-ben, valamint a Malmbanan és az Ofot-vonal építését 1903-ra, ami lehetővé tette a Kiruna-Gällivare vidéki gazdag bányák vasércének szállítását a luleåi és a narviki kikötőkbe.
A mezőgazdaság jelentősége a hegységben viszonylag csekély Európa más hegyvidékeihez képest is. A Skandináv-hegység északi vidékeinek túlnyomó részét, mindhárom országban, a számik – régi nemzetközi nevükön lappok – hagyományos rénszarvas-tenyésztése számára tartják fenn. Ez a népcsoport nagyrészt megőrizte hagyományos transzhumáló állattartását; télen a hegyek lábánál elterülő erdőkben, nyáron a hegyi réteken legeltetik félvadon állataikat. A 20. század végétől azonban egyre inkább alkalmaznak a nyájak követésére olyan modern eszközöket is, mint a motoros hószánok, helikopterek, terepjárók. A révszarvasok gazdasági haszna elsősorban húsukból fakad, de felhasználják tejüket, irhájukat, agancsukat is, valamint továbbra is szerepük van a helyi közlekedésben, szállításban.
A rénszarvastenyésztést Svédországban és Norvégiában csak a számik űzhetik. Svédországban ezeket a jogokat a számik falvai (Sameby) kapták meg, míg Norvégiában úgynevezett termelési egységek (driftsenhet); csak ezen struktúrák tagjai foglalkozhatnak a rénszarvas-tenyésztéssel, mégpedig a számukra kijelölt területeken. A két ország közötti megállapodások lehetővé teszik a számik ezen csoportjainak a határokon túli hagyományos vándorlását is.
A számik körzetein kívül is az állattenyésztés az elsődleges. Norvégia hústermelése valamelyest meghaladja a hazai szükségleteket. A földművelés csak az ország területének 3%-ára terjed ki, és ezek túlnyomórészt az ország délkeleti területein, valamint a trondheimi fjord környékén helyezkednek el. A hegyvidékek, néhány völgy kivételével, alig termékenyek. A földművelés legtöbbször csak kiegészítő jellegű az erdőgazdálkodás mellett. A Hardanger-fjord mikroklímája viszont lehetővé teszi a gyümölcstermelést is a déli kitettségű lejtőkön. Norvégia a vidéki lakosság elvándorlásának fékezése és az ország önellátása egy fokának biztosítása érdekében erősen szubvencionálja a mezőgazdasági termelést.
Az erdészet A Skandináv-hegység mindhárom országa számára rendkívül fontos gazdasági ágazat, bár elsősorban a síksági erők kitermelése a domináns. A hegyvidék nagy része a tűlevelű erdők határa felett helyezkedik el, és ezeken a magasságokon az erdők regenerációs képessége nagyon alacsony, sőt gyakran nulla. Norvégia területének 41%-a erdősült, de ennek csak az ötödét tekintik hegyi erdőknek, aminek viszont a fele már védett. A svéd oldalon is védett a tajgának a magasabban fekvő része. A szigorú feltételeknek megfelelő erdőgazdálkodás azonban így is, legalábbis helyi viszonylatban fontos jövedelmet biztosít az ottani közösségeknek.
A korábban helyenként fontos bányászat mára általában elvesztette jelentőségét. Svédországban vannak ugyan fontos bányavidékek, azonban ezek kívül esnek a hegyvidékeken, bár közel azokhoz, mint Kiruna és Gällivare vasérclelőhelyei. Kisebb bányák azonban a hegyek mélyén is előfordulnak, ahol különlegesebb ásványokat termelnek ki, mint az olivint Norvégiában. A feldolgozás azonban általában már a tengerparton történik.
A csapadékos hegyvidékek nagy lehetőséget nyújtanak a vízenergia kiaknázására a Skandináv-hegység mindkét, norvégiai és svédországi oldalán egyaránt, de természetesen elsősorban a tengeri szelek felé kitett nyugati oldalon. Norvégia energiafogyasztásának 96%-át biztosítják a vízerőművek, 120 Twh mennyiségben. Svédországban ez az arány 44%, a mennyiség pedig 65 TWh. Norvégia vízenergia-termelése a legnagyobb Európában és a hatodik a világon, de egy főre számítva a világon is az első. Svédország az európai vízenergia-termelésben Norvégia után a második helyet foglalja el.
Az első vízerőműveket Svédországban és Norvégiában az 1880-as években építették. Svédországban erre először a városok közelében került sor, csak az 1910-es években kezdődtek meg a fejlesztések az északi hegyvidéken a Porjus melletti vízerőművel. Ez az első építkezés hatalmas kihívás volt, mivel ezen a távoli vidéken a vasútvonal megépítéséig eleinte emberi erővel szállították a szükséges felszereléseket mintegy 50 kilométerre, majd pedig magasfeszültségű vezetéket kellett építeni az energia elszállítására a fogyasztókhoz.A hegység nyugati oldalán a folyók nagy esésűek, de kisebb vízhozamúak. Itt általában egy, a folyó útján – tipikusan ősi gleccser völgyében – elhelyezkedő hegyi tavat növelnek meg gáttal a víztározó létesítése céljából. A folyó vize csővezetéken, majd az erőművön át éri el a tengerszintet, leadva tetemes helyzeti energiáját. Keleten a folyók esése szerényebb, de vízhozama nagyobb. Itt az erőművek a folyókra épültek. A Svédországban termelt vízenergia 80%-át az északi folyók adják. Az erőművek általában a folyó egész hosszában kiépültek, nem csak a hegyi szakaszokon. Négy északi folyót azonban egy 1993-as törvény alapján természetvédelmi okokból megkíméltek és eredeti állapotukban őrizték meg őket (Kalixälven, Torneälven, Vindelälven és Piteälven).
A rendelkezésre álló víz mennyisége a csapadéktól és az évszaktól függ; az energiafogyasztás pedig télen éri el a maximumát. Ezért a tározókban lévő vízmennyiség szabályozásával lehet egyensúlyt teremteni az energiatermelés és a fogyasztás közé. Svédország, Norvégia, Finnország és Dánia szorosan együttműködnek az energiatermelés és -fogyasztás szabályozásában is. Dánia például erősen a szélenergiára van utalva, ami pedig nagyon változékony. A Skandináv-hegység víztározói fontos kiegyenlítő szerepet játszanak. Itt vannak Európa legnagyobb szivattyús erőművei, amelyek az európai kapacitás felét teszik ki 10–20 GW kapacitással. Ez azonban egyelőre csak elméleti lehetőség, az északi piac az energia bősége miatt egyelőre még nem szorult a szivattyús energiatárolás gyakorlati alkalmazására.
A Skandináv-hegységben a szelek erőssége kitűnő feltételeket biztosítana az energiatermelésre. Környezetvédelmi szempontból azonban a hegyvidék nagyon érzékeny területnek számít, például a ragadozó madarak megóvása miatt. A turisztikai érdekek is a szélerőművek ellen szólnak. Emellett az építkezés is nagy nehézségeket támasztana, és a kemény hideg is korlátozná ezen erőművek hatékonyságát.
A Skandináv-hegység mindhárom ország hazai turizmusa számára nagyon fontos. 2002-ben a svéd felnőttek 43%-a nyilatkozott úgy, hogy az előtte eltelt öt évben legalább egyszer ellátogatott a hegyekbe. Norvégiában is a legfontosabb turisztikai látványosságok a fjordok és a hegyek. A Flåmsbana hegyi vasútvonalat, az ország legtöbb látogatót vonzó fizetős látványosságát 2007-ben 501 042 látogató kereste fel, a Vøringfossen vízesést pedig 685 000 kiránduló. További fontos látványosságok még sorrendben a Trollstigen, a Geiranger-fjord, a Nærøy-fjord és a Briksdalsbreen gleccser.Az egyedülálló látnivalók ellenére a ritkán lakott, hatalmas területek, a nagy távolságok, a magas árszínvonal és a gyakran kedvezőtlen időjárás miatt azonban a nemzetközi turizmus távolról sem olyan tömeges, mint például a Földközi-tenger partjain.
↑ Baxter: James Baxter:  Geography & Geology. www.scandinavianmountains.com (Hozzáférés: 2013. aug. 21.)
↑ EKÜ-alpesi: Európai Környezetvédelmi Ügynökség:  Biogeographical regions in Europe – The Alpine region – mountains of Europe. www.eea.europa.eu (Hozzáférés: 2013. dec. 28.)
↑ EKÜ-atlanti: Európai Környezetvédelmi Ügynökség:  Biogeographical regions in Europe – The Atlantic region – mild and green, fragmented and close to the rising sea. www.eea.europa.eu (Hozzáférés: 2013. dec. 28.)
↑ EKÜ-boreális: Európai Környezetvédelmi Ügynökség:  Biogeographical regions in Europe – The Boreal biogeographical region – numerous lakes, vast coniferous forests dominate. www.eea.europa.eu (Hozzáférés: 2013. dec. 28.)
↑ EURELECTRIC: EURELECTRIC’s Renewables Action Plan (RESAP). Hydro in Europe: Powering Renewables (angol nyelven). EURELECTRIC (2011) 
↑ Gabrielsen: Gabrielsen, Roy H. (2010). „Latest Caledonian to Present tectonomorphological development of southern Norway” (angol nyelven). Marine and Petroleum Geology 27, 709-723. o.  
↑ Grundsten: Grundsten, Claes. Fjällboken, Göran Palmgren (svéd nyelven), Stockholm: Norstedt (2010). ISBN 978-91-1-302422-6 
↑ Håpnes: Arnodd Håpnes: Natural forest heritage in Norway (pdf). WWF. (Hozzáférés: 2014. január 13.)
↑ Juhász: Juhász, Árpád. Gleccserek – a Föld hőmérői. Budapest: Nemzeti Tankönyvkiadó (2012). ISBN 978-963-19-7237-5 
↑ Klæboe: H. Klæboe (1948). „Hydrological Conditions in Norway”. Norwegian Journal of Geography, 21-31. o.  
↑ Norvégia: Németh, Adél. Norvégia, Juhász Árpád, Madary Kamill, Panoráma (2001). ISBN 963 243 840 X 
↑ Science nordic: The nameless mountain range. sciencenordic.com (Hozzáférés: 2013. aug. 21.)
↑ Seabirds: Barrett, R.T.; S-H. Lorentsen, T. Anker-Nilssen: The status of breeding seabirds in mainland Norway (angol nyelven) (pdf). Atlantic Seabirds, 2006. [2010. július 5-i dátummal az eredetiből archiválva]. (Hozzáférés: 2014. január 12.)
↑ Seppälä: Seppälä, Matti. The physical geography of Fennoscandia (angol nyelven). Oxford: Oxford University Press (2005). ISBN 0-19-924590-8 
↑ Sujala: Rankama, Tuija; Jarmo Kankaanpää: Eastern arrivals in post-glacial Lapland: the Sujala site 10 000 cal BP (angol nyelven). Antiquity, volume 82. pp. 884–899, 2008. (Hozzáférés: 2014. január 12.)
↑ Voksø: Voksø, Per. Norges fjellverden, Bjørn Axelsen (norvég nyelven), Oslo: Det Beste (1980). ISBN 8270101079 
↑ Wiik: Wiik, Kalevi: Who are the Finns. The linguistic association of Finland. (Hozzáférés: 2014. január 12.)
Ez a szócikk részben vagy egészben a Alpes scandinaves című francia Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.
