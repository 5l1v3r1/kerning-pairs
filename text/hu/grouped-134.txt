
II. Erzsébet (eredeti nevén: Elizabeth Alexandra Mary Windsor, London, 1926. április 21. –) 1952. február 6. óta Nagy-Britannia és Észak-Írország Egyesült Királyságának, valamint a nemzetközösségi királyságoknak (Kanada, Ausztrália, Új-Zéland, Antigua és Barbuda, Bahama-szigetek, Barbados, Belize, Grenada, Jamaica, Pápua Új-Guinea, Saint Kitts és Nevis, Saint Lucia, Saint Vincent és a Grenadine-szigetek, Salamon-szigetek, Tuvalu)  a királynője, a Nemzetközösség és az anglikán egyház feje, a hit védelmezője (Fidei defensatrix). A leghosszabb ideje trónon lévő brit (angol-skót) uralkodó. A leghosszabb ideig regnáló uralkodók listáján jelenleg a 13. helyet foglalja el, ahol a nők közül az első helyen szerepel, a jelenleg is élők közül pedig második a jelenlegi dalai láma után.
Apja Albert György yorki herceg, a későbbi VI. György brit király (1895–1952), anyja Elizabeth Bowes-Lyon, a későbbi Erzsébet (anya)királyné (1900–2002), a skót arisztokrácia elitjéhez tartozó Strathmore és Kinghorn grófok leszármazottja. Húga Margit (1930–2002). Férje Fülöp edinburgh-i herceg (aki egyébként harmad-unokatestvére). 1947. november 20-án tartották esküvőjüket. Az esküvőn többek között koszorúslánya volt anyai unokatestvére, Margaret Rhodes. Házasságukból négy gyermek született: Károly walesi herceg, Anna brit királyi hercegnő, András yorki herceg és Eduárd wessexi gróf. Egyik ükanyja Rhédey Klaudia magyar grófnő.
1926. április 21-én délután két óra negyven perckor született anyai nagyapja londoni házában (17 Bruton Street, Mayfair). A Buckingham-palota magánkápolnájában keresztelte meg május 29-én Cosmo Gordon Lang York anglikán érseke. Első keresztnevét édesanyja után, második keresztnevét Alexandra királyné (apai dédanyja) után, harmadik keresztnevét pedig apai nagyanyja, Mária királyné után kapta. Közeli családtagjai Lilibetnek hívták.
Margit Erzsébet egyetlen testvére négy évvel fiatalabb volt nála. A két hercegnő otthon tanult, anyjuk és nevelőnőjük, Marion Crawford, közeli ismerősöknek "Crawfie" felügyelete alatt (aki később kiadott egy könyvet, Erzsébet és Margaret gyermekéveiről, The Little Princesses címmel). Az "órarendben" leginkább történelem, zene, irodalom, angol és francia nyelv szerepelt. Később jogot és Canterbury érsekétől vallástörténetet tanult. Kitűnő úszóvá vált, 13 évesen megnyerte a Londoni Fürdőklub bajnokságát.
1936-ban meghalt a nagyapja, V. György. A trónra VIII. Eduárd néven Dávid walesi herceg, Erzsébet édesapjának bátyja került, de ő még az év vége előtt lemondott a koronáról öccse, Albert javára. Ennek oka az volt, hogy királyként nem vehette volna feleségül szerelmét, egy elvált amerikai nőt, Mrs. Simpsont. 1937-ben Albert yorki herceget, Erzsébet édesapját VI. György néven királlyá koronázták, ezzel Erzsébet hercegnő első számú trónörökössé lépett elő.
1939. szeptemberében Anglia belépett a második világháborúba. London a bombatámadások egyik fő célpontja volt ezért rengeteg londoni gyereket evakuáltak. Quintin McGarel Hogg, Hailsham bárója azt a javaslatot tette az uralkodópárnak, hogy vigyék a két hercegnőt Kanadába, ahol biztonságban vannak. Erzsébet királyné kijelentette: „a gyerekek nem mennek sehová nélkülem, én nem megyek a király nélkül. A király pedig soha nem fog elmenni.”[forrás?] Így Erzsébet és Margit a balmorali kastélyban maradtak egészen 1939 karácsonyáig, amikor a norfolki Sandringham House-ba költöztek. 1940 februárjától májusig a Royal Lodge-ban laktak, majd Windsorba költöztek, ahol a következő öt év legnagyobb részét töltötték. Itt pantomimeket adtak elő karácsonykor, melynek bevételéből a Queen’s Wool Fund vásárolt fonalat, amelyből a katonák számára kötöttek ruhákat. 1940-ben volt Erzsébet első rádiószereplése, melyben a városokból evakuált gyerekeknek üzent.
1943-ban 16 évesen volt első hivatalos szereplése, amikor meglátogatta gránátos gárdaezredet, melynek egyébként tulajdonosa is volt. 1944-től rendszeresen elkísérte a királyt és a királynét belföldi útjaikra. Röviddel 18. születésnapja után kinevezték állami tanácsosnak, körbejárta az olaszországi hadszíntereket, és átvett néhányat az államfői feladatok közül. Még ebben az évben az Alsóház kérdést intézett a királyhoz, amelyre a korona nevében Erzsébet hercegnő válaszolt. A háború lezárulta után Erzsébet hercegnő nyilvános megjelenéseinek száma tovább nőtt.
Az ekkor már kétgyermekes családanya első naptól kezdve új szerepének elkötelezetten, energikusan kezdett a munkához. A politikai kötelességek azonnal megkezdődtek a parlament megnyitásával és a rendszeres miniszterelnöki audienciával. Az első évtized alatt alkalma volt gyakorolni királyi előjogát, amikor 1957-ben miniszterelnöknek nevezte ki Harold Macmillant.
A királynő szerepének megfelelően körbeutazta a királyságot. Felkereste Norvégiát, Svédországot, Portugáliát, Franciaországot, Hollandiát, Dániát és az Amerikai Egyesült Államokat is.
1952-ben mondta el első karácsonyi beszédét a rádióban. Azóta már hagyomány, hogy a királynő karácsony első napján délután 3 órakor elmondja karácsonyi üzenetét.
A királynő uralkodásának második évtizede az újítások jegyében telt, igyekezett a monarchia munkáját az emberek még szélesebb körének hozzáférhetővé tenni.
1962-ben képcsarnokot nyitottak a Buckingham-palotában, hogy a királyi gyűjteményt bemutathassák. Edinburgh hercegének ötlete nagyon népszerűnek bizonyult.
A királyi látogatások az előző évekhez képest kevésbé formálissá váltak. 1962-ben például a királynő és Edinburgh hercege egy informális látogatást tettek a londoni East Enden, miközben megtekintették az építkezéseket, és találkoztak egy helyi családdal is annak új otthonában.
Külföldi látogatásai alkalmával új gyakorlatot vezetett be – a városi sétát –, amely lehetőséget adott a királynőnek arra, hogy sok emberrel találkozzon. A királyi család tagjainak élete iránti fokozódó érdeklődésre válaszként készült el 1969-ben az első televíziófilm, amely a királyi család életét mutatta be. Az érdeklődést jellemzi, hogy a filmet 23 millióan nézték meg.
A királyi előjog kérdése 1963-ban ismét napirendre került. Harold Macmillan nyugdíjazását követően a királynő követte Macmillan tanácsát és Alex-Douglas Home-ot, a konzervatív párt vezetőjét nevezte ki miniszterelnöknek. Ez a döntése vitát robbantott ki, és 1965-ben a konzervatívok bevezettettek egy új választási eljárást, amivel ők maguk dönthettek a párt vezetéséről (amely egyben a miniszterelnök személyét is meghatározza). Így a királynő többé nem játszott szerepet a konzervatív pártvezetők választásában.
Látogatást tett a megosztott Berlinben és Nyugat-Németországban, megtekintette a berlini falat. 52 év után ő volt az első brit uralkodó, aki német földre lépett.
1971-ben a királynő fogadta Hirohito japán császárt, aki a második világháború óta az első hivatalos látogatását tette Angliában.
A Nemzetközösség növekedett. A királyi család tagjai részt vettek a korábban a brit birodalomhoz tartozó országok függetlenségi szertartásain. Ezzel elősegítették a Nemzetközösség fejlődését, hiszen a függetlenné váló tagok a Nemzetközösség tagjai maradtak.
Fontos esemény volt, amikor Károly herceget hivatalosan a trón örökösének nyilvánították, majd 1969-ben fölvehette a Wales hercege címet. A szertartást világszerte 200 millió ember követhette televízión.
1977-ben a királynő országos körúttal és nemzetközösségi látogatásokkal ünnepelte uralkodásának 25 éves jubileumát. Fülöp herceggel összesen 56 000 mérföldet (kb. 90 000 km) utazott.
25 éves házassági évfordulójukat a Westminster-apátságban tartották. 1977-ben megszületett első unokája, Anna hercegnő kisfia, Dávid herceg.
1974-ben egy ausztráliai útját meg kellett szakítania, mivel rendkívüli választást írtak ki Angliában. A februári parlamenti választásokat követően egyik pártnak sem volt meg az abszolút többsége az alsóházban. Felmerült, hogy a királynőnek kellene támogatnia egy esetleges koalíciót a konzervatív és a liberális pártok között, anélkül, hogy először megbízást adott volna a legnagyobb pártnak, hogy alakítsanak kormányt. A konzervatívok és liberálisok végül képtelenek voltak megegyezni, és Harold Wilson miniszterelnökként tért vissza hatalomba.
Az évtized folyamán a királynő fogadta az első női miniszterelnököt a Buckingham-palotában, amikor Margaret Thatcher 1979-ben felváltotta James Callaghant.
1972-ben történelmi látogatást tett a kommunista Jugoszláviában, később Hongkongba látogatott. 1975-ben Hirohito császár vendége volt, az első brit uralkodóként 1979-ben a Közel-Keletre utazott, és 1980-ban meglátogatta II. János Pál pápát a Vatikánban.
1982 áprilisában brit csapatokat küldtek a Falkland-szigetekhez, hogy foglalják vissza azt Argentínától. Hiába volt a hadsereg parancsnoka, a királynő osztotta az emberek és az anyák aggodalmát, hiszen fia, András herceg egy Sea King helikopter pilótájaként szolgált a háborúban. 1982 szeptemberében a királynő, Fülöp herceg és Anna hercegnő találkoztak vele, mielőtt visszatért volna Portsmouthban horgonyzó hajójára.
Az évtized második konfliktusában a brit erők 1991 januárjában a Perzsa-öbölhöz vonultak, hogy a koalíciós együttműködés keretében segítsenek kiűzni a megszálló iraki hadsereget Kuvaitból.
Az évtizedben számos politikai és vallási akadályt sikerült ledönteni. Történelmet írtak 1982-ben, amikor II. János Pál pápa Angliába látogatott. 450 éve ő volt az első pápa, aki a szigetország földjére lépett. A királynő – az anglikán egyház feje – fogadta a Buckingham-palotában.
A Nemzetközösségen belül a kapcsolatok megerősítését segítették az Ausztráliába, Új-Zélandra, Kanadába és a Karib-szigetekre tett látogatások. 1983 februárjában a királynő megnyitotta a jamaicai parlamentet a függetlenség kikiáltásának 21. évfordulóján.
Megszületett Károly herceg két fia és András herceg két lánya. 1986-ban a királynő 60. születésnapját Windsorban és Londonban ünnepelték meg.
A BBC bemutatta a királynő életéről szóló Elizabeth R című tévé-dokumentumfilmet. Több mint 25 országban sugározták a világban.
A királynő olyan országokba látogatott el, ahová korábban nem gondolták lehetségesnek, a keleti blokk korábbi országait beleértve – Magyarországra (1993), Oroszországba (1994), Lengyelországba (1996) és Csehországba (1996). Nelson Mandela és a királynő kölcsönös látogatást tettek egymásnál 1995-ben és 1996-ban.
Ez az évtized sok szomorúságot is hozott. 1992. november 20-án tűz ütött ki a windsori kastélyban. Hogy a restaurálásokhoz szükséges pénzt előteremtsék, 1993-ban a királynő megengedte, hogy a nyár folyamán először nyissák meg a nyilvánosságnak a Buckingham-palota egyes szobáit. Ez olyan gyakorlat, amit azóta is minden évben követnek.
Diana hercegné halála (1997. augusztus 31.) nem rendítette meg mélységesen a királyi családot, mivel ő egy évvel korábban elvált a trónörököstől. A királynő a hercegnő temetésének előestéjén - a közhangulatra tekintettel - mégis beszédet intézett a nemzethez, elismeréssel adózva a hercegné életének és munkájának.
A királynőnek több alkalommal is nemzeti gyászt kellett elrendelnie: az Egyesült Államokban elkövetett 2001. szeptember 11-ei, valamint a Balin 2002 októberében történt terrorista támadást követően, ahol több brit és ausztrál állampolgár halt meg.
Voltak boldogabb pillanatok is: 1997. november 20-án a királynő és Fülöp herceg megünnepelte az aranylakodalmukat.
Az év személyes szomorúsággal kezdődött a királynő számára. Húga, Margit hercegnő 2002. február 9-én, 71 évesen agyvérzésben meghalt. Pár héttel később, március 30-án édesanyjuk, Erzsébet anyakirályné is meghalt, életének 102. évében.
A 2002. évben ünnepelte trónra lépésének 50. évfordulóját. Ennél hosszabb uralkodási idővel csak egy brit uralkodó dicsekedhet, Viktória (63 év és 217 nap). Az ünnepségek keretében látogatásokat tett Jamaicára, Új-Zélandra, Ausztráliába és Kanadába, valamint körutazást Angliában, 70 város érintésével. Két óriási hangversenyt tartottak a Buckingham-palota kertjeiben.
2006-ban a királynő Windsor-városközpontban egy nyilvános sétával ünnepelte a 80. születésnapját és vendégül látott ebédre olyan embereket, akik ugyanazon a napon ünnepelték 80. születésnapjukat. 2006-ban vetítették A Királynő című filmet (Magyarországon 2007. januárban). A film a balesetben elhunyt Diana hercegnő halála utáni napokat, a királyi család reakcióit mutatta be.
2007. november 20-án a királyi pár 60. házassági évfordulóját, azaz gyémántlakodalmát ünnepelte. 2009-ben a Buckingham-palota vendégeként fogadta Barack Obama amerikai elnököt és feleségét, Michelle Obamát. 2011. április 29-én unokája, Vilmos herceg összeházasodott Kate Middletonnal.
2012. június 1. és 4. között hatalmas ünnepséget szerveztek gyémántjubileumára. 2015. szeptember 9-én elérte a 23 226-ik napját a trónon, ezzel ő lett Nagy-Britannia és Észak-Írország Egyesült Királyságának leghosszabb ideje trónon ülő uralkodója, megelőzve Viktória királynőt, aki 1837. június 20-tól és 1901. január 22-ig uralkodott.Az 1976-os olimpia után, amelyet II. Erzsébet, mint Kanada királynője nyitott meg Montrealban, a 2012-es olimpiát Londonban is ő nyitotta meg, amellyel ő lett az első olyan államfő aki két különböző országban két olimpiát nyitott meg.
2013. március 3-án a VII. Edvárd Kórházban kezeltek gyomor-bélhuruttal, de másnap már visszatérhetett a Buckingham palotába.
2013 volt 40 éve az első év amikor II. Erzsébet nem vett részt a Nemzetközösségi találkozón Srí Lankán, ahol a trónörökös Károly herceg képviselte a királynőt.
Ma már az uralkodó szerepe inkább névlegesnek mondható, hiszen a kormányzat terhe a miniszterelnök és a parlament között oszlik meg (ld. alkotmányos monarchia). Bár vétójoga van az egyes törvények elfogadásában, ezzel a jogával még nem élt.[forrás?]Miniszterelnökei:
David Cameron (2010–2016), az első olyan miniszterelnöke, aki távoli rokona is egyben.
Boris Johnson (2019–)Erzsébet a nemzetközösségi királyságok feje, amelyeknek összlakossága 128 millió fő, további 37-tel kiegészülve, ahol nem Erzsébet a királynő (köztársaságok, vagy más az uralkodó), ezek együtt a Nemzetközösség tagjai. Jelenleg a világ egyetlen olyan uralkodója, aki egyszerre több országnak is az államfője.
A királynő nem vonható felelősségre tetteiért (az uralkodó nem tehet rosszat), és érinthetetlen. Nincs szavazati joga, és nem léphet be a parlament alsóházába. Ez 1642 óta van így, amikor I. Károly egy felfegyverzett járőrrel berontott az alsóházba, és letartóztatott öt képviselőt – ez indította el a polgárháborút.[forrás?]
Mint a jelenlegi uralkodó, elméletben számos előjoggal rendelkezik. A gyakorlatban a miniszterelnök kijelölésén kívül kevés olyan alkalom van a modern brit kormányban, ahol ezeket a jogait érvényesíthetné. Az uralkodó teljes előjogainak listáját soha nem hozták nyilvánosságra, azonban 2004-ben a kormány egy közleményben tisztázott néhányat:[forrás?]
Saját döntése szerint kijelölheti a miniszterelnököt. Ezzel a jogával utoljára 1963-ban élt, amikor megválasztotta Alec Douglas-Home-t.
Elutasíthatja a királynő hozzájárulását, ami szükséges egy rendkívüli döntés elfogadásához. Ezzel a jogával 1999-ben élt, amikor elutasította a fegyveres erőkkel való fellépést Irak ellen.[forrás?]
Ezek a jogok többnyire vészhelyzetekben gyakorolhatók, például egy alkotmányos válság ideje alatt, valamint fontosak akkor, ha nincs egy párt sem többségben a parlamentben.
A királynő megítélésében általában nem személye, hanem a monarchia mint intézmény elfogadása/elvetése áll. A szigetországban 2007-ben végzett felmérés alapján, amit a 18-24 éves korosztályban végeztek, a megkérdezettek 80%-a választaná a monarchiát a köztársaság helyett. „Ezért a kiváló eredményért a királynő saját magát veregetheti vállon” – mondta Jennie Bond, aki már évek óta tudósítja a BBC-t a királyi család körül zajló eseményekről.A királyi család körüli botrányok komoly presztízsveszteséget jelentettek a korona számára. A királynő személyét a legélesebb kritikák Diana hercegnő és a trónörökös válása és a hercegnő halála után érték. Többen a baleset kapcsán összeesküvésről és gyilkosságról beszéltek. Ezek a vélemények később az udvar megváltozott médiapolitikájának köszönhetően visszaszorultak.
II. Erzsébet 2015. szeptember 9-én ükanyját, Viktória királynőt felülmúlva, Nagy-Britannia leghosszabb ideig regnáló uralkodója lett.
A királynő ereiben magyar vér is csörgedezik, egyik ükanyja, Rhédey Klaudia magyar volt. Apai nagyanyjának (Teck Máriának) apai nagyanyja volt Rhédey Klaudia erdélyi grófnő.
1926. április 21-én született, a Bruton Street 17. alatti lakásban, amelyet a II. világháborúban bombatámadás ért.
1944-ben kapta ajándékba a 18. születésnapjára az első corgi kutyáját, az utolsó 2018-ban pusztult el.
A királynő fő rezidenciái, mint a Buckingham-palota és Windsori kastély, illetve a koronaékszerek és a rezidenciákban található műtárgyak (The Royal Collection) az erre a célra létrehozott alapítványok tulajdonában vannak. Ezzel szemben a skóciai Balmoral és Sandringham kastélyok a királynő személyes tulajdonát képezik. Az összesen 7,3 milliárd font értékűre becsült koronabirtokokat a The Crown Estate kezeli, a királynő ezek felett sem rendelkezhet személyesen és a birtokokból származó jövedelmét be kell szolgáltatnia a brit költségvetésnek.
1926. április 21. – 1936. december 11.: Ő királyi Fensége, Yorki Erzsébet hercegnő
1936. december 11. – 1947. november 20.: Ő királyi Fensége, Erzsébet királyi hercegnő
1947. november 20. – 1952. február 6.: Ő királyi Fensége, Erzsébet, Edinburgh hercegnéje
1952. február 6. – : Őfelsége, a királynőKülönböző országaiban a királynőnek különböző címei vannak. Angliában a királyi címekről szóló 1953-as törvény (Royal Titles Act) alapján a címe „II. Erzsébet, Isten kegyelméből Nagy Britannia és Észak-Írország Egyesült Királyságának más birodalmainak és területeinek királynője, a Nemzetközösség feje, a hit védelmezője.” A törvény feljogosítja a királynőt, hogy proklamációval olyan címeket és megszólítást vegyen fel, amilyet jónak lát. A többi országában általában hasonló címe van, az ország nevét helyettesítve az Egyesült Királyság helyére.
Az anglikán egyház feje, a skót presbiteriánus egyház védelmezője. A fegyveres erők főparancsnoka, de csak arra van joga, hogy bejelentse a háborút és aláírja a békét. Számtalan civil szervezet, alapítvány és jótékonysági egyesület tiszteletbeli elnöke.

II. Erzsébet (eredeti nevén: Elizabeth Alexandra Mary Windsor, London, 1926. április 21. –) 1952. február 6. óta Nagy-Britannia és Észak-Írország Egyesült Királyságának, valamint a nemzetközösségi királyságoknak (Kanada, Ausztrália, Új-Zéland, Antigua és Barbuda, Bahama-szigetek, Barbados, Belize, Grenada, Jamaica, Pápua Új-Guinea, Saint Kitts és Nevis, Saint Lucia, Saint Vincent és a Grenadine-szigetek, Salamon-szigetek, Tuvalu)  a királynője, a Nemzetközösség és az anglikán egyház feje, a hit védelmezője (Fidei defensatrix). A leghosszabb ideje trónon lévő brit (angol-skót) uralkodó. A leghosszabb ideig regnáló uralkodók listáján jelenleg a 13. helyet foglalja el, ahol a nők közül az első helyen szerepel, a jelenleg is élők közül pedig második a jelenlegi dalai láma után.
Apja Albert György yorki herceg, a későbbi VI. György brit király (1895–1952), anyja Elizabeth Bowes-Lyon, a későbbi Erzsébet (anya)királyné (1900–2002), a skót arisztokrácia elitjéhez tartozó Strathmore és Kinghorn grófok leszármazottja. Húga Margit (1930–2002). Férje Fülöp edinburgh-i herceg (aki egyébként harmad-unokatestvére). 1947. november 20-án tartották esküvőjüket. Az esküvőn többek között koszorúslánya volt anyai unokatestvére, Margaret Rhodes. Házasságukból négy gyermek született: Károly walesi herceg, Anna brit királyi hercegnő, András yorki herceg és Eduárd wessexi gróf. Egyik ükanyja Rhédey Klaudia magyar grófnő.
1926. április 21-én délután két óra negyven perckor született anyai nagyapja londoni házában (17 Bruton Street, Mayfair). A Buckingham-palota magánkápolnájában keresztelte meg május 29-én Cosmo Gordon Lang York anglikán érseke. Első keresztnevét édesanyja után, második keresztnevét Alexandra királyné (apai dédanyja) után, harmadik keresztnevét pedig apai nagyanyja, Mária királyné után kapta. Közeli családtagjai Lilibetnek hívták.
Margit Erzsébet egyetlen testvére négy évvel fiatalabb volt nála. A két hercegnő otthon tanult, anyjuk és nevelőnőjük, Marion Crawford, közeli ismerősöknek "Crawfie" felügyelete alatt (aki később kiadott egy könyvet, Erzsébet és Margaret gyermekéveiről, The Little Princesses címmel). Az "órarendben" leginkább történelem, zene, irodalom, angol és francia nyelv szerepelt. Később jogot és Canterbury érsekétől vallástörténetet tanult. Kitűnő úszóvá vált, 13 évesen megnyerte a Londoni Fürdőklub bajnokságát.
1936-ban meghalt a nagyapja, V. György. A trónra VIII. Eduárd néven Dávid walesi herceg, Erzsébet édesapjának bátyja került, de ő még az év vége előtt lemondott a koronáról öccse, Albert javára. Ennek oka az volt, hogy királyként nem vehette volna feleségül szerelmét, egy elvált amerikai nőt, Mrs. Simpsont. 1937-ben Albert yorki herceget, Erzsébet édesapját VI. György néven királlyá koronázták, ezzel Erzsébet hercegnő első számú trónörökössé lépett elő.
1939. szeptemberében Anglia belépett a második világháborúba. London a bombatámadások egyik fő célpontja volt ezért rengeteg londoni gyereket evakuáltak. Quintin McGarel Hogg, Hailsham bárója azt a javaslatot tette az uralkodópárnak, hogy vigyék a két hercegnőt Kanadába, ahol biztonságban vannak. Erzsébet királyné kijelentette: „a gyerekek nem mennek sehová nélkülem, én nem megyek a király nélkül. A király pedig soha nem fog elmenni.”[forrás?] Így Erzsébet és Margit a balmorali kastélyban maradtak egészen 1939 karácsonyáig, amikor a norfolki Sandringham House-ba költöztek. 1940 februárjától májusig a Royal Lodge-ban laktak, majd Windsorba költöztek, ahol a következő öt év legnagyobb részét töltötték. Itt pantomimeket adtak elő karácsonykor, melynek bevételéből a Queen’s Wool Fund vásárolt fonalat, amelyből a katonák számára kötöttek ruhákat. 1940-ben volt Erzsébet első rádiószereplése, melyben a városokból evakuált gyerekeknek üzent.
1943-ban 16 évesen volt első hivatalos szereplése, amikor meglátogatta gránátos gárdaezredet, melynek egyébként tulajdonosa is volt. 1944-től rendszeresen elkísérte a királyt és a királynét belföldi útjaikra. Röviddel 18. születésnapja után kinevezték állami tanácsosnak, körbejárta az olaszországi hadszíntereket, és átvett néhányat az államfői feladatok közül. Még ebben az évben az Alsóház kérdést intézett a királyhoz, amelyre a korona nevében Erzsébet hercegnő válaszolt. A háború lezárulta után Erzsébet hercegnő nyilvános megjelenéseinek száma tovább nőtt.
Az ekkor már kétgyermekes családanya első naptól kezdve új szerepének elkötelezetten, energikusan kezdett a munkához. A politikai kötelességek azonnal megkezdődtek a parlament megnyitásával és a rendszeres miniszterelnöki audienciával. Az első évtized alatt alkalma volt gyakorolni királyi előjogát, amikor 1957-ben miniszterelnöknek nevezte ki Harold Macmillant.
A királynő szerepének megfelelően körbeutazta a királyságot. Felkereste Norvégiát, Svédországot, Portugáliát, Franciaországot, Hollandiát, Dániát és az Amerikai Egyesült Államokat is.
1952-ben mondta el első karácsonyi beszédét a rádióban. Azóta már hagyomány, hogy a királynő karácsony első napján délután 3 órakor elmondja karácsonyi üzenetét.
A királynő uralkodásának második évtizede az újítások jegyében telt, igyekezett a monarchia munkáját az emberek még szélesebb körének hozzáférhetővé tenni.
1962-ben képcsarnokot nyitottak a Buckingham-palotában, hogy a királyi gyűjteményt bemutathassák. Edinburgh hercegének ötlete nagyon népszerűnek bizonyult.
A királyi látogatások az előző évekhez képest kevésbé formálissá váltak. 1962-ben például a királynő és Edinburgh hercege egy informális látogatást tettek a londoni East Enden, miközben megtekintették az építkezéseket, és találkoztak egy helyi családdal is annak új otthonában.
Külföldi látogatásai alkalmával új gyakorlatot vezetett be – a városi sétát –, amely lehetőséget adott a királynőnek arra, hogy sok emberrel találkozzon. A királyi család tagjainak élete iránti fokozódó érdeklődésre válaszként készült el 1969-ben az első televíziófilm, amely a királyi család életét mutatta be. Az érdeklődést jellemzi, hogy a filmet 23 millióan nézték meg.
A királyi előjog kérdése 1963-ban ismét napirendre került. Harold Macmillan nyugdíjazását követően a királynő követte Macmillan tanácsát és Alex-Douglas Home-ot, a konzervatív párt vezetőjét nevezte ki miniszterelnöknek. Ez a döntése vitát robbantott ki, és 1965-ben a konzervatívok bevezettettek egy új választási eljárást, amivel ők maguk dönthettek a párt vezetéséről (amely egyben a miniszterelnök személyét is meghatározza). Így a királynő többé nem játszott szerepet a konzervatív pártvezetők választásában.
Látogatást tett a megosztott Berlinben és Nyugat-Németországban, megtekintette a berlini falat. 52 év után ő volt az első brit uralkodó, aki német földre lépett.
1971-ben a királynő fogadta Hirohito japán császárt, aki a második világháború óta az első hivatalos látogatását tette Angliában.
A Nemzetközösség növekedett. A királyi család tagjai részt vettek a korábban a brit birodalomhoz tartozó országok függetlenségi szertartásain. Ezzel elősegítették a Nemzetközösség fejlődését, hiszen a függetlenné váló tagok a Nemzetközösség tagjai maradtak.
Fontos esemény volt, amikor Károly herceget hivatalosan a trón örökösének nyilvánították, majd 1969-ben fölvehette a Wales hercege címet. A szertartást világszerte 200 millió ember követhette televízión.
1977-ben a királynő országos körúttal és nemzetközösségi látogatásokkal ünnepelte uralkodásának 25 éves jubileumát. Fülöp herceggel összesen 56 000 mérföldet (kb. 90 000 km) utazott.
25 éves házassági évfordulójukat a Westminster-apátságban tartották. 1977-ben megszületett első unokája, Anna hercegnő kisfia, Dávid herceg.
1974-ben egy ausztráliai útját meg kellett szakítania, mivel rendkívüli választást írtak ki Angliában. A februári parlamenti választásokat követően egyik pártnak sem volt meg az abszolút többsége az alsóházban. Felmerült, hogy a királynőnek kellene támogatnia egy esetleges koalíciót a konzervatív és a liberális pártok között, anélkül, hogy először megbízást adott volna a legnagyobb pártnak, hogy alakítsanak kormányt. A konzervatívok és liberálisok végül képtelenek voltak megegyezni, és Harold Wilson miniszterelnökként tért vissza hatalomba.
Az évtized folyamán a királynő fogadta az első női miniszterelnököt a Buckingham-palotában, amikor Margaret Thatcher 1979-ben felváltotta James Callaghant.
1972-ben történelmi látogatást tett a kommunista Jugoszláviában, később Hongkongba látogatott. 1975-ben Hirohito császár vendége volt, az első brit uralkodóként 1979-ben a Közel-Keletre utazott, és 1980-ban meglátogatta II. János Pál pápát a Vatikánban.
1982 áprilisában brit csapatokat küldtek a Falkland-szigetekhez, hogy foglalják vissza azt Argentínától. Hiába volt a hadsereg parancsnoka, a királynő osztotta az emberek és az anyák aggodalmát, hiszen fia, András herceg egy Sea King helikopter pilótájaként szolgált a háborúban. 1982 szeptemberében a királynő, Fülöp herceg és Anna hercegnő találkoztak vele, mielőtt visszatért volna Portsmouthban horgonyzó hajójára.
Az évtized második konfliktusában a brit erők 1991 januárjában a Perzsa-öbölhöz vonultak, hogy a koalíciós együttműködés keretében segítsenek kiűzni a megszálló iraki hadsereget Kuvaitból.
Az évtizedben számos politikai és vallási akadályt sikerült ledönteni. Történelmet írtak 1982-ben, amikor II. János Pál pápa Angliába látogatott. 450 éve ő volt az első pápa, aki a szigetország földjére lépett. A királynő – az anglikán egyház feje – fogadta a Buckingham-palotában.
A Nemzetközösségen belül a kapcsolatok megerősítését segítették az Ausztráliába, Új-Zélandra, Kanadába és a Karib-szigetekre tett látogatások. 1983 februárjában a királynő megnyitotta a jamaicai parlamentet a függetlenség kikiáltásának 21. évfordulóján.
Megszületett Károly herceg két fia és András herceg két lánya. 1986-ban a királynő 60. születésnapját Windsorban és Londonban ünnepelték meg.
A BBC bemutatta a királynő életéről szóló Elizabeth R című tévé-dokumentumfilmet. Több mint 25 országban sugározták a világban.
A királynő olyan országokba látogatott el, ahová korábban nem gondolták lehetségesnek, a keleti blokk korábbi országait beleértve – Magyarországra (1993), Oroszországba (1994), Lengyelországba (1996) és Csehországba (1996). Nelson Mandela és a királynő kölcsönös látogatást tettek egymásnál 1995-ben és 1996-ban.
Ez az évtized sok szomorúságot is hozott. 1992. november 20-án tűz ütött ki a windsori kastélyban. Hogy a restaurálásokhoz szükséges pénzt előteremtsék, 1993-ban a királynő megengedte, hogy a nyár folyamán először nyissák meg a nyilvánosságnak a Buckingham-palota egyes szobáit. Ez olyan gyakorlat, amit azóta is minden évben követnek.
Diana hercegné halála (1997. augusztus 31.) nem rendítette meg mélységesen a királyi családot, mivel ő egy évvel korábban elvált a trónörököstől. A királynő a hercegnő temetésének előestéjén - a közhangulatra tekintettel - mégis beszédet intézett a nemzethez, elismeréssel adózva a hercegné életének és munkájának.
A királynőnek több alkalommal is nemzeti gyászt kellett elrendelnie: az Egyesült Államokban elkövetett 2001. szeptember 11-ei, valamint a Balin 2002 októberében történt terrorista támadást követően, ahol több brit és ausztrál állampolgár halt meg.
Voltak boldogabb pillanatok is: 1997. november 20-án a királynő és Fülöp herceg megünnepelte az aranylakodalmukat.
Az év személyes szomorúsággal kezdődött a királynő számára. Húga, Margit hercegnő 2002. február 9-én, 71 évesen agyvérzésben meghalt. Pár héttel később, március 30-án édesanyjuk, Erzsébet anyakirályné is meghalt, életének 102. évében.
A 2002. évben ünnepelte trónra lépésének 50. évfordulóját. Ennél hosszabb uralkodási idővel csak egy brit uralkodó dicsekedhet, Viktória (63 év és 217 nap). Az ünnepségek keretében látogatásokat tett Jamaicára, Új-Zélandra, Ausztráliába és Kanadába, valamint körutazást Angliában, 70 város érintésével. Két óriási hangversenyt tartottak a Buckingham-palota kertjeiben.
2006-ban a királynő Windsor-városközpontban egy nyilvános sétával ünnepelte a 80. születésnapját és vendégül látott ebédre olyan embereket, akik ugyanazon a napon ünnepelték 80. születésnapjukat. 2006-ban vetítették A Királynő című filmet (Magyarországon 2007. januárban). A film a balesetben elhunyt Diana hercegnő halála utáni napokat, a királyi család reakcióit mutatta be.
2007. november 20-án a királyi pár 60. házassági évfordulóját, azaz gyémántlakodalmát ünnepelte. 2009-ben a Buckingham-palota vendégeként fogadta Barack Obama amerikai elnököt és feleségét, Michelle Obamát. 2011. április 29-én unokája, Vilmos herceg összeházasodott Kate Middletonnal.
2012. június 1. és 4. között hatalmas ünnepséget szerveztek gyémántjubileumára. 2015. szeptember 9-én elérte a 23 226-ik napját a trónon, ezzel ő lett Nagy-Britannia és Észak-Írország Egyesült Királyságának leghosszabb ideje trónon ülő uralkodója, megelőzve Viktória királynőt, aki 1837. június 20-tól és 1901. január 22-ig uralkodott.Az 1976-os olimpia után, amelyet II. Erzsébet, mint Kanada királynője nyitott meg Montrealban, a 2012-es olimpiát Londonban is ő nyitotta meg, amellyel ő lett az első olyan államfő aki két különböző országban két olimpiát nyitott meg.
2013. március 3-án a VII. Edvárd Kórházban kezeltek gyomor-bélhuruttal, de másnap már visszatérhetett a Buckingham palotába.
2013 volt 40 éve az első év amikor II. Erzsébet nem vett részt a Nemzetközösségi találkozón Srí Lankán, ahol a trónörökös Károly herceg képviselte a királynőt.
Ma már az uralkodó szerepe inkább névlegesnek mondható, hiszen a kormányzat terhe a miniszterelnök és a parlament között oszlik meg (ld. alkotmányos monarchia). Bár vétójoga van az egyes törvények elfogadásában, ezzel a jogával még nem élt.[forrás?]Miniszterelnökei:
David Cameron (2010–2016), az első olyan miniszterelnöke, aki távoli rokona is egyben.
Boris Johnson (2019–)Erzsébet a nemzetközösségi királyságok feje, amelyeknek összlakossága 128 millió fő, további 37-tel kiegészülve, ahol nem Erzsébet a királynő (köztársaságok, vagy más az uralkodó), ezek együtt a Nemzetközösség tagjai. Jelenleg a világ egyetlen olyan uralkodója, aki egyszerre több országnak is az államfője.
A királynő nem vonható felelősségre tetteiért (az uralkodó nem tehet rosszat), és érinthetetlen. Nincs szavazati joga, és nem léphet be a parlament alsóházába. Ez 1642 óta van így, amikor I. Károly egy felfegyverzett járőrrel berontott az alsóházba, és letartóztatott öt képviselőt – ez indította el a polgárháborút.[forrás?]
Mint a jelenlegi uralkodó, elméletben számos előjoggal rendelkezik. A gyakorlatban a miniszterelnök kijelölésén kívül kevés olyan alkalom van a modern brit kormányban, ahol ezeket a jogait érvényesíthetné. Az uralkodó teljes előjogainak listáját soha nem hozták nyilvánosságra, azonban 2004-ben a kormány egy közleményben tisztázott néhányat:[forrás?]
Saját döntése szerint kijelölheti a miniszterelnököt. Ezzel a jogával utoljára 1963-ban élt, amikor megválasztotta Alec Douglas-Home-t.
Elutasíthatja a királynő hozzájárulását, ami szükséges egy rendkívüli döntés elfogadásához. Ezzel a jogával 1999-ben élt, amikor elutasította a fegyveres erőkkel való fellépést Irak ellen.[forrás?]
Ezek a jogok többnyire vészhelyzetekben gyakorolhatók, például egy alkotmányos válság ideje alatt, valamint fontosak akkor, ha nincs egy párt sem többségben a parlamentben.
A királynő megítélésében általában nem személye, hanem a monarchia mint intézmény elfogadása/elvetése áll. A szigetországban 2007-ben végzett felmérés alapján, amit a 18-24 éves korosztályban végeztek, a megkérdezettek 80%-a választaná a monarchiát a köztársaság helyett. „Ezért a kiváló eredményért a királynő saját magát veregetheti vállon” – mondta Jennie Bond, aki már évek óta tudósítja a BBC-t a királyi család körül zajló eseményekről.A királyi család körüli botrányok komoly presztízsveszteséget jelentettek a korona számára. A királynő személyét a legélesebb kritikák Diana hercegnő és a trónörökös válása és a hercegnő halála után érték. Többen a baleset kapcsán összeesküvésről és gyilkosságról beszéltek. Ezek a vélemények később az udvar megváltozott médiapolitikájának köszönhetően visszaszorultak.
II. Erzsébet 2015. szeptember 9-én ükanyját, Viktória királynőt felülmúlva, Nagy-Britannia leghosszabb ideig regnáló uralkodója lett.
A királynő ereiben magyar vér is csörgedezik, egyik ükanyja, Rhédey Klaudia magyar volt. Apai nagyanyjának (Teck Máriának) apai nagyanyja volt Rhédey Klaudia erdélyi grófnő.
1926. április 21-én született, a Bruton Street 17. alatti lakásban, amelyet a II. világháborúban bombatámadás ért.
1944-ben kapta ajándékba a 18. születésnapjára az első corgi kutyáját, az utolsó 2018-ban pusztult el.
A királynő fő rezidenciái, mint a Buckingham-palota és Windsori kastély, illetve a koronaékszerek és a rezidenciákban található műtárgyak (The Royal Collection) az erre a célra létrehozott alapítványok tulajdonában vannak. Ezzel szemben a skóciai Balmoral és Sandringham kastélyok a királynő személyes tulajdonát képezik. Az összesen 7,3 milliárd font értékűre becsült koronabirtokokat a The Crown Estate kezeli, a királynő ezek felett sem rendelkezhet személyesen és a birtokokból származó jövedelmét be kell szolgáltatnia a brit költségvetésnek.
1926. április 21. – 1936. december 11.: Ő királyi Fensége, Yorki Erzsébet hercegnő
1936. december 11. – 1947. november 20.: Ő királyi Fensége, Erzsébet királyi hercegnő
1947. november 20. – 1952. február 6.: Ő királyi Fensége, Erzsébet, Edinburgh hercegnéje
1952. február 6. – : Őfelsége, a királynőKülönböző országaiban a királynőnek különböző címei vannak. Angliában a királyi címekről szóló 1953-as törvény (Royal Titles Act) alapján a címe „II. Erzsébet, Isten kegyelméből Nagy Britannia és Észak-Írország Egyesült Királyságának más birodalmainak és területeinek királynője, a Nemzetközösség feje, a hit védelmezője.” A törvény feljogosítja a királynőt, hogy proklamációval olyan címeket és megszólítást vegyen fel, amilyet jónak lát. A többi országában általában hasonló címe van, az ország nevét helyettesítve az Egyesült Királyság helyére.
Az anglikán egyház feje, a skót presbiteriánus egyház védelmezője. A fegyveres erők főparancsnoka, de csak arra van joga, hogy bejelentse a háborút és aláírja a békét. Számtalan civil szervezet, alapítvány és jótékonysági egyesület tiszteletbeli elnöke.

II. Erzsébet (eredeti nevén: Elizabeth Alexandra Mary Windsor, London, 1926. április 21. –) 1952. február 6. óta Nagy-Britannia és Észak-Írország Egyesült Királyságának, valamint a nemzetközösségi királyságoknak (Kanada, Ausztrália, Új-Zéland, Antigua és Barbuda, Bahama-szigetek, Barbados, Belize, Grenada, Jamaica, Pápua Új-Guinea, Saint Kitts és Nevis, Saint Lucia, Saint Vincent és a Grenadine-szigetek, Salamon-szigetek, Tuvalu)  a királynője, a Nemzetközösség és az anglikán egyház feje, a hit védelmezője (Fidei defensatrix). A leghosszabb ideje trónon lévő brit (angol-skót) uralkodó. A leghosszabb ideig regnáló uralkodók listáján jelenleg a 13. helyet foglalja el, ahol a nők közül az első helyen szerepel, a jelenleg is élők közül pedig második a jelenlegi dalai láma után.
Apja Albert György yorki herceg, a későbbi VI. György brit király (1895–1952), anyja Elizabeth Bowes-Lyon, a későbbi Erzsébet (anya)királyné (1900–2002), a skót arisztokrácia elitjéhez tartozó Strathmore és Kinghorn grófok leszármazottja. Húga Margit (1930–2002). Férje Fülöp edinburgh-i herceg (aki egyébként harmad-unokatestvére). 1947. november 20-án tartották esküvőjüket. Az esküvőn többek között koszorúslánya volt anyai unokatestvére, Margaret Rhodes. Házasságukból négy gyermek született: Károly walesi herceg, Anna brit királyi hercegnő, András yorki herceg és Eduárd wessexi gróf. Egyik ükanyja Rhédey Klaudia magyar grófnő.
1926. április 21-én délután két óra negyven perckor született anyai nagyapja londoni házában (17 Bruton Street, Mayfair). A Buckingham-palota magánkápolnájában keresztelte meg május 29-én Cosmo Gordon Lang York anglikán érseke. Első keresztnevét édesanyja után, második keresztnevét Alexandra királyné (apai dédanyja) után, harmadik keresztnevét pedig apai nagyanyja, Mária királyné után kapta. Közeli családtagjai Lilibetnek hívták.
Margit Erzsébet egyetlen testvére négy évvel fiatalabb volt nála. A két hercegnő otthon tanult, anyjuk és nevelőnőjük, Marion Crawford, közeli ismerősöknek "Crawfie" felügyelete alatt (aki később kiadott egy könyvet, Erzsébet és Margaret gyermekéveiről, The Little Princesses címmel). Az "órarendben" leginkább történelem, zene, irodalom, angol és francia nyelv szerepelt. Később jogot és Canterbury érsekétől vallástörténetet tanult. Kitűnő úszóvá vált, 13 évesen megnyerte a Londoni Fürdőklub bajnokságát.
1936-ban meghalt a nagyapja, V. György. A trónra VIII. Eduárd néven Dávid walesi herceg, Erzsébet édesapjának bátyja került, de ő még az év vége előtt lemondott a koronáról öccse, Albert javára. Ennek oka az volt, hogy királyként nem vehette volna feleségül szerelmét, egy elvált amerikai nőt, Mrs. Simpsont. 1937-ben Albert yorki herceget, Erzsébet édesapját VI. György néven királlyá koronázták, ezzel Erzsébet hercegnő első számú trónörökössé lépett elő.
1939. szeptemberében Anglia belépett a második világháborúba. London a bombatámadások egyik fő célpontja volt ezért rengeteg londoni gyereket evakuáltak. Quintin McGarel Hogg, Hailsham bárója azt a javaslatot tette az uralkodópárnak, hogy vigyék a két hercegnőt Kanadába, ahol biztonságban vannak. Erzsébet királyné kijelentette: „a gyerekek nem mennek sehová nélkülem, én nem megyek a király nélkül. A király pedig soha nem fog elmenni.”[forrás?] Így Erzsébet és Margit a balmorali kastélyban maradtak egészen 1939 karácsonyáig, amikor a norfolki Sandringham House-ba költöztek. 1940 februárjától májusig a Royal Lodge-ban laktak, majd Windsorba költöztek, ahol a következő öt év legnagyobb részét töltötték. Itt pantomimeket adtak elő karácsonykor, melynek bevételéből a Queen’s Wool Fund vásárolt fonalat, amelyből a katonák számára kötöttek ruhákat. 1940-ben volt Erzsébet első rádiószereplése, melyben a városokból evakuált gyerekeknek üzent.
1943-ban 16 évesen volt első hivatalos szereplése, amikor meglátogatta gránátos gárdaezredet, melynek egyébként tulajdonosa is volt. 1944-től rendszeresen elkísérte a királyt és a királynét belföldi útjaikra. Röviddel 18. születésnapja után kinevezték állami tanácsosnak, körbejárta az olaszországi hadszíntereket, és átvett néhányat az államfői feladatok közül. Még ebben az évben az Alsóház kérdést intézett a királyhoz, amelyre a korona nevében Erzsébet hercegnő válaszolt. A háború lezárulta után Erzsébet hercegnő nyilvános megjelenéseinek száma tovább nőtt.
Az ekkor már kétgyermekes családanya első naptól kezdve új szerepének elkötelezetten, energikusan kezdett a munkához. A politikai kötelességek azonnal megkezdődtek a parlament megnyitásával és a rendszeres miniszterelnöki audienciával. Az első évtized alatt alkalma volt gyakorolni királyi előjogát, amikor 1957-ben miniszterelnöknek nevezte ki Harold Macmillant.
A királynő szerepének megfelelően körbeutazta a királyságot. Felkereste Norvégiát, Svédországot, Portugáliát, Franciaországot, Hollandiát, Dániát és az Amerikai Egyesült Államokat is.
1952-ben mondta el első karácsonyi beszédét a rádióban. Azóta már hagyomány, hogy a királynő karácsony első napján délután 3 órakor elmondja karácsonyi üzenetét.
A királynő uralkodásának második évtizede az újítások jegyében telt, igyekezett a monarchia munkáját az emberek még szélesebb körének hozzáférhetővé tenni.
1962-ben képcsarnokot nyitottak a Buckingham-palotában, hogy a királyi gyűjteményt bemutathassák. Edinburgh hercegének ötlete nagyon népszerűnek bizonyult.
A királyi látogatások az előző évekhez képest kevésbé formálissá váltak. 1962-ben például a királynő és Edinburgh hercege egy informális látogatást tettek a londoni East Enden, miközben megtekintették az építkezéseket, és találkoztak egy helyi családdal is annak új otthonában.
Külföldi látogatásai alkalmával új gyakorlatot vezetett be – a városi sétát –, amely lehetőséget adott a királynőnek arra, hogy sok emberrel találkozzon. A királyi család tagjainak élete iránti fokozódó érdeklődésre válaszként készült el 1969-ben az első televíziófilm, amely a királyi család életét mutatta be. Az érdeklődést jellemzi, hogy a filmet 23 millióan nézték meg.
A királyi előjog kérdése 1963-ban ismét napirendre került. Harold Macmillan nyugdíjazását követően a királynő követte Macmillan tanácsát és Alex-Douglas Home-ot, a konzervatív párt vezetőjét nevezte ki miniszterelnöknek. Ez a döntése vitát robbantott ki, és 1965-ben a konzervatívok bevezettettek egy új választási eljárást, amivel ők maguk dönthettek a párt vezetéséről (amely egyben a miniszterelnök személyét is meghatározza). Így a királynő többé nem játszott szerepet a konzervatív pártvezetők választásában.
Látogatást tett a megosztott Berlinben és Nyugat-Németországban, megtekintette a berlini falat. 52 év után ő volt az első brit uralkodó, aki német földre lépett.
1971-ben a királynő fogadta Hirohito japán császárt, aki a második világháború óta az első hivatalos látogatását tette Angliában.
A Nemzetközösség növekedett. A királyi család tagjai részt vettek a korábban a brit birodalomhoz tartozó országok függetlenségi szertartásain. Ezzel elősegítették a Nemzetközösség fejlődését, hiszen a függetlenné váló tagok a Nemzetközösség tagjai maradtak.
Fontos esemény volt, amikor Károly herceget hivatalosan a trón örökösének nyilvánították, majd 1969-ben fölvehette a Wales hercege címet. A szertartást világszerte 200 millió ember követhette televízión.
1977-ben a királynő országos körúttal és nemzetközösségi látogatásokkal ünnepelte uralkodásának 25 éves jubileumát. Fülöp herceggel összesen 56 000 mérföldet (kb. 90 000 km) utazott.
25 éves házassági évfordulójukat a Westminster-apátságban tartották. 1977-ben megszületett első unokája, Anna hercegnő kisfia, Dávid herceg.
1974-ben egy ausztráliai útját meg kellett szakítania, mivel rendkívüli választást írtak ki Angliában. A februári parlamenti választásokat követően egyik pártnak sem volt meg az abszolút többsége az alsóházban. Felmerült, hogy a királynőnek kellene támogatnia egy esetleges koalíciót a konzervatív és a liberális pártok között, anélkül, hogy először megbízást adott volna a legnagyobb pártnak, hogy alakítsanak kormányt. A konzervatívok és liberálisok végül képtelenek voltak megegyezni, és Harold Wilson miniszterelnökként tért vissza hatalomba.
Az évtized folyamán a királynő fogadta az első női miniszterelnököt a Buckingham-palotában, amikor Margaret Thatcher 1979-ben felváltotta James Callaghant.
1972-ben történelmi látogatást tett a kommunista Jugoszláviában, később Hongkongba látogatott. 1975-ben Hirohito császár vendége volt, az első brit uralkodóként 1979-ben a Közel-Keletre utazott, és 1980-ban meglátogatta II. János Pál pápát a Vatikánban.
1982 áprilisában brit csapatokat küldtek a Falkland-szigetekhez, hogy foglalják vissza azt Argentínától. Hiába volt a hadsereg parancsnoka, a királynő osztotta az emberek és az anyák aggodalmát, hiszen fia, András herceg egy Sea King helikopter pilótájaként szolgált a háborúban. 1982 szeptemberében a királynő, Fülöp herceg és Anna hercegnő találkoztak vele, mielőtt visszatért volna Portsmouthban horgonyzó hajójára.
Az évtized második konfliktusában a brit erők 1991 januárjában a Perzsa-öbölhöz vonultak, hogy a koalíciós együttműködés keretében segítsenek kiűzni a megszálló iraki hadsereget Kuvaitból.
Az évtizedben számos politikai és vallási akadályt sikerült ledönteni. Történelmet írtak 1982-ben, amikor II. János Pál pápa Angliába látogatott. 450 éve ő volt az első pápa, aki a szigetország földjére lépett. A királynő – az anglikán egyház feje – fogadta a Buckingham-palotában.
A Nemzetközösségen belül a kapcsolatok megerősítését segítették az Ausztráliába, Új-Zélandra, Kanadába és a Karib-szigetekre tett látogatások. 1983 februárjában a királynő megnyitotta a jamaicai parlamentet a függetlenség kikiáltásának 21. évfordulóján.
Megszületett Károly herceg két fia és András herceg két lánya. 1986-ban a királynő 60. születésnapját Windsorban és Londonban ünnepelték meg.
A BBC bemutatta a királynő életéről szóló Elizabeth R című tévé-dokumentumfilmet. Több mint 25 országban sugározták a világban.
A királynő olyan országokba látogatott el, ahová korábban nem gondolták lehetségesnek, a keleti blokk korábbi országait beleértve – Magyarországra (1993), Oroszországba (1994), Lengyelországba (1996) és Csehországba (1996). Nelson Mandela és a királynő kölcsönös látogatást tettek egymásnál 1995-ben és 1996-ban.
Ez az évtized sok szomorúságot is hozott. 1992. november 20-án tűz ütött ki a windsori kastélyban. Hogy a restaurálásokhoz szükséges pénzt előteremtsék, 1993-ban a királynő megengedte, hogy a nyár folyamán először nyissák meg a nyilvánosságnak a Buckingham-palota egyes szobáit. Ez olyan gyakorlat, amit azóta is minden évben követnek.
Diana hercegné halála (1997. augusztus 31.) nem rendítette meg mélységesen a királyi családot, mivel ő egy évvel korábban elvált a trónörököstől. A királynő a hercegnő temetésének előestéjén - a közhangulatra tekintettel - mégis beszédet intézett a nemzethez, elismeréssel adózva a hercegné életének és munkájának.
A királynőnek több alkalommal is nemzeti gyászt kellett elrendelnie: az Egyesült Államokban elkövetett 2001. szeptember 11-ei, valamint a Balin 2002 októberében történt terrorista támadást követően, ahol több brit és ausztrál állampolgár halt meg.
Voltak boldogabb pillanatok is: 1997. november 20-án a királynő és Fülöp herceg megünnepelte az aranylakodalmukat.
Az év személyes szomorúsággal kezdődött a királynő számára. Húga, Margit hercegnő 2002. február 9-én, 71 évesen agyvérzésben meghalt. Pár héttel később, március 30-án édesanyjuk, Erzsébet anyakirályné is meghalt, életének 102. évében.
A 2002. évben ünnepelte trónra lépésének 50. évfordulóját. Ennél hosszabb uralkodási idővel csak egy brit uralkodó dicsekedhet, Viktória (63 év és 217 nap). Az ünnepségek keretében látogatásokat tett Jamaicára, Új-Zélandra, Ausztráliába és Kanadába, valamint körutazást Angliában, 70 város érintésével. Két óriási hangversenyt tartottak a Buckingham-palota kertjeiben.
2006-ban a királynő Windsor-városközpontban egy nyilvános sétával ünnepelte a 80. születésnapját és vendégül látott ebédre olyan embereket, akik ugyanazon a napon ünnepelték 80. születésnapjukat. 2006-ban vetítették A Királynő című filmet (Magyarországon 2007. januárban). A film a balesetben elhunyt Diana hercegnő halála utáni napokat, a királyi család reakcióit mutatta be.
2007. november 20-án a királyi pár 60. házassági évfordulóját, azaz gyémántlakodalmát ünnepelte. 2009-ben a Buckingham-palota vendégeként fogadta Barack Obama amerikai elnököt és feleségét, Michelle Obamát. 2011. április 29-én unokája, Vilmos herceg összeházasodott Kate Middletonnal.
2012. június 1. és 4. között hatalmas ünnepséget szerveztek gyémántjubileumára. 2015. szeptember 9-én elérte a 23 226-ik napját a trónon, ezzel ő lett Nagy-Britannia és Észak-Írország Egyesült Királyságának leghosszabb ideje trónon ülő uralkodója, megelőzve Viktória királynőt, aki 1837. június 20-tól és 1901. január 22-ig uralkodott.Az 1976-os olimpia után, amelyet II. Erzsébet, mint Kanada királynője nyitott meg Montrealban, a 2012-es olimpiát Londonban is ő nyitotta meg, amellyel ő lett az első olyan államfő aki két különböző országban két olimpiát nyitott meg.
2013. március 3-án a VII. Edvárd Kórházban kezeltek gyomor-bélhuruttal, de másnap már visszatérhetett a Buckingham palotába.
2013 volt 40 éve az első év amikor II. Erzsébet nem vett részt a Nemzetközösségi találkozón Srí Lankán, ahol a trónörökös Károly herceg képviselte a királynőt.
Ma már az uralkodó szerepe inkább névlegesnek mondható, hiszen a kormányzat terhe a miniszterelnök és a parlament között oszlik meg (ld. alkotmányos monarchia). Bár vétójoga van az egyes törvények elfogadásában, ezzel a jogával még nem élt.[forrás?]Miniszterelnökei:
David Cameron (2010–2016), az első olyan miniszterelnöke, aki távoli rokona is egyben.
Boris Johnson (2019–)Erzsébet a nemzetközösségi királyságok feje, amelyeknek összlakossága 128 millió fő, további 37-tel kiegészülve, ahol nem Erzsébet a királynő (köztársaságok, vagy más az uralkodó), ezek együtt a Nemzetközösség tagjai. Jelenleg a világ egyetlen olyan uralkodója, aki egyszerre több országnak is az államfője.
A királynő nem vonható felelősségre tetteiért (az uralkodó nem tehet rosszat), és érinthetetlen. Nincs szavazati joga, és nem léphet be a parlament alsóházába. Ez 1642 óta van így, amikor I. Károly egy felfegyverzett járőrrel berontott az alsóházba, és letartóztatott öt képviselőt – ez indította el a polgárháborút.[forrás?]
Mint a jelenlegi uralkodó, elméletben számos előjoggal rendelkezik. A gyakorlatban a miniszterelnök kijelölésén kívül kevés olyan alkalom van a modern brit kormányban, ahol ezeket a jogait érvényesíthetné. Az uralkodó teljes előjogainak listáját soha nem hozták nyilvánosságra, azonban 2004-ben a kormány egy közleményben tisztázott néhányat:[forrás?]
Saját döntése szerint kijelölheti a miniszterelnököt. Ezzel a jogával utoljára 1963-ban élt, amikor megválasztotta Alec Douglas-Home-t.
Elutasíthatja a királynő hozzájárulását, ami szükséges egy rendkívüli döntés elfogadásához. Ezzel a jogával 1999-ben élt, amikor elutasította a fegyveres erőkkel való fellépést Irak ellen.[forrás?]
Ezek a jogok többnyire vészhelyzetekben gyakorolhatók, például egy alkotmányos válság ideje alatt, valamint fontosak akkor, ha nincs egy párt sem többségben a parlamentben.
A királynő megítélésében általában nem személye, hanem a monarchia mint intézmény elfogadása/elvetése áll. A szigetországban 2007-ben végzett felmérés alapján, amit a 18-24 éves korosztályban végeztek, a megkérdezettek 80%-a választaná a monarchiát a köztársaság helyett. „Ezért a kiváló eredményért a királynő saját magát veregetheti vállon” – mondta Jennie Bond, aki már évek óta tudósítja a BBC-t a királyi család körül zajló eseményekről.A királyi család körüli botrányok komoly presztízsveszteséget jelentettek a korona számára. A királynő személyét a legélesebb kritikák Diana hercegnő és a trónörökös válása és a hercegnő halála után érték. Többen a baleset kapcsán összeesküvésről és gyilkosságról beszéltek. Ezek a vélemények később az udvar megváltozott médiapolitikájának köszönhetően visszaszorultak.
II. Erzsébet 2015. szeptember 9-én ükanyját, Viktória királynőt felülmúlva, Nagy-Britannia leghosszabb ideig regnáló uralkodója lett.
A királynő ereiben magyar vér is csörgedezik, egyik ükanyja, Rhédey Klaudia magyar volt. Apai nagyanyjának (Teck Máriának) apai nagyanyja volt Rhédey Klaudia erdélyi grófnő.
1926. április 21-én született, a Bruton Street 17. alatti lakásban, amelyet a II. világháborúban bombatámadás ért.
1944-ben kapta ajándékba a 18. születésnapjára az első corgi kutyáját, az utolsó 2018-ban pusztult el.
A királynő fő rezidenciái, mint a Buckingham-palota és Windsori kastély, illetve a koronaékszerek és a rezidenciákban található műtárgyak (The Royal Collection) az erre a célra létrehozott alapítványok tulajdonában vannak. Ezzel szemben a skóciai Balmoral és Sandringham kastélyok a királynő személyes tulajdonát képezik. Az összesen 7,3 milliárd font értékűre becsült koronabirtokokat a The Crown Estate kezeli, a királynő ezek felett sem rendelkezhet személyesen és a birtokokból származó jövedelmét be kell szolgáltatnia a brit költségvetésnek.
1926. április 21. – 1936. december 11.: Ő királyi Fensége, Yorki Erzsébet hercegnő
1936. december 11. – 1947. november 20.: Ő királyi Fensége, Erzsébet királyi hercegnő
1947. november 20. – 1952. február 6.: Ő királyi Fensége, Erzsébet, Edinburgh hercegnéje
1952. február 6. – : Őfelsége, a királynőKülönböző országaiban a királynőnek különböző címei vannak. Angliában a királyi címekről szóló 1953-as törvény (Royal Titles Act) alapján a címe „II. Erzsébet, Isten kegyelméből Nagy Britannia és Észak-Írország Egyesült Királyságának más birodalmainak és területeinek királynője, a Nemzetközösség feje, a hit védelmezője.” A törvény feljogosítja a királynőt, hogy proklamációval olyan címeket és megszólítást vegyen fel, amilyet jónak lát. A többi országában általában hasonló címe van, az ország nevét helyettesítve az Egyesült Királyság helyére.
Az anglikán egyház feje, a skót presbiteriánus egyház védelmezője. A fegyveres erők főparancsnoka, de csak arra van joga, hogy bejelentse a háborút és aláírja a békét. Számtalan civil szervezet, alapítvány és jótékonysági egyesület tiszteletbeli elnöke.

A köztudatban Fülöp Ágostként (franciául Philippe Auguste) ismert II. Fülöp (Gonesse, 1165. augusztus 21. – Mantes-la-Jolie, 1223. július 14.) a középkori Franciaország egyik legjelentősebb királya (uralkodott 1180. szeptember 18-ától haláláig), VII. (Ifjú) Lajos és Champagne-i Adél gyermeke és VIII. (Oroszlán) Lajos édesapja volt. Számos jelentős területtel gyarapította a királyi birtokot, így nagy szerepe volt a Francia Királyság egységének kialakításában.
A császári hangulatú augustus jelzőt, amelyet később többen neveként értelmeztek, 1185-ben, Artois, Valois, Amiens és Vermandois koronához csatolásakor kapta meg krónikásaitól, ő maga pedig az 1214-es bouvines-i diadal után vette fel hivatalosan is.
Fülöp 1165-ös születése nagy esemény volt, hiszen apja már harminc éve hiába próbált örököst nemzeni. Számos lánya mellé csak harmadik felesége, Champagne-i Adél hozta világra a nagy öröm okán Istenadtának (Dieudonné) nevezett herceget. Amint tizennégy évesen nagykorúvá vált, betegeskedő apja társkirállyá tette, bár a koronázás a trónörökös vadászaton szerzett betegsége miatt november 1-jéig eltolódott. A helyzet olyan súlyos volt, hogy az aggódó VII. Lajos jobbnak látta elzarándokolni a nemrég szentté avatott Becket Tamás canterburyi sírjához, hogy imádkozzon fia életben maradásáért.
Fülöpöt végül anyai nagybátyja, Fehérkezű Guillaume reimsi érsek kente fel székvárosában. Amikor Lajos 1180-ban meghalt, az egész kormányzás a tizenöt éves Fülöp vállára szakadt. Ő még apja életében, április 28-án, Bapaume városában feleségül vette Hainaut-i Izabellát, akinek hozományából megszerezte Artois-t. A trónörökös júniusban aláírta a gisors-i szerződést II. Henrik angol királlyal. E két tette jelentősen megerősítette pozícióját a központi hatalom gyengítésében érdekelt főúri házakkal (elsősorban Flandria és Champagne grófjaival) szemben.
A főurak 1181-től kezdve jelentettek problémát. Elzászi Fülöp, Flandria grófja ambícióit úgy sikerült megtörnie, hogy szétzilálta szövetségét Köln érsekével és a brabanti herceggel. Ennek eredményeképpen 1185 júliusában a boves-i szerződés megerősítette Fülöpöt Artois, Vermandois és Amiénois birtokában. Ebből az alkalomból nyerte el az Augustus melléknevet.
Súlyos gondot okozott az Angol Királyság trónját birtokló Plantagenêtek franciaországi birtokkomplexuma, amely északon Anjout, Bretagne-t, Normandiát és Vexint, délen pedig egész Aquitániát is magába foglalta. 1186–1188 között hasztalan zajlottak a harcok, melyek során a francia uralkodó hajlott rá, hogy II. Henrikkel szemben támogassa trónkövetelő fiait, Richárd és János hercegeket. A viaskodásnak az vetett véget, hogy VIII. Gergely pápa keresztes háborút hirdetett annak hatására, hogy az ajjúbida Szaladin, Egyiptom és Szíria nagy részének ura 1187-ben elfoglalta Jeruzsálemet.
1188-ban a gisors-i fegyverszüneti tárgyalásokon Józsiás türoszi érsek felszólította a két királyt a Szentföld megsegítésére, amit meg is ígértek. Mindhiába: bár mindketten különadót vetettek ki a sereg kiállítására, 1188 nyarán ismét kitört köztük a háború, miután az angol király összecsapott a francia vazallus toulouse-i gróffal, Fülöp pedig lerohanta Berryt. A Rómából érkezett több pápai legátus hiába próbálkozott a felek megbékítésével. 1189 elején Richárd herceg ismét fellázadt a francia király támogatásával, július 3-án pedig a francia sereg elragadta az erős Tours-t. Henrik másnap fegyverszünetre kényszerült, majd július 6-án meg is halt. Utódja, Richárd és Fülöp gyorsan békét kötött, és megkezdték a keresztes had szervezését.
Az 1190-ben induló III. keresztes hadjárat vezérei kétségkívül előkelőbbek voltak minden addiginál és azután következőnél: az angolokat az immár koronás Richárd, a franciákat Fülöp, a német hadakat pedig maga Barbarossa Frigyes német-római császár vezette a Szentföld felé. A szárazföldön menetelő császári erőkkel ellentétben a francia és angol lovagseregek a Földközi-tengert átszelve kívántak Palesztina földjére érni. Hainaut-i Izabella királyné halála miatt némi késéssel, csak július 4-én találkozott a két király Vézelayban, ahonnan együtt, de nem azonos úton indultak útnak: Richárd Marseille-ből hajózott ki augusztus végén, ahol előbb bevárta az Atlanti-óceánról érkező angol flottát, Fülöp pedig Genovából. Az addigra elhunyt II. Vilmos szicíliai király javaslatára az őszi-téli viharok elől mindkét had Szicíliában, Messina városában keresett menedéket.
A szicíliai veszteglés során a két király viszonyát több feszültség terhelte, mivel az Oroszlánszívű Fülöp ellenében lepaktált Tankréd királlyal, ráadásul ekkor bontotta fel eljegyzését Fülöp féltestvérével, Alix-szal (akiről egyébként azt rebesgették, hogy apja, II. Henrik szeretője volt). A francia uralkodó igyekezett kibékülni Richárddal és Tankréddal, de amint lehetett, távozott a szigetről: 1191. március 30-án hajózott ki, és miután Türoszban fogadta Montferrati Konrád, április 20-án megérkezett Akkó alá, amit ostromolni kezdett – igaz, csak ostromgépekkel, mivel embereit kímélni akarta az angolok megérkezéséig. Richárd csak egy rodoszi és ciprusi kitérőt követően, június 8-án csatlakozott az ostromlókhoz, akiknek már nagy szükségük volt az erősítésre és az energikus vezérre. Szaladin többször megtámadta a keresztesek táborát, de megverni nem tudta őket, csak Akkó elestét halasztotta el.
Végül a hónapok óta húzódó harcokban kimerült védők, miután visszaverték a francia és angol sereg támadásait, július 12-én kapituláltak. A visszafoglalt városban hatalmi villongások kezdődtek a német sereget vezető Ausztriai Lipót és Richárd között, amelyek végeztével Lipót dühösen távozott, a városban maradt hívei pedig a francia király oldalára álltak. Fülöp azonban elunta a betegeskedést, illetve Richárd ciprusi hódítása és a flandriai örökség kapcsán is nézeteltérésbe keveredett az angol uralkodóval, akiről még azt is feltételezte, hogy összeesküvést sző ellene. (Az ellentétnek érzelmi oka is lehetett: míg Fülöp nem túlzottan erős testalkatú, borzas hajú, ráadásul fél szemére vak volt, az angol király kifejezetten daliás és jóképű, amellett hősies és népszerű volt.) Richárd hiába marasztalta: miután megígérte, hogy távollétében nem háborgatja annak birtokait, a francia király július 31-én Türoszba utazott, majd augusztus 3-án hajóra szállt. A francia sereg egy része III. Hugues burgundi herceggel az élén a Szentföldön maradt. Fülöp út közben Rómában is megállt, hogy pápai jóváhagyást kérjen a visszatéréshez, amit meg is kapott. 1191. december 27-én ért vissza Párizsba.
Fülöp sietős hazatérésének egyik közvetlen oka az volt, hogy 1191. június 1-jén Akkó falai alatt meghalt Elzászi Fülöp, Flandria grófja. A gazdag tartománynak nem volt örököse, így birtoklásáért hárman is felléptek: Éléonore de Vermandois, a gróf sógornője, illetve V. Balduin hainaut-i gróf, a gróf sógora, végül pedig maga Fülöp Ágost, az elhunyt unokahúgának férje. 1192-ben végül úgy állapodtak meg a felek, hogy Balduin 5000 márka kifizetése ellenében megkaphatja Flandriát (itt VIII. Balduin néven szerepel), Éléonore pedig haláláig visszakapja Valois-t és Vermandois-t azzal a kitétellel, hogy majd visszaszállnak a koronára. A király a korábban hozományként birtokolt, majd felesége 1190-es halálával elvesztett Artois-val és Péronne-nal lett gazdagabb – igaz, fia, Lajos nevében.
1195-ben meghalt VIII. Balduin gróf, a fia, IX. Balduin pedig – miután egy ypres-i győzelmét követően a péronne-i szerződésben Artois egy részét visszaszerezte a királytól – részt vett az 1200-ban indult IV. keresztes hadjáratban, melynek végén őt kiáltották ki az első latin császárnak. 1205-ben a bolgárok fogságába esett és meghalt. Fivére, a Balduin császár grófságaiban régenskedő Fülöp, Namur grófja tanácsadói véleménye ellenére behódolt a királynak, aki úgy erősítette meg ellenőrzését hűbéresei felett, hogy Balduin egyetlen gyermekét, Johannát 1211-ben Ferrand portugál herceghez adta feleségül, aki viszonzásképpen átadta neki Saint-Omer és Aire-sur-la-Lys városát.
Míg a keresztes háborúból hazatérő Richárd ellenfele, VI. Henrik német-római császár rabságában sínylődött (1193–1194), Fülöp nem habozott kihasználni az alkalmat hatalmának aláásására. Szövetkezett az öccsével, a később Földnélkülinek nevezett Jánossal, aki az angol korona reményében hűséget esküdött neki, és pártfogója egy támadását követően 1194-ben átadta neki Normandia keleti részét (Rouen kivételével), illetve Le Vaudreuil-t, Verneuil-t és Évreux-t. Az 1194 márciusában szabadult Richárd amint tehette, visszavágott. 1196-ban szerzeményei nagy részét visszavette Fülöptől, majd az újra kialakuló harcokban 1197/1198-ban megszerezte Vexint. Bár az új keresztes hadjáratot tervezgető III. Ince pápa igyekezett tárgyalásra bírni a két királyt, a hadakozásnak az vetett véget, hogy az Oroszlánszívű Châlus ostrománál halálos sebet kapott 1199. március 5-én.
Richárd halála után két angliai trónkövetelő is fellépett: öccse, Földnélküli János, valamint unokaöccsük, I. Artúr bretagne-i herceg. Bár ez utóbbi csak 19 éves volt, a francia király támogatta fellépését. A fiatalember 1199-ben hűséget esküdött Fülöpnek, aki 1200. május 22-én megkötötte a goulet-i egyezményt Jánossal. Ezzel csak kisebb területi nyereségeket könyvelhetett el: ismét megszerezte Évreux-t, ezúttal Berryvel egyetemben, viszont lemondott Bretagne-ról. A szerződést a francia trónörökös, Oroszlán Lajos és János unokahúga, Kasztíliai Blanka esküvőjével pecsételték meg.
A harcok azonban csak rövid ideig szüneteltek. Fülöp továbbra is Artúr mellett állt ki, amellett kihasználta, hogy az aquitaniai herceg hűbéresei, a marche-i és angoulême-i grófi Lusignan-ház fellázadt János ellen, aki elkobozta birtokaikat. A lusignaniak erre legfőbb hűbérurukhoz, Fülöphöz fordultak, aki az angol királyt, aki aquitaniai hercegi minőségében hűbérese volt, bíróság elé idézte. Mivel az angol király nem jelent meg, 1202-ben minden vagyonát elkobozták, és megindultak a királyi hadak Normandia ellen, miközben Artúr Poitouban támadott. Az ifjú herceget Mirebeau ostrománál fogságba ejtették János hadai, és hamarosan meg is halt börtönében (feltehetően meggyilkolták).
Fülöp 1203 elején megerősítette korábbi döntését, és folytatta normandiai hadjáratait, melyek során bevette a terület híres-hírhedt várait: Le Vaudreuil-t, majd miután év végén ellenfele visszatért Angliába, 1204 tavaszán az Oroszlánszívű Richárd által építtetett Château-Gaillard-t. Ezt követően villámgyorsan sikerült megszerezni Normandia egészét: Falaise, Caen, Bayeux sorra adta meg magát. Rouen erősítés híján 1204. június 24-én nyitotta meg kapuit a francia uralkodó előtt, aki innen a Loire völgye felé indult. 1204 augusztusában Poitiers, 1205-ben pedig Loches és Chinon is elesett. 1206. október 13-án kötötte meg a két fél a fegyverszünetet Thouars-ban.
1206 és 1212 között Fülöp konszolidálni igyekezett főségét a frissen megszerzett, hatalmas területek, valamint esetlegesen korábban elpártolt alattvalói felett. Bretagne-ban, Champagne-ban és Auvergne-ben elfogadták a Capetingek hatalmát, de Boulougne és Flandria grófjai nem. Renaud de Dammartin boulogne-i gróf, bár lányát, Mathilde-ot 1210-ben Fülöp egyik fiához, Philippe Hurepelhez adta, tárgyalt az angolokkal, és 1211-ben megszerezte magának a kelet-normandiai Mortaint. A királyi haderő 1212-ben csapott le rá, elfoglalva Mortaint, Aumale-t és Dammartint. A gróf Barba menekült.
1197-ben meghalt Fülöp szövetségese, a Stauf VI. Henrik. Két jelölt volt a német trónra: a franciák támogatását élvező Sváb Fülöp, Henrik fivére, valamint a III. Ince pápa és Földnélküli János által támogatott Bajor Ottó. 1205-ben Fülöpöt római királlyá koronázták, azonban riválisa 1208-ban meggyilkoltatta, így 1209-ben Ottót kenték fel császárrá. Mivel azonban erőteljes itáliai befolyásra kívánt szert tenni, Ince végül kihátrált mögüle, és 1210-ben kiátkozta. Fülöp időközben az elhunyt Henrik kiskorú fia, Frigyes mellett tette le a voksát, akit 1212-ben Mainzban királlyá koronáztak.
Az eset háborúhoz vezetett. Az addig rejtőzködő Renaud de Dammartin, Boulogne grófja először Frankfurtba ment, hogy támogatásáról biztosítsa Ottót, majd Angliába, ahol János megerősítette angliai birtokaiban. A francia király helyzetét nehezítette, hogy számos báró a déli vidékeken gyülekezett az albigensek elleni keresztes hadjáratra várakozva. Fülöp kénytelen volt ez utóbbit elhalasztani, és 1213 áprilisában Soissons-ban összegyűltek a hadai. Fiát Anglia földje ellen küldte, ő maga pedig a szárazföldön indult harcra, miután biztosította nagyhűbéresei hűségét. Egyedül a nemrég királyi kegyből grófsághoz juttatott portugál Ferrand pártolt el tőle, de Fülöp megtalálta az ellensúlyát I. Henrik brabanti herceg személyében. A pápa Fülöp ellenfelei mellett foglalt állást, félve, hogy II. Frigyes győzelme esetén egy kézben egyesülne a Szicíliai Királyság és a Birodalom, azaz a Pápai Állam be lenne kerítve.
Miután Damme mellett 1213 tavaszán a francia flottát szétverte az ellenség, Fülöp király és Lajos herceg az elpártolt Flandriát és Boulogne-t dúlta. 1214 februárjában Földnélküli János La Rochelle-ben partra szállva hátba támadta a franciákat. A meglepetés kiválóan működött: Limousin és Poitou számos bárója az angol uralkodó mellé állt, aki így elfoglalta a Loire völgyét és Angers-t. Fülöp a trónörököst indította meg ellene, mire János La Roche-aux-Moines ostromát félbe hagyva jóformán csata nélkül menekült el Franciaországból július 2-án, szövetségesei pedig szétszéledtek.
Északon tovább folytak a hadműveletek. Július 27-én, egy vasárnapi napon a francia seregek Bouvines-nél át kívántak kelni a Marque hídján, mire a kötelező vasárnapi fegyvernyugvást figyelmen kívül hagyva Ottó lecsapott. A meglepetés azonban nem volt elég nagy, mivel Fülöp erői még az összecsapás előtt rendezték soraikat, és hosszú harc után a bouvines-i csatában megfutamították Ottót. Flandria és Boulogne grófja fogságba esett. A franciák győzelme teljes volt, az ellenséges koalíció felbomlott. Fülöp ekkor hivatalosan is felvette az Augustus címet.
Az 1214. szeptember 18-án kötött chinoni fegyverszünet öt évre garantálta a békét az angolokkal, akik átadták Loire-tól északra fekvő birtokaikat, köztük Berryt és Touraine-t. Ezekkel együtt Anjout és Maine-t egyaránt a királyság immár harmadát kitevő domaine royale olvasztotta magába. A valóban Földnélkülivé vált János hazatért Angliába.
Fülöp számára ez azonban nem bizonyult elegendőnek. Hivatalosan Oroszlánszívű Richárd elárulását és Artúr meggyilkolását megbosszulandó, valamint menye, Kasztíliai Blanka erősen vitatható genealógiai kapcsolataira hivatkozva 1200 francia lovag élén a trónörökös, Lajos 1216 májusában átkelt Angliába, hogy megszerezze a trónt a maga számára. Számos angol felkelő és több püspök is csatlakozott hozzá, ő pedig gyorsan elfoglalta Londont. A fontosabb városok közül csak Windsor, Lincoln és Dover állt ellen továbbra is.
III. Ince pápa azonban elítélte Lajos akcióját, és kiközösítette a herceget. Így tett utóda, III. Honoriusz is, aki az elhunyt János sebtében megkoronázott fia, III. Henrik mellett állt ki. Idővel Lajos helyi támogatóinak lelkesedése lanyhult, és a mind gyengülő helyzetű Oroszlán Lajos 1217 elején hazatért, júniusban tárgyalásokba kezdett, szeptemberben pedig megköttetett a béke, melynek értelmében az excommunicatio alól is feloldották. Fia expedíciója hivatalosan nem a király vállalkozása volt, hanem Lajos magántermészetű kalandja – azonban kétségkívül nem lett volna rá módja, ha Fülöptől nem kap beleegyezést.
A francia délen a 12. század során terjedt el az Albi városáról nevezett albigens eretnekség, amelyet a toulouse-i grófok is támogattak. Az első missziót 1203–1204-ben indították Pierre de Castelnau és Arnaud Amaury pápai legátusok, ám nem sok sikerrel. A pápa hiába győzködte Fülöpöt a határozott fellépésre, amíg északi harcaival volt elfoglalva. Castelnau-t azonban 1208-ban meggyilkolták, ekkor az egyházfő keresztes háborút hirdetett. Az ún. albigens keresztes hadjárat így 1208-ban kezdődött, de sokkal inkább volt Simon de Monfort és VI. Rajmund toulouse-i gróf közti politikai harc, mintsem vallásháború. A toulouse-i gróf mellett foglalt állást hűbérura, II. Péter aragóniai király is, amíg Montfort le nem győzte és meg nem ölte 1213-ban Muret-nél. Az eset következménye az lett, hogy a Toulouse-i grófság végleg a Francia királyságé lett.
A La Roche-aux-Moines-nél vívott csata után 1214-ben a trónörökös csatlakozott Montfort-hoz, akinek megerősítette pozícióit. 1215-ben Montfort Toulouse grófja lett pápai beleegyezéssel, és hűséget esküdött Fülöpnek, ám maga Toulouse városa évekig állta az ostromot. 1218-ban a város falai alatt lelte halálát Simon gróf. A pápa a fiát, Amauryt látta volna szívesen a grófság élén, és felkérte Fülöp Ágostot, hogy indítson új hadjáratot délre. 1219 májusában az angliai kalandról hazatért Lajos ismét csatlakozott Amaury seregeihez, ám Marmande bevételén és lakóinak lemészárolásán kívül eredményt nem tudtak felmutatni. 1221-ben Bourges püspöke és X. Hugues de Lusignan, Angoulême és Marche grófja vezetett hadat Toulouse ellen, ám mindhiába. A terület pacifikálása Fülöp utódainak feladata maradt.
Fülöp már egészen fiatalon szerette volna közvetlenül ellenőrizni a feudális rendszert. Követendő példaként II. Henrik angol király 1176-os reformjai és az ugyanakkor történt flandriai átalakítások álltak előtte. Végül 1190-ben, mielőtt keresztes hadjáratra indult, rendelet-testamentumában maga is megújította azt a módot, ahogyan az ország ügyeit távollétében intézni kellett.A bailli tisztviselő angol–normann berkekben régóta létező cím volt, de Franciaországban hivatalosan nem szabályozták helyzetét az államapparátusban, még ha alkalomadtán alkalmazták is. A rendszer a dokumentumok tanúsága szerint körülbelül tíz év alatt terjedt el az egész királyságban. Számuk egy tucat körül változott, igény szerint, és feladatuk alapvetően az egységes igazságszolgáltatás volt a drasztikusan megnőtt királyi birtokon. A baillik nem voltak helyhez kötve, hatalmukat így nem helyi birtokaik garantálták, hanem az, hogy címüket közvetlenül a királytól kapták. A központi adminisztráció igyekezett felügyelni a baillik munkáját, és évente háromszor be kellett számolniuk tevékenységükről a királynak. Mindennek fejében a korban szokásosnál jóval több fizetést kaptak (10 sou és 1 livre között). A bailli afféle feljebbviteli bíró volt, a mindennapi ügyeket segítőik, a prévôt-k felügyelték. Ez utóbbiak már helyhez kötve működtek, és ők készítették a helyi elszámolásokat.
II. Fülöp átalakította a sénéchal tisztségét is. Az eredetileg udvarnagyként működő örökös sénéchalok a 10–11. században megszerezték a hadsereg főparancsnokának rangját is, és ezzel jelentős hatalmat összpontosítottak kezükben. 1191-ben aztán V. Theobald, Blois grófja halála után a király megtiltotta a tisztség öröklését, és attól kezdve az újonnan meghódított területek (például Anjou, Maine, Poitou, Saintogne, Touraine) élére sénéchalokat nevezett ki. Ezek annyiban különböztek a bailliktól, hogy a király mindig a helybeli bárók közül választotta őket. Ezzel megjutalmazta a hozzá hű nemeseket, de egyúttal veszélyforrást is teremtett, hogy az ellenszegülni kívánó sénéchalok komoly bázisra számíthattak. A későbbiekben ezért a hatalom (elsősorban Normandiában) erőteljesen törekedett arra, hogy a sénéchalokat baillikkal váltsa föl.
Az 1215-ös chinoni fegyverszünet biztosította a Loire-tól északra eső területek békéjét, csak Anglia és a Midi területén zajlottak hadjáratok. Az eredetileg öt évre szóló szerződést 1220-ban meghosszabbították – immár a trónörökös, Lajos garanciájával. Mindazonáltal diplomáciai eszközökkel továbbra is sikerült növelni a királyi fennhatóság alá eső területeket: Champagne grófja, IV. Theobald örökösödése során a koronáé lett Issoudun, Bully, Alençon, Clermont-en-Beauvaisis és Ponthieu.
Amint a király 1222 szeptemberében készített végrendelete is mutatja, erre az időre a Francia Királyság a rendkívüli prosperitás éveit élte. Hatalmas jövedelmekkel, tele államkincstárral gazdálkodhatott. A király azonban csak rövid ideig élvezhette a hosszas harcokkal kivívott stabilitást. 1223-ban, bár már az előző év óta betegeskedett, Pacy-sur-Eure-ből orvosai tanácsa ellenére elindult, hogy Párizsban segédkezzen az újabb keresztes hadjáratokról szóló egyházi vitán. Az út fáradalmait azonban már nem viselte el a szervezete, és július 14-én Mantes-ban utolérte a halál.
Testét Párizsba szállították, és gyorsan megszervezték Saint-Denis-i temetését. A királyt, aki hosszú idő óta először ismét a királyi jogok teljességét birtokolta, az országnagyok jelenlétében helyezték örök nyugalomra. Angol mintára igen ünnepélyes szertartást végeztek közszemlére kitett holtteste felett.
Fülöp Ágost korára a számos háború ellenére a viszonylagos belső nyugalom jellemző (a heves harcoknak kitett Languedocot leszámítva). Nem voltak sem komolyabb járványok, sem éhínségek, ami a lakosságszám növekedéséhez és gazdagodásához vezetett – több korabeli prédikátor már kénytelen volt felszólalni az étkezés és öltözködés terén jelentkező luxus ellen. Megélénkült a kereskedelem is, amelynek kiszolgálására több hidat építettek (például a Rhône-on Avignonban és Lyonban). A korra a champagne-i vásár a tartomány tehetséges grófjainak támogatásával az európai gazdaság egyik motorjává vált, összekapcsolva az északi és déli, földközi-tengeri kereskedelmi hálózatokat. A városfejlődés szintén nagy lendületet kapott, számos új város jött létre, és a meglévők komoly terjeszkedésen mentek keresztül a 12. század utolsó évtizedeivel kezdődően, amit a király örömmel támogatott, kiváltságokat adományozva és megújítva. Ezzel elődei nyomdokain járt, hiszen a városok fejlesztése nem csak megnövekedett bevételekkel járt, hanem megvolt az a haszna, hogy a király általuk kiterjeszthette hatalmát egész országában önálló hűbéresei rovására.
Párizs városa rendkívül sokat köszönhetett Fülöp Ágost uralkodásának. Ugyan az udvar továbbra sem állapodott meg itt – Fülöp Ágost idejének kevesebb, mint harmadát töltötte itt –, de az uralkodó számára az Cité-szigeten levő hatalmas palotája vált a legfontosabb állomássá. A királyt épp ezért a korban többször emlegették Párizs királyaként. Az egyre növekvő lakosságú és egységesedő területű város ebben az időben tett szert különleges jelentőségre, és a királyi kormányzat jövőbeli megtelepedésének is ekkor jöttek létre a feltételei. Párizs korabeli fejlődését demográfiai becslések is alátámasztják, melyek szerint Fülöp Ágost tevékenységének (és a viszonylagos békének) hála a lakosság létszáma néhány év alatt megduplázódott: 1200-ra 25 000-ről kb. 50 000-re nőtt a párizsiak száma. Ezzel Konstantinápolyt és Itália egyes városait leszámítva Párizs Európa legnépesebb településévé vált. A 13. század közepére Párizs vált az ország legtöbb városa számára követendő modellé mind nyelvi, mind kulturális tekintetben; ráadásul a király egyre gyakoribb itt-tartózkodásával párhuzamosan egyre több főúr döntött úgy, hogy rezidenciát építtet a városban.
Párizs fejlődéséért Fülöp Ágost maga is sokat tett, fontosabb intézkedéseit az alábbiakban soroljuk fel:
1180 – Fülöp Les Champeaux piacát, mely a Saint-Lazare lepratelepe közelében, az északi külvárosokban feküdt, a városközpontba telepítette, a későbbi Les Halles helyére. 1183-ban két fedett épület is készült a kereskedelem biztosítására. (A király egyébként az alapvető élelmezési cikkek kereskedelmét is szabályozta.)
1186 – A király leköveztette Párizs főbb útjait, elsősorban a Saint-Denis és a Saint-Martin utakat.
1187 – Az Aprószentekről elnevezett temetőt megtisztították, kiszárították és elegyengették, hogy városfalat építsenek a helyére.
1190 – Mielőtt elindult volna a keresztes háborúba, Fülöp megkezdte a Szajna jobb partján elterülő városrész körbefalazását.
1194 – Miután a Frétevalnál vívott csatában a királyi levéltár Oroszlánszívű Richárd zsákmányául esett, Fülöp elrendelte újjászervezését. Ettől kezdve minden egyes levéltári dokumentum egy másolata állandó jelleggel Párizsban maradt.
1200 – Egy királyi charta rendelkezett a párizsi egyetem megalapításáról, egyúttal jelentős szabadságot és biztonságot adott a párizsi tanároknak és diákoknak. Ekkortól indult meg a még elsősorban egyházjogi képzés. A privilégiumok a párizsi oktatás gyors fejlődéséhez vezettek.
1202 – Befejeződtek az ún. „új torony” építési munkálatai a város nyugati bejáratánál. Ez lett a későbbi Louvre alapja. Elkészült a Szentháromság kórház.
1209–1210 – Munkálatok zajlottak a Kis Châtelet-n, a bal parton (új folyosók, kapuk és ajtók, valamint egy háromszintes börtön megépítése).
1209–1212 – Elkészültek Párizs bal parti városfalai.A Notre-Dame 1163-ban megkezdett munkálatai továbbra is jó ütemben folytak. 1182-ben készült el a kórus és a főoltár, melyet május 19-én szenteltek fel. Később a nyugati homlokzatot díszítették ki; az 1220-as években készült el a királyok galériája. A templom előtti teret is megnagyobbították. A korabeli gótikus művészet mintája azonban minden kétséget kizáróan az 1194-től kezdődően kevesebb, mint 25 év alatt felépített chartres-i katedrális volt, melynek építéséhez egyébként a Notre-Dame építkezésénél felszabadult gyámokat használtak: ennek nyomdokain kezdődött a reimsi (1211), az amiens-i (1220) és a beauvais-i (1225), illetve folytatódott a soissons-i és a roueni építkezés is.
Bár Fülöp Ágost továbbra is csak a rex Francorum („a frankok királya”) megnevezést használta magára nézve – többek között a pecsétjén is –, fényes, országegyesítő diadalai előrevetítették az ebből kialakuló, „modern” Franciaország-idea kialakulását. Unokája, IX. Lajos már megnevezésében is rex Franciae („Franciaország királya”) volt.
A király sikereinek több irodalmi alkotás is emléket állított. Rigord, egy Saint-Denis-i szerzetes 1186-ban kezdett egy latin nyelvű munkába, melynek írása 1208-ban fejeződött be. A Gesta Philippi Augusti egyedül a házasságával kapcsolatban (lásd lejjebb) kritikus Fülöppel szemben, összességében azonban egyértelműen királypárti a hangvétele. Jellemző, hogy maga Rigord adta először a római császárra utaló Augustus nevet Fülöp királynak, amit sajátságos magyarázattal az augeo (bővíteni, gazdagítani) igéből vezetett le, utalva az uralkodó hódításaira. Még Rigord minimális kritikáját is nélkülözi Fülöp udvari történetírójának, Guillaume le Bretonnak a munkája. A király őt bízta meg a Gesta átírásával és folytatásával, amit 1224-ig ki is bővített. A Rigord és Guillaume által készített gestát később Primat de Saint-Denis fordította le franciára, majd a munkát beillesztette a Grandes Chroniques de France-ba.
Guillaume mester egy eposzszerű verses krónikát is alkotott Philippide címmel, melyben a bouvines-i csata kap kiemelt hangsúlyt a hős király tetteinek sorában. Gilles de Paris VIII. Lajos számára írt, Karolinus című költeménye – bár Nagy Károllyal foglalkozik – szintén fontos a korabeli királyi ideológia szempontjából: ebben ugyanis Fülöp és Lajos családját, a Capetingeket a frank császári-királyi Karolingok leszármazottainak tünteti fel, ezzel mintegy megerősítve uralmuk legitimitását és császári hatalomtól való függetlenségüket. II. Fülöp idejében az oriflamme-ot, a királyság 11. században szerzett jelképét is átértelmezték: az eredetileg Vexin hűbéruraságát jelző tárgyat szintén Nagy Károlyhoz kötötték.
Hainaut-i Izabella 1190-es halálát követően a trónörökös Lajos betegeskedése miatt Fülöp jobbnak látta új feleség után nézni. Választottja teljesen váratlan módon egy dániai hercegnő, I. Valdemár dán király lánya, VI. Knut testvére, Dániai Ingeborg (franciásan Isambour) volt. Miután megállapodtak 10 000 márka hozomány kifizetésében, Ingeborg azonnal útnak indult.
Fülöp 1193. augusztus 14-én találkozott arájával, akit még aznap el is vett Amiens-ben, de rövidesen érthetetlen okból koronázás helyett, a krónikások által egybehangzóan szépségesnek nevezett Ingeborgot Saint-Maur-des-Fossés zárdájába (később egészségi állapotára való tekintettel Saint-Léger-en-Yvelines királyi kastélyába) záratta. Ettől a naptól fogva nem ismerte el a dán hercegnőt királynénak, és újraházasodási lehetőséget követelt, aminek érdekében igyekezett bebizonyítani, hogy Ingeborg túl közeli rokona. Egy francia egyházfőkből és bárókból összehívott gyűlés ezt ki is mondta az év őszén, mire a király 1196-ban feleségül vette Merániai Ágnes bajor hercegnőt, a magyar II. András sógornőjét.
1198-ban azonban új pápa került trónra Rómában: III. Ince nem volt hajlandó elnézni a bigámiát, ezért figyelmen kívül hagyott követeléseit követően 1200. január 13-án interdictumot mondott ki egész Franciaországra, ahol így hivatalosan minden egyházi jellegű tevékenység megszűnt. Fülöp erre kénytelen volt visszakozni, és hivatalosan feleségének ismerte el Ingeborgot, mire 1200 szeptemberében feloldották a tilalmat. A szerencsétlen királynét Étampes várába zárták, Merániai Ágnes pedig Fülöp mellett maradt egészen 1201-ben bekövetkezett haláláig, így az uralkodó végeredményben bigámiában élt továbbra is. Ingeborgot elismerte ugyan királynénak, de nem élt vele, és koronázása is elmaradt. A király 1205-ben ismét harcot indított a házasság megsemmisítéséért, ám 1212-re kénytelen volt végleg belátni, hogy a pápa ellenállását nem tudja megtörni. Ingeborg továbbra is királyné maradt, és az angliai hadjárat ürügyén 1213 januárjában Soissons városában kimondták a békülést. Ingeborg ezúttal szabad maradt, bár továbbra sem élt együtt férjével; minden bizonnyal hozományként szerzett orléans-i birtokán élte életét.
Hainaut-i Izabella, Artois grófnője (1170–1190, házasság 1180-ban), V. Balduin hainaut-i gróf leánya három fiúgyermekkel ajándékozta meg:
Dániai Ingeborg (1176–1238, házasság 1193-ban) a fentebb részletezett események következtében nem szülhetett gyermeket Fülöpnek.
Merániai Ágnes (1176 k. – 1201, házasság 1196-ban), IV. Bertold meráni herceg leánya három gyermeket szült Fülöpnek, akiket III. Ince pápa elismert jogos örökösöknek, Fülöp bigámiája ellenére:
Franciaországi Mária (1198–1224), 1206-ban I. Philippe namuri gróf (1175–1212) felesége lett. 1213-ban I. Henrik brabanti herceghez (1165 k. – 1235) ment feleségül.
Philippe Hurepel (1201–1234), Clermont-en-Beauvaisis és Boulogne grófja. 1216-ban Mathilde de Dammartint (1202 k. – 1259) vette feleségül.
Baldwin, John: Philippe Auguste et son gouvernement – Les fondations du pouvoir royal en France au Moyen Âge. Fayard, 1991. (Jacques Le Goff előszavával.)
Cartellieri, A.: Philipp II August, König von Frankreich. Leipzig, 1899-1900. rééd. Aalen, Scientia Verlag, 1984.
Luchaire, A.: Philippe Auguste et son temps, in Lavisse E., Histoire de France des origines à la révolution. (III. kötet) Paris, 1902. rééd. Paris, Tallandier, 1980.
Beaune, C.: Naissance de la nation France. Paris, Gallimard, 1985, rééd. Folio histoire.
Lewis, Andrew W.: Le sang royal : la famille capétienne et l’État, France Xe-XIVe siècles. Gallimard/Bibliothèque des histoires, 1986.
Flori, Jean: Philippe Auguste. Editions Taillandier/Historia. ISBN 2-235-02318-5
Molnár Péter: „Államépítés” Angliában és Franciaországban: események és intézmények. In: Európa ezer éve: A középkor. (II. kötet) Szerk.: Klaniczay Gábor. Budapest, Osiris, 2005. ISBN 963-389-821-8. pp. 36–61
Runciman, Steven: A keresztes hadjáratok története. Budapest, Osiris, 2002. ISBN 963-389-347-X
Roussiaud, Jacques: A Capeting-szintézis. In: Franciaország története. (I. kötet) Szerk.: Georges Duby. Budapest, Osiris, 2005.
Œuvres de Rigord et de Guillaume le Breton, éd. H.-F. Delaborde, 2 t., Paris, 1882-1885
Traduction des chroniques de Rigord et Guillaume le Breton : François Guizot, Collection de mémoires relatifs à l'histoire de France, vol.11, J.-L.-J. Brière, 1825 (Elérhető a Gallicán)

A köztudatban Fülöp Ágostként (franciául Philippe Auguste) ismert II. Fülöp (Gonesse, 1165. augusztus 21. – Mantes-la-Jolie, 1223. július 14.) a középkori Franciaország egyik legjelentősebb királya (uralkodott 1180. szeptember 18-ától haláláig), VII. (Ifjú) Lajos és Champagne-i Adél gyermeke és VIII. (Oroszlán) Lajos édesapja volt. Számos jelentős területtel gyarapította a királyi birtokot, így nagy szerepe volt a Francia Királyság egységének kialakításában.
A császári hangulatú augustus jelzőt, amelyet később többen neveként értelmeztek, 1185-ben, Artois, Valois, Amiens és Vermandois koronához csatolásakor kapta meg krónikásaitól, ő maga pedig az 1214-es bouvines-i diadal után vette fel hivatalosan is.
Fülöp 1165-ös születése nagy esemény volt, hiszen apja már harminc éve hiába próbált örököst nemzeni. Számos lánya mellé csak harmadik felesége, Champagne-i Adél hozta világra a nagy öröm okán Istenadtának (Dieudonné) nevezett herceget. Amint tizennégy évesen nagykorúvá vált, betegeskedő apja társkirállyá tette, bár a koronázás a trónörökös vadászaton szerzett betegsége miatt november 1-jéig eltolódott. A helyzet olyan súlyos volt, hogy az aggódó VII. Lajos jobbnak látta elzarándokolni a nemrég szentté avatott Becket Tamás canterburyi sírjához, hogy imádkozzon fia életben maradásáért.
Fülöpöt végül anyai nagybátyja, Fehérkezű Guillaume reimsi érsek kente fel székvárosában. Amikor Lajos 1180-ban meghalt, az egész kormányzás a tizenöt éves Fülöp vállára szakadt. Ő még apja életében, április 28-án, Bapaume városában feleségül vette Hainaut-i Izabellát, akinek hozományából megszerezte Artois-t. A trónörökös júniusban aláírta a gisors-i szerződést II. Henrik angol királlyal. E két tette jelentősen megerősítette pozícióját a központi hatalom gyengítésében érdekelt főúri házakkal (elsősorban Flandria és Champagne grófjaival) szemben.
A főurak 1181-től kezdve jelentettek problémát. Elzászi Fülöp, Flandria grófja ambícióit úgy sikerült megtörnie, hogy szétzilálta szövetségét Köln érsekével és a brabanti herceggel. Ennek eredményeképpen 1185 júliusában a boves-i szerződés megerősítette Fülöpöt Artois, Vermandois és Amiénois birtokában. Ebből az alkalomból nyerte el az Augustus melléknevet.
Súlyos gondot okozott az Angol Királyság trónját birtokló Plantagenêtek franciaországi birtokkomplexuma, amely északon Anjout, Bretagne-t, Normandiát és Vexint, délen pedig egész Aquitániát is magába foglalta. 1186–1188 között hasztalan zajlottak a harcok, melyek során a francia uralkodó hajlott rá, hogy II. Henrikkel szemben támogassa trónkövetelő fiait, Richárd és János hercegeket. A viaskodásnak az vetett véget, hogy VIII. Gergely pápa keresztes háborút hirdetett annak hatására, hogy az ajjúbida Szaladin, Egyiptom és Szíria nagy részének ura 1187-ben elfoglalta Jeruzsálemet.
1188-ban a gisors-i fegyverszüneti tárgyalásokon Józsiás türoszi érsek felszólította a két királyt a Szentföld megsegítésére, amit meg is ígértek. Mindhiába: bár mindketten különadót vetettek ki a sereg kiállítására, 1188 nyarán ismét kitört köztük a háború, miután az angol király összecsapott a francia vazallus toulouse-i gróffal, Fülöp pedig lerohanta Berryt. A Rómából érkezett több pápai legátus hiába próbálkozott a felek megbékítésével. 1189 elején Richárd herceg ismét fellázadt a francia király támogatásával, július 3-án pedig a francia sereg elragadta az erős Tours-t. Henrik másnap fegyverszünetre kényszerült, majd július 6-án meg is halt. Utódja, Richárd és Fülöp gyorsan békét kötött, és megkezdték a keresztes had szervezését.
Az 1190-ben induló III. keresztes hadjárat vezérei kétségkívül előkelőbbek voltak minden addiginál és azután következőnél: az angolokat az immár koronás Richárd, a franciákat Fülöp, a német hadakat pedig maga Barbarossa Frigyes német-római császár vezette a Szentföld felé. A szárazföldön menetelő császári erőkkel ellentétben a francia és angol lovagseregek a Földközi-tengert átszelve kívántak Palesztina földjére érni. Hainaut-i Izabella királyné halála miatt némi késéssel, csak július 4-én találkozott a két király Vézelayban, ahonnan együtt, de nem azonos úton indultak útnak: Richárd Marseille-ből hajózott ki augusztus végén, ahol előbb bevárta az Atlanti-óceánról érkező angol flottát, Fülöp pedig Genovából. Az addigra elhunyt II. Vilmos szicíliai király javaslatára az őszi-téli viharok elől mindkét had Szicíliában, Messina városában keresett menedéket.
A szicíliai veszteglés során a két király viszonyát több feszültség terhelte, mivel az Oroszlánszívű Fülöp ellenében lepaktált Tankréd királlyal, ráadásul ekkor bontotta fel eljegyzését Fülöp féltestvérével, Alix-szal (akiről egyébként azt rebesgették, hogy apja, II. Henrik szeretője volt). A francia uralkodó igyekezett kibékülni Richárddal és Tankréddal, de amint lehetett, távozott a szigetről: 1191. március 30-án hajózott ki, és miután Türoszban fogadta Montferrati Konrád, április 20-án megérkezett Akkó alá, amit ostromolni kezdett – igaz, csak ostromgépekkel, mivel embereit kímélni akarta az angolok megérkezéséig. Richárd csak egy rodoszi és ciprusi kitérőt követően, június 8-án csatlakozott az ostromlókhoz, akiknek már nagy szükségük volt az erősítésre és az energikus vezérre. Szaladin többször megtámadta a keresztesek táborát, de megverni nem tudta őket, csak Akkó elestét halasztotta el.
Végül a hónapok óta húzódó harcokban kimerült védők, miután visszaverték a francia és angol sereg támadásait, július 12-én kapituláltak. A visszafoglalt városban hatalmi villongások kezdődtek a német sereget vezető Ausztriai Lipót és Richárd között, amelyek végeztével Lipót dühösen távozott, a városban maradt hívei pedig a francia király oldalára álltak. Fülöp azonban elunta a betegeskedést, illetve Richárd ciprusi hódítása és a flandriai örökség kapcsán is nézeteltérésbe keveredett az angol uralkodóval, akiről még azt is feltételezte, hogy összeesküvést sző ellene. (Az ellentétnek érzelmi oka is lehetett: míg Fülöp nem túlzottan erős testalkatú, borzas hajú, ráadásul fél szemére vak volt, az angol király kifejezetten daliás és jóképű, amellett hősies és népszerű volt.) Richárd hiába marasztalta: miután megígérte, hogy távollétében nem háborgatja annak birtokait, a francia király július 31-én Türoszba utazott, majd augusztus 3-án hajóra szállt. A francia sereg egy része III. Hugues burgundi herceggel az élén a Szentföldön maradt. Fülöp út közben Rómában is megállt, hogy pápai jóváhagyást kérjen a visszatéréshez, amit meg is kapott. 1191. december 27-én ért vissza Párizsba.
Fülöp sietős hazatérésének egyik közvetlen oka az volt, hogy 1191. június 1-jén Akkó falai alatt meghalt Elzászi Fülöp, Flandria grófja. A gazdag tartománynak nem volt örököse, így birtoklásáért hárman is felléptek: Éléonore de Vermandois, a gróf sógornője, illetve V. Balduin hainaut-i gróf, a gróf sógora, végül pedig maga Fülöp Ágost, az elhunyt unokahúgának férje. 1192-ben végül úgy állapodtak meg a felek, hogy Balduin 5000 márka kifizetése ellenében megkaphatja Flandriát (itt VIII. Balduin néven szerepel), Éléonore pedig haláláig visszakapja Valois-t és Vermandois-t azzal a kitétellel, hogy majd visszaszállnak a koronára. A király a korábban hozományként birtokolt, majd felesége 1190-es halálával elvesztett Artois-val és Péronne-nal lett gazdagabb – igaz, fia, Lajos nevében.
1195-ben meghalt VIII. Balduin gróf, a fia, IX. Balduin pedig – miután egy ypres-i győzelmét követően a péronne-i szerződésben Artois egy részét visszaszerezte a királytól – részt vett az 1200-ban indult IV. keresztes hadjáratban, melynek végén őt kiáltották ki az első latin császárnak. 1205-ben a bolgárok fogságába esett és meghalt. Fivére, a Balduin császár grófságaiban régenskedő Fülöp, Namur grófja tanácsadói véleménye ellenére behódolt a királynak, aki úgy erősítette meg ellenőrzését hűbéresei felett, hogy Balduin egyetlen gyermekét, Johannát 1211-ben Ferrand portugál herceghez adta feleségül, aki viszonzásképpen átadta neki Saint-Omer és Aire-sur-la-Lys városát.
Míg a keresztes háborúból hazatérő Richárd ellenfele, VI. Henrik német-római császár rabságában sínylődött (1193–1194), Fülöp nem habozott kihasználni az alkalmat hatalmának aláásására. Szövetkezett az öccsével, a később Földnélkülinek nevezett Jánossal, aki az angol korona reményében hűséget esküdött neki, és pártfogója egy támadását követően 1194-ben átadta neki Normandia keleti részét (Rouen kivételével), illetve Le Vaudreuil-t, Verneuil-t és Évreux-t. Az 1194 márciusában szabadult Richárd amint tehette, visszavágott. 1196-ban szerzeményei nagy részét visszavette Fülöptől, majd az újra kialakuló harcokban 1197/1198-ban megszerezte Vexint. Bár az új keresztes hadjáratot tervezgető III. Ince pápa igyekezett tárgyalásra bírni a két királyt, a hadakozásnak az vetett véget, hogy az Oroszlánszívű Châlus ostrománál halálos sebet kapott 1199. március 5-én.
Richárd halála után két angliai trónkövetelő is fellépett: öccse, Földnélküli János, valamint unokaöccsük, I. Artúr bretagne-i herceg. Bár ez utóbbi csak 19 éves volt, a francia király támogatta fellépését. A fiatalember 1199-ben hűséget esküdött Fülöpnek, aki 1200. május 22-én megkötötte a goulet-i egyezményt Jánossal. Ezzel csak kisebb területi nyereségeket könyvelhetett el: ismét megszerezte Évreux-t, ezúttal Berryvel egyetemben, viszont lemondott Bretagne-ról. A szerződést a francia trónörökös, Oroszlán Lajos és János unokahúga, Kasztíliai Blanka esküvőjével pecsételték meg.
A harcok azonban csak rövid ideig szüneteltek. Fülöp továbbra is Artúr mellett állt ki, amellett kihasználta, hogy az aquitaniai herceg hűbéresei, a marche-i és angoulême-i grófi Lusignan-ház fellázadt János ellen, aki elkobozta birtokaikat. A lusignaniak erre legfőbb hűbérurukhoz, Fülöphöz fordultak, aki az angol királyt, aki aquitaniai hercegi minőségében hűbérese volt, bíróság elé idézte. Mivel az angol király nem jelent meg, 1202-ben minden vagyonát elkobozták, és megindultak a királyi hadak Normandia ellen, miközben Artúr Poitouban támadott. Az ifjú herceget Mirebeau ostrománál fogságba ejtették János hadai, és hamarosan meg is halt börtönében (feltehetően meggyilkolták).
Fülöp 1203 elején megerősítette korábbi döntését, és folytatta normandiai hadjáratait, melyek során bevette a terület híres-hírhedt várait: Le Vaudreuil-t, majd miután év végén ellenfele visszatért Angliába, 1204 tavaszán az Oroszlánszívű Richárd által építtetett Château-Gaillard-t. Ezt követően villámgyorsan sikerült megszerezni Normandia egészét: Falaise, Caen, Bayeux sorra adta meg magát. Rouen erősítés híján 1204. június 24-én nyitotta meg kapuit a francia uralkodó előtt, aki innen a Loire völgye felé indult. 1204 augusztusában Poitiers, 1205-ben pedig Loches és Chinon is elesett. 1206. október 13-án kötötte meg a két fél a fegyverszünetet Thouars-ban.
1206 és 1212 között Fülöp konszolidálni igyekezett főségét a frissen megszerzett, hatalmas területek, valamint esetlegesen korábban elpártolt alattvalói felett. Bretagne-ban, Champagne-ban és Auvergne-ben elfogadták a Capetingek hatalmát, de Boulougne és Flandria grófjai nem. Renaud de Dammartin boulogne-i gróf, bár lányát, Mathilde-ot 1210-ben Fülöp egyik fiához, Philippe Hurepelhez adta, tárgyalt az angolokkal, és 1211-ben megszerezte magának a kelet-normandiai Mortaint. A királyi haderő 1212-ben csapott le rá, elfoglalva Mortaint, Aumale-t és Dammartint. A gróf Barba menekült.
1197-ben meghalt Fülöp szövetségese, a Stauf VI. Henrik. Két jelölt volt a német trónra: a franciák támogatását élvező Sváb Fülöp, Henrik fivére, valamint a III. Ince pápa és Földnélküli János által támogatott Bajor Ottó. 1205-ben Fülöpöt római királlyá koronázták, azonban riválisa 1208-ban meggyilkoltatta, így 1209-ben Ottót kenték fel császárrá. Mivel azonban erőteljes itáliai befolyásra kívánt szert tenni, Ince végül kihátrált mögüle, és 1210-ben kiátkozta. Fülöp időközben az elhunyt Henrik kiskorú fia, Frigyes mellett tette le a voksát, akit 1212-ben Mainzban királlyá koronáztak.
Az eset háborúhoz vezetett. Az addig rejtőzködő Renaud de Dammartin, Boulogne grófja először Frankfurtba ment, hogy támogatásáról biztosítsa Ottót, majd Angliába, ahol János megerősítette angliai birtokaiban. A francia király helyzetét nehezítette, hogy számos báró a déli vidékeken gyülekezett az albigensek elleni keresztes hadjáratra várakozva. Fülöp kénytelen volt ez utóbbit elhalasztani, és 1213 áprilisában Soissons-ban összegyűltek a hadai. Fiát Anglia földje ellen küldte, ő maga pedig a szárazföldön indult harcra, miután biztosította nagyhűbéresei hűségét. Egyedül a nemrég királyi kegyből grófsághoz juttatott portugál Ferrand pártolt el tőle, de Fülöp megtalálta az ellensúlyát I. Henrik brabanti herceg személyében. A pápa Fülöp ellenfelei mellett foglalt állást, félve, hogy II. Frigyes győzelme esetén egy kézben egyesülne a Szicíliai Királyság és a Birodalom, azaz a Pápai Állam be lenne kerítve.
Miután Damme mellett 1213 tavaszán a francia flottát szétverte az ellenség, Fülöp király és Lajos herceg az elpártolt Flandriát és Boulogne-t dúlta. 1214 februárjában Földnélküli János La Rochelle-ben partra szállva hátba támadta a franciákat. A meglepetés kiválóan működött: Limousin és Poitou számos bárója az angol uralkodó mellé állt, aki így elfoglalta a Loire völgyét és Angers-t. Fülöp a trónörököst indította meg ellene, mire János La Roche-aux-Moines ostromát félbe hagyva jóformán csata nélkül menekült el Franciaországból július 2-án, szövetségesei pedig szétszéledtek.
Északon tovább folytak a hadműveletek. Július 27-én, egy vasárnapi napon a francia seregek Bouvines-nél át kívántak kelni a Marque hídján, mire a kötelező vasárnapi fegyvernyugvást figyelmen kívül hagyva Ottó lecsapott. A meglepetés azonban nem volt elég nagy, mivel Fülöp erői még az összecsapás előtt rendezték soraikat, és hosszú harc után a bouvines-i csatában megfutamították Ottót. Flandria és Boulogne grófja fogságba esett. A franciák győzelme teljes volt, az ellenséges koalíció felbomlott. Fülöp ekkor hivatalosan is felvette az Augustus címet.
Az 1214. szeptember 18-án kötött chinoni fegyverszünet öt évre garantálta a békét az angolokkal, akik átadták Loire-tól északra fekvő birtokaikat, köztük Berryt és Touraine-t. Ezekkel együtt Anjout és Maine-t egyaránt a királyság immár harmadát kitevő domaine royale olvasztotta magába. A valóban Földnélkülivé vált János hazatért Angliába.
Fülöp számára ez azonban nem bizonyult elegendőnek. Hivatalosan Oroszlánszívű Richárd elárulását és Artúr meggyilkolását megbosszulandó, valamint menye, Kasztíliai Blanka erősen vitatható genealógiai kapcsolataira hivatkozva 1200 francia lovag élén a trónörökös, Lajos 1216 májusában átkelt Angliába, hogy megszerezze a trónt a maga számára. Számos angol felkelő és több püspök is csatlakozott hozzá, ő pedig gyorsan elfoglalta Londont. A fontosabb városok közül csak Windsor, Lincoln és Dover állt ellen továbbra is.
III. Ince pápa azonban elítélte Lajos akcióját, és kiközösítette a herceget. Így tett utóda, III. Honoriusz is, aki az elhunyt János sebtében megkoronázott fia, III. Henrik mellett állt ki. Idővel Lajos helyi támogatóinak lelkesedése lanyhult, és a mind gyengülő helyzetű Oroszlán Lajos 1217 elején hazatért, júniusban tárgyalásokba kezdett, szeptemberben pedig megköttetett a béke, melynek értelmében az excommunicatio alól is feloldották. Fia expedíciója hivatalosan nem a király vállalkozása volt, hanem Lajos magántermészetű kalandja – azonban kétségkívül nem lett volna rá módja, ha Fülöptől nem kap beleegyezést.
A francia délen a 12. század során terjedt el az Albi városáról nevezett albigens eretnekség, amelyet a toulouse-i grófok is támogattak. Az első missziót 1203–1204-ben indították Pierre de Castelnau és Arnaud Amaury pápai legátusok, ám nem sok sikerrel. A pápa hiába győzködte Fülöpöt a határozott fellépésre, amíg északi harcaival volt elfoglalva. Castelnau-t azonban 1208-ban meggyilkolták, ekkor az egyházfő keresztes háborút hirdetett. Az ún. albigens keresztes hadjárat így 1208-ban kezdődött, de sokkal inkább volt Simon de Monfort és VI. Rajmund toulouse-i gróf közti politikai harc, mintsem vallásháború. A toulouse-i gróf mellett foglalt állást hűbérura, II. Péter aragóniai király is, amíg Montfort le nem győzte és meg nem ölte 1213-ban Muret-nél. Az eset következménye az lett, hogy a Toulouse-i grófság végleg a Francia királyságé lett.
A La Roche-aux-Moines-nél vívott csata után 1214-ben a trónörökös csatlakozott Montfort-hoz, akinek megerősítette pozícióit. 1215-ben Montfort Toulouse grófja lett pápai beleegyezéssel, és hűséget esküdött Fülöpnek, ám maga Toulouse városa évekig állta az ostromot. 1218-ban a város falai alatt lelte halálát Simon gróf. A pápa a fiát, Amauryt látta volna szívesen a grófság élén, és felkérte Fülöp Ágostot, hogy indítson új hadjáratot délre. 1219 májusában az angliai kalandról hazatért Lajos ismét csatlakozott Amaury seregeihez, ám Marmande bevételén és lakóinak lemészárolásán kívül eredményt nem tudtak felmutatni. 1221-ben Bourges püspöke és X. Hugues de Lusignan, Angoulême és Marche grófja vezetett hadat Toulouse ellen, ám mindhiába. A terület pacifikálása Fülöp utódainak feladata maradt.
Fülöp már egészen fiatalon szerette volna közvetlenül ellenőrizni a feudális rendszert. Követendő példaként II. Henrik angol király 1176-os reformjai és az ugyanakkor történt flandriai átalakítások álltak előtte. Végül 1190-ben, mielőtt keresztes hadjáratra indult, rendelet-testamentumában maga is megújította azt a módot, ahogyan az ország ügyeit távollétében intézni kellett.A bailli tisztviselő angol–normann berkekben régóta létező cím volt, de Franciaországban hivatalosan nem szabályozták helyzetét az államapparátusban, még ha alkalomadtán alkalmazták is. A rendszer a dokumentumok tanúsága szerint körülbelül tíz év alatt terjedt el az egész királyságban. Számuk egy tucat körül változott, igény szerint, és feladatuk alapvetően az egységes igazságszolgáltatás volt a drasztikusan megnőtt királyi birtokon. A baillik nem voltak helyhez kötve, hatalmukat így nem helyi birtokaik garantálták, hanem az, hogy címüket közvetlenül a királytól kapták. A központi adminisztráció igyekezett felügyelni a baillik munkáját, és évente háromszor be kellett számolniuk tevékenységükről a királynak. Mindennek fejében a korban szokásosnál jóval több fizetést kaptak (10 sou és 1 livre között). A bailli afféle feljebbviteli bíró volt, a mindennapi ügyeket segítőik, a prévôt-k felügyelték. Ez utóbbiak már helyhez kötve működtek, és ők készítették a helyi elszámolásokat.
II. Fülöp átalakította a sénéchal tisztségét is. Az eredetileg udvarnagyként működő örökös sénéchalok a 10–11. században megszerezték a hadsereg főparancsnokának rangját is, és ezzel jelentős hatalmat összpontosítottak kezükben. 1191-ben aztán V. Theobald, Blois grófja halála után a király megtiltotta a tisztség öröklését, és attól kezdve az újonnan meghódított területek (például Anjou, Maine, Poitou, Saintogne, Touraine) élére sénéchalokat nevezett ki. Ezek annyiban különböztek a bailliktól, hogy a király mindig a helybeli bárók közül választotta őket. Ezzel megjutalmazta a hozzá hű nemeseket, de egyúttal veszélyforrást is teremtett, hogy az ellenszegülni kívánó sénéchalok komoly bázisra számíthattak. A későbbiekben ezért a hatalom (elsősorban Normandiában) erőteljesen törekedett arra, hogy a sénéchalokat baillikkal váltsa föl.
Az 1215-ös chinoni fegyverszünet biztosította a Loire-tól északra eső területek békéjét, csak Anglia és a Midi területén zajlottak hadjáratok. Az eredetileg öt évre szóló szerződést 1220-ban meghosszabbították – immár a trónörökös, Lajos garanciájával. Mindazonáltal diplomáciai eszközökkel továbbra is sikerült növelni a királyi fennhatóság alá eső területeket: Champagne grófja, IV. Theobald örökösödése során a koronáé lett Issoudun, Bully, Alençon, Clermont-en-Beauvaisis és Ponthieu.
Amint a király 1222 szeptemberében készített végrendelete is mutatja, erre az időre a Francia Királyság a rendkívüli prosperitás éveit élte. Hatalmas jövedelmekkel, tele államkincstárral gazdálkodhatott. A király azonban csak rövid ideig élvezhette a hosszas harcokkal kivívott stabilitást. 1223-ban, bár már az előző év óta betegeskedett, Pacy-sur-Eure-ből orvosai tanácsa ellenére elindult, hogy Párizsban segédkezzen az újabb keresztes hadjáratokról szóló egyházi vitán. Az út fáradalmait azonban már nem viselte el a szervezete, és július 14-én Mantes-ban utolérte a halál.
Testét Párizsba szállították, és gyorsan megszervezték Saint-Denis-i temetését. A királyt, aki hosszú idő óta először ismét a királyi jogok teljességét birtokolta, az országnagyok jelenlétében helyezték örök nyugalomra. Angol mintára igen ünnepélyes szertartást végeztek közszemlére kitett holtteste felett.
Fülöp Ágost korára a számos háború ellenére a viszonylagos belső nyugalom jellemző (a heves harcoknak kitett Languedocot leszámítva). Nem voltak sem komolyabb járványok, sem éhínségek, ami a lakosságszám növekedéséhez és gazdagodásához vezetett – több korabeli prédikátor már kénytelen volt felszólalni az étkezés és öltözködés terén jelentkező luxus ellen. Megélénkült a kereskedelem is, amelynek kiszolgálására több hidat építettek (például a Rhône-on Avignonban és Lyonban). A korra a champagne-i vásár a tartomány tehetséges grófjainak támogatásával az európai gazdaság egyik motorjává vált, összekapcsolva az északi és déli, földközi-tengeri kereskedelmi hálózatokat. A városfejlődés szintén nagy lendületet kapott, számos új város jött létre, és a meglévők komoly terjeszkedésen mentek keresztül a 12. század utolsó évtizedeivel kezdődően, amit a király örömmel támogatott, kiváltságokat adományozva és megújítva. Ezzel elődei nyomdokain járt, hiszen a városok fejlesztése nem csak megnövekedett bevételekkel járt, hanem megvolt az a haszna, hogy a király általuk kiterjeszthette hatalmát egész országában önálló hűbéresei rovására.
Párizs városa rendkívül sokat köszönhetett Fülöp Ágost uralkodásának. Ugyan az udvar továbbra sem állapodott meg itt – Fülöp Ágost idejének kevesebb, mint harmadát töltötte itt –, de az uralkodó számára az Cité-szigeten levő hatalmas palotája vált a legfontosabb állomássá. A királyt épp ezért a korban többször emlegették Párizs királyaként. Az egyre növekvő lakosságú és egységesedő területű város ebben az időben tett szert különleges jelentőségre, és a királyi kormányzat jövőbeli megtelepedésének is ekkor jöttek létre a feltételei. Párizs korabeli fejlődését demográfiai becslések is alátámasztják, melyek szerint Fülöp Ágost tevékenységének (és a viszonylagos békének) hála a lakosság létszáma néhány év alatt megduplázódott: 1200-ra 25 000-ről kb. 50 000-re nőtt a párizsiak száma. Ezzel Konstantinápolyt és Itália egyes városait leszámítva Párizs Európa legnépesebb településévé vált. A 13. század közepére Párizs vált az ország legtöbb városa számára követendő modellé mind nyelvi, mind kulturális tekintetben; ráadásul a király egyre gyakoribb itt-tartózkodásával párhuzamosan egyre több főúr döntött úgy, hogy rezidenciát építtet a városban.
Párizs fejlődéséért Fülöp Ágost maga is sokat tett, fontosabb intézkedéseit az alábbiakban soroljuk fel:
1180 – Fülöp Les Champeaux piacát, mely a Saint-Lazare lepratelepe közelében, az északi külvárosokban feküdt, a városközpontba telepítette, a későbbi Les Halles helyére. 1183-ban két fedett épület is készült a kereskedelem biztosítására. (A király egyébként az alapvető élelmezési cikkek kereskedelmét is szabályozta.)
1186 – A király leköveztette Párizs főbb útjait, elsősorban a Saint-Denis és a Saint-Martin utakat.
1187 – Az Aprószentekről elnevezett temetőt megtisztították, kiszárították és elegyengették, hogy városfalat építsenek a helyére.
1190 – Mielőtt elindult volna a keresztes háborúba, Fülöp megkezdte a Szajna jobb partján elterülő városrész körbefalazását.
1194 – Miután a Frétevalnál vívott csatában a királyi levéltár Oroszlánszívű Richárd zsákmányául esett, Fülöp elrendelte újjászervezését. Ettől kezdve minden egyes levéltári dokumentum egy másolata állandó jelleggel Párizsban maradt.
1200 – Egy királyi charta rendelkezett a párizsi egyetem megalapításáról, egyúttal jelentős szabadságot és biztonságot adott a párizsi tanároknak és diákoknak. Ekkortól indult meg a még elsősorban egyházjogi képzés. A privilégiumok a párizsi oktatás gyors fejlődéséhez vezettek.
1202 – Befejeződtek az ún. „új torony” építési munkálatai a város nyugati bejáratánál. Ez lett a későbbi Louvre alapja. Elkészült a Szentháromság kórház.
1209–1210 – Munkálatok zajlottak a Kis Châtelet-n, a bal parton (új folyosók, kapuk és ajtók, valamint egy háromszintes börtön megépítése).
1209–1212 – Elkészültek Párizs bal parti városfalai.A Notre-Dame 1163-ban megkezdett munkálatai továbbra is jó ütemben folytak. 1182-ben készült el a kórus és a főoltár, melyet május 19-én szenteltek fel. Később a nyugati homlokzatot díszítették ki; az 1220-as években készült el a királyok galériája. A templom előtti teret is megnagyobbították. A korabeli gótikus művészet mintája azonban minden kétséget kizáróan az 1194-től kezdődően kevesebb, mint 25 év alatt felépített chartres-i katedrális volt, melynek építéséhez egyébként a Notre-Dame építkezésénél felszabadult gyámokat használtak: ennek nyomdokain kezdődött a reimsi (1211), az amiens-i (1220) és a beauvais-i (1225), illetve folytatódott a soissons-i és a roueni építkezés is.
Bár Fülöp Ágost továbbra is csak a rex Francorum („a frankok királya”) megnevezést használta magára nézve – többek között a pecsétjén is –, fényes, országegyesítő diadalai előrevetítették az ebből kialakuló, „modern” Franciaország-idea kialakulását. Unokája, IX. Lajos már megnevezésében is rex Franciae („Franciaország királya”) volt.
A király sikereinek több irodalmi alkotás is emléket állított. Rigord, egy Saint-Denis-i szerzetes 1186-ban kezdett egy latin nyelvű munkába, melynek írása 1208-ban fejeződött be. A Gesta Philippi Augusti egyedül a házasságával kapcsolatban (lásd lejjebb) kritikus Fülöppel szemben, összességében azonban egyértelműen királypárti a hangvétele. Jellemző, hogy maga Rigord adta először a római császárra utaló Augustus nevet Fülöp királynak, amit sajátságos magyarázattal az augeo (bővíteni, gazdagítani) igéből vezetett le, utalva az uralkodó hódításaira. Még Rigord minimális kritikáját is nélkülözi Fülöp udvari történetírójának, Guillaume le Bretonnak a munkája. A király őt bízta meg a Gesta átírásával és folytatásával, amit 1224-ig ki is bővített. A Rigord és Guillaume által készített gestát később Primat de Saint-Denis fordította le franciára, majd a munkát beillesztette a Grandes Chroniques de France-ba.
Guillaume mester egy eposzszerű verses krónikát is alkotott Philippide címmel, melyben a bouvines-i csata kap kiemelt hangsúlyt a hős király tetteinek sorában. Gilles de Paris VIII. Lajos számára írt, Karolinus című költeménye – bár Nagy Károllyal foglalkozik – szintén fontos a korabeli királyi ideológia szempontjából: ebben ugyanis Fülöp és Lajos családját, a Capetingeket a frank császári-királyi Karolingok leszármazottainak tünteti fel, ezzel mintegy megerősítve uralmuk legitimitását és császári hatalomtól való függetlenségüket. II. Fülöp idejében az oriflamme-ot, a királyság 11. században szerzett jelképét is átértelmezték: az eredetileg Vexin hűbéruraságát jelző tárgyat szintén Nagy Károlyhoz kötötték.
Hainaut-i Izabella 1190-es halálát követően a trónörökös Lajos betegeskedése miatt Fülöp jobbnak látta új feleség után nézni. Választottja teljesen váratlan módon egy dániai hercegnő, I. Valdemár dán király lánya, VI. Knut testvére, Dániai Ingeborg (franciásan Isambour) volt. Miután megállapodtak 10 000 márka hozomány kifizetésében, Ingeborg azonnal útnak indult.
Fülöp 1193. augusztus 14-én találkozott arájával, akit még aznap el is vett Amiens-ben, de rövidesen érthetetlen okból koronázás helyett, a krónikások által egybehangzóan szépségesnek nevezett Ingeborgot Saint-Maur-des-Fossés zárdájába (később egészségi állapotára való tekintettel Saint-Léger-en-Yvelines királyi kastélyába) záratta. Ettől a naptól fogva nem ismerte el a dán hercegnőt királynénak, és újraházasodási lehetőséget követelt, aminek érdekében igyekezett bebizonyítani, hogy Ingeborg túl közeli rokona. Egy francia egyházfőkből és bárókból összehívott gyűlés ezt ki is mondta az év őszén, mire a király 1196-ban feleségül vette Merániai Ágnes bajor hercegnőt, a magyar II. András sógornőjét.
1198-ban azonban új pápa került trónra Rómában: III. Ince nem volt hajlandó elnézni a bigámiát, ezért figyelmen kívül hagyott követeléseit követően 1200. január 13-án interdictumot mondott ki egész Franciaországra, ahol így hivatalosan minden egyházi jellegű tevékenység megszűnt. Fülöp erre kénytelen volt visszakozni, és hivatalosan feleségének ismerte el Ingeborgot, mire 1200 szeptemberében feloldották a tilalmat. A szerencsétlen királynét Étampes várába zárták, Merániai Ágnes pedig Fülöp mellett maradt egészen 1201-ben bekövetkezett haláláig, így az uralkodó végeredményben bigámiában élt továbbra is. Ingeborgot elismerte ugyan királynénak, de nem élt vele, és koronázása is elmaradt. A király 1205-ben ismét harcot indított a házasság megsemmisítéséért, ám 1212-re kénytelen volt végleg belátni, hogy a pápa ellenállását nem tudja megtörni. Ingeborg továbbra is királyné maradt, és az angliai hadjárat ürügyén 1213 januárjában Soissons városában kimondták a békülést. Ingeborg ezúttal szabad maradt, bár továbbra sem élt együtt férjével; minden bizonnyal hozományként szerzett orléans-i birtokán élte életét.
Hainaut-i Izabella, Artois grófnője (1170–1190, házasság 1180-ban), V. Balduin hainaut-i gróf leánya három fiúgyermekkel ajándékozta meg:
Dániai Ingeborg (1176–1238, házasság 1193-ban) a fentebb részletezett események következtében nem szülhetett gyermeket Fülöpnek.
Merániai Ágnes (1176 k. – 1201, házasság 1196-ban), IV. Bertold meráni herceg leánya három gyermeket szült Fülöpnek, akiket III. Ince pápa elismert jogos örökösöknek, Fülöp bigámiája ellenére:
Franciaországi Mária (1198–1224), 1206-ban I. Philippe namuri gróf (1175–1212) felesége lett. 1213-ban I. Henrik brabanti herceghez (1165 k. – 1235) ment feleségül.
Philippe Hurepel (1201–1234), Clermont-en-Beauvaisis és Boulogne grófja. 1216-ban Mathilde de Dammartint (1202 k. – 1259) vette feleségül.
Baldwin, John: Philippe Auguste et son gouvernement – Les fondations du pouvoir royal en France au Moyen Âge. Fayard, 1991. (Jacques Le Goff előszavával.)
Cartellieri, A.: Philipp II August, König von Frankreich. Leipzig, 1899-1900. rééd. Aalen, Scientia Verlag, 1984.
Luchaire, A.: Philippe Auguste et son temps, in Lavisse E., Histoire de France des origines à la révolution. (III. kötet) Paris, 1902. rééd. Paris, Tallandier, 1980.
Beaune, C.: Naissance de la nation France. Paris, Gallimard, 1985, rééd. Folio histoire.
Lewis, Andrew W.: Le sang royal : la famille capétienne et l’État, France Xe-XIVe siècles. Gallimard/Bibliothèque des histoires, 1986.
Flori, Jean: Philippe Auguste. Editions Taillandier/Historia. ISBN 2-235-02318-5
Molnár Péter: „Államépítés” Angliában és Franciaországban: események és intézmények. In: Európa ezer éve: A középkor. (II. kötet) Szerk.: Klaniczay Gábor. Budapest, Osiris, 2005. ISBN 963-389-821-8. pp. 36–61
Runciman, Steven: A keresztes hadjáratok története. Budapest, Osiris, 2002. ISBN 963-389-347-X
Roussiaud, Jacques: A Capeting-szintézis. In: Franciaország története. (I. kötet) Szerk.: Georges Duby. Budapest, Osiris, 2005.
Œuvres de Rigord et de Guillaume le Breton, éd. H.-F. Delaborde, 2 t., Paris, 1882-1885
Traduction des chroniques de Rigord et Guillaume le Breton : François Guizot, Collection de mémoires relatifs à l'histoire de France, vol.11, J.-L.-J. Brière, 1825 (Elérhető a Gallicán)

II. Gyula pápa (eredeti nevén: Giuliano della Rovere; Albisola, 1443. december 5. – Róma, 1513. február 21.) a 216. római pápa 1503-tól haláláig.
II. Gyula a reneszánsz korában regnáló egyházfők közül az egyik legismertebb. Neve hallatán Róma több mesterműve is eszünkbe juthat, hiszen ekkoriban vált az örök város a reneszánsz építészet és festészet vitathatatlan fővárosává. Bramante, Michelangelo, Raffaello mind megfordultak Gyula udvarában. A mindmáig fennmaradt csodás freskók és épületek mellett a pápa a krónikákban is jelentékeny nyomot hagyott. Tízéves pontifikátusa során egy olyan ember foglalhatta el az egyház legfőbb hivatalát, aki hűvös kimértséggel, mesteri politikával érte el céljait, ugyanakkor nem riadt vissza semmilyen eszköztől, ha hatalomról volt szó. Gyula elsősorban hadvezér volt, azután államférfi és politikus és csak harmadsorban lehetett őt egyházi emberként említeni. Pontifikátusa tulajdonképpen ugyanazokra a célokra épült, mint amit a Borgiák akartak elérni. De Gyula kifinomultabb eszközökkel tört utat maga előtt (talán a Borgiák tetteinek negatív megítéléséből okulva). Még a Cesare Borgiát példaképnek tekintő Machiavelli is elismerte a pápa sikereit. Pontifikátusa során érte el a Pápai állam történetének legnagyobb kiterjedését, ami elsősorban a Velencei Köztársaság rovására ment illetve a francia befolyás visszaszorulására. Ez a munka nagyban épült az általa oly gyűlölt VI. Sándor, a pápai trónt erősítő munkájára. Hozzá kapcsolható a Svájci Gárda megalapítása, és ő hívta össze az ötödik lateráni zsinatot, amely a reformáció előtti utolsó lehetőség lett volna a pápai udvarnak a reformokra és a változtatásokra.
1443. december 5-én született a Savonához közel fekvő Albisola városában, eredetileg Giuliano della Rovere néven. Apját Raffaelo della Roverének hívták, és valamikor a  Genovai Köztársaság elismert nemeseinek sorában állt. A család története szerencsétlenül alakult, és a nemesi vagyon és birtok elúszott. Az elszegényedett nemes egy görög származású leányt vett feleségül, Theodora Manerolát. Tőle született meg Giuliano gyermeke. Nagybátyja, Francesco della Rovere, a későbbi IV. Szixtusz pápa sokat foglalkozott unokaöccsével, és mindenképpen vissza akarta állítani a della Rovere család megkopott hírét és nemesi rangját. A vagyonszerzés legegyszerűbb formája akkoriban az egyházi pálya volt. Ezért Francesco belépett a ferencesek közé, majd hamarosan maga mellé vette unokaöccsét is, hogy a szerzetesek között tanuljon és fejlődjön. Amikor Giuliano Perugiába érkezett, Francesco személyesen felügyelte tanulmányait és neveltetését. A források nem fogalmaznak ugyan egyértelműen, de valószínűleg Giuliano sosem lépett be a szerzetesrendbe. Ennek leginkább az volt az oka, hogy amíg tanult, nagybátyja javaslatára nem akarta felvenni a ferences kötöttségeket.
Amikor nagybátyja 1471-ben elfoglalhatta a pápai trónt, a szerzetesi esküre már nem is volt többé szüksége. Giuliano egyházi karrierje ettől kezdve valósággal szárnyalt az egyházi hierarchiában. A pápai koronázás után szinte azonnal megkapta a franciaországi Carpentras püspöki székét, majd december 15-én Szixtusz a római San Pietro in Vincoli-templom bíborosává szentelte fel. Mindössze huszonnyolc évesen került be a bíborosi kollégiumba, de nagybátyja pontifikátusa alatt nem vállalt nagy diplomáciai feladatokat, és nem játszott nagy szerepet a kollégium életében. Sőt, az egyre nyíltabban világi hatalomra törő bíborosok és pápák között a krónikák szent életűként emlékeztek meg róla. Ugyanakkor Giuliano sem igazán rajongott az egyházi dolgokért. Lenyűgözte a politika és a diplomácia tudománya, de leginkább a hadászat kötötte le. A kollégium ármánykodásitól távol gyakran hódolt ezen szenvedélyeinek, és egyre nagyobb erőt érzett magában ezek gyakorlati megvalósításához.
A kardinálisok között hamar kitűnt éles szónoklataival, ragyogó politikájával és meggyőző diplomáciájával. Tiszteletet és befolyást vívott ki a pápai kúriában, így nem igazán meglepő, hogy összesen tizenkét püspöki címe volt. Az első tehát Carpentras volt, amelyet 1472-ig tartott meg. Ezután Lausanne élére került (1472–76), majd Catania (1473–74), Coutances (1476–77), Mende (1478–83), Viviers (1477–1479), Sabina (1479–83), Bologna (1483–1502), Ostia (1483–1503), Lodève (1488–89), Savona (1499–1502) és Vercelli (1502–03) következett. Ezen felül 1474-ben megszerezte Avignon érseki székét is, amelyet egészen pápai felszenteléséig megtartott. A világi papi rangok mellett Giuliano többek között Grottaferrata és Nonantola apátja is volt. Ezen címekből és méltóságokból is érezhető, hogy della Rovere bíborosnak bizony óriási jövedelmei voltak. De Giuliano vagyonát nem féktelen tivornyákra és értelmetlen fényűzésre költötte, hanem inkább a művészeteket pártolta. Több palotát és erődöt építtetett az általa irányított területeken. A korabeli krónikák mind egybehangzóan állítják, hogy Giuliano a bíborosok közül a legvisszafogottabb volt. Ez viszont csak annyit jelentett, hogy nem volt a római tivornyák botrányhőse, mint a legtöbb akkori kardinális. Giulianonak felszentelése előtt három leánya is született, akik közül Felice della Rovere volt a legismertebb. A gyönyörű leányt Giuliano már pápaként, 1506-ban adta férjhez Giovanni Giordano Orsinihez.
Nagybátyja pontifikátusa alatt többször is alkalma nyílott arra, hogy kamatoztassa hadvezéri és politikai tehetségét. 1474 júniusában Giulianót Umbriába küldte Szixtusz, hogy ott fegyverrel állítsa helyre a pápai hatalmat. A pápai sereg élén Giuliano elfoglalta Todit és Spoletót, és a további sikerekhez az is hozzájárult, hogy sikerült maga mellé állítania Urbino hercegét, Federigot is. 1476 februárjában a pápa követeként Franciaországba utazott, hogy rendezze az avignoni érseki széke körüli viszonyokat, és kimondatlanul azért is, hogy a XI. Lajos, francia király által összehívott lyoni zsinaton az uralkodóval szemben képviselje az egyházat. Legközelebb 1480-ban indult újra legátusként Franciaországba és Hollandiába. Utazásának ezúttal három célja is volt. Előszöris a pápa személyét képviselve békét kellett teremtenie Franciaország és I. Miksa német-római császár között Burgundia birtoklását illetően. Ezek után a francia király udvarában maradhatott, hogy kieszközölje a franciák támogatását a törökök elleni keresztes háborúhoz. Végül XI. Lajost rá kellett bírnia arra, hogy engedje szabadon az árulás vádja miatt bebörtönzött Balue bíborost. A korántsem egyszerű feladatokat Giuliano két év alatt elvégezte, és 1482-ben visszatért Rómába Balue kardinálissal együtt. Ekkoriban tört ki Velence és a pápai hatalom Ferrara feletti háborúja. Giuliano a háború minden mozzanatában otthon érezte magát. Ezúttal mégis politikus oldalán igyekezett megvillantani. Többek között az ő érdeme is volt az 1482-es béke. 1484-ben védelmébe vette a Colonna családot, akiket egyik rokona, Girolamo Riario birtokaik miatt támadott meg. Ez később válik jelentőssé, hiszen a Colonnák Róma egyik ősi befolyásos családja volt.
Giuliano igazi hatalma a bíborosi kollégiumon belül akkor vált nyilvánvalóvá, amikor nagybátyja, IV. Szixtusz 1484-ben meghalt. A konklávén Giuliano számára hamar érthetővé vált, hogy saját trónraemelkedése szinte lehetetlen. Ezért minden erejével igyekezett a vitát olyan irányba terelni, hogy egy olyan egyházfő kerüljön a pápai trónra, akit ő bábuként tud majd mozgatni. Kiváló érzékkel sikerült elérnie, hogy Cibò bíborost válasszák meg a trónra, aki VIII. Ince pápaként valójában Giuliano bíboros befolyása alatt irányította a Szentszék ügyeit. Javarészt neki volt köszönhető az is, hogy Ince pontifikátusa alatt az amúgy békés természetű egyházfő hadat üzent Nápolynak. A háború még Ince halála után két évvel is tartott, ami újabb bizonyíték Giuliano hathatós közreműködése mellett. 
1492-ben Ince meghalt, és Giuliano ismét indult a pápai trónért. De a konklávén komoly ellenfélre akadt, nevezetesen Rodrigo Borgiára, a későbbi VI. Sándorra. A Borgia bíboros semmit nem tartott tiszteletben és minden eszközzel küzdött a pápai tiaráért, amelyet el is nyert. A della Rovere családnak már régóta esküdt ellenségei voltak a Borgiák, ezért nem csoda, hogy Giuliano 1492 végén Ostiába vonult vissza, ugyanis nem érezte biztonságban magát a kúria falain belül. 1493 júliusában végül a pápa kezdeményezésére úgymond örök békét kötött a két család, de Giuliano nem bízott a pápában, ezért azonnal hajóra szállt, és Genova érintésével VIII. Károly, francia király udvarába menekült. Károly a bíboros duruzsolására döntött úgy, hogy seregével átkel az Alpokon, és hatalma alá hajtja Itáliát. Giuliano meg akarta fosztani trónjától VI. Sándort, aki szerinte törvénytelenül szerezte meg a legfőbb egyházi méltóságot. A pápa azonban sajátos módszereivel mégis a maga pártjára állította a francia uralkodót. A kettejük között megkötött béke értelmében Sándor megkegyelmez Giulianonak, akinek vagyonát, birtokait és életét sem érheti kár. A békében garantált biztonságban a bíboros nem igazán bízott, és újra Franciaországba utazott. 1497-ben újra nagy dobra verték a két család kibékülését, amikor della Rovere bíboros befolyásának hála sikerült megfelelő feleséget találni Cesare Borgia számára. Minden harsány ígéret és baráti kézfogás ellenére Giuliano Sándor pontifikátusa alatt legszívesebben Franciaországban élt vagy Észak-Itáliában.
Amikor a Borgia pápa meghalt 1503-ban Giuliano bíboros végre nyugodt szívvel térhetett vissza Rómába, hogy újra harcba induljon a pápaságért a konklávén. De VI. Sándor hívei elég nagy erőre kaptak ahhoz, hogy a befolyásos della Rovere ne tudja megszerezni a tiarát. Ahhoz viszont túl gyengék voltak, hogy saját maguk közül válasszanak egyházfőt. Éppen ezért köztes megoldásban állapodtak meg, és a beteg és idős Piccolomini kardinálist választották meg egyházfőnek, aki felvette a III. Piusz pápa uralkodói nevet. Giuliano Pius mindössze huszonhat napos regnálása alatt hihetetlenül megerősödött. Sikerült félreállítania Cesare Borgiát, és az ellene szavazókat is igyekezett hátrányba juttatni. Ezért amikor a konklávé összeült Giuliano bíborosnak soha nem volt nagyobb esélye arra, hogy megválasszák a pápai trónra.
Pius halála után az összeülő bíborosi kollégium a történelem leggyorsabb választása előtt állt. A céltudatos della Rovere bíboros már jó előre lefizetett mindenkit, és mindössze három ellenszavazat mellett 1503. november 1-jén alig pár órás tanácskozás után őt választották meg a pápai trónra, és Giuliano felvette a II. Gyula uralkodói nevet. A konklávé munkájának megkezdése előtt négy pontot fektetett le, és a választás előtt azok elfogadását minden bíborosnak alá kellett írnia, hogy amennyiben egyházfőként állhat fel a konklávé végén, azokat megtartja. Ezek között az első a törökök elleni háború folytatása volt, ezt követte az egyházi fegyelem helyreállításának és a reformjának ígérete, amelynek érdekében két éven belül egyetemes zsinatot kellett összehívnia. A harmadik kitétel a bíborosi kollégium jogait erősítette meg. Eszerint ugyanis a pápa nem kezdhetett háborút más nemzetekkel a kollégium kétharmadának támogatása nélkül, és az új bíborosok kinevezését is a kollégiumnak kellett jóváhagynia. Végül az új egyházfőnek a bíborosok kétharmados támogatásával meg kell határoznia az egyetemes zsinat helyszínét. Ezek a kitételek még egy rugalmasabb egyházfőnek is megfeküdték volna a gyomrát, nemhogy a nagyravágyó Gyulának. A később rettegett előnévvel emlegetett pápa legfőbb célja világi hatalmának megerősítése volt. Éppen ezért azonnal semmibe vette a konklávé feltételeit.
Gyula a gyors beavatási szertartások után ugyancsak gyorsan költözködött be a Vatikán palotáiba. Nem is csoda, hogy hamar otthonosan kezdte érezni magát a palotában és az egyházfői hivatalokban, hiszen addig is a palota falai között múlatta az idejét azzal különbséggel, hogy most ő volt mindennek a vezetője. Gyula már régóta várt erre a pillanatra, és éppen ezért kész tervekkel és koncepciókkal lépte át a vatikáni palota küszöbét. Amint hivatalosan megkoronázták és felszentelték, azonnal nekilátott birodalomépítő pontifikátusának. Gyula nem titkolta szándékait: a Borgiák útjain akart járni, de egyrészt a saját családjára támaszkodva, másrészt finomabb politikai és diplomáciai eszközökkel.
Elsősorban közvetlen környezetében kellett rendet teremtenie. Róma valójában VI. Sándor halála óta nemesi csatározások helyszíne volt. Gyula mindenekelőtt megfosztotta hatalmától a Borgiákat, így a korábban Itáliaszerte teljhatalmat birtokló Cesare Borgia északra szorult, Romagna tartományába. Másrészt a pápának sikerült egybekovácsolnia a város két legnagyobb nemesi családját, akiknek hatalmát a Borgia-pápa erősen megtépázta. A Colonnák és az Orsinik újra előjogokat és birtokokat kaptak, és Gyula mellett egyesítették erejüket. Ezzel az egyházfőnek tulajdonképpen zsebében volt az örök város és környéke is. Rokonai és a két hatalmas nemescsalád rendet tartott a városban.
Miközben az új pápa Rómában igyekezett megvetni hatalmának alapjait, Észak-Itáliában a Velencei Köztársaság próbálta ugyanezt tenni. Miután Cesare Borgia egyértelműen kikerült a Pápai állam kegyeiből, a velenceiek a pápa nevében igyekezték megbüntetni Cesarét. Ez gyakorlatilag azt jelentette, hogy a befolyását vesztett Borgia romagnai birtokait szépen lassan beépítették saját köztársaságukba. Cesare ráadásul akkoriban még csak lábadozott abból a rejtélyes betegségből, amelyet apjával együtt kaptak el, és amelybe az bele is halt. Miután Gyulának sikerült békét és biztonságot teremtenie székhelyén, azonnal felvette a velencei dózséval a diplomáciai viszonyt, megköszönve neki a közreműködést, és visszakövetelve az elvesztett területeket. De a kereskedőváros hallgatott, ezért Gyula megkérte Cesare Borgiát, hogy adja át összes romagnai birtokát. Miután ezt a herceg megtagadta, a pápa parancsára letartóztatták és börtönbe vetették. A pápai diplomácia ezek után szövetségesek után nézett, és 1504-ben sikerült a Vatikán ügye mellé állítani XII. Lajost, francia királyt és I. Miksát, német-római császárt. Ezek után 1505-ben Velence békét kötött Gyulával, és megígérte, hogy visszaszolgáltatja az összes egyházi birtokot. De néhány jelentéktelen terület átadásán túl semmi nem történt.
A köztársasággal fennálló konfliktust Gyulának egy időre félre kellett tennie, ugyanis az uralkodóváltást kihasználva 1506-ban két egyházi uralom alatt fekvő város is függetlenedni akart. Perugiában Giampolo Baglioni, a város egyeduralkodója akarta saját uralma alatt függetleníteni a várost és környékét. Bolognában II. Giovanni Bentivoglio akarta ugyanezt. A harcias egyházfő augusztus 26-án személyesen állt hadserege élére, és elsőként Perugia felé vonult, amely harc nélkül megadta magát szeptember 13-án. Gyula október 7-én egyházi átokkal sújtotta Bentivogliót és a várost is, majd rövid ostrom után sikerrel vonult be Bolognába november 10-én. 1507. február 22-éig nem is hagyta el a várost. Perugia és Bologna lázadásának leverése előtt Gyula 1506. január 21-én létrehozta személyes testőrségét, akiket leginkább svájci területekről toborzott, ezért a testőrség a Svájci Gárda nevet kapta.
A dicsőséges kitérő után Gyula ismét Velence foglalásaival kezdett foglalkozni. A köztársaság továbbra is megtartotta Romagna két fontos városát: Riminit és Faenzát. Ráadásul a dózse maga nevezte ki a romagnai püspököket, és a papságot is a velencei világi bíróságnak vetette alá. A pápa újra felvette a kapcsolatot a francia és a német uralkodókkal, és 1509. március 23-án csatlakozott a cambrai-i ligához, amely Szent Márk köztársaságának szárazföldi hódításai ellen jött létre. Gyula pontosan tudta, hogy mindkét hatalom érdekét sértette Velence előrenyomulása, így egyszerű volt tető alá hozni a szövetséget. Április 27-én a pápa egyházi átok alá helyezte az egész köztársaságot, majd serege élén betört Romagnába. A velencei haderő nem tudta felvenni a harcot a liga egyesült erejével, így 1509. május 14-én Agnadello mellett döntő vereséget szenvedett.
A dózse a vereséget követően hajlandó volt tárgyalóasztalhoz ülni a pápával. II. Gyula váratlanul kilépett a cambrai-i ligából, és 1510. február 24-én feloldotta a köztársaságról az egyházi átkot. A békekötésnél a pápa diktálhatott, és a következő öt pontban szabta meg a háború lezárásának feltételeit:
A dózse hivatalosan lemond a püspökök beiktatásának jogáról ezeken a területeken.
A velenceieknek el kellett ismerni az egyházi bíróságot, és a klérusnak adómentességet kellett garantálnia.
Visszavonnak minden szerződést, amelyet a pápai városok alávetéséről és kereskedelmi hátrányáról írtak.
És végül minden egyházi uralom alatt álló polgárnak szabad hajózási jogot követelt az Adriai-tengeren.
Gyula politikai céljai a velenceiek elleni háborúban már összedőlt. A pápa ugyanis egész Itáliát hatalma alá akarta hajtani, de mindezt úgy, hogy az olasz egységre támaszkodik. Velencét azonban csak a császár és ami még fontosabb, a franciák segítségével győzhette le. Éppen ezért a nyertes hadjárat XII. Lajosnak is jelentős befolyást jelentett Itália északi részeiben. Gyula éppen ezért Franciaország ellen hangolta külpolitikáját. Váratlanul otthagyta a cambrai-i ligát. Ezt a franciákon kívül a német-római császár is zokon vette. 1510-ben Gyula szövetségeseket keresett későbbi hadjáratához. A háborúra egyedül Svájc és Velence volt kapható. Mindenesetre Gyula eltávolította Alfonz herceget Ferrara trónjáról, aki ugyan a pápa hűbérese volt, de a franciák felé húzott. Erre XII. Lajos szeptemberre Tours-ba hívta a francia klérust, ahol a püspökök megtagadták az engedelmességet Rómának, és szentesítették Lajos elképzeléseit. A zsinaton a francia uralkodó elfogadtatta, hogy a pápának nincsen joga független hercegek ellen háborút viselni, de ha erre mégis sor kerülne, akkor a világi hatalomnak jogában áll lerohanni a Pápai Államot.
Gyula pápai átok alá helyezte Franciaországot, majd serege élére állt, és Észak-Itáliába vonult. A háború kifejezetten rosszul kezdődött az egyházfő számára. Bolognában súlyosan megbetegedett, és csak a velenceieknek köszönhette, hogy nem esett francia fogságba. 1511. január 20-án a nagyjából felépült Gyula bevette Mirandola városát, de a franciák május 23-án bevonultak Bolognába, és újra hatalomra juttatták a Bentivogli-családot. Lajos több itáliai főpappal is felvette a kapcsolatot, és sikerült őket rávennie arra, hogy szeptember 1-jén Pisába zsinatot hívjanak össze egyértelműen Gyula félreállításának céljából. A zsinat újra egyházszakadással fenyegetett, főleg azért, mert I. Miksa is a zsinat mellé állt. Gyula betegsége ráadásul éppen ebben az időszakban újult ki, és a pápa ágyhoz kötve tűrte a zsinat záporozó szitkait. Mindenki úgy vélte, hogy az egyházfő a halálán van, éppen ezért Miksa császár felvetette a tiara és a császári korona egyesítésének gondolatát. Gyula halála után tehát maga a császár is elindult volna Szent Péter trónjáért.
Gyula azonban felépült betegségéből, és október 4-én komoly politikai manőverezésbe fogott. Életre hívta a Szent Ligát. A franciák itáliai birtokai ellen irányuló szövetség tagja lett Velence és II. Ferdinánd Spanyolországa is. November 17-én VIII. Henrik angol király is csatlakozott a ligához, és hamarosan a császár és a svájci kantonok is hasonlóképpen cselekedtek. A háború tehát 1511 végére kiteljesedett. A szövetséges seregek hatalmas vereségeket szenvedtek a franciáktól, amelyben nagy érdeme volt Gaston de Foix tábornoknak, Nemours hercegének. De gyorsan megfordult a háború menete, amikor Gaston herceget halálos seb érte, a döntő csatában, amelyet 1512. április 11-én Ravenna mellett vívtak meg, és ahol végül a Szent Liga kerekedett felül. A francia csapatok az Alpok mögé húzódtak vissza, elvesztették Milánót és már csak Genova maradt XII. Lajos kezén Itáliában. Gyula újra bevonult Bolognába, és a Pápai Államhoz csatolta Parmát, Reggiót és Piacenzát. Firenzében pedig a pápa segítségével újra hatalomra kerülhettek a Mediciek.
Egyik krónika sem tagadja, hogy II. Gyula elsősorban katona- és politikuspápa volt. Mindemellett azért nem feledkezett meg arról sem, hogy ő a katolikus egyház feje. Tízéves pontifikátusa alatt több kiemelkedően fontos egyházi reformot is végrehajtott, bár az igazán égető belső átalakulást és eszmei rendezést elmulasztotta. Gyula egyházi intézkedései nagy mértékben kapcsolódtak politikai irányultságához. Átalakította az egyházi állam belső igazgatási rendszerét. Gyula volt a történelem során a legkiterjedtebb Pápai Állam feje, amelynek minden pénzügyi és hatalmi szervezetét kitűnően szervezett meg. Erre lehet következtetni abból, hogy a költséges háborúk és a kiemelkedő művészetpártolás mellett halála után 700 ezer aranyat hagyott utódjára! A sikerekhez nagy mértékben hozzájárult a pápai diplomácia kiépítése, amelynek egész Európát behálózó hatékony rendszere Gyulához kapcsolódik. Kialakult a nuncius hivatala (Nunzii apostolici), akik az egyes országokban állandó pápai képviseletet tartottak fenn. Nemcsak világi követek voltak, hanem egyházi vizitátorok, akik az egyházkormányzati kérdésekben a pápát képviselve döntéseket hozhattak. Az első nuncius a Német-római Birodalomba már Gyula halála után nevezték ki 1514-ben.
Az egyház fejeként gyakran maga misézett a Szent Péter-bazilikában, és több szigorú bullát is kiadott a szimónia eltörléséről. Nagy szerepe volt az újonnan felfedezett kontinens, Amerika gyarmati egyházmegyéinek kialakításában. Ő engedélyezte a haiti, santo domingoi és a puerto ricoi egyházmegye felállítását. 1511. szeptember 7-én elítélte Piero de Lucca írásait a megtestesülésről, és eretneknek bélyegezte meg azokat.
Gyula legfontosabb egyházi tette az V. lateráni egyetemes zsinat összehívása volt. Az abszolutizmus eszközeivel kormányzó reneszánsz egyházfők irtóztak az egyetemes zsinatoktól, ugyanis azokban hatalmuk korlátozóját látták. Gyula mégis rákényszerült a zsinat összehívására, ugyanis a francia katonai vereség ellenére sem oszlott fel a pisai zsinat, amely azzal vádolta a pápát, hogy a konklávén megígért reformokat nem hajtja végre. A reformok a klérus nagy részét tűzbe hozták, ezért a pápa jobbnak látta saját ellenőrzése alatt végigvinni ezeket az újításokat.
1512. május 3-án ült össze a zsinat a lateráni Szent János-bazilikában. Az egyházi gyűlés nyitónapján mindössze tizenöt bíboros érkezett, kizárólag Itáliából és Spanyolországból. Ezen kívül jelen volt még Alexandria és Antiochia latin pátriárkája, tíz érsek, ötvenhat püspök, több apát valamint a spanyol, velencei és firenzei követ. Gyula mindenekelőtt törvénytelennek nevezte a pisai zsinatot, amely a francia vereség után Milánóba költözött át. De Gyula zsinata több európai nagyhatalom számára ellenséges volt. Ezek közül a legfontosabb I. Miksa császár volt, aki a pápa idegengyűlölő kijelentései miatt nem vett részt a zsinaton. Gyula egyértelművé tette a császár előtt, hogy nem támogat semmiféle német terjeszkedési tervet Itáliában, és 1508-ban megtagadta Miksa császári koronázását is. 1512 végére azonban a német politika belátta, hogy egy újabb egyházszakadás sokkal nagyobb törést okozhat céljaikban, ezért Miksa is a zsinat mellé állt. Ugyanekkor állt a lateráni zsinat mellé II. Ulászló magyar király is, és 1513. január 26-án vonult be díszes kíséretével Rómába Bakócz Tamás esztergomi érsek-bíboros is, akit Gyula emelt bíborosi rangra. A zsinat Gyula ideje alatt leginkább politikai kérdésekben foglalt állást, és a pápa nem is igazán leplezte, hogy célja a pisai ellenzsinat feloszlatása és ellehetetlenítése. Az V. lateráni zsinat majd csak Gyula utódja, X. Leó pontifikátusa alatt fejeződik be.
Gyula pápasága a reneszánsz legkiemelkedőbb uralkodói között említendő. Ez nemcsak azért mondható el, mert Gyula korántsem egyházfőként foglalt helyet Szent Péter trónusán, hanem mint az Egyházi Állam abszolút ura, világi uralkodó. A pápa ekkoriban politikai szándékait akarta érvényesíteni, igyekezett egész Itáliát egyesíteni uralma alatt, és mindenekelőtt a pápai hatalmat sosem látott magasságokba akarta emelni. Gyula ehhez használta eszközül a művészetet is. Gazdag kincstára lehetővé tette, hogy a korabeli mesterek legnagyobb támogatója legyen. Ugyanakkor vitatható, hogy a pápa valóban örömét lelte a kiváló alkotásokban. A legtöbb krónikás szerint Gyulát a művészet rideg szépsége vonzotta, amellyel saját hatalmát és fényűzését demonstrálhatta.
Akárhogyan is volt, az kétségtelen, hogy Gyula idejében épült fel a reneszánsz Róma káprázatos kincsestára. Raffaello, Donato Bramante és Michelangelo is sokat dolgozott Gyula felkérésére. Bramante kapott megbízást a Vatikán rendezésére, átépítésére, ugyanis Gyula új, sokkal fényűzőbb egyházi központot akart teremteni az örök város szívében. Éppen ezért 1506. április 18-án a pápa maga rakta le a ma is látható Szent Péter-bazilika alapkövét. A régi bazilika elbontása mellett Bramanténak meg kellett teremtenie a vatikáni belvedere, a bazilika és a pápai palota egységét. A bazilika egyébként még évtizedeken keresztül épült, és Bramante után Michelangelo is részt vállalt a hatalmas templom építésében. Gyula Raffaellora bízta a pápai lakosztályok, más néven a Stanzák belső dekorálását is. Ő alakította ki a Szent Damasus udvar loggiás épületeit, a pápa hatására született meg a Via Giulia és a Via della Lungara is.
Gyula művészetpártolásának legnagyobb remekei azonban Michelangelo alkotásaihoz kötődnek. Az itáliai polihisztor elvállalta a Sixtus-kápolna mennyezetfreskójának átfestését. A korábban csillagokkal díszített mennyezetre Michelangelo festette meg világhírű alkotásait. Emellett Gyula őt bízta meg monumentális mauzóleumának megalkotásával is. II. Gyula síremléke Rómában a legismertebb műemlékek közé tartozik. A Mózest ábrázoló alkotás a San Pietro in Vincoli-templomban található, de az már téves képzet, hogy a szellemes michelangelói alkotás valóban a pápa nyughelye. Valójában az emlékmű 1545-ben készült el, jóval a pápa halála után, és az eredeti tervekhez képest jelentősen leegyszerűsítve. Gyulát a Szent Péter-bazilikában helyezték örök nyugalomra, de Róma 1527-es feldúlásakor a német zsoldosok szétzúzták a pápa sírját. Gyula pápa földi maradványait így ma a bazilika padlózatában kell keresnünk. E tényre egy egyszerű márványtábla figyelmeztet X. Kelemen pápa síremléke előtt.
Magyar nagylexikon  IX. (Gyer–Iq). Főszerk. Bárány Lászlóné. Budapest: Magyar Nagylexikon. 1999.  55–56. o. ISBN 963-9257-00-1  
Gergely Jenő: A pápaság története. Budapest: Kossuth. 1982. ISBN 963-09-1863-3  

II. Henrik (Le Mans, 1133. március 5. – Chinon, 1189. július 9.) angol király (1154–1189 között), apja örököseként Anjou és Maine grófja, anyja révén Normandia hercege, házassága révén Aquitania és Gascogne hercege, 1171-től Írország ura. Uralkodása során kiterjesztette az angol királyok fennhatóságát Wales, Skócia és Franciaország nagy részére. A második Anjou-ház vagy más néven a Plantagenêt-ház első uralkodója.
Anyja Matilda az Angolok úrnője, I. Henrik angol király (1100–1135) lánya és örököse. Apja – Matild második férje, – V. Gottfried, Anjou és Maine grófja, I. Fulkó Jeruzsálem királya és első felesége, Eremburga Maine grófnője fia. A Plantagenêt név is apjától ered, aki állítólag a seprűzanót (Cytisus scoparius) egy ágát viselte fejfedőjén, amelyet latinul „planta genista”-nak neveztek, de később ez „Plante Genest” vagy „Plantegenest”-re módosult, ennek modern írásmódja a Plantagenêt.1133. március 5-én született az Anjou grófság székhelyén, Le Mans városában Gyermekkorát apja udvarában töltötte, majd 9 évesen Róbert, Glouchester bárója Angliába vitte és ezután Bristolban nevelkedett.
1152. május 18-án, 19 évesen vette feleségül Aquitániai Eleonórát, a „házasulandókat megillető pompa és ceremónia mellőzésével”, ugyanis Eleonóra első házasságát hat héttel korábban bontották fel. Előző férje VII. Lajos francia király volt, akinek csak két lánygyermeket szült. Henrik és Eleonóra 21 éves kapcsolata alatt nyolc gyermek született, a házasságnak végül Henrik szeretői, illetve Eleonóra lázadása vetett véget, aki 1173-ban arra biztatta fiait, hogy keljenek fel apjuk ellen.Henrik és Eleonóra gyermekei Vilmos, Henrik, Matilda, Richárd, Geoffrey, Leonóra, Johanna és János. Vilmos, apja örököse gyermekkorában meghalt és ezért az ifjabb Henriket koronázták társuralkodóvá nagykorúságának elérése után. Henrik felosztotta birtokait gyermekei között: az ifjabbik Henrik örökölte volna az angol trónt, Richárd anyja birtokait (Aquitania és Gascogne), Geoffrey az elfoglalt Bretagne-t, János pedig Írországot.
Henriknek felesége mellett legalább 6 szeretője volt, köztük leghíresebb Rosamund Clifford volt, akit Henrik nem is próbált rejtegetni és nyíltan udvarába fogadta. Részben ez okozta, hogy Eleonóra elköltözött férje udvarából és később fiait ellene hangolta. Henrik törvénytelen gyermekeinek nem volt joga apjuk birtokait örökölni, de királyi leszármazásuk mégis gondot jelenthetett Henrik törvényes utódainak. Az egyik, William de Longespee, hű maradt a királyhoz és elégedett volt birtokaival, Geoffrey azonban ambiciózus volt és Richárd öröklését veszélyeztette. Geoffrey volt az egyetlen, aki Henrik mellett volt annak halálos ágyán, miután minden törvényes fia elhagyta. Apja halála után Richárd kinevezte York érsekének és arra kényszerítette, hogy pappá szenteljék és ezzel letörte világi ambícióit. Egy másik fiút, Morgant Durham püspökévé neveztek ki, de III. Ince pápa ellenállása miatt sosem szentelték fel.
Henrik külsejéről számos korabeli forrás beszámol, és mindegyik megegyezik abban, hogy erőteljes, energikus férfi volt, aki kortársai közül is kiemelkedett fizikai adottságaival. A kortárs Peter of Blois beszámolója szerint „hajlott lába, lovasokra jellemző (hajlott) sípcsontja, széles mellkasa és a bokszolók izmos karja mind arra utalt, hogy erős, mozgékony és bátor ember volt”. A beszámolók szerint egy nap alatt 4-5 napi távolságokat képes volt megtenni és rendszeresen meglepte ellenségeit, akik nem számítottak érkezésére. Kezében mindig íj, kard, lándzsa vagy nyílvessző volt, kivéve, amikor tanácskozott vagy olvasott.
Nagyapjához, I. Henrik angol királyhoz hasonlóan II. Henrik is kiválóan ismerte az angol törvényeket. Jó nyelvérzékkel rendelkezett, tökéletesen beszélt latinul és amikor csak tehette, személyesen vett részt tanácsadóinak gyűlésein. Meglehetősen érdekelték a gazdasági ügyek, gondot fordított a királyi kincstárra, ennek megfelelően általában szerényen öltözött és étkezett.Viselkedésében is szerény volt és minden társadalmi rétegből származó emberrel szót értett. „Fejében nem járnak fennkölt gondolatok, nyelve dagad a cifra mondatok súlya alatt, és nem tartja magát többre más embernél.” Alattvalóival szemben mindig bőkezű volt és a templomos lovagokat bízta meg azzal, hogy a királyi udvar számára vásárolt élelem egytizedét legszegényebb alattvalóinak kiosszák.
Jó humorérzéke volt és sosem sértődött meg azon, ha kárára sütöttek el egy viccet. Egyszer, amikor ruhája javításával és varrásával volt elfoglalva, egy udvaronc azt találta mondani, hogy a király úgy néz ki, mint egy cserzővarga lánya. Henrik dőlt a nevetéstől és a viccet elmagyarázta azoknak is, akik elsőre nem hallották vagy nem értették.A leírások szerint emlékezőtehetsége is rendkívüli volt, sosem felejtette el az arcot, akit már látott, és minden hasznos információt a fejébe vésett. A korabeli nyugat-európai királyok közül az egyik legműveltebb volt.
Henrik apja, V. Geoffrey nagy birtokokkal rendelkezett Franciaországban, elsősorban Anjou és Maine grófságokban. Névleg VII. Lajos francia király hűbérese volt. Apja halála után (1151) Henrik örökölte a grófi címeket. Apja 1144-ben meghódította Normandia hercegségét és halála után ez a cím is Henrikre szállt, amelyet még anyja, Matilda örökölt az ő apjától, I. Henrik angol királytól. Anyja révén az angol trón örökösének is számított, mivel I. Hódító Vilmos unokájaként Matildát illette volna a királyi trón apja halála után, de unokatestvére, István blois-i gróf elűzte.
Henrik 1153-ban kötött házasságot Eleonórával, aki öröksége révén két hatalmas francia birtokot, Aquitánia és Gascoigne hercegségét, valamit Poitou grófságát hozta a házasságba. Henrik ezzel a mai Franciaország majdnem kétharmadát birtokolta és a fejlett aquitániai gazdaság révén a leggazdagabb és leghatalmasabb francia nemes volt.
Az angol királyi cím visszaszerzése ennek ellenére nem ment könnyen. Anyja, Matilda, sok éven keresztül igyekezett követelését érvényesíteni Istvánnal szemben és 1147-ben fiával együtt partra szálltak Angliában - Henrik első és Matilda utolsó próbálkozása. Az előkészületek hiányosságai miatt ez a kísérlet kudarcot vallott és Matilda visszavonult, de Henrik csak még eltökéltebb lett, hogy anyja és saját maga részére visszaszerzi Angliát. 1149 és 1150 között ismét visszatért Angliába és 1149. május 22-én nagybátyja, I. Dávid skót király lovaggá ütötte Carlisle városában.1153 januárjában, pár hónappal házassága után, ismét átkelt a csatornán és partra szállt Angliában. Flottájában 36 hajó volt, amelyek 140 lovagot és 3000 gyalogost szállítottak. A partraszállás pontos helye nem ismert, feltehetően Dorset vagy Hampshire-ben lehetett, de a források szerint betért egy falusi templomba, ahol éppen vízkeresztet, a háromkirályok érkezését ünnepelték január 6-án. Az ünnepség és Henrik érkezésének egybeesése nem kerülte el a falusiak figyelmét sem, akik az "Ecce advenit dominator Dominus, et regnum in manu eius" („Ím itt jön az Úr és kezében a Királyság”) szavakkal üdvözölték.Henrik mindenesetre nem tétlenkedett és egy éven belül kikényszerítette a wallingfordi szerződést, amelyben István király kénytelen volt elismerni a trón örökösének. Amikor István 1154. október 25-én meghalt, Henriket elismerték királynak és december 19-én a westminsteri apátságban királlyá koronázták. Henrik, aki névleg francia hűbéres volt, most már a francia királynál is hatalmasabb úr lett.
Koronázása után nem sokkal Henrik király követséget menesztett Rómába, IV. Adriánhoz. A küldöttség, amelyet Arnold, Lisieux püspöke vezetett, a pápa engedélyét kérte egy Írország elleni hadjárathoz, amit a pápa a Laudabiliter bullában engedélyezett. Elképzelhető, hogy Henriket az angol papság uszította, akik fennhatóságukat ki akarták terjeszteni a független ír egyházra. Az is elképzelhető, hogy Henrik azért akarta elfoglalni, hogy öccsének, Vilmosnak megfelelő birtokot adjon.
Utóbbit alátámasztja, hogy Vilmos nemsokára meghalt és Henrik feledte Írországgal kapcsolatos terveit. A kérdés csak 1166-ban merült fel ismét, amikor az egyik ír herceget, Diarmait Mac Murchadát elűzte Leinster közeli birtokairól az ír nagykirály és a herceg Henrik aquitániai udvarában keresett menedéket. Henrik meghallgatta a herceg kérését, és lovagokat, valamint gyalogos katonákat bocsátott a rendelkezésére, hogy segítségére legyenek. A sereg vezére a walesi normann nemes, Richard de Clare, Pembroke második bárója lett, akinek Diarmait lánya kezét ígérte segítségéért cserébe és megtette örökösének.
A normann sereg hamarosan sikerrel járt és visszafoglalták a birtokokat, de nemsokára kiderült, hogy Henrik nem önzetlenül segítette Diarmaitot. 1171-ben partra szállt Írországban és magát kiáltotta ki Írország urának. Minden normann és ír nemest arra kényszerített, hogy hűséget esküdjenek neki és hat hónappal később eltávozott. Henrik sosem tért vissza Írországba, de legkisebb fiát, Jánost nevezte meg Írország urának, amikor birtokait felosztotta fiai között.
Henrik hódítása volt a kezdete a 800 éves írországi angol uralomnak. 1172-ben a casheli zsinaton az egyházfők kijelentették, hogy csak a katolikus vallás engedélyezett Írországban és az angol egyház befolyása alá vonták a szigetet.
1174-ben Henrik fiai felkeltek apjuk ellen és ezzel egyidőben egy skót sereg tört be Észak-Anglia területére, I. Oroszlán Vilmos király vezetésével. A csatorna felől egy flamand flotta készülődött partraszállásra, I. Fülöp flamand gróf vezetése alatt. Minden jel arra mutatott, hogy Henrik területi terjeszkedésének hamarosan véget vetnek ellenségei.
Henrik az ellene fordulókban Isten kezét látta, amivel Becket Tamás canterburyi érsek halála miatt akarja büntetni. Haladéktalanul Canterburybe utazott, hogy a szent sírjánál imádkozzon és bűnbánatot tanúsítson, ezt követően az események kedvezően alakultak Henrik számára. A flamand flottát szétszórta a csatornán uralkodó viharos időjárás és meghiúsította a flamandok partraszállási kísérletét. A skót sereg továbbra is veszélyeztette Anglia északi részét, de Henrik katonái Alnwick közelében megütköztek velük és elsöprő győzelmet arattak - Vilmos királyt elfogták és pár hónapon belül a legfontosabb skót erődítményeket az angolok elfoglalták és lerombolták. Skócia csatlakozott Henrik birodalmához, amely most már délen a Pireneusoktól északon Skóciáig, Írországtól Provance-ig terjedt. Fiai lázadásának leverése után a király erősebb volt, mint valaha.
Az I. Henrik király halálát követő zűrzavaros időszakban, amikor István és Matilda küzdött a trónért, az angol nemesek egyre jobban önállósították magukat a központi, királyi hatalomtól és igyekeztek a királyi előjogokat saját maguknak kisajátítani. A király ellen lázadó nemesek által épített, engedély nélküli erődítmények mellé csatlakoztak a hűségeskünek és a kötelező katonai szolgálatnak ellenszegülők. Henrik trónra lépése után azonnal nekilátott rendet teremteni, és a királyi engedély nélkül épített várakat leromboltatta. A katonai szolgálat elkerülésének széles körben elterjesztette egy, I. Henrik idejében bevezetett különadó (angolul ) használatát, amivel egy lovag megválthatta szolgálatait a király felé. A befolyt összegből Henrik saját seregét fejlesztette, illetve zsoldosokat fogadott. A különadót nem csak általában, hanem akár egy-egy hadjáratra is kivetették, mint például Toulouse bevételére, vagy Írország elfoglalására.
A király által felbérelt zsoldosok igen nagy szerepet játszottak abban, hogy Henrik és fia, Richárd nemcsak megtartották, hanem ki tudták terjeszteni fennhatóságukat kontinentális birtokaik felett. 1159-től ez az adó központi szerepet játszott a király hadjáratainak finanszírozásában.
II. Henrik uralkodása alatt hozták létre a királyi magisztrátusi bíróságokat. A bíróság hivatalnokai tehát a király nevében hozhattak ítéletet az eléjük terjesztett ügyekben. Ez a megoldás jelentősen csökkentette a király bíróság elé kerülő ügyek számát és lehetővé tette egy hatékonyabb, lényegesen gyorsabban működő igazságszolgáltatási rendszer kiépítését. Henrik másik nagy érdeme, hogy az igazságszolgáltatást valóban „igazságossá” tette: a 12. században nem volt ritka, hogy kínpróba vagy harc döntötte el egy peres ügy kimenetelét. 1166-ban a Clarendon-palotában kiadott rendeletében Henrik bevezette a bizonyítékok bemutatásán alapuló, esküdtszék jelenlétében zajló tárgyalásokat. A váltás nem történt meg azonnal, hiszen például 1819-ig lehetséges volt párviadallal eldönteni a peres ügyeket, de mindenesetre lefektette az angol jogrend máig meglévő alapjait.
Másik jelentős rendeletét Northamptonban adta ki 1176. januárjában, amely lényegében megerősítette a clarendoni rendelet legfőbb pontjait, illetve 6 utazó békebírót nevezett ki, akik Angliát járva ítélkeztek az eléjük terjesztett peres ügyekben.
Kora szokásainak megfelelően és a normann királyok hagyományait követve, II. Henrik is mindent elkövetett, hogy a király fennhatósága alatt tartsa az egyházat. 1164. január 30-án a Clarendon-palotában a király kiadott 16 rendeletet, amelyek arra irányultak, hogy csökkentsék Róma befolyását az angol egyház felett. A polgári bíróságokat pedig felhatalmazta, hogy az egyházi viták és perek felett is ítélkezzenek. Emellett igyekezett saját támogatóit és rokonait ültetni a legfontosabb egyházi méltóságokba, egyik törvénytelen fia Lincoln püspöke és York érseke lett. Henrik népszerűsége és befolyása révén a rendeleteket széles körben elfogadták, de a frissiben kinevezett canterburyi érsek, Becket Tamás, megtagadta az engedelmességet.
Henrik nem tűrhette, hogy akaratának ellenszegüljenek és 1164. október 8-án Northamptonba, a király tanács elé idézte Becket Tamást, akinek a király méltóságának megsértéséért és kötelességszegésért kellett felelni. Becket, akit az ülésen egyhangúlag bűnösnek találtak, Franciaországba menekült és Henrik ellenségének, VII. Lajos francia király pártfogásába adta magát. Közel két évet töltött a pontignyi ciszterci apátságban, amíg Henrik fenyegetései miatt onnan is távoznia kellett. A helyzet orvoslására Becket az egyház rendelkezésére álló eszközöket, a kiközösítést és a pápai interdiktumot akarta használni, de III. Sándor pápa a tárgyalásos megoldás híve volt. Ez után a pápa és Becket között is ellentétek támadtak, főleg amikor semmibe vette 1167-ben a helyzet rendezésére kiküldött pápai legátus rendelkezéseit.
Becket makacssága 1170-ben kezdett eredményeket hozni, amikor a békülékeny III. Sándor is azt fontolgatta, hogy egész Anglia lakosságát kiközösíti Henrikkel együtt. Henrik, akit megrémisztett ez a lehetőség, fontolóra vette annak lehetőségét, hogy Becket visszatérhet Angliába és elfoglalhatja hivatalát. Személyesen találkoztak Párizs mellett, hogy a visszatérésről tárgyaljanak és Becket itt ugyanolyan makacsnak bizonyult és semmilyen királyi beleszólást nem tartott elfogadhatónak egyházi ügyekben. Noha Becket ezután visszatérhetett Angliába, de ott azonnal kiközösítette azokat, akik Henrik pártját fogták a vitában.
Amikor a beteg Henrik hírét vette Becket legutolsó intézkedéseinek, tehetetlenségében hangosan kifakadt - az eredeti mondatnak számos változata ismert, mint pl.:
„Hát nincs senki, aki megszabadítana ettől a kellemetlen paptól?” ("Will no one rid me of this troublesome priest?")
„Milyen nyomorúságos semmittevőket és árulókat támogattam és fogadtam be udvaromba, akik eltűrik, hogy urukat szégyenteljesen megalázza egy közönséges pap?” ("What miserable drones and traitors have I nourished and brought up in my household, who let their Lord be treated with such shameful contempt by a low-born cleric?")A tényleges szóhasználatnál fontosabb, hogy a jelenlevők közül négyen királyi parancsnak fogták fel a kifakadást és Reginald Fitzurse, Hugh de Moreville, William de Tracy, valamint Richard le Breton lovagok 1170. december 29-én a canterburyi katedrálisban meggyilkolták Becketet. Bár a király megbüntette a tetteseket, de a gyilkosság beárnyékolta hátralévő 20 évét, hiszen korábban Henrik és Tamás jó barátok voltak.1173-ban a pápa szentté avatta a mártírként tisztelt Tamást és emlékét az egyházi ügyekbe való világi beavatkozás elleni küzdelemnek szentelte. Bár Tamás szinte maga kereste mártíromságát a királlyal való szembenállása során, de Henriknek mégis visszakoznia kellett és nagymértékben csökkent befolyása az egyházi ügyek felett.
Henrik még életében megpróbálta felosztani birodalmát fiai között. 1155-ben arra kötelezte nemeseit, hogy hűséget esküdjenek elsőszülött fiának, Vilmosnak, aki az angol trónt örökölte volna. 1156-ban azonban meghalt Vilmos és a trón örököse második fia, ifjabb Henrik lett. 1170. június 14-én ifjabb Henriket társuralkodóvá koronázták a westminsteri apátságban, valamint megkapta a Normandia hercege, Anjou és Maine grófja címeket is. Ettől fogva csak az „ifjú király” (rex iunior) néven emlegették, de tényleges hatalom nem volt a kezében. Emiatt, illetve anyja, Eleonóra és a francia király, Fülöp Ágost felbujtására ifjabb Henrik fellázadt apja ellen. Emellett Richárd sem fogadta el bátyja pozícióját, mivel magát egyenrangúnak érezte vele.1173-ban Henrik feleségül vette anyja első férjének, VII. Lajos francia királynak második házasságából származó lányát, Margitot. Ifjabb Henriknek meglehetősen nagy udvartartása volt, számos lovaggal, akiket nem tudott megfelelően jutalmazni, hiszen szinte semmilyen terület nem állt közvetlen rendelkezése alatt. A lázadás közvetlen kiváltó oka az volt, hogy II. Henrik három várat adományozott ifjabb Henrik örökségéből öccsének, Jánosnak, aki éppen házasodni készült. Erre Henrik, Richárd és Geoffrey fegyverrel próbálták uralmuk alá vonni az örökségükként kijelölt területeket, lázadásukhoz csatlakozott anyjuk, Eleonóra is, akit férje ellen fordított Becket Tamás meggyilkolása.
Henrik 1173. márciusában Lajos udvarában keresett menedéket, ahol hamarosan csatlakozott hozzá két öccse, de anyjukat Henrik elfogta és börtönbe vetette. Ifjabb Henrik és Lajos ígéretekkel és adományokkal maguk mellé állították Flandria, Boulogne és Blois grófjait, valamint Oroszlán Vilmos skót királyt – ifjabb Henrik úgy akarta megkaparintani örökségét, hogy előre szétosztotta azt.
A harcok 1173. áprilisában kezdődtek és a francia területeken kezdetben sikert értek el a lázadók. Fülöp flamand gróf, Boulogne grófjának támogatásával kelet felől, ifjabb Henrik délről, míg a bretonok nyugatról támadták Normandiát, de Henriknek mindhárom haderőt sikerült megvernie. Ezt követően Leicester grófja flamand zsoldosokból sereget toborzott és Normandiából átkelt Angliába, hogy csatlakozzon a lázadókhoz, akiket Hugh Bigod, Norfolk grófja vezetett. Leicester seregét azonban megtámadták és szétverték a skót Vilmos király elleni hadjáratból visszatérő angol csapatok. II. Henriknek állítólag így számoltak be a győzelemről: „Ez egy rossz év ellenségeid számára.”
1174-ben még fellángoltak a küzdelmek, Oroszlán Vilmos öccse, Dávid, Huntingdon grófja Anglia északi részét támadta, Ferrers gróf a nottinghami királyi várat foglalta el, míg Hugh Bigod Norwich városát égette fel. 1174. július 8-án azonban II. Henrik, aki eddig Normandiában harcolt ellenségeivel, partra szállt Angliában. Canterbury városában bűnbocsánatért esedezett Becket Tamás sírjánál és másnap, július 13-án az Alnwick melletti csata során Oroszlán Vilmost és számos támogatóját elfogták. Henrik ezután egyesével végzett a felkelőkkel, majd visszatért Normandiába, ahol ifjabb Henrik és támogatói behódoltak neki. A király viszonylag enyhén büntette meg fiait, például Richárd csak jövedelmének felét vesztette el, ami Poitou grófjaként neki járt volna.1182-ben Henrik fiai egymás ellen fordultak és a francia nemesek, valamint Fülöp Ágost felbujtására egymás ellen kezdtek harcolni, hogy örökségüket biztosítsák. Az újabb polgárháborúnak 1183. június 11-én ifjabb Henrik halála vetett véget, majd II. Henrik gyorsan megszállta a lázadó Angouleme vidékét, hogy biztosítsa birodalma békéjét.Az utolsó összecsapásra 1184-ben került sor, amikor Geoffrey és János, a legfiatalabb testvérek, megtámadták Aquitániát, ami Richárd bátyjuk birtoka volt. Richárd, aki 10 éve folyamatosan háborúskodott, könnyűszerrel visszaverte öccsei támadását.
Fiai lázadásának és belviszályainak leverése azonban nem jelentett megnyugvást Henrik számára. Utolsó éveiben egyre inkább János lett kedvence és Richárd attól tartott, hogy kikerül apja végrendeletéből öccse javára. Ezért Richárd és Fülöp Ágost szövetséget kötöttek és 1189. nyarán megtámadták Henrik legrégebbi birtokát, Anjou grófságát. A meglepetésszerű támadás sikerét kihasználva elfoglalták Touraine-t, megtámadták Le Mans-t, valamint lerohanták Maine és Tours grófságokat. A legyőzött Henriknek nem volt más választása és beleegyezett a támadók minden követelésébe: Richárdot nevezte meg örökösének és franciaországi birtokain elfogadta Fülöp Ágost fennhatóságát.
Betegen, gyengén és egyetlen törvénytelen fia kivételével elhagyatva halt meg 1189. július 6-án, Chinon várban. Halálos ágyán állítólag kijelentette, hogy törvényes gyermekei voltak az „igazi fattyak”. Henriket a Fontevraud apátságban temették el, és Richárdot szeptember 1-jén Anglia királyává koronázták.
Felesége Aquitániai Eleonóra (1122 – 1204. április 1.), X. Vilmos aquitániai herceg és Aenor de Châtellerault lánya, akitől összesen nyolc gyermeke született:
Vilmos (Normandia, 1153. augusztus 17. – Wallingford vár, 1156. június) Poitiers grófja. 1155. áprilisában apja Wallingford várban megeskette főnemeseit, hogy korai halála esetén támogatják Vilmost, aki nem sokkal ezután, 1156-ban elhunyt.
Henrik (Bermondsey kastély, 1155. február 28. – Martel vára, 1183. június 11.) Az ifjabb Henriket 1170. június 14-én a westminsteri apátságban apja társuralkodójává koronázták. A ceremóniát 1172. augusztus 27-én megismételték, de ennek ellenére kevés hatalom volt a kezében. 1172. november 2-án feleségül vette VII. Lajos francia király második házasságából származó lányát, Margitot (1158–1197). Margit Henrik halála után újra házasodott (1185/86-ban): második férje III. Béla magyar király. Henriknek és Margitnak egy gyermeke született:
Matilda (Windsor vár, 1156. június – Braunschweig, 1189. június 28.) Házasságát Oroszlán Henrik sváb herceggel 1165-ben apja és Barbarossa Frigyes közötti szövetség részeként kötötték. A házasságra 1168. február 1-jén került sor. 1180-ban Henrik minden németországi birtokát elvesztette, 1181-ben az erfurti birodalmi gyűlés visszaadta birtokait, de három évre száműzték. Henrik apósánál keresett menedéket 1185-ig, mielőtt visszatért Németországba. Amikor Frigyes császár a keresztes hadjáratra készülődött, Henrik megtagadta, hogy vele tartson és 1189-ben ismét száműzetésbe kényszerült.
Richárd (Beaumont palota, Oxford, 1157. szeptember 8. – Chalus, 1199. április 6.), az Oroszlánszívű. 1172-től Aquitánia hercege, majd 1187-ben VIII. Gergely pápa felhívására csatlakozik a keresztes hadjárathoz. Indulását késleltette, hogy Poitou grófságában fellázadtak alattvalói, majd összeveszett V. Raymond toulouse-i gróffal és végül 1189-ben csatlakozott II. Fülöp Ágost francia királyhoz a saját apja elleni hadjáratban. Apja halála után Anglia királyának koronázták. A koronázás után királyi birtokokat adott el, hogy a hadjárat költségeit előteremtse és 1189. decemberében kihajózott Angliából. 1190 júliusában Vézelay-ben találkozott Fülöppel és együtt indultak a Szentföldre. Felesége (1191. május 12.) Navarrai Berengária, VI. Sancho navarrai király lánya (1163–1230).
Geoffrey (1158. szeptember 23. – 1186. augusztus 19.), 1169-től II. Geoffrey néven Bretagne hercege. 1186-ban egy párizsi lovagi tornán halálra gázolta egy ló. Felesége (1181. június) Bretagne-i Constanca (1161 – Nantes, 1201. szeptember 3.), IV. Conan bretagne-i herceg és Margit skót hercegnő lánya. Geoffrey és Constanca házasságából három gyermek született:
Eleonóra (1184 – Corfe vár, Bristol, 1241. augusztus 10.) Richárd nagybátyja kiszabadulásának egyik feltétele volt, hogy eljegyezték Frigyessel, V. Lipót osztrák herceg és Magyarországi Ilona hercegnő fiával. A menyasszony 1194. decemberében elindult Normandiából Bécs felé, de félúton visszafordultak, amikor értesültek Lipót halálhíréről. Richárd halála után János bebörtönözte, mivel attól tartott, hogy házassága veszélyeztetné Anglia trónján. János halála után Richmond grófnője címet viselte.
Arthur (Nantes, 1187. március 29. – Rouen v. Cherbourg, 1203. április 3.). Geoffrey halála után született és születése után I. Arthur néven Bretagne hercege címet viselte. 1190-ben nagybátyja, Richárd minden angol és francia birtoka örökösének nevezte ki. Richárd 1199-es halála után Arthur, aki Bretagne-ban tartózkodott, serege élén bevonult Anjou és Maine grófságokba, ahol elfogadták a trón törvényes örökösének. Arthur franciaországi birtokai miatt hűséget esküdött II. Fülöp Ágostnak, de megsértette a francia király és nagybátyjához, Jánoshoz menekült. János azonban magának akarta megkaparintani az angol trónt és csak Arthur állt az útjában. Arthúr elmenekült, de a király katonái Mirebeau-ban elfogták, Falaise várába szállították, majd később a király parancsára meggyilkolták.
Leonóra (Domfront, Normandia, 1162. október 13. – Burgos, 1214. október 25.). 1165 az apja és I. Frigyes német-római császár közötti szövetség részeként eljegyezték Frigyes fiával, Frigyes sváb herceggel, aki meghalt, mielőtt a házasságra sor kerülhetett volna. 1177. szeptemberében hozzáment VIII. Alfonz kasztíliai királyhoz (Soria, 1155. november 11. – Gutiérre Múñoz, 1214. október 6.).
Johanna (Angers vár, 1165. október – Fontevrault apátság, 1199. szeptember 4.), első férje (Palermo, 1177. február 13.) II. Vilmos szicíliai király (1155 – 1198. november 17.), második férje (Rouen, 1196. október) VI. Rajmund toulouse-i gróf (1156. október 27. – Toulouse, 1222. augusztus 2.). Első férje halála után Vilmos utóda, Tankréd szicíliai király elzárva tartotta, hogy megakadályozza öröklését. Richárd király, aki útba ejtette Szicíliát a Szentföld felé, szabadon bocsátását követelte és Tankréd ekkor Messinába küldte Johannát, aki csatlakozott Richárdhoz. Richárd elfoglalta Messina városát, hogy Tankrédet tárgyalásra kényszerítse Vilmos örökségéről. Navarrai Berengária és Johanna 1191-ben együtt indultak Nápolyból Richárd után és 1191 áprilisában Cipruson érték utol. 1191-ben Richárd és Szaladin béketárgyalásokat folytattak, amelynek során szóba került, hogy Szaladin feleségül veszi Johannát – erre végül azért nem került sor, mivel Szaladinnak fel kellett volna venni a keresztény hitet. 1191. szeptemberében Johanna és Berengária visszaindult Franciaországba. Második házasságát is Richárd szervezte meg, amely része volt a Raymond toulouse-i gróffal kötött békének.
János (Beaumont-palota, Oxford, 1167. december 24. – Newark, Lincolnshire, 1216. október 18.), a Földnélküli János, Richárd halála után 1199-től Anglia királya. Első felesége Gloucesteri Izabella, második felesége Angoulême-i Izabella.Táblázatba foglalva:
Richard Barber, The Devil's Crown: A History of Henry II and His Sons (Conshohocken, PA, 1996)
John D. Hosler Henry II: A Medieval Soldier at War, 1147–1189 (History of Warfare; 44). Leiden: Brill Academic Publishers, 2007 (hardcover, ISBN 90-04-15724-7).

II.  Henrik - ragadványnevén Civakodó Henrik, németül: Heinrich der Zänker - (951 – 995. augusztus 28.), bajor herceg 973–976 és 985–995 között, karintiai herceg 989–995 között, német ellenkirály I. Ottóval szemben.
I. Henrik bajor herceg és Luitpolding Judit fia, II. Ottó német-római császár unokatestvére. A „Civakodó” jelzőt csak az újkorban kapta.
A Liudolfingek felkelésének 953-as leverése után Henrik már fiatal korában megkapta a hercegi címet. Kormányzása anyja, Judit, valamint a freisingi püspök, Ábrahám felügyelete alatt zajlott 955-től. 967-ben, 16 éves korában vehette át a bajor és a karintiai hercegség kormányzását.I. Ottó német-római császár halála (973) után 974-ben Henrik a II. Ottó elleni összeeskövés vezéralakja volt, melyben II. Boleszláv cseh, és I. Mieszko lengyel fejedelmek is csatlakoztak, akárcsak a Luitpolding család megmaradt tagjai. Az összeesküvés lelepleződése után Henriket a király fogságba vetette, melyből a herceg 976-ban megszökött. Az ezt követő harcokból Ottó király került ki győztesen, aki 976-ban meghódította a bajor területeket. A király letette a herceget, és leválasztotta Bajorországról - többek között - Karintiát is. A keleti őrgrófság, az Ostmark a Babenberg család kezére került. 
Henrik herceg folytatta a harcokat Ottó király ellen I. Henrik augsburgi püspökkel és Karintiai Henrikkel az oldalán. A 977-ben folytatódó harcok javarészt Passau térségében zajlottak. 
A harcokat azonban II. Henrik elvesztette, és Folkmar utrechti püspök felügyelete alá került. Csak II. Ottó halála után szabadult. Szabadulása után megpróbálta visszaszerezni birtokait a még gyermek III. Ottóval szemben. 984-ben támogatói német királynak kiáltották ki.
Henrik egyidejűleg harcokat folytatott a bajor hercegi székbe ültetett Luitpolding III. Henrikkel. A harcokat a 985-ös frankfurti birodalmi gyűlés zárta le, melyen III. Henrik lemondott a bajor hercegi címet illető követeléseiről.
III. Henrik halála után II. Henrik visszakapta Karintiai területeit, utolsó éveit "Civakodó" Henrik azonban azzal töltötte, hogy saját területeit fejlessze, így került sor 995-ben a ranshofeni törvények kiadására. Henrik ezenkívül egy egyházi reformot is sürgetett.

József Benedek Ágost János Antal Mihály Ádám (németül: Joseph Benedikt August von Habsburg-Lothringen; Bécs, 1741. március 13. – Bécs, 1790. február 20.) a Habsburg–Lotaringiai-házból származó, I. Ferenc császár és Mária Terézia királynő negyedik gyermekeként született osztrák főherceg, magyar és cseh királyi herceg, aki 1764-től német király, 1765-től a Német-római Birodalom császára, majd 1780-tól osztrák uralkodói főherceg, valamint magyar és cseh király II. József néven. Az első uralkodó, aki a Habsburg–Lotaringiai-házból származott. A „kalapos király” néven ismeretes.
Teljes születési neve németül: Joseph Benedikt August Johann Anton Michael Adam, magyar átírás szerint: József Benedek Ágost János Antal Mihály Ádám, míg latinul: Josephus Benedictus Augustus Joannes Antonius Michael Adamus. Uralkodóként a II. József (németül: Joseph II.) megnevezést használta. Uralkodói neve más nyelveken:
József Benedek Ágost főherceg szüleinek negyedik (a felnőttkort megértek közül a második) gyermeke, első fia volt. Mindjárt élete kezdetén, 1741. szeptember 11-én a nagypolitika részesévé vált: a hiedelem szerint az osztrák örökösödési háborúban a magyar rendektől segítséget kérő Mária Terézia a kis Józsefet karján vitte Pozsonyba, a rendi országgyűlés elé. A magyarországi nemesek a hagyomány szerint ekkor biztosították támogatásukról a híres „Vitam et sanguinem!” („Életünket és vérünket!”) felkiáltással.
Gyermekkorában makacs, önfejű volt. Tanáraira – többek között Batthyány Károly gróf, Bajtay Antal későbbi erdélyi püspök, Martini bécsi jogászprofesszor – később sem hallgatott, inkább autodidakta módon művelődött. Nagy hatással volt rá a kameralizmus és a felvilágosodás eszmevilága. Az udvari élet, a bálok untatták, inkább magányosan töltötte idejét. Már korán magáévá tette a felvilágosult abszolutizmus, az emberek üdvéért munkálkodó koronás fő eszményét. József vallásos római katolikus volt, azonban ez nem akadályozta meg abban, hogy később az egyházat a saját államfelfogása szellemében irányítsa. 1763-ban papírra vetette elképzeléseit Álmodozások (eredeti francia címén Rêveries) címmel, amelyben a reformok alapjául a korlátlan teljhatalmat jelölte meg.
Kibontakozni nagyon sokáig nem volt lehetősége. 1764-ben német királlyá, a következő évben, apja halála után pedig német-római császárrá koronázták, e két cím azonban üres, névleges tisztségeket takart. 1765-ben egyúttal anyja társuralkodója lett a Habsburg Birodalom élén, ám az erős akaratú Mária Terézia nem hagyta beleavatkozni a saját politikájába. Kisebb eredményként könyvelhette csak el, hogy 1766-ban az ő javaslatára a köz számára is megnyitották a császári kerteket, parkokat (Augarten, Prater). Idejét így azzal töltötte, hogy Európát (Franciaországot, Itáliát és a Német-Római Birodalmat) inkognitóban, Falkenstein gróf néven utazta be, a Habsburg Birodalomban pedig az ilyenkor szokásos ceremónia mellőzésével, de császárként tett ún. szemleutakat. (Magyarországon 1768-ban és 1773-ban járt.) Példaképével, II. (Nagy) Frigyessel két alkalommal is találkozott (1769 – Neisse; 1770 – Neustadt). Támogatta Lengyelország felosztását.
Amint tehette, takarékossági intézkedéseket vezetett be, legelőször is a hivatalnoki kar működési költségeit kívánta mérsékelni. A következő rendelkezése az udvari kiadások csökkentését célozta meg. Addig az volt a szokás, hogy külön teljes udvartartása volt a királynőnek, a trónörökösnek és minden testvérnek, továbbá az udvaroncok hatalmas tömegét is külön cselédhad szolgálta ki. Alapos megfontolás után kijelentette: teljesen fölösleges annyi külön konyha és ekkora személyzet. Attól kezdve az egész uralkodói család és az egész udvartartás egy közös konyháról étkezett, a szolgák felétől pedig megvált. A Hofburg régi testőrségét is elbocsátotta és újat – kisebb létszámút, de erősebbet – szervezett helyette.
A korszellemtől és a felvilágosult abszolutizmustól nem volt idegen az a hatalmas lendület, amellyel elkezdte politikai pályáját. Tíz év egyeduralmat szeretett volna kapni, ami elegendő lett volna birodalma átformálásához. A monarchia egységesítéséről, az igazgatás korszerűsítéséről, a kiváltságosok engedelmességre szorításáról, az alsóbb rétegek nagyobb megbecsüléséről szólt rövid fogalmazványában: „Megalázni és elszegényíteni a nagyokat, ez a tervem. Mindenki az államot tartozik szolgálni, amelynek megszemélyesítője az uralkodó.” Ahogy a célokban határozott, az eszközökben sem válogatós. Éppen Magyarországgal kapcsolatosan írja le: „Minden bizonnyal ellene vagyok az erőszaknak és vérontásnak, de bizonyos dolgokat el kell határozni, kerül amibe kerül.”
Első felesége Bourbon Izabella parmai hercegnő (1741–1763) volt, azonban ő 1763-ban elhunyt fekete himlőben. Ebből a házasságból két leánya született, Mária Terézia Erzsébet főhercegnő (1762–1770) és Mária Krisztina, aki egy órát sem élt, 1763. november 22-én meghalt, édesanyja egy héttel később szintén elhunyt.
Második felesége Mária Jozefa bajor hercegnő volt (1739–1767), akit 1765-ben vett feleségül, vele viszont sohasem alakított ki bensőséges házastársi viszonyt. Miután második asszonyát is elvitte a himlő (1767), majd egyetlen élő gyermeke, Mária Terézia Erzsébet is meghalt (1770-ben), II. József többé nem nősült meg. Gyengéd érzelmek a későbbiekben talán csak Eleonora von Liechtensteinhez fűzték, de ez a kapcsolat sohasem realizálódott.
József 1780. november 29-én lépett trónra, azonban saját elhatározásából lemondott a koronázásról és az ezzel járó eskütételről. Emiatt nevezte el Ányos Pál „kalapos királynak”, amely ragadványnév igen elterjedtté vált. A kalapos király mentesült minden kötöttségtől, amik elődei és a rendek egyezségeiből származtak: nem kellett garantálnia a rendi szervezetek, jogok megmaradását. Ez elengedhetetlen volt ahhoz, hogy saját elképzelései szerint átalakíthassa az államberendezkedést. Édesanyjához hasonlóan rendeletekkel kormányzott, országgyűlést egyszer sem hívott össze. Mivel azonban hatalmas iramban ontotta a saját maga alkotta rendeleteket – 10 év alatt 6000-et, naponta átlagosan kettőt – az államapparátus már csak a mennyiség miatt sem tudta azokat végrehajtani. Sok intézkedése valóban észszerű és hasznos volt, de sértette a hagyományokat (például a koporsós temetés tiltása gazdasági okokból) vagy egyszerűen végrehajthatatlan volt (például a női divat korlátozása).
II. József egyik első, legfontosabb intézkedése a türelmi rendelet meghozatala volt 1781-ben, amely az unitáriusok, reformátusok, evangélikusok és ortodoxok számára szabadabb vallásgyakorlást engedélyezett az eddiginél. Ahol minimum 100, nem katolikus család élt, ott azok saját költségükön fenntarthatták helyi gyülekezeteiket, sőt – torony és harang nélkül, nem közútról nyíló bejárattal – templomokat is építhettek. A fent említett felekezetek hívei semmiféle megkülönböztetést nem szenvedtek ezentúl a hivatali pályán. Az intézkedéseket a tolerancia eszménye és a birodalom egységesítésének vágya ihlette. Ugyanebben az évben a kb. 83 000 magyarországi zsidó helyzetét is rendezték.
A cenzúrát kivette az egyház kezéből és egy civil intézményre bízta – ez Bécsben székelt, de vezetése meglehetősen felvilágosult volt. Így sem engedték be külföldről a „felforgató” irodalmat, viszont az egyházi szempontokat, az azt sértő tartalmat nem vették figyelembe, vagy nem olyan mértékben, mint maga a katolikus egyház.
Még a türelmi rendelet évében a Rómának küldött egyházi jövedelmeket zárolta, és bevezette a pápai bullákat kihirdetésük előtt történő udvari ellenőrzését. II. József állammodelljében ugyanis az egyház pusztán az uralkodó egyik eszköze volt, így a róla elnevezett jozefinista politika jegyében igyekezett megvalósítani az államegyházat. Meggyőződése volt, hogy az egyházi vagyonnal szabadon gazdálkodhat, ha finanszírozza annak közfeladatait (oktatás, egészségügy), és biztosítja a valóban nép körében forgó alsópapság megélhetését. Ezek számát és javadalmait még növelte is. 1782. január 12-én kiadott szekularizációs rendeletével több, tanítással, gyógyítással vagy tudománnyal nem foglalkozó szerzetesrendet és mintegy 140 kolostort (1484 szerzetessel és 190 apácával) feloszlatott. Megszűnt a jezsuita,kamalduli, kapucinus, karmelita, kartauzi, klarissza, bencés, ciszterci, domonkos, ferences, pálos és premontrei rend, vagyonukat a Vallásalapba olvasztotta. Beavatkozott a vallási ünnepek, a mise és a papnevelés rendjébe is. A nyilvánosság előtt azt hirdette, hogy a papoknak az egyszerű emberek részére hasznos ismereteket – például a földművelés új módszereit – is közvetíteniük kell.
Mindez kiváltotta a pápai állam rosszallását: VI. Piusz pápa 1782-ben maga utazott Bécsbe („fordított Canossa-járás”), de József nem változtatott politikáján. (Sőt, az anekdota szerint még csak kezet sem csókolt az egyházfőnek, hanem kézfogással üdvözölte.) 1783-ban a papnevelést is állami feladattá tette, és ugyanebben az évben tett római látogatása során sem sikerült meggyőzni intézkedései visszavonásáról.
1786. február 7-én Magyarországon és az örökös tartományokban kihirdette a magyar pálos rend eltörlését és birtokainak elkobzását.
A 18. században több kisebb paraszti megmozdulásra került sor, amelyeket a bécsi udvar csendben támogatott, ösztönzött, hogy sakkban tartsa a nemességet. Amikor az Erdélyi-érchegység román parasztjai zúgolódni kezdtek a királyi uradalmakban hirtelen megemelkedő terhei ellen, Bécsbe jutó vezetőik – Horea, Cloşca és Crişan – ismét meleg fogadtatásban részesültek. (II. József, hogy az alattvalókkal érintkezhessen, külön épületrészt jelölt ki erre a célra, az ún. Controlor-folyosót.) Ők ezen felbuzdulva 1784-ben szervezkedni kezdtek, és hamarosan rabolni, pusztítani kezdtek. Célpontjaik a magyar nemesi kúriák és a nem ortodox települések voltak. A helyi katonai parancsnok sokáig nem mert ellencsapást indítani, félve II. Józseftől, így a helyi nemesség maga ragadott fegyvert. Végül az Erdélyben állomásozó katonaság 1785-ben leverte a románok lázadását, és az uralkodó megakadályozta a véres megtorlást: mindössze a három főkolompost végezték ki.
A román parasztfelkelés nagy szerepet játszott az 1785-ös jobbágyrendelet kiadásában. Ez egyfelől eltörölte a jobbágy elnevezést és a röghöz kötést, másfelől megerősítette a parasztok telekhez való jogát, valamint vagyonuk szabad örökítésének jogát. Mindez nem vezetett jelentős gazdasági változáshoz, ugyanis a nagy betelepítések végeztével a földbőség ekkorra már megszűnt, de a jobbágyság jogbiztonsága megnőtt. 1786-ban a jobbágyok botozását is megtiltotta az uralkodó, illetve ugyanebben az évben eltörölte a halálbüntetést. 1787-től kezdve állami ügyvédeket rendeltek ki a parasztok védelmére peres ügyeikben.
Egy 1789. február 10-én kiadott pátens értelmében az év (majd elhalasztva a következő év) novemberétől kezdve, fiziokrata elképzeléseknek megfelelően, egységes adót tervezett bevezetni minden föld után parasztnak és nemesnek egyaránt. A magyar arisztokrácia körében a terv felháborodást szült.
II. József idején zajlott az ún. Dritte Große Schwabenzug, a harmadik – utolsó – nagy svábtelepítési hullám, elsősorban a Bánátba. Ekkor mintegy 30 000 svábot telepítettek le Magyarországon, jelentős állami támogatást biztosítva nekik.
II. József igyekezett központosítani, racionalizálni az államszervezetet. 1782-ben egyesítette a Helytartótanácsot és a Magyar Kamarát, valamint a Magyar és Erdélyi Kancelláriát. A Helytartótanács ügyintézésének gyorsabbá, egyszerűbbé és pontosabbá tétele érdekében 29 ügyosztály szervezését rendelte el, amelyek egészen 1848-ig működtek. 1783-ban, amikor II. József beutazta Magyarországot, Erdélyt és Horvátországot, a Helytartótanács az uralkodó rendelkezése értelmében Budára tette át székhelyét. Ugyanekkor a budai egyetem is Pestre költözött.
1784. május 6-án megjelent nyelvrendelete is a birodalom egységesítését szolgálta. „Hivatalra ezután sem a kormányszékeknél, sem a vármegyéknél, sem az egyházi rendbe senki nem juthat, aki németül nem tud... Az országgyűlés nyelve is német leszen, s azért követül oda nem küldhető, aki németül nem tud...latin iskolába csak azokat szabad felvenni, kik németül irnak s olvasni tudnak...” A hivatalos nyelvnek a németet tette meg. Ez óriási felháborodást váltott ki a magyar nemesség körében. József azonban elszánta magát akarata keresztülvitelére: a reformsorozat nyitányaként a Szent Koronát átszállíttatta Bécsbe. Ezután támadást indított a vármegyerendszer ellen, amely a rendelkezések végrehajtásáért felelt, épp ezért minden uralkodói törekvést megcsáklyázhatott.
Az ellenállást fokozta, amikor a tradicionális politikai berendezkedést felrúgva Erdélyben az addigi közigazgatás helyett 10 új megyét alakított ki. 1785-ben a reformot Magyarországon is végrehajtotta, ahol a rendiség védbástyáit jelentő vármegyék élére az addig választott alispánokat immár a kormányzat nevezte ki, és felettes szervükül 10 kerületet hozott létre (Nyitra, Besztercebánya, Kassa, Munkács, Nagyvárad, Temesvár, Pest, Győr, Pécs és Zágráb székhellyel), élükön királyi biztosokkal. A főispáni tisztséget megszüntette, ezután a biztosok irányították a megyei alispánokat, akiket ettől fogva nem választottak, hanem kineveztek. A meghatalmazott helytartók a közigazgatást, a kamarai igazgatást és az igazságszolgáltatást is felölelő, széles hatáskörrel rendelkeztek. Egyik legfontosabb feladatuk volt, hogy kerületüket rendszeresen beutazva, a helyi állapotokról részletes és pontos információkat küldjenek a központi birodalmi kormányzat számára, Bécsbe.
Ugyanekkor a bíróságokat is átszervezték. 1786-ban eltörölték a halálbüntetést, és Erdélyben is átálltak a kerületi rendszerre: itt három új egységet szerveztek.
A hagyományos közigazgatás lerombolása hatalmas felháborodást, zúgolódást váltott ki a magyar nemesség körében, amit csak súlyosbítottak a kudarcokat hozó, megterhelő harcok az Oszmán Birodalom ellen. A nemesség körében divatossá vált a nemzeti nyelv és viselet, valamint a királyi intézkedések elleni fellépés: az első népszámlálást például 1784-1788 között szabályszerűen bojkottálták, a biztosokat inzultálták, a dokumentumokat megsemmisítették, félve az adózás rájuk való kiterjesztésétől. 1788-ban a rendek tiltakoztak a sorozás és a háborús rendelkezések ellen, míg 1790-re odáig fajult a helyzet, hogy Poroszországgal kerestek szövetséget saját királyuk ellen. József halálának közeledtével visszavonta az államszervezetet érintő rendeleteket.
II. József uralkodása utolsó éveiben, hogy a belső ellenállást tompítsa, a külpolitika terén próbált meg babérokat szerezni. 1787-ben szövetkezett II. Katalin orosz cárnővel, és még ebben az évben kitört az új orosz–török háború. A Habsburg Birodalom hadai az agg Hadik András vezetésével 1788-ban csatlakoztak a hadműveletekhez az Orosz Birodalom oldalán, ám Szabács bevétele után Lugosnál megfutamodtak az Oszmán Birodalom seregei elől. Ráadásul az uralkodó megbetegedett a fronton, és hazautazott Bécsbe. 1789-ben – a beteg Hadik helyett Ernst Gideon von Laudon tábornagy vezetésével – már az oroszokkal egyesülve a császári-királyi sereg győzelmet tudott aratni Havasalföldön, és Belgrádot is bevette. A háború azonban elhúzódott, és súlyos terheket rótt a magyarságra, a nemesek pedig már-már a felkelés határára jutottak.
II. József császár és király halála előtt minden, Magyarországot érintő rendeletét visszavonta három kivételével: a türelmi rendelet, a jobbágyrendelet és az alsópapságot támogató rendelet érvényben maradt továbbra is. „Szivemből kívánom, hogy Magyarország az intézkedések által annyit nyerjen boldogságban és jó rendben, mennyit rendeleteim által akartam neki megszerezni”. 1790. február 20-án elhunyt a jó szándékú, tehetséges uralkodó, aki azonban nem volt reálpolitikus. Sok intézkedése a későbbi polgári átalakulást, modernizációt vetítette előre, azonban a hagyományok és az ősi államberendezkedés figyelmen kívül hagyásával, félresöprésével maga ellen hangolta a társadalom sok csoportját. A valláspolitikája a katolikus klérust, a nyelvrendelet szélesebb rétegeket, a közigazgatási reformok pedig az egész politikai elitet szembeállították vele. A konszolidáció mind kül-, mind belpolitikai téren öccsére, a trónt öröklő II. Lipót császárra hárult, aki sikerre vitte a feladatot rövidre szabott uralkodása alatt.
Természetesen hívei is akadtak. Ausztriában például rendkívüli népszerűségnek örvendett, de néhány jozefinista Magyarországon is akadt, főleg a kezdeti időszakban. A főnemesi rétegből egyebek mellett Széchényi Ferenc, Batthyány Nepomuk János és Teleki Sámuel, Fekete György és Niczky Kristóf, a köznemesek közül Kazinczy Ferenc, Ürményi József és Végh Péter, a nem nemesi származású értelmiségiek közül pedig később a magyar jakobinusok szervezkedésében is részt vállaló Hajnóczy József és Izdenczy József, az Államtanács első magyar származású tagja (1785-től) emelhető ki.
A későbbiekben II. Józseffel sokat példálóztak. Elrettentő példa volt a nemzeti különállás, a rendi jogok és kiváltságok védelmezői számára, míg a modernizáció hívei iránymutatónak tekintették. Szobrának felirata az ő legigazabb jellemzése: „A közjónak élt, nem sokáig, de teljesen.”
Egy éjszaka Erdélyben c. játékfilm, készült 1941-ben, rendező Bán Frigyes, főszereplők: Páger Antal (II. József), Szeleczky Zita (Alvinczy Krisztina), Lázár Mária (Mária Terézia). A romantikus történet alapja II. József 1773-as erdélyi szemleútja.
Jókai Mór: Rab Ráby (regény), Pozsony, 1879, ennek későbbi kiadásai, és a belőle készült játékfilmek, színdarabok.
Rab Ráby c. játékfilm, tv-film 1964/65., rendező Hintsch György, főszereplők: Páger Antal (II. József), Kálmán György (Ráby Mátyás), Balázs Samu (Niczky Kristóf gróf). (A jozefinista császári tisztviselő konfrontációja a nemzeti különállást képviselő magyar vármegyei közigazgatással).
II. József császár (TV-film, 1982) Szomory Dezső drámája alapján, rendező Málnay Levente, főszereplők: Avar István (II. József), Sulyok Mária, Bordán Irén, Benkő Gyula, Kautzky József
Királyok könyve.  Szerkesztő: Horváth Jenő. Budapest, Helikon, 2004. ISBN 963-208-894-8
Fejtő Ferenc: II. József, Atlantisz Könyvkiadó, 1997 (Circus Maximus), ISBN 963-7978-89-5
Mitták Ferenc: Képes magyar história. Tóth Könyvkereskedés és Kiadó Kft., 2006 ISBN 978 963 596 629 5
