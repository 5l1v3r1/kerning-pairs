
Az ezred lánya Gaetano Donizetti kétfelvonásos vígoperája (opéra comique). A szövegkönyvét St. Georges és J. A. F. Bayard írták. Ősbemutatójára 1840. február 11-én került sor a párizsi Opéra-Comique-ban. A mű olasz változatát – Callisto Bassi fordítása alapján – a milánói Teatro alla Scala mutatta be 1840. október 3-án. Az átdolgozás révén a tiroliakból svájciak lettek, és a szerző az olasz ízlésnek megfelelően a prózai dialógusok helyett is recitativókat komponált.
Szín: egy tiroli falucska környékeA vitézségükről híres francia 21. ezred katonái egy ütközet után újszülött csecsemőt találtak a csatatéren. Nagy szeretettel felnevelték lányukat, aki idővel bájos hajadon lett, és mint markotányosnő élt az ezred katonái között. Az egész ezred, de főként Sulpiz őrmester elvárja, hogy a katonák közül válasszon magának jövendőbelit. Annál nagyobb az elképedésük, amikor kiderül, hogy Marie szívét egy fiatal svájci legény, Tonio rabolta el. Pedig ennek a Toniónak komoly érdemei vannak, hiszen egy alkalommal megmentette Marie életét. Ennek ellenére a lányt csak úgy kaphatja meg, ha beáll katonának. Ekkor azonban váratlan dolog történik.
Megjelenik Berkenfield márkiné, aki régen elvesztett rokonát véli felfedezni a lányban. Követeli, hogy hagyja el az ezredet és költözzön a palotájába, ahol rangjának megfelelő nevelést fog kapni. Ráadásul Toniónak – aki Marie kedvéért felcsapott katonának – másnap a csapatával együtt tovább kell vonulnia. Így a szerelmesek sorsa ugyancsak keservesre fordul.
Szín: terem a márkiné palotájábanMarie nem érzi magát jól a palotában, de aláveti magát a márkiné akaratának, és engedelmesen készülődik a számára kijelölt hercegi vőlegénnyel való eljegyzésre. A fényes kézfogón azonban csapatával együtt megjelenik az időközben tisztté előléptetett Tonio. Mivel másképp nem kaphatja vissza Marie-t, az egybegyűlt előkelőségek legnagyobb megbotránkoztatására elmondja, hogy a lány mint markotányosnő szolgált a hadseregnél. A kényeskedő arisztokraták felháborodva, fintorogva vonulnak vissza, Tonio pedig katonái lelkes éljenzése közben viszi magával Marie-t.
francia változatDame Joan Sutherland (Marie), Luciano Pavarotti (Tonio), Monica Sinclair (Berkenfield márkiné), Spiro Malas (Sulpice) stb.;  a Covent Garden Ének- és Zenekara, vezényel: Richard Bonynge (1968) DECCA 414 520-2

Az öt dinasztia és a tíz királyság kora (egyszerűsített kínai: 五代十国; hagyományos kínai: 五代十國; pinjin: wǔdài shíguó; magyaros: vutaj sikuo) i.sz. 907–960/979 közötti korszak volt Kína történelmében, a Tang és a Szung (Song-dinasztia) dinasztiák uralkodása között. Ebben a zűrzavaros politikai időszakban öt rövid életű dinasztia váltotta egymást, Dél-Kínában pedig tíznél is több állam jött létre (ezek közül a tíz legnagyobbat tartják számon). Az időszakot az anarchia jellemezte, háborúk dúltak és elterjedt volt a korrupció. Az ország egyes részein a pénzt felváltotta a cserekereskedelem. Észak-Kínában a politikai zűrzavar miatt elhanyagolták a vízrendszereket és a gátakat, gyakorivá váltak az árvizek és állandósult az éhínség. Ebben az időszakban kezdett elterjedni a könyvnyomtatás, Konfuciusz összes művét is ekkor nyomtatták ki először teljes terjedelemben (mintegy 130 kötetben). A korszaknak a Szung (Song)-dinasztia trónra lépése vetett véget.
Five Dynasties and Ten Kingdoms. Yahoo! Education. (Hozzáférés: 2011. október 21.)
Five Dynasties and Ten Kingdoms (907-960). china-history.net. (Hozzáférés: 2011. október 21.)

Az ötös számú vágóhíd, amerikai film Kurt Vonnegut azonos című regénye alapján (1972)
Az ázsiai termelési mód a marxizmus történelemfilozófiájának, a történelmi materializmusnak a fogalma és arra épülő elmélete. A kifejezést Karl Marx alkotta meg, és egyes munkáiban ezt a termelési módot az ősközösséghez, a rabszolgatartó társadalomhoz és a feudalizmushoz hasonlóan a kapitalizmust megelőző termelési módok, társadalmi-gazdasági formációk közé sorolta. A marxizmus eszmetörténete során azonban ez az elmélet soha nem talált teljes elfogadásra, hosszas tudományos viták folytak róla. Az elmélet kiemelkedő magyarországi híve és művelője Tőkei Ferenc volt.
Az elméletet először az öntözéses gazdálkodáson alapuló nagy ázsiai birodalmak korai társadalmának leírására alkalmazták, a későbbi viták során az elmélet hívei azonban arra az álláspontra jutottak, hogy az emberi társadalom fejlődésének ez a szakasza minden kontinensen (Ausztrália kivételével) megjelent.
Az ázsiai termelési mód társadalmaiban a személyileg szabad parasztok állnak szemben a szervezett állami bürokrácia vagy arisztokrácia képviselőivel. A parasztok élhetnek még az ősközösségi társadalmakból eredő önellátó faluközösségekben, vagy ezek szétesése után már mint kisparcellák birtokosai, használói állnak szemben az állami bürokráciával. A társadalmi rendszer egyik fő jellegzetessége, hogy az állam a tulajdonosa, vagy legalábbis a végső tulajdonosa az ország összes földjének.
Az arisztokrácia vagy a bürokrácia szervezi meg a társadalmi termelő munkát és a termelés eredményének, a többletterméknek egy részét a közvetlen termelőktől el is sajátítja a maga számára. A társadalmi struktúra élén a legtöbb esetben egyeduralkodó áll, aki személyében képviseli az országot, és elméletileg minden föld tulajdonosa. Amennyiben az uralkodó osztály az önkényuralkodóval ápolt rokoni kapcsolatok mentén szerveződik, akkor arisztokráciáról, amennyiben viszont például a kínai császári vizsgarendszer mintájára, vagy más, teljesítmény szerinti módon kerül kiválasztásra, akkor bürokráciáról beszélhetünk.
A kizsákmányolás ebben a társadalmi rendszerben egyrészt az adózás, másrészt pedig a kötelező közmunkákban való részvétel útján történik. Az egyes parasztok nem állnak közvetlen személyi függésben egyes földesuraktól, viszont szigorú függésben állnak – gyakran a faluközösség áttételével – az uralkodó osztállyal szemben. Emellett a fő társadalmi viszony mellett az ázsiai termelési mód rendszerében működő államokban is vannak rabszolgák vagy bérmunkások, de csekély számban, és az egész társadalmi rendszerre nem jellemző módon.
Az osztályharc a személyükben szabad parasztok és a „kollektív földbirtokosok”, azaz az állami földtulajdon megtestesítői között elsősorban az adózás révén elvont többlettermék mértéke körül forgott.
Mint az osztálytársadalmakban általában, az uralkodó osztály, itt az állami bürokrácia, uralma, tevékenysége nem korlátozódik a kizsákmányolásra. Az uralkodó osztály ellátja a társadalom egészének általános irányításával kapcsolatos feladatokat. Az ázsiai termelési módot más osztálytársadalmaktól az különbözteti meg, hogy az uralkodó osztálynak ez az irányítási funkciója közvetlenül érvényesül, míg a többi osztálytársadalomban ez a magántulajdon közvetítése révén megy végbe. Az ázsiai termelési mód uralkodó osztálya, az állami bürokrácia közvetlenül szervezi a társadalmi munkamegosztást és együttműködést.
Karl August Wittfogel képviselte a legkarakterisztikusabban azt a nézetet, hogy az ázsiai termelési mód létrejöttének alapvető oka a nagy öntözőrendszerek létesítésének szükségessége volt. Ezt a későbbi tudományos kutatás cáfolta. például Kínában és az Inka Birodalomban is már jóval korábban létrejött az ázsiai típusú despotikus állam, mielőtt öntözőrendszerek építésébe fogtak volna. Azok az állami feladatok, amelyeknek megoldására az ázsiai termelési mód államának vállalkoznia kellett, az öntözőrendszereken kívül vagy azok helyett sok más olyan területen is jelentkeztek, amelyek meghaladták az egyes faluközösségek lehetőségeit. Ilyenek voltak elsősorban a katonai egységek szervezése, a kézművesipar, kereskedelem, tudomány támogatása, valamint általában a nagy építkezések, függetlenül az öntözéssel összefüggő feladatoktól.
Mindemellett kétségtelen, hogy azokon a területeken, ahol az öntözéses gazdálkodásra szükség és lehetőség volt, az ázsiai termelési mód nagyon alkalmas volt az ezzel összefüggő nagy építkezések megvalósítására. Az ilyen öntözőrendszerek megléte esetén aztán magához a földműveléshez rendkívül egyszerű termelőeszközök is elegendők voltak a sok kézi munka mellett.Az öntözéses gazdálkodás szervezése mellett, de azzal szoros összefüggésben, az ázsiai típusú társadalmakban az állam fontos feladata volt az „idő szabályozása”, azaz a naptárrendszer karbantartása és főleg a mezőgazdasági szempontból meghatározó jelentőségű dátumok rögzítése.
Wittfogel szerint az ázsiai termelési módban működő társadalmakban az államban koncentrálódó uralkodó osztály feladata az olyan jellegzetes termelőerők,(wd) mint az öntözés és a naptár, illetve ezen keresztül az egész mezőgazdasági tevékenység szervezése és ellenőrzése. Más mezőgazdasági jellegű társadalmakban az államnak ilyen feladatai nincsenek.
Az ázsiai termelési mód elméletének marxista hívei szerint ez a termelési mód közvetlenül az ősközösségi társadalomból fejlődött ki és világszerte megjelent. Ezzel szemben a rabszolgatartó társadalom valamint a feudalizmus csak a Föld egyes részein és speciális körülmények között alakult ki. Az ázsiai termelési mód társadalmai között voltak az ókori Egyiptom, Mezopotámia, India, Kína és a prekolumbiánus amerikai magaskultúrák egyaránt. Ilyen társadalmi berendezkedésű volt továbbá az ókori Mükéné és a minószi civilizáció vagy az olyan középkori afrikai birodalmak, mint a Ghánai Birodalom, Mali, és a Szongai Birodalom.20. századi kutatások kimutatták, hogy az a gyakran képviselt nézet, miszerint az ázsiai termelési módon belül nincs fejlődés, a teljes stagnálás a jellemző, nem tarthatóak. Ezek a társadalmak is mutatnak fejlődést, és ennek megfelelően különböző formákban jelennek meg:
Ezen társadalmak egyszerű formája, amikor a rokonsági alapon szerveződő faluközösségek együtt művelik földjeiket, azaz tovább él az ősközösségi gyakorlat, a mezei munkákat együtt végzik. A többletterméket az állam adó formájában sajátítja el, illetve időnként közmunkára rendeli ki a lakosságot. A többlettermék az állam fenntartására, az uralkodó bürokrácia és a papság, katonaság szükségleteinek kielégítéséra szolgál. Az uralkodó és bürokráciája közvetlenül rendelkezhet az összes megművelt földdel. Az uralkodó osztály és az állami bürokrácia azonos. Ebben az esetben érvényesül az a Marx által leírt állapot, ahol a földek bérleti díja vagy az utánuk fizetett adó egybeesik, nem különböztethető meg, a primitív osztályszerkezetet pedig klasszikus átláthatóság jellemzi. Ennek a társadalmi szerkezetnek az egyik példája az Inka Birodalom.
Az ázsiai termelési mód fejlettebb formájában a földek kikerülnek a faluközösség tulajdonából és fokozatosan az egyes parasztok tulajdonába kerülnek, akik azt egyénileg művelik meg. A faluközösség szétesik. A parasztság és az uralkodó bürokrácia mellett új osztályok is megjelennek, a bürokrácia egy része at uralkodó ajándéka vagy vásárlás révén nagy földterületekhez jut és így nagybirtokossá válik, megjelenik és megerősödik a kézművesek, iparosok rétege és a kereskedelmi tőke, valamint az uzsoratőke is megerősödik. Gyakran ők is vásárolnak jelentős birtokokat.
Ennek a fejleménynek az alapvető oka a termelőerők fejlődése volt. A mezőgazdaságban egyre inkább használatba kerültek a vasból készült eszközök, főleg a vaseke, és egyre nagyobb mértékben alkalmaztak igásállatokat. Fejlődött az öntözési rendszerek technikája és azok egyre szélesebb körben kiépültek. Ennek nyomán nőttek a mezőgazdasági bevételek, vonzóbbá vált az egyéni gazdálkodás, mint korábban, amikor a közösségi termelés eredménye csak a szűkös létfenntartásra és az adók megfizetésére volt elegendő. Nőtt a kézművesség jelentősége, termékeikre egyre nagyobb szüksége van a mezőgazdaságnak. Kialakult az egyszerű árutermelés és ezzel megnőtt a kereskedelem jelentősége is. Végül maga a föld is áruvá vált. A termőföld eladásának lehetőségével megnyitotta az utat az uzsoratőkések számára, akik a földbirtokok fedezetére adtak kölcsönöket. A kézművesség egy részéből kialakultak nagyobb manufaktúrák is. Az ázsiai termelési mód keretében így a korai tőkés fejlődés jelei mutatkoztak, mint Kínában a Tavasz és ősz korszakában, az iszlám birodalmakban, vagy az Oszmán Birodalomban. Kína a 17. században még a világ gazdaságilag legfejlettebb régiója volt. Az önálló átmenet a kapitalizmusba azonban nem történhetett meg az ázsiai termelési mód speciális osztályviszonyai, és részben az öntözésese földművelés szükségletei miatt. A kínai történelem során ugyanis a gazdasági fejlődés rendszeresen a földbirtokok nagymértékű koncentrációjához vezetett, ami újra és újra súlyos válságba, parasztlázadásokba, belső háborúkba sodorta a társadalmat és általában az aktuális császári dinasztia bukásához vezetett. Az új hatalom mindig földosztással és egyenlősítő törekvésekkel kezdte uralmát, később azonban, a gazdasági fejlődés révén újra megindult a földek koncentrációja. Így egyfajta dinasztikus ciklus alakult ki.
A dinasztiaváltás pusztításai után, az új korszak elején, a szabad parasztok aránya magas a nagybirtokosokhoz képest. Az újonnan letelepedő parasztoknak ingyen osztanak földet, vetőmagot, szerszámokat. Az adók viszonylag alacsonyak.
A parasztság létszáma növekszik, a termés nő, az adótömeg nő. Az állam bevételei nőnek, az öntözőművek kiépítésére többet fordítanak, ami tovább növeli az eredményességet.
A növekvő jólétben gazdagodnak a kereskedők és a hivatalnokok is. Idővel vagyonuk egy részét ingatlanba, földtulajdonba igyekeznek fektetni.
A nagy magánbirtokokon dolgozó parasztok kevesebb adót fizetnek, mivel a nagybirtokosok adókötelezettségei is alacsonyabbak.
A magánszektor terjedése nyomán csökkennek az állami bevételek. Ennek nyomán az állam kevesebbet költ gazdasági feladatai ellátására. Kevesebbet nyújt a parasztok számára, de igyekszik nagyobb adóbevételekhez jutni. Az adónyomás fokozódása elől egyre több paraszt menekül a földesúri birtokokra, vagy földbirtokát átadja egy magánszemélynek, hogy megszabaduljon az adóbehajtóktól, ami tovább csökkenti az állam bevételeket. Más esetekben a parasztok uzsorakölcsönöket kénytelenek felvenni az adók kifizetésére, és végső soron emiatt vesztik el földjeiket.Az öntözőművek építésére, karbantartására fordított összegek csökkennek, ezzel a terméseredmények is, viszont az adóterhek növekednek. Helyi, majd szélesebb körű parasztmegmozdulások kezdődnek. A belsőleg meggyengült államon és az uralkodó osztályon belül erősödnek a centrifugális erők, azaz a helyi érdekek előtérbe kerülnek a központiakkal szemben. A hatalmi pozíciójában megrendült uralkodó osztály tagjai egyre cinikusabban és kegyetlenebbül nyomják el a parasztságot.
Felkelés tör ki az uralkodó bürokrácia egyes kevésbé kompromittált képviselői vezetésével, vagy külső nomád támadás dönti meg az államot. Az új dinasztia új bürokráciát épít ki, amely kezdetben nagyban támaszkodik a szabad parasztságra és kedvezményekben részesíti azt. A ciklus újra kezdődik.A ciklikusan ismétlődő hatalomváltások során nem csak a nagy földbirtokosok vesztették el vagyonukat, hanem ezekben a társadalmi kataklizmákban, mintegy mellékhatásként, megsemmisültek a nagykereskedők és manufaktúra-tulajdonosok vagyonelemei, tőkéje is. Emiatt a helyi kapitalista fejlődés újra és újra megjelenő tendenciái nem tudtak megerősödni, a tőkés fejlődés csak a 19. századi külső imperialista hódítás nyomán, mintegy kívülről bevezetve indulhatott meg.
Az öntözéses gazdálkodás eszerint nem az oka volt az ázsiai termelési mód kialakulásának, hanem azt eredményezte, hogy ez a termelési mód az ismétlődő válságok ellenére nagy stabilitást ért el, és rendszeresen reprodukálta önmagát. Ezek a társadalmak saját erőből nem voltak képesek áttérni az osztálytársadalmak más, fejlettebb formáira. Azokon a tájakon, ahol az öntözéses gazdálkodás nem volt jellemző, a faluközösségek széthullása után, a vaskorszakban új típusú társadalmi formák, termelési módok jöttek létre, mint az antikvitás a görög területeken, vagy pedig maguk az ázsiai típusú birodalmak is végleg szétestek, mint Afrikában.
Karl Marx először az 1853-ban írt, A brit uralom Indiában című újságcikkében foglalkozott a keleti és a nyugati társadalmak közötti különbségekkel. Ebben arra mutat rá, hogy a víz felhasználásához szükséges társadalmi együttműködés nyugaton, például Flandriában vagy Itáliában önkéntes alapon szerveződik, keleten azonban ehhez a központosított államhatalom által gyakorolt kényszerre van szükség.“Ezeket a gondolatokat Marx 1857-ben A politikai gazdaságtan bírálatának alapvonalai (Grundrisse der Kritik der politischen Ökonomie) című munkájában fejtette ki részletesebben. A gazdasági-társadalmi formációkról szóló fejezetben foglalkozott a prekapitalista formációkkal, amelyekből a kapitalizmus kifejlődhetett. Itt három ilyen formát említett, a ázsiait, az antikot és a germán formát. Az ázsiai formával kapcsolatban itt már leírja a később ázsiai termelési módnak nevezett formáció számos jellegzetességét. Foglalkozik azzal, hogy ebben a termelési formában a földtulajdon alapvetően közösségi jellegű, és a közösség számára szükséges munkákat legtöbbször az egyeduralkodó nevében rendelik el. A többletmunka elsajátítása adók és közösségi munkaszolgáltatások formájában történik.
Friedrich Engels az Anti-Dühring-ben (1878) az állam keletkezésének két formájáról ír. Az első esetben az államok a közösségek számára szükséges irányító tevékenység elvégzésből fejlődnek ki. A nagy közösségi munkák elvégzése vagy a hadi tevékenység ugyanis megkövetelik a központi irányítást. Az ezt elvégző közösségi vezetők idővel igyekeznek hatalmukat állandósítani. Uralmuk azonban soha nem kizárólag kizsákmányoló jellegű: csak akkor tudják hosszabb távon is megtartani hatalmukat, ha továbbra is sikeresen elvégzik a fontos közösségi feladatok irányítását. Engels ezzel összefüggésben említi a perzsiai és indiai despotákat is. Érvelését azonban nem korlátozza az ázsiai megjelenési formákra,  hanem azt alkalmazza a görög törzsfőnökökre vagy a kelta klánok vezetőire is. Az állam keletkezésének másik formáját a rabszolgaság kialakulásában látja, különös tekintettel a hadifoglyokra.Engels az 1884-es A család, a magántulajdon és az állam eredete című munkájában már nem foglalkozik az állam létrejöttének első formájával. Sztálin erre hivatkozva „tiltotta be” az ázsiai termelési mód fogalmának említését is.
A II. Internacionalé idején, 1914 előtt a marxista teóriának ezzel az ágával alig foglalkoztak. Aktuálissá vált azonban ez a kérdés az októberi forradalom győzelme, a Szovjetunió megalakulása után a Kommunista Internacionálén belül, mivel ekkoriban erősen kiéleződött az osztályharc Ázsiában, különösen Kínában. A Komintern kereste az elméleti alapjait annak, miképpen tudná támogatni a kínai kommunisták küzdelmét a speciális ázsiai osztályviszonyok között. A 20-as években a Szovjetunióban létrejött ehhez a vitához egy viszonylag széles társadalomtudományi bázis is. A marxista értelmiségiek immár foglalkozhattak olyan kérdésekkel is, amelyek nem kapcsolódtak közvetlenül a párt napi politikai szükségleteihez.
Az ázsiai termelési módról folytatott elméleti vita azonban a húszas évek második felében belekerült a Trockij vezette baloldali ellenzék és a sztálinisták küzdelmének forgatagába. Az utóbbiak élesen elutasították ezt az elméletet. Az aktuális kínai helyzettel kapcsolatban az volt a véleményük, hogy a Kínai Kommunista Pártnak  alá kell rendelnie magát a Kuomintang vezette kínai nemzeti burzsoáziának, és együtt kell harcolniuk a feudális földesurak és a komprádor (azaz a gyarmatosító külföldiekkel együttműködő) burzsoázia ellen. Eszerint az álláspont szerint a kínai proletár forradalomnak még nem jött el az ideje.
Ezzel szemben a baloldali ellenzék amellett szállt síkra, hogy Kínában a munkásosztálynak a parasztsággal együtt a burzsoázia ellen kell fordulnia. A burzsoázia ugyanis Kínában soha nem lesz képes végrehajtani a polgári forradalmat és kisajátítani a földesúri nagybirtokokat.
Bár a baloldali ellenzék és az ázsiai termelési mód elméletének pártolói között nem volt teljes átfedés, ez az elmélet mégis adhatott érveket a baloldali ellenzéknek annyiban, hogy tagadta a feudalizmus fogalmának alkalmazhatóságát a kínai helyzetre. A SZKP többsége által meghatározott stratégia viszont a kínai feudalizmus létezésére alapozódott.
A sztálinisták más okból is bizalmatlanul szemlélték a ázsiai termelési mód elméletét: tartottak ugyanis attól, hogy ez megalapozhatja a szovjet társadalmi rendszerrel szembeni elméleti kritikákat azzal, hogy kimondja: lehetséges a kizsákmányolás az állami tulajdon bázisán is, amikor is a bürokraták társadalmi osztálya szembekerül a dolgozó osztályokkal.
1938-ban aztán megjelent az SZKP történetének rövid tanfolyami anyaga, amelyben a Sztálin által megfogalmazott fejezet a dialektikus és történelmi materializmusról a termelési viszonyok öt típusát különbözteti meg: az ősközösségi, as rabszolgatartó, a feudális, a kapitalista és a szocialista társadalmi rendszereket. Az ázsiai termelési módról folytatott vita így lezárult és de facto tilossá vált a fogalom említése is. Ehelyett a marxista történészek mindenütt a rabszolgatartó és a feudális termelési mód jeleit igyekeztek kimutatni a korai társadalmakban.
Az ázsiai termelési mód fogalmának sztálini „betiltása” súlyosan érintette a fiatal marxista sinológust, Karl August Wittfogelt, aki a 30-as években intenzív kutatásokat végzett Kína gazdasági és társadalmi fejlődésével kapcsolatban és ennek révén megerősítette az ázsiai termelési mód elméletét. Kutatásai miatt azonban 1938-ban trockistaként bélyegezték meg. Valószínűleg ez is közrejátszott abban, hogy Wittfogel fokozatosan agresszív antikommunistává vált. 1959-ben megjelent könyvében (Die orientalische Despotie) végigviszi azt a korábban is felismert elméleti lehetőséget, hogy az ázsiai termelési mód kategóriáit, főleg azt, hogy állami, azaz köztulajdon esetében is lehetséges a kizsákmányolás, lehetséges alkalmazni a Szovjetunióra és a „létező szocializmus” más akkori országaira is. Ezzel azonban ahhoz is hozzájárult, hogy az ázsiai termelési mód fogalma és elmélete körüli vita újjáéledt.
Franciaországban az ázsiai termelési mód témáját Ernest Mandel és a marxista etológus, Maurice Godelier fedezte fel újra és alkalmazta a kapitalizmus előtti társadalmi rendszerekre. Kelet-Európában is újra felfedezték ezt a fogalmat és újra kibontakoztak a tudományos viták. Magyarországon Tőkei Ferenc járult hozzá leginkább, nemzetközileg is jelentős mértékben, az elmélet kutatásához, de mélyebben foglalkozott a témával Ecsedy Ildikó, Ágh Attila, Simon Róbert, Ecsedy Csaba is. Az elmélet nagy kritikusa volt Magyarországon Komoróczy Géza.
A Kínai Kommunista Párt és a hivatalos kínai történetírás soha nem fogadta el ezt az elméletet, és a kínai történelem vonatkozásában is az ősközösségi-rabszolgatartó-feudális társadalmi rendszerek fogalmait alkalmazzák.
A Szovjetunió és a kelet- és közép-európai államszocialista rendszerek bukása előtt Rudi Dutschke és Rudolf Bahro is felhasználták a „létező szocializmus” elleni kritikájukban az ázsiai termelési mód elméletét.
A történetfilozófiai vitákban az ázsiai termelési mód elméletének hívei a marxizmuson belül is általában kisebbségben maradtak. A marxizmuson kívül, ha egyáltalán foglalkoztak az elmélettel, gyakran általában utasították el a történetfilozófia különböző tételeinek alkalmazhatóságát az empirikus történettudományi kutatások eredményeire.
Magyarországon az elmélet leghatározottabb bírálója, Komoróczy Géza, Mezopotámia történetének kiemelkedő kutatója, ugyancsak az empirikus történettudományi kutatásokra támaszkodva részletes tanulmányban utasította el az ázsiai termelési mód elméletének, sőt általában az egész marxi formációelméletnek az alkalmazhatóságát az általa vizsgált területre. Ugyancsak elutasítja, hogy a földtulajdon vizsgálatának kiemelt szerepe lehetne a korabeli társadalom szerkezetének vizsgálatakor. A földtulajdon helyzetét mégis megvizsgálva, bőséges régészeti adatok alapján arra a következtetésre jut, hogy a térségben már az i. e. 3. évezredben a közösségi földtulajdon különböző formái – a templomgazdaságok, az uralkodó birtokai és a faluközösségek földjei – mellett jelentős volt a földmagántulajdon is. Végül megállapítja, hogy az ókori kelet történelmére a formációelmélet egyik változata sem alkalmazható, és ha mindenképpen kategorizálni akarunk, akkor ez a kapitalizmus korát megelőző fejlődés egymással párhuzamos alaptípusai közé sorolható.
Ez a szócikk részben vagy egészben a Asiatische Produktionsweise című német Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.
↑ Komoróczy ÁTM: Géza, Komoróczy (1975). „A FÖLDTULAJDON AZ ÓKORI MEZOPOTÁMIÁBAN ÉS AZ ÚN. ÁZSIAI TERMELÉSI MÓD ELMÉLETE”. MTA II. Oszt. Közl. 24, 129-144. o.
Autorenkollektiv unter Leitung von Irmgard Sellnow: Weltgeschichte bis zur Herausbildung des Feudalismus (= Veröffentlichungen des Zentralinstituts für Alte Geschichte und Archäologie der Akademie der Wissenschaften der DDR. Bd. 5). Akademie, Berlin 1978.
Friedrich Engels: Eugen Dühring úr tudomány-forradalmasítása. [Anti-Dühring] MEM 20. köt. Kossuth Könyvkiadó, Budapest 1988.
Reinhard Kössler: Dritte Internationale und Bauernrevolution. Frankfurt am Main 1982.
Ernest Mandel: Entstehung und Entwicklung der ökonomischen Lehre von Karl Marx. Reinbek 1982.
Karl Marx: Die britische Herrschaft in Indien. In: Marx-Engels-Werke, Bd. 9, Berlin 1960, S. 127–133.
Gianni Sofri: Über asiatische Produktionsweise. Zur Geschichte einer strittigen Kategorie der kritik der politischen Ökonomie. Frankfurt am Main 1972.
Karl August Wittfogel: Die Theorie der asiatischen Gesellschaft. In: Zeitschrift für Sozialforschung 1938, S. 90–122.
Karl August Wittfogel: Die orientalische Despotie. Frankfurt am Main/Berlin/Wien 1977.

Az ázsiai tigrisek vagy négy ázsiai tigris egy gyakran használt kifejezés négy ázsiai állam, Hongkong, Dél-Korea, Szingapúr és Tajvan megnevezésére, mely ezen országok gyors gazdasági fejlődésére utal. 
Az ázsiai tigrisek az 1960-as években indultak gyors fejlődésnek, s bár más ázsiai államoknál (Kína, Japán, Malajzia) is tapasztalható volt a gyors gazdasági növekedés, az említett négy ország olyan kimagasló eredményeket ért el, amit elemzők gazdasági csodának tartottak. A Nemzetközi Valutaalap beszámolója szerint a négyeknél az egy főre jutó gazdasági növekedés jóval meghaladta a többi ázsiai ország 3-5%-os növekedését. A riport szerint egy átlagos, Ázsián kívül ország lakosa 1990-ben 72%-kal volt gazdagabb, mint 1960-ban, míg egy dél-koreai lakos 638%-kal.
Ezra F. Vogel, The Four Little Dragons: The Spread of Industrialization in East Asia (Cambridge, MA: Harvard University Press,  1991).
Sarel, Michael: Growth in East Asia - What We Can and What We Cannot Infer. IMF, 1997. (Hozzáférés: 2011. január 4.)
B. B. King, Riley B. King (Berclair, Mississippi, 1925. szeptember 16. – Las Vegas, 2015. május 14.) amerikai bluesgitáros. Minden idők egyik leghíresebb bluesgitárosa, aki még 89 éves korában is aktív előadó volt.
Egy ültetvényen született a Mississippi állambeli Berclairben. 9 évesen kezdett gitározni, közben kórusba is járt, ahol énekelni tanult. 20 éves korában Memphisbe ment unokatestvéréhez, ahol kezdetben utcazenélésből próbált megélni, később a helyi WDIA rádióállomás lemezlovasaként dolgozott, amivel regionális szinten ismertté vált. Lemezlovasként kapta a „The Beale Street Blues Boy” becenevet, mely később „Blues Boy King”-re, végül csak B. B. Kingre rövidült. Egy idő után ismét  a gitár felé fordult, és a Modern Records kiadásában elkészítette első felvételeit.
1968-ban Johnny Winterrel és Mike Bloomfielddel koncertezett nagy sikerrel, aminek következtében a The Rolling Stones 1969-ben meghívta amerikai turnéjára. Ugyanebben az évben játszotta fel Rick Darnell és Roy Hawkins The Thrill Is Gone című dalát, mellyel már nem csak a blues, de a poplisták élére is felkerült. A dal sikereinek köszönhetően King egyre inkább a kommersz popzene felé fordult. Egyre keresettebb előadó lett, dalai megjelentek TV reklámokban, TV showkban, ugyanakkor egyre kevesebb lemezt adott ki.
Munkássága elismeréseként 1984-ben beválasztották a Blues Foundation Hall Of Fame-be, 1987-ben pedig a Rock And Roll Hall Of Fame-be. Minden idők legaktívabb zenésze volt, még 70 éves korán túl is évi 200 fellépése volt. Szenvedélyes szerencsejátékos lett, vegetáriánus volt, nem ivott alkoholt és nem dohányzott. Állítása szerint tizenöt gyermek apja volt, melyek mind más anyától származnak.
1993-ban részt vett a Blues Summit-on, 2000-ben pedig elkészítette az Eric Claptonnal közös, Riding with the King című lemezt. 2005-ben a University of Mississippi díszdoktorává avatták.
2014 októberében Chicagóban lett rosszul a színpadon, ezután lemondta összes koncertjét és nem állt többé színpadra.
Hosszú évek óta 2-es típusú cukorbetegségben szenvedett, kiszáradás miatt is kezelték. Álmában érte a halál Las Vegasban, 2015. május 14-én.
A kisgyerek korától gitározó King soha nem járt tanárhoz, tudását teljes egészében autodidakta módon sajátította el. Az évek során folyamatosan fejlődött technikája, és pár év alatt a bluesvilág egyik legjellegzetesebb gitártechnikáját tudhatta magáénak. Stílusában érződik a delta blues lüktetése, de ezt a hangzást sikerrel vegyítette a kor más gitárosaira jellemző dzsesszes motívumokkal, így létrehozva az eredeti B. B. King-hangzást.
Saját bevallása szerint az akkordjáték sosem volt az erőssége, de tempóérzéke, ujjvibratoja, és az egész dallamjátéka egyedülálló.
Jávorszky Béla Szilárd – Sebők János: A rock története I. (Budapest, Glória Kiadó, 2005, ISBN 963-9587-09-5)

Johann Sebastian Bach (Eisenach, 1685. március 21. – Lipcse, 1750. július 28.) barokk kori német zeneszerző, orgonista, hegedűművész, a zeneművészet kiemelkedő egyénisége, a protestáns egyházi zene jeles képviselője.
A 17. század elejéig visszavezethető Bach dinasztia legjelentősebb alakja volt. Eisenachban született, itt tanult meg zenélni, kezdetben apjától, majd árvaságra jutva bátyjától, Johann Christophtól. 1700-ban, a lüneburgi tanulmányai alatt ismerkedett meg behatóan az orgonával, amelynek csakhamar virtuóz ismerője lett. Előbb a weimari zenekarban játszott, majd az arnstadti templom orgonistája lett. 1707-ben Mühlhausenben vállalt orgonistaállást, itt vette el feleségül másod-unokatestvérét, Maria Barbara Bachot.
A következő évben ismét a weimari udvarba került, ezúttal orgonista és kamaramuzsikusi minőségben. 1717-ben elhagyta Weimart és a kötheni herceg szolgálatába állt. Itt írta kamara- és versenyműveinek jelentős részét. Felesége halála után rövidesen ismét megnősült: Anna Magdalena Wilkent vette el. 1723-ban, a zenerajongó kötheni herceg halála után Bach megpályázta és elnyerte a lipcsei Tamás-templom kántori állását. Életének utolsó negyed századában az iskolai és templomi tevékenysége mellett rengeteget komponált és elvállalta a Collegium Musicum igazgatását is. Mindennapjait azonban az anyagi gondok és az iskola vezetésével való gyakori konfliktusok egyaránt megnehezítették. Rohamosan gyengülő látása miatt halála előtt szemműtétet végeztek el rajta, amely nem sikerült és megvakult.
Hatása a zenekultúrára felmérhetetlen. Művei mély intellektuális tartalmuk és tanító jellegük miatt zeneszerzők nemzedékeire hatottak. Bach művészetében a barokk hangszeres polifónia fejlődésének csúcspontjára érkezett. E stílus legfontosabb műfaja, a fúga általa nyerte el a legtökéletesebb és legkoncentráltabb kifejezőerejét. Munkássága jó részét a vallásos tárgyú kompozíciók alkotják, amelyek alapja a protestáns korál. Művészete a barokk kor zenei törekvéseinek hatalmas összefoglalása, ugyanakkor XX.-XXI. századi kultúrára is elemi hatással van. A Voyager Golden Recordon a legtöbb, 3 műve szerepel, több ezer felhasználással a hangosfilm és a filmművészet egyik leggyakrabban felhasznált szerzője a jelenkorig.
Johann Sebastian Bach 1685. március 21-én született Eisenachban, Johann Ambrosius Bach városi zenész és Elisabeth Bach (szül. Lämmerhirt) nyolcadik gyermekeként. A helyi Szent György-templomban keresztelték meg. Bach gyermekéveiről keveset tudni. A zenével először négyévesen került kapcsolatba apjának és másod-unokatestvérének (nagyapja testvére fiának, Johann Ambrosianus unokatestvérének), Johann Christoph Bachnak köszönhetően, aki megismertette a gyermeket a templom orgonájával. Valószínűleg ekkor gyökerezett meg benne az orgonajáték szeretete.A gyermeket hét-nyolcéves korában az 1692-1693. tanévre beíratták az eisenachi „latin iskolába”. Itt tanult meg olvasni, írni, itt ismerte meg a kátét, a zsoltárokat valamint a Bibliát úgy német, mint latin nyelven. A régi német hagyomány szerint, kiemelkedő szerepet kapott a zene, amelynek vezetése a kántor, Andreas Christian Dedekind kezében összpontosult. A diákok kórusa vasár- és ünnepnapokon a főtemplomban énekelt, ezenkívül különlegesebb alkalmakkor (például esküvőkön) is fellépett, sőt a környékbeli falvakat is bejárta. A korabeli feljegyzések szerint a gyermek Bachnak átható erejű, csengő szopránhangja volt és szinte bizonyos, hogy buzgón részt vett az akkoriban divatos utcai éneklésekben. A fiú korán, mindössze kilencévesen veszítette el édesanyját 1694 május 3-án.A sokgyermekes család háztartása nem maradhatott sokáig asszony nélkül, így az özvegy apa még abban az évben, novemberben újranősült: elvette az arnstadti polgármester leányát Barbara Margaretha Bartholomäit (szül. Keul), egy unokatestvérének, Johann Günther Bachnak fiatal özvegyét. De három hónap múlva, 1695. február 24-én az édesapa, Ambrosius Bach is hirtelen meghalt. Apja után nem maradt számottevő vagyon, hiszen életében is csak nagy áldozatok árán tudta népes családját fenntartani. Mostohanyja valószínűleg visszaköltözött rokonaihoz Arnstadtba Maria Saloméval, Bach nővérével együtt. Az akkor még élő három fiúgyermek közül Sebastian volt a legfiatalabb: három évvel idősebb bátyja, Johann Jacob (a későbbi oboista), még iskolás volt; a legidősebbik, tizennégy évvel idősebb bátyja, Johann Christoph azonban már öt éve szerényfizetésű orgonista volt a közeli Ohrdrufban. Az akkori idők szokása szerint az idősebb testvér magához vette elárvult öccseit.
Ohrdrufban tanulmányait a líceumban folytatta. Itt osztálytársa volt unokaöccse, Johann Ernst Bach, valamint Georg Erdmann, akivel életre szóló barátságot kötött. Az ohrdrufi líceum egyike volt azon iskoláknak, amelyeknek tantervét még Bach ottjárta előtt a híres pedagógus, Comenius reformja nyomán, modern szellemben megújították és a tanítás alapelvének a szemléltető oktatást tették meg. Az iskolai munka eredményességét és a diákság szociális összetételének haladó voltát bizonyítja az a kortársi szólásmondás, hogy „Emst herceg parasztjai jobb nevelésűek, mint másutt a nemesek”. A gyermek Sebastian ebben az iskolában jól megalapozott, humanista szellemű általános műveltséget szerzett.Az Ohrdrufban eltöltött öt év alatt döntött úgy az ifjú Bach, hogy orgonistai pályát választja. Valószínűleg bátyja – Johann Pachelbel tanítványa – maga tanította tehetségesnek mutatkozó öccsét az orgonajátékra. Bátyjától tanult zeneszerzést is. Innen ered az a történet, miszerint Bach éjjelente titokban másolt számára tiltott kottákat (amelyeket valószínűleg bátyja úgy vásárolt), és ennek köszönhető, hogy öregkorában látása erősen megromlott.Nem tudni pontosan, miért hagyta el Ohrdrufot. Egyes feltételezések szerint bátyjának halála miatt távozott, ez azonban tévedés, hiszen Johann Christoph 1721-ig a kisvárosban élt. Pénzügyi problémák léte szintén valószínűtlen, hiszen bátyja jól keresett, ő pedig énekeivel meg tudta keresni a létfenntartáshoz szükséges összeget. A legvalószínűbb azonban, hogy barátját követte, Georg Erdmannt, aki 1700 januárjában Lüneburgba költözött. Bach ekkor tizenöt éves volt, és a kor szokása szerint ideje volt, hogy magáról gondoskodjék, a saját lábára álljon. Bátyja is, a későbbi oboista, Johann Jacob, aki néhány évvel azelőtt, atyjuk halála után vele együtt került az idősebb testvér házába, már négy évvel előbb, 1696-ban mint tanuló, állást vállalt apja utóda mellett Eisenachban.Az ifjú Bach az 1697–98. tanév óta Ohrdrufban működő fiatal kántortanítótól, Elias Herdtól, aki diákkorában maga is hat éven keresztül ösztöndíjas énekes volt, értesült Lüneburgról. Bach tőle tudta meg, hogy a zenekedvelő lüneburgi gimnáziumban nagyra becsülik a kiváló muzikális adottságú, jóhangú türingiai diákénekeseket. Herdának tudomása volt néhány ösztöndíjas hely megüresedéséről, és ő ajánlotta a két tehetséges, vállalkozó szellemű fiút a lüneburgi gimnáziumba. Ez magyarázza, hogy érkezésük után a két fiút azonnal felvették a jól javadalmazott ösztöndíjas énekes-diákok csapatába.
A családi hagyomány szerint gyalog tette meg az út javarészét Lüneburgba. Odaérve, Bach és barátja, Erdmann egyenesen a Mihály-gimnáziumnak vette útját, amely a templom mellett épült régi bencés kolostorban kapott otthont. Herda ajánlása hatékonynak bizonyul: a két fiút mindjárt érkezésük napján, 1700. április 3-án felvették az ösztöndíjas kórusba, mégpedig nem is a 26 tagból álló nagyobb kórusba (chorus symphoniacus), hanem mindjárt a fele létszámú elit-együttesbe, az úgynevezett Mettenchorba, ahol fizetésük (havi 18 groschen) alig maradt el a prefektus vagy az adjunktus fizetése mögött. Az akkori árak mellett ez a szerény jövedelem épp elég volt egy-egy diák létfenntartására. A rendkívüli alkalmak muzsikája (utcai karének, esküvők, temetések stb.) zenéje ezenfelül számottevő külön jövedelmet biztosított a jóhangú diákoknak.Az ösztöndíjas gimnazistáknak a zeneóráikon és a zenei szolgálaton kívül az iskola általános-tagozatát is látogatniuk kellett. Mivel az iskolai kimutatások nem maradtak fenn, nem ismertek az ifjú Bach eredményei, sőt azt sem tudni melyik osztályt látogatta, tehetségének tükrében azonban valószínű, hogy Bach mindjárt a felsőbb osztályok valamelyikébe került.A gimnáziumi kórus teljesítményére serkentő hatással volt a másik rokonintézettel, a János-gimnáziummal (Johanneum) folytatott rivalizálás. Bach zenei fejlődése szempontjából nagy jelentőségű az a kérdés, hogy mi volt az együttes zenei műsora. Nem ismertek ugyan a templomi előadások műsorrendjei, de fennmaradt mind a két vetélkedő intézet zeneműtárának a katalógusa. A Mihály-gimnázium kottatárának jegyzéke azt bizonyítja, hogy ez korának egyik leggazdagabb zenei gyűjteménye lehetett. A 16. és 17. század német mestereinek nyomtatott zeneművei szinte teljes sorozatban szerepeltek benne. Az ifjú Bach bizonyára itt vetette meg páratlan zeneirodalmi tájékozottságának alapjait. Míg Eisenachban és Ohrdrufban elsősorban a 16. századi ún. „motettikus stílust” ismerte meg, addig Lüneburgban lehetősége nyílt tanulmányozni Claudio Monteverdi, Heinrich Schütz és Andreas Hammerschmidt munkásságát is. A könyvtár anyagának egyetlen hiányossága az volt, hogy kevés olasz és francia zeneművet tartalmazott.A város híresebb muzsikusai közül Bach nyilván elsősorban a főtemplomok orgonistáival kereste a kapcsolatot. A Nikolaikirche híres orgonájánál 1682 óta a Schütz egyik tanítványa, Johann Löwe működött, aki, mint komponista, az akkori modern stílus híve volt. Ennél is fontosabb volt Bachnak a Johanneskirche orgonistájával, Georg Böhmmel való megismerkedése. Az ifjú Bach bizonyosan valamiféle tanítványi vagy baráti viszonyba került vele, hiszen első orgonaművei világosan mutatják Böhm művészetének hatását.Alighanem Böhm biztatta fel a fiatal Bachot arra, hogy 1701 nyarán, a nyári szünidőben, Hamburgba utazzék az idős Johann Adam Reincken meghallgatására, akinek virtuozitása aztán nagy hatással lett művészetére. Kérdéses azonban, hogy Reincken orgonajátékán kívül voltak-e az ifjú Bachnak számottevő zenei élményei Hamburgban. Valószínűleg megismerkedett a hamburgi operával is, ahol olasz nyelvű műveket is lehetett hallani. Ugyancsak nagy hatással volt rá a kétnapi járásra fekvő Celle hercegi zenekara is, amelynek tagjai kivétel nélkül franciák voltak, így Bachnak lehetősége nyílt megismerni a francia énekes- és kamarazenét (Jean-Baptiste Lully, François Couperin, Louis Marchand, stb.).A korabeli szokások szerint úgy lett volna rendjén, ha Bach 1702-ben tanulmányai befejezése után beiratkozik egyetemre, majd végül kántorként elhelyezkedik valamelyik város templomában. Bach azonban nem ezt az utat választotta, hanem még tanulmányai befejezése előtt váratlanul elhagyta Lüneburgot 1703 áprilisában állást vállalt a weimari herceg öccsének udvari zenekarában mint hegedűs, öt hónapra rá pedig, 1703 augusztusában orgonistának szegődött Arnstadtba. E döntésének okai pontosan nem ismertek.
Bach, még Lüneburgban, 1702 nyarán elhatározta, hogy szülőföldjén, Türingiában orgonista-állást keres. 1702 júniusában meghalt a szászországi mühlhauseni Jakobikirche orgonistája, és Bach is pályázott a megüresedett állásra. Sikerült próbajátéka, de végül nem kapta meg az állást.Ugyancsak 1702 folyamán rokanaitól hírt kapott arról, hogy szülőföldje egyik városában, Arnstadtban, hatalmas, új orgona építésébe fogtak bele. A hangszer építésére J. F. Wender, jónevű mühlhauseni orgonaépítő kapott megbízást 1701-ben, de mivel nem sikerült időre elkészülnie a hangszerrel, Bachnak is átmenetileg (1703 április–július) más állást kellett keresnie. Ilyen átmeneti állás kínálkozott most a weimari nagyherceg öccsének zenekarában, ahol Bach (legkésőbb 1703 áprilisában) Hofmusikus címmel udvari hegedűs lett.Bach mellett az együttesnek tagja volt még a kalandos életű Johann Paul Westhoff, egy, II. Gusztáv Adolf svéd király seregében szolgált svéd tiszt muzsikus-fia, aki ifjúkorában mint hegedűs, végigutazta Itáliát, Franciaországot, Angliát és Németalföldet. Westhoff néhány esztendeje, 1698 óta kamarai titkár és hegedűművész volt Weimarban. Mint komponista arról volt nevezetes, hogy a polifón hegedűjáték és a hegedű-szólószonáta irodalmának művelője és ezen a téren Bach későbbi híres hegedűszonátáinak közvetlen mintaképe volt.A nagyherceg zenekarában nemcsak német, hanem olasz kamarazenei műveket is bemutattak. Bachnak alighanem itt volt először alkalma az olasz concerto-irodalom egykorú nagymestereit (Arcangelo Corelli, Antonio Vivaldi műveit) megismerni.
1703. március 17-én került kapcsolatba egy orgonavizsgálat kapcsán az arnstadti polgármesterrel, aki az év augusztusában átcsábította Arnstadtba, és kinevezte orgonistának. 1703. augusztus 9-én tartották a próbameghallgatást az arnstadti Újtemplomban. Fel is vették, fizetése 50 gulden volt, ezenkívül 30 guldennyi élelmiszert (például bort vagy búzát) kapott. Ezért neki csak orgonálnia kellett, a figurális zenével nem kellett törődnie. Idejének nagy részét a líceum kórusának igazgatása töltötte ki – sok esetben a tanítványok idősebbek voltak, mint a mester. A tanítás nem volt zökkenőmentes. Egy alkalommal Bach összetűzésbe került egy Geyersbach nevű fagottossal, aki bottal megverte, mert zöldfülű fagottosnak nevezte őt (talán ez az oka, hogy Bach – kortársaival, például Vivaldival ellentétben – egy fagottversenyt sem írt).Bach arnstadti évei alatt mutatkoztak meg zeneszerzői tevékenységének első híres alkotásai, ebben az időben vált érett mesterré, művésszé. Bachnak minden oka megvolt arra, hogy a városban magát jól érezze és kedvére muzsikálhasson. A szolgálati szerződésben kikötött templomi munka hetenként mindössze háromszor vette igénybe idejét egy-kétórai orgonajátékra, úgyhogy bőségesen maradt ideje zenét komponálni. Ebben az időben írta két érdekes csembalóművét, az egyiket bátyjának Johann Jakobnak ajánlotta amikor az XII. Károly svéd király gárdájába szerződött oboistának. Ez a mű Johann Kuhnau lipcsei kántor 1700-ban megjelent bibliai szonátáinak mintájára bájosan naiv programzenei részletekkel festi le a búcsúzás lefolyását és fájdalmát. A másik híres műve a Capriccio az ohrdrufi Johann Cristoph Bach tiszteletére a legidősebb bátyja tiszteletére íródott, akinek házában gyermekéveit töltötte. Bizonyos, hogy Bach Arnstadtban új orgonáján lázas buzgalommal gyakorolta magát a pedál játékban s ezekben az alkalmi darabokban családjának is meg akarta mutatni újonnan szerzett virtuóz ügyességét.Bach e korszakának művei csak töredékben ismertek. Az első fennmaradt nagyszabású műve a Denn du wirst meine Seele nicht in der Hölle lassen (Mert lelkemet nem fogod a kárhozatban hagyni) című kantáta. Ezt a művet mindvégig nagyra becsülte, majd harminc év múlva átdolgozta.
Bach életének eddig jelentősebb pillanata az 1705-ös lübecki utazása volt, hogy meghallgassa az ottani Marienkirche híres orgonistáját Dietrich Buxtehudét. Október végén indult el és erre a célra négyheti szabadságot kért egyházi felettesétől. Tekintélyét és a hatóság jó indulatát bizonyítja, hogy a kért szabadságot megkapta, bár épp a tanév és az egyházzenei évad kellős közepén voltak. Buxtehude 1668 áprilisa óta volt a lübecki székesegyház orgonistája és az ő szervezése alatt rendezték meg évente, az advent idején, a magas színvonalú Abendmusiken (Esti zene) hangversenyeket. Ez a lübecki látogatás volt az utolsó láncszem a fiatal Bach művészi fejlődésében, hiszen ahol eddig járt ott már megismerte mindazt, amit a közép- és észak-németországi templomi zene orgonaművek, motetták és kantáták formájában jelentőset produkált. Bach nem egyszerűen Buxtehudét, a nagy művészt kereste Lübeckben, hanem a templomi keretben való muzsikálásnak újfajta, reprezentatív formáit és lehetőségeit.
Az eredetileg négyhetes utazás három hónapra nyúlott és bár gondoskodott helyettesítőről, 1706. február 21-i keltezésű levélben „munka elmulasztása” miatt szigorú figyelmeztetésben részesült. A fegyelmi tárgyalás megrendezésének tulajdonképpeni oka az volt, hogy az arnstadti egyházközség és Bach között számos nézeteltérés merült fel a templomi orgonálást illetően, ugyanis a konzisztórium beleszólt abba, milyen harmóniákkal lássa el a korál-éneklés kíséretét, de az intermezzók hosszát is megpróbálta megszabni. A fiatal Bach ebben az időben nem volt hajlandó a maga művészetét a szertartás és a közös ének ügyének alárendelni és merész harmóniákkal és rögtönzött közjátékokkal zavarta meg a hívek énekét. Nyolc hónap múlva, 1706. november 11-én újabb tárgyalást tartottak, amelyben visszatértek a diákokkal való muzsikálás kérdésére, ugyanis elégedetlenek voltak, hogy Bach nem foglalkozott rendszeresen velük.Bármennyire kesztyűs kézzel bánt a hatóság a fiatal orgonistával, a helyzet mégis feszült volt. 1706-1707 táján több városból is kapott állásajánlatokat. Bach egy ideig fontolgatta a dolgot, de amikor az ugyancsak Türingiában fekvő Mühlhausen városában egy próbajáték után felajánlották neki az ottani Szent Balázs-templom orgonista-állását, habozás nélkül otthagyta az arnstadti szolgálatot és 1707 szeptember elején elköltözött.Bach zenéjébe ekkor kerültek tőle eddig szokatlan, de később stílusát teljesen meghatározó hangközök és modulációk (például a BWV 729-es In dulci jubilo korálelőjáték, vagy a Herr Jesu Christ, dich zu uns wend, BWV 726).
Első feleségét, Maria Barbara Bachot, az 1694-ben elhunyt Johann Michael Bach gehreni orgonista leányát Arnstadtban ismerte meg, aki anyja halála után ide költözött Gehrenből, és nagynénje nevelte. Bach 22 éves korában nősült meg, felesége fél évvel volt idősebb nála. A kiterjedt Bach családban Johann Sebastian volt az első és az egyetlen, aki a hasonnevű családból, a rokonságból választott magának feleséget. Bachnak ebből a házasságából az évek során hét gyermeke: öt fiú és két leány született (félkövér betűkkel azok, akik megérték a felnőttkort):
Wilhelm Friedemann („Friedemann”) (Weimar, 1710. november 22.–Berlin, 1784. július 1.)
Carl Philipp Emanuel („Carl”) (Weimar, 1714. március 8.–Hamburg, 1788. december 14.)
A mühlhauseni Szent Balázs-templom orgonistája régi szokás szerint a város zeneéletének tulajdonképpeni vezetője volt, Bach tehát ezzel az állással tekintélyes pozícióba jutott. A jó fizetés bőven biztosította megélhetését, ezért családot alapított. Október 17-én a közeli Dornheim nevű falucskában megtartották az esküvőt.A szolgálati szerződés szerint Bach hivatali kötelessége Mühlhausenben a vasár- és ünnepnapokon esedékes orgonálásra szorítkozott. Arnstadti működésével ellentétben azonban itt magasabb célt tűzött maga elé és átvette a kántori feladatkört is és hatalmas énekkari kompozíciókat írt. Tette mindezt valószínűleg Buxtehude hatására, akinek grandiózus kantátáinak barokk pompáját megpróbálta átültetni a szerényebb körülmények közé.Nagyszabású vokális művek előadására legjobb alkalomnak kínálkozott a városi tanács beiktatásával kapcsolatos ünnepségre komponált kantáta hagyományos szokása. Ilyen ünnepi alkalomra írta a Gott ist mein König (Isten az én Uram) kantátát, amelynek sikerét bizonyítja, hogy a tanács azonnal nyomtatásba is adta a művet.Amikor a templom orgonája javításra szorult, Bach feljegyezte a hibákat és a munkálatok kivitelezésére Wender orgonaépítőt javasolta. Tekintélyét bizonyítja, hogy a tanács teljesen rábízta a hatalmas munka irányítását és ellenőrzését.Megbecsülése és sikerei ellenére alig egy év múlva, 1708. június 25-én elbocsátását kérte. S noha kérelmében nem tisztázta ennek okait, de a későbbi kutatások fényt derítettek ezekre.Mühlhausen Bach ottlétekor már évek óta egyik fellegvára volt a pietizmus irányzatának, ami egy jellegzetesen polgári szellemű barokk kori vallásos mozgalom volt, amelyben (a Biblia szövegéhez, a hagyományos hitelvekhez, és a szertartás ősi formáihoz mereven ragaszkodó ún. ortodox irányzattal szemben) nagyobb súlyt kapott az egyéni vallásos élmény és a bensőséges vallásos érzés szerepe. A kétségtelenül mélyen vallásos érzésű Bachnak ezek szerint nem lett volna oka arra, hogy a pietizmussal szembekerüljön. Nagyobb baj volt az, hogy a pietizmus mozgalma a közösségi élet, a hagyományos szertartások értékének lebecsülésével és háttérbe szorításával úgyszólván lehetetlenné tette a templomi zenét, úgyhogy 1700 körül a pietizmus voltaképpen egyházi zeneellenes mozgalomként lépett fel. A szigorú pietista felfogás szerint a művészetnek csak akkor van a templomban létjogosultsága, ha szolgai módon teljesen alárendeli magát az ájtatosság céljának: ezért csak kis terjedelmű, igénytelen vallásos dalokat tűr meg az istentiszteletben és elítéli a templomi zene igényesebb, komplikáltabb művészi formáit. Ez aztán már elevenébe vág Bachnak, akinek szinte egész addigi működése a magasabb művészi igényű templomi zene talaján állt.1708-ban megint ellátogatott Weimarba, hogy kipróbálja az új, forradalmi újításokat tartalmazó orgonát. Itt ajánlatott kapott a hercegtől, amit nyomban el is fogadott. Mühlhausenben helyét Johann Friedrich Bach vette át.
A kilencéves weimari korszak Bach életének és művészpályájának döntő jelentőségű periódusa volt, alkotó munkájának legtermékenyebb szakasza és a gazdag termésű kantáta-kompozícióban is döntő fontosságú időszaka volt.1708-ban Bach magasabb rangban és jobb fizetéssel foglalta el állását, mint öt évvel ezelőtt: udvari orgonista- és kamaramuzsikus minőségben alkalmazták. A herceg lakhelyéül szolgáló hatalmas régi kastély, az úgynevezett Wilhelmsburg épületében és kápolnájában látta el feladatait. Munkássága alapját a hercegi együttes repertoárjának összeállítása képezte. Mint komponistát elsősorban orgonaművészi és kantátaszerzői minőségben vették igénybe, az itt keletkezett jelentősebb kompozíciók legnagyobb része orgonamű és templomi kantáta.Itt ismerte meg behatóbban a kortárs olasz mesterek zenéjét, különösképpen Arcangelo Corelli, Giovanni Legrenzi és Antonio Vivaldi művei érdekelték, amelyekből több jellegzetes témát átvett, sőt teljes műveket is felhasznált.Bach Weimarban komponált orgonaművei két nagy csoportra oszthatók: szabad kompozíciókra (prelúdiumok, fantáziák, toccaták és fúgák) és kötött dallamú korálfeldolgozásokra. Az olasz barokk orgonazene és a korabeli olasz kamarazene hatása alatt formái szabályosabbak, témái dallamosabbak, polifon munkája pedig leszűrtebbé és tisztultabbá lett. A protestáns korálfeldolgozások területén is voltak már régebbi kísérletei és tapasztalatai, különösképpen Arnstadtból. Annak oka, hogy korábban nem alkotott hasonló népszerűségű műveket abban keresendő, hogy fiatal muzsikusként sokkal szabadabban bánt a hagyományos dallamokkal és a gazdag gondolatvilágát nem volt képes alárendelni a liturgikus közös ének szolgálatának. Ez a helyzet most Weimarban alapvetően megváltozott: Bach orgonaművészete beért. Udvari orgonista minőségében most már műértő hallgatóság előtt játszott (nem úgy, mint Arnstadtban) és emiatt sokkal nagyobb szüksége volt az önfegyelemre.Itt próbálkozott először, hogy orgonakoráljaiból az egyházi év menete szerint egy nagyobb ciklust állítson össze. Összegyűjtötte és letisztázta az úgynevezett Orgelbüchlein klasszikus hírű korálfeldolgozásait, amelyik weimari munkájának 1717-ben történt hirtelen megszakítása miatt befejezetlenül maradt.Egyre növekvő hírnevének köszönhetően gyakran hívták meg más városokba is orgonálni. Hírneve tanítványok egész sorát vonzotta a városba: Johann Martin Schubart, Johann Kaspar Vogler, Tobias Krebs, Johann Gottfried Ziegler és nem utolsósorban Bernhard Bach, legidősebb bátyjának fia.Bach weimari alkotó munkája nem merült ki az orgonamuzsikában, mert az udvari kápolna szertartása egyházi énekes zenét, kantátákat is igényelt. A kantáták kompozíciója és előadása ugyan nem az orgonista, hanem az udvari karmester dolga lett volna, de az idős és beteges karmester rendszerint Bachot kérte fel ezek megírására.1714. március 2-án kinevezték koncertmesternek. Bár a hierarchiában még mindig a Kapellmeister és helyettese alatt állt, fizetése jócskán meghaladta az előbb említettekét. Új rangjával új feladatok is jártak: minden hónapban legalább egy kantátát kellett írnia. Az első a Himmelskönig, sei willkommen (BWV 182) volt. Ezt még körülbelül 20 darab követte, amelyek később a lipcsei „Kantátaévfolyam” tagjai lettek. A komponálást problematikussá tette, hogy a német templomi zene éppen akkortájt stílusválságban szenvedett, ugyanis még javarészt szentírási szövegekre épült, a megzenésítés formája pedig a szöveghez idomuló arioso volt. Elnevezése sem kantáta volt, hanem geistliches Konzert. Bach korábbi kantátái is ezt a sémát követik, de Weimarban tudatosult benne, hogy a mű formájában változások mentek végbe. Ennek oka az opera divatjának általános elterjedése volt, aminek nyomán a templomi zene is egyre igényesebbé vált és a hallgatóság a divatos olasz opera formáit kérte számon a zeneszerzőtől, drámai recitatívókkal, gazdag koloratúrákkal. Ahhoz, hogy a német kantáta felölthesse ezeket a divatos olasz formákat, alapvetően meg kellett reformálni a templomi zene addigi szövegformáját. Az újfajta olaszos zenéhez új típusú verses szövegekre volt szükség. Az első német költő, aki felismerte ennek szükségességét Erdmann Neumeister volt. Az ő divatos szövegeit Georg Philipp Telemann is előszeretettel zenésítette meg, de maga Bach is elővette kantátaszövegeit. 1714 után Bach elsősorban a kantátaírásra összpontosított. Librettistája Salomo Franck lett, Neumeister irányának követője. Bach-kantátáinak jóval több mint a fele Franck szövegeire készült.A weimari időszakban Bachot sűrűn hívták orgonapróbára közeli és távolabbi városokba. Egyik leghíresebb szereplésére Halléban került sor, az ottani Liebfrauenkirchében 1713 decemberében. A városi tanács felajánlotta Bachnak az orgonistai állást, de a zeneszerző végül visszautasította, ezzel kiváltva a tanács haragját, amely azzal gyanúsította meg: csak azért hitegette őket, hogy ezzel Weimarban magasabb fizetést csikarjon ki magának az udvartól. Bach valóban épp ekkortájt kapta meg Weimarban a koncertmesteri kinevezést, amivel fizetése a Halléban felajánlottnál jóval magasabb volt. Bach válaszlevele eloszlatta a hallei tanács gyanakvó neheztelését, ennek jele, hogy amikor két év múlva teljesen elkészült a Liebfrauenkirche új orgonája, megint Bachot kérték fel az orgonapróbára.1714 őszén Bach a kasseli udvarnál vendégszerepelt és a feljegyzések szerint a kasseli herceg saját drágaköves gyűrűjét adta ajándékba a zeneszerzőnek elismerésként rendkívüli teljesítményéért. 1715-1716-ban Meiningenben is megfordult, ahol rokona, Johann Ludwig Bach volt az udvari karmester. A feljegyzések szerint Bach leghíresebb koncertutazása azonban a weimari szolgálat utolsó évére, 1717-re esik. A szász király felkérte, hogy álljon ki versenyezni az éppen Drezdában tartózkodó híres francia csembaló- és orgonaművésszel, Louis Marchand-nal. A francia virtuóz végül a verseny napján hirtelen elutazott, így Bachnak lehetősége adódott, hogy a nagyközönség előtt bemutassa képességeit.Weimarban a kapcsolata az uralkodó herceggel fokozatosan megromlott, ennek biztos jele volt, hogy amikor 1716-ban, amikor a karmester meghalt, állását nem Bach kapta meg (aki pedig már évek óta helyettesítette). Hasonló mellőzés érte Bachot 1717-ben, amikor a reformáció 200. évfordulója alkalmából nem őrá bízták az ünnepi kantáta megkomponálását.1716 januárjában Bach a weimari zenekarral egy hercegi esküvő alkalmából Nienburg kastélyában vendégszerepelt és ott találkozott Lipót anhalt–kötheni herceggel, aki fel is ajánlotta neki a karmesteri állást Köthenben. Bach sietve el akarta foglalni új állását és mielőbb szabadulni szeretett volna a weimari udvartól, de mivel nem kérte elbocsátását előző munkaadójától, a weimari herceg érvényesítette feudális jogát és nem akarta Bachot elbocsátani. Amikor Bach továbbra is makacsul kitartott távozási szándéka mellett, büntetésül november elején négyheti szobafogsággal büntették. Bach a szobafogság idején sem maradt tétlen: a hagyomány szerint ezt a négy hetet használta fel az Orgelbüchlein tisztázati példányának lemásolására.
A hagyomány szerint családjával a városka egyik utcájában lakott, a hercegi kastély közelében. Újabb kutatások azonban valószínűvé tették, hogy magában a kastélyban lakott, hiszen fizetése alapján az udvartartás második legjobban kiemelt tagja volt és az akkori szokás szerint az udvar magasabb rangú hivatalnokai nem a városban, hanem a kastélyban laktak.Kötheni évei alatt Bach szinte teljesen abbahagyta az orgonakompozíciót és csak egészen kivételes alkalmakkor komponált vokális zenét, mert Köthenben nem volt állandó énekesegyüttes. A Bach vezetése alatt folyt muzsikálás egyik jellemző vonása az volt, hogy nem nyilvánosan történt, hanem zárt körökben, azaz kamarazenei keretek között. Ez lehetővé tette számára a zenei szerkesztés komplikáltabb, művészibb formáinak az alkalmazását. Bach fúgaművészete ekkor forrt ki.Lipót herceg tudatában volt annak, hogy Bach keze alatt zenészeinek az együttese milyen kiváló zenekarrá fejlődött és nagy tiszteletben tartotta zeneszerzőjét. Kettejük szívélyes viszonyának jele, hogy Bach 1718 őszén született fiacskájának a herceg, annak testvérei, valamint két magas rangú udvari hivatalnok voltak a keresztszülők. Ugyancsak megbecsülés jele volt, hogy amikor a herceg nyaranta Karlsbadba utazott üdülni, legalább két alkalommal (1718-ban és 1720-ban) magával vitte karmesterét, Bachot és vele a hat legkiválóbb muzsikusát is. Az egyik ilyen karlsbadi utazás alkalmából ismerkedett meg Bach Keresztély Lajos brandenburgi őrgróffal, aki aztán zenekari koncerteket rendelt nála. Ez a nyári találkozás lett a híres Brandenburgi versenyek sorozatának indító alkalma.1720. július 7-én, súlyos csapás érte, váratlanul elhunyt felesége, Maria Barbara. Mivel a család nem maradhatott hosszú ideig asszony nélkül, másfél évvel a haláleset után, 1721. december 3-án Bach újra megnősült. Johann Kaspar Wilcken, weißenfelsi udvari trombitás 21 éves hajadon lányát, Anna Magdalena Wilckent vette el. Házasságuk 29 esztendeje alatt 13 gyermekük született, hat fiú és hét leány, akik közül azonban a legtöbben már csecsemőkorban meghaltak.
Elisabeth Juliana Friedrica („Lieschen”) (Lipcse, 1726. április 5.–Lipcse, 1781. augusztus 24.)
Johann Christoph Friedrich („Friedrich”) (Lipcse, 1732. június 23.–Bückeburg, 1795. január 26.)
Johann Christian („Christel”) (Lipcse, 1735. szeptember 7.–London, 1782. január 1.)
Regina Susanna (Lipcse, 1742. február 22.–Lipcse, 1809. december 14.)Weimarhoz hasonlóan, Bach Köthenből is számos utazást tett a környékbeli városokba, falvakba. Mindjárt Köthenbe költözése hónapjában, 1717 decemberében, Lipcsébe hívták, az ottani egyetemi templom új orgonájának a kipróbálására. Bach elvállalta a megbízást és tanúsítványának szövege szerint nagyon meg volt elégedve Johann Scheibe orgonaépítő kiváló munkájával.1719 őszén Halléban járt, ahova pontosan Georg Friedrich Händel távozásának napján érkezett, így a két nagy kortárs zeneszerző találkozója nem valósult meg. Bach tíz évvel később, 1729-ben, újból megkísérelte a találkozást, de Händel ekkor is csak sietős átutaztában járt Németországban, és nem ért rá Bachot felkeresni. Úgy tűnik Bachot jobban érdekelte Händel művészete, mint Händelt Baché, ez abból is kitűnik, hogy Bach hagyatékából rengeteg Händel mű másolata előkerült, Händel vázlatfüzeteiben viszont Bach neve egyszer sem szerepelt. Ennek oka talán az volt, hogy Händelt elsősorban az opera műfaja érdekelte (Bach viszont soha nem írt operát), illetve ezidáig Bachnak alig jelentek meg nyomtatásban művei, így még nem örvendett országos esetleg nemzetközi szintű ismertségnek.Egy évvel később, 1720 novemberében, Bach ismét Hamburgban járt, ahol a Katharinenkirchében szerepelt és meg akarta pályázni az orgonistai állást a Jakobkirchében. Próbálkozása sikertelen volt, ugyanis a hivatalos próbajáték idejét már nem tudta megvárni, mert vissza kellett térnie Köthenbe.1722. június 5-én Lipcsében meghalt Johann Kuhnau, a Tamás-templom kántora. Június 14-én már próbajátékot tartottak, Johann Friedrich Fasch (Kapellmeister az anhalt-zerbsti udvarban) Christian Rolle (zenei igazgató Magdeburgban) és a hamburgi Georg Philipp Telemann részvételével. Telemann nyert, de ő nem vállalta el, mert hamburgi állása nagyobb fizetéssel járt. Ezért új választást írtak ki, Georg Friedrich Kauffmann (Merseburg), Johann Christoph Graupner (Kapellmeister Darmstadtban; visszalépett), Balthasar Schott (a lipcsei Újtemplom orgonistája) és Bach részvételével.A próbajáték 1723. február 7-én volt, bemutatkozó darabja a Jesu nahm zu sich die Zwölfe (BWV 22) kantáta volt. A tanács végül Bach mellett döntött.
Bach életéből huszonhét évet töltött Lipcsében a városi tanács szolgálatában, mint a Tamás-iskola kántora és tanítója és a városi templomok zeneigazgatója. A Tamás-templom és a Tamás-iskola kántori állása is tekintélyes pozíciónak számított, amelyhez hasonlót csak a legnagyobb német polgárvárosokban: Hamburgban, Nürnbergben vagy Frankfurtban lehetett találni. Ennek megfelelően, már a 16. század óta, a legkiválóbb német muzsikusok sorából választották a kántori állás jelöltjeit. Bach ugyan fájó szívvel hagyta ott kötheni állását, hiszen karmesterből kántorrá kellett válni, de az állással járó anyagi előny rábírta a hivatal elvállalására.Az első években feltűnő lendülettel vetette magát a munkába és nagyszerű művek egész sorát alkotta. Bach Weimarban és Köthenben kisszámú, arisztokrata közönség műértő körének muzsikált. Lipcsében most először nyílt alkalma zenéjével polgári tömegek elé lépni. Sem a városi tanács, sem az egyetem vezetősége nem állt világosan és egyértelműen Bach mellé, amikor művészi ideáljai, célkitűzései összeütközésbe kerültek a munkáját megnehezítő – sőt bizonyos időszakokban szinte lehetetlenné tevő – kicsinyes körülményekkel. A Lipcsében komponált nagy művek jó részét a helyi hatóságokkal folytatott elkeseredett küzdelem közepette kellett megalkotnia.Bach Lipcsében elsősorban városi zeneigazgatónak tekintette magát és harcos hangvételű beadványaiban is mindig ezt a minőségét hangsúlyozta. Kántornak csak a templomi hatóság és a városi tanács jegyzőkönyvei és jelentései nevezték. Bach nyilván világosan látta a századában végbemenő történeti fejlődés irányát, amelynek során (a régi stílusú kóruszene hanyatlásával párhuzamosan) meredek vonalban hanyatlott a kántori funkció becsülete, míg ugyanakkor az opera és a zenekari muzsika hatalmas előretörésének következményeképpen, a karmesteri és zeneigazgatói állások tekintélye rohamosan emelkedett. Ezért nevezte magát Lipcsében zeneigazgatónak és ezért ragaszkodott szinte görcsösen ahhoz, hogy lipcsei időszakában is mindig legyen, valamelyik tekintélyes udvartartás részéről, karmesteri vagy más azzal egyenértékű titulusa. Ez a törekvése teljes sikerrel járt. Lipót herceg haláláig, 1728-ig tovább viselte a kötheni udvari karmester címet. 1729-től 1736-ig a weißenfelsi udvar karmesteri címéinek birtokosa, 1736-tól haláláig pedig a drezdai udvartól kapott Hofkompositeur címet viselte.
Lipcsébe költözésekor a Tamás-iskola épületében kapott hivatali lakást. Hivatali munkája leginkább abban állt, hogy az iskola ösztöndíjas diákjait (az ún. alumnusokat) zenére tanította és velük ellátta a városi templomok egyházi zenéjét. Az iskolai munkával kapcsolatban Bach elfoglaltsága nem volt túlságosan terhes. Hetenként hét énekórát kellett tartania, ezekből azonban a délutáni órák megtartását joga volt áthárítani a prefektusra. Az alsóbbfokú zeneoktatás, a zene elemeinek tanítása nem tartozott kötelességei közé, ezt általában az alsóbbfokú tanárok végezték. Munkája lényegében a vasárnap, illetve a nagy ünnepeken esedékes kantáták és motetták komponálásában és betanításában állt. Az alkalmi zenék, esküvők és temetések alkalmából Bach rendszeresen másra bízta a vezénylést. Terhet jelentett számára a latintanítás kötelezettsége, ugyanis az állás elfoglalásakor kötelezte magát heti öt latinóra megtartására. Ez a kikötés annál inkább sérthette Bachot, mert alighanem tudomása volt róla, hogy az első jelölt, Georg Philipp Telemann esetében a tanács hajlandó lett volna eltekinteni ettől a hagyományos feltételtől, míg neki (néhány hónappal később) már nem engedték el a latintanítást. Azt a könnyebbséget sikerült végül is kiharcolnia, hogy a latinórák megtartását átháríthatta egyik kollégájára.
Templomi szolgálata abban állt, hogy diákjaival és a felügyelete alá rendelt városi muzsikusokkal négy lipcsei templom (a Nikolaikirche, Thomaskirche, Neuekirche és a Peterskirche) egyházzenei szolgálatát kellett ellátnia. Ezek közül nem a Tamás-templom volt a legtekintélyesebb, hanem rangja szerint a Nikolaikirche. A diákok együttesének zenei igénybevétele precíz időbeosztást igényelt. A különböző templomokban való szereplésüket pontos rendszer, az ún. Kantoreiordnung szabályozta, amelynek beosztását Bach elődjétől vette át. Ennek alapján az ösztöndíjas énekesdiákok, az úgynevezett alumnusok (számuk Bach idejében átlagosan 54) vasár- és ünnepnapokon a következőképpen oszlottak meg a négy templom között: az első kórus a 12 legjobb énekest foglalta magában és vasárnaponként felváltva énekelt a Nikolaikirchében és a Tamás-templomban, rendszerint a kántor alatt. A második kórus ugyancsak 12 jobb képességű énekesből állt és vasárnaponként az első kórust mindig felváltva énekelt. A harmadik kórus, az úgynevezett Motettensänger csoportja 12 közepes képességű énekesből állt, akik hetente motettákat (zenekari kíséret nélküli kórusműveket) énekeltek a Neuekirchében. A negyedik kórus a leggyengébb énekesek nyolctagú csoportjából állt és korálokat énekelt a Peterskirchében. A még fennmaradó tíz énekesdiákból öt-öt személy volt az ún. supernumerarii (szám feletti). Ők az első két kórushoz csatlakoztak, hogy betegség vagy egyéb ok miatt hiányzó diákokat pótolják. Az 54 tagú teljes együttes csak egészen ritka, kivételes alkalmakkor állt Bach rendelkezésére. Ilyen alkalom volt például évente egyszer a nagypénteki vecsernye, amikor csak egyetlen templomban muzsikáltak. Ez tette lehetővé Bach számára, hogy a nagypénteki passiókban a normális kantáta-együttesnél sokszorta nagyobb apparátust vegyen igénybe.
Városi zeneigazgatói minőségében Bach egyszemélyben a városi zenészek felügyelője is volt, így joga volt igénybe venni a lipcsei tanács szolgálatában álló fúvósokat és vonósokat is. Nagyszabású művek, mint például a Máté-passió előadásához azonban Bachnak kisegítő játékosokat is kellett alkalmaznia. Ezeket elsősorban a Tamás-iskola zenész diákjai közül válogatta. Ahhoz azonban hogy a diákok valamelyikéből használható zenész váljék, Bachnak személyesen kellett foglalkoznia az illető hangszer tanításával, minthogy az iskolának nem volt külön hangszeres tanára. Ezek mellett a lipcsei egyetem zenekedvelő diákjainak köréből is verbuvált zenészeket.Külön problémát jelent a Bach műveiben a szoprán- és altszólamok előadásának a kérdése, ugyanis az akkori Lipcsében nem volt szabad női énekeseket alkalmazni. Itt is az egyetemi diákok voltak Bach segítségére, ugyanis a német diákság körében akkoriban még nagy hagyománya volt a falzettozó, fejhangon való éneklésnek. Szemben az olasz minták nyomán induló német feudális udvarokkal (például Drezda vagy München), ahol leginkább kasztrált férfiénekesekre bízták az ilyen szólamokat (úgy, mint a régi olasz operákban), a német protestáns polgárvárosokban erősen kifejlődött a falzett-éneklés technikája.
A kantátáinak megírásához természetesen szüksége volt jó librettókra is, mivel itt már nem volt mellette Salomo Franck. Kapcsolatba lépett Christian Friedrich Henricivel (közismertebb nevén Picander), akinek ismerte költői tehetségét. Noha Picander költészetét középszerűnek találta, tudta azt, hogy a sima technikájú, ügyes verselő Lipcsében nagyon népszerű. Picander nagy érdeme volt, hogy verselését teljesen alárendelte Bach zenei kívánalmainak, így például amikor Bachnak arra volt szüksége, hogy valamely kész zeneműve alá új szöveg kerüljön, Picander mindig rendelkezésére állt és ügyesen és gyorsan elkészítette a kívánt új szöveget. A lipcsei irodalmi élet vezéralakja, Gottsched professzor, mindössze egyetlen alkalommal, az 1727-ben elhunyt Christiane Eberhardine királyné halálára előadott gyászóda kompozíciója során volt Bach szövegíró-munkatársa. A lipcsei időszak vége felé, 1735-től kezdve pedig a lipcsei költőnők egyikének, a Gottsched köréhez tartozó tehetséges Marianne von Zieglernek kantáta-költeményeit választotta Bach megzenésítésre.
1729-ben Bach átvette az 1701-ben Georg Philipp Telemann által alapított Collegium Musicum vezetését. Ez az együttes egy diákokból összeállított, de világi zenélésre szakosodott zenekar volt. Bach a zenekarral általában kortárs olasz és német zenét adott elő, de gyakran használta saját világi kantátáinak (például Parasztkantáta, Kávékantáta, Vadászkantáta stb., amelyek közül nem egynek igen humoros szövege van), illetve frissen szerzett csembalóversenyeinek bemutatására.
Miután az ösztöndíjas diákok távoztak a megüresedett helyekre a tanács választott újakat, figyelem nélkül hagyva Bach ajánlásait és észrevételeit. Ez azt eredményezte, hogy számos zeneileg tehetségtelen ösztöndíjas került az iskolapadba. Ez gyakran munkakedvét szegte és direkt módon a templomi zenélés színvonalának gyors hanyatlását idézte elő. A tanács ezért Bachot tartotta felelősnek és mivel nem állt módjában a zeneszerző rendreutasítása, a kicsinyes bosszúállás eszközéhez folyamodtak és elhatározták, hogy megrövidítik jövedelmében. Ez arra késztette Bachot, hogy egy vitriolos hangvételű beadványt tárjon a tanácstagok elé, amelyben leírta ama állapotokat, amelyek között dolgoznia kellett.A fő ok, amiért Bach az 1730-as években láthatóan mégis megbékélt a lipcsei helyzettel, talán az iskola vezetésében történt szerencsés változás volt. Mathias Gesnert, 1730. szeptember 8-án nevezték ki az iskola rektorának. Gesner még a weimari évekből Bach jó barátja volt és most Lipcsében sem tagadta ezt meg. Első lépésként sikerült tekintélyével keresztülvinnie, hogy Bachot teljesen mentesítsék a latin nyelv oktatása alól, majd kiharcolta azt is, hogy a Bach kárára hozott anyagi sérelmet megszüntessék. Gesner idejétől kezdve Bach a rektorral egyenlő mértékben részesedett a különböző alkalmi jövedelmekből. 1733-tól kezdve úgy tűnt, mintha megszűnt volna a feszültség Bach és a városi tanács között. Bach rezignáltan beletörődött a templomi zene kedvezőtlen helyzetébe, a tanács pedig ettől kezdve tartózkodott attól, hogy harcias kántorát bürokratikus intézkedésekkel felingerelje.
Bach lipcsei életében különösen fontos időszakot jelentett az egyetemi Collegium Musicum vezetésével eltöltött évtized. Köthenből sok hangszeres művet: zenekari muzsikát, kamarazenét, valamint zongoradarabokat hozott magával. A Tamás-templom diákjaival azonban nem volt lehetősége arra, hogy ezekből valamit is előadjon. Nemcsak megfelelő hangszeres előadóművészek hiánya miatt, hanem egyszerűen előadási alkalom híján. A tanítás és a templomi szolgálat az ösztöndíjas diákoknak úgyszólván minden percét igénybe vette.Az egyetlen hely, ahol ekkortájt alkalom és mód nyílott világi muzsika előadására, az egyetemi Collegium Musicum bevált intézménye volt. Ennek műsoráról kevés adat maradt fenn. Ezek azt mutatják, hogy ezeknek a keretében virtuóz szólóprodukciók bemutatására is sor került, hiszen egyelőre ez volt Lipcsében az egyetlen lehetőség hivatásos zenészek nyilvános bemutatkozására. Bizonyára ez volt az oka annak, hogy Bach ekkor egy egész sorozat virtuóz igényű zongoraművet komponált.1728 novemberében meghalt Lipót kötheni herceg, Bach régi barátja és pártfogója. A zenés gyászünnepségre 1729 márciusában került sor. A gyászzene megkomponálása és vezetése a címzetes kötheni karmesterre, Bachra hárult. Bach ekkor éppen a Máté-passión dolgozott és nem volt ideje arra, hogy Lipót herceg halálára az alkalomhoz illő, nagyszabású új kompozíciót készítsen, ezért a passió készülőben levő részleteit használta fel a kötheni gyászzene céljára. Librettistája, Picander írta hozzá az új alkalmi szöveget. Lipót herceg halálával megszűnt Bach Köthenből kapott udvari karmesteri címe is. Az akadékoskodó városi tanáccsal szemben Bach fontosnak látta, hogy ezután se maradjon karmesteri titulus nélkül. Ezt tartva szem előtt, 1729 februárjában, a közeli Weißenfels hercegi rezidenciáján újra előadta már régebben bemutatott Vadászkantátáját. Az emlékeztetés nem volt hiábavaló, Bach még ugyanabban az évben megkapta Weissenfelsben az udvari karmester címét, amelyet aztán Keresztély herceg haláláig, 1736-ig viselt.Különösen jelentős tevékenységet fejtett ki a szász királyi család tiszteletére szerzett művek terén 1732-1734 között. Eme buzgalmának gyakorlati célja az lehetett, hogy támogatást kapjon az udvartól a tanáccsal tartó konfliktusában. A buzgalom eredményeként végül 1736 novemberében elnyerte a Hofcompositeur címet.
Matthias Gesner rektorsága idején Bach alkotókedve ismét fellángolt. 1731 és 1734 között számos jelentős művet írt, miséket, kantátákat, zongoraversenyeket. Miután 1734-ben Gesner távozott, helyébe egy fiatal rektor került, aki az iskola tudományos oktatására akarta a hangsúlyt fektetni és ennek fő akadályát a diákok túlságos zenei igénybevételében látta, így a tantervben a zenére fordított órák megnyirbálására törekedett. Bach bosszús bizalmatlansággal figyelte az új rektor zene-ellenes tevékenységét.A kettőjük közt lappangó ellentét 1736-ban, az énekkari prefektusok kinevezése ügyében mérgesedett nyílt háborúsággá. Az énekkar működési szabályzatából ismert, hogy a diák-prefektusok, az énekkar különböző templomokban működő részlegeinek vezetőjeként, fontos pozíciót töltöttek be. Különösen az első prefektus, mint a kántor állandó helyettese élvezett bizalmi állást.1736-ban egy Gottfried Theodor Krause nevű, 22 éves végzős diák töltötte be Bach bizalmából az első prefektus tisztét. A diákok között megint meglazult a fegyelem és Krause, Bach biztatására, szigorúan vette a fegyelmezés feladatát, mire a diákok egyike a rektornál bepanaszolta, hogy a fenyítésnél durván bánt vele. A rektor magáévá tette a diák panaszát és a prefektust a legsúlyosabb büntetésre, nyilvános megbotozásra ítélte. Krause nem akarta magát ennek alávetni és Bach közbenjárását kérte. Bach melléje állt és magára vette a fenyítékért való felelősséget, de az ingerült rektort nem tudta rábírni, hogy megalázó, túl szigorú ítéletét enyhítse. Krause erre elbocsáttatását kérte az iskolától, majd amikor a rektor ezt is megtagadta, önhatalmúan elhagyta az iskolát.Krause eltávozásával ellátatlan maradt az első prefektus fontos munkaköre. A prefektusok kinevezésénél az volt szokásban, hogy az arra alkalmas diákot a kántor javaslatára a rektor erősítette meg hivatalában. A felbőszült rektor most Bach megkérdezése nélkül, önhatalmúan az addigi második prefektust nevezte ki vezetővé. Véletlenül ez is a Krause nevet viselte: Johann Gottlieb Krause. Ezt a diákot Bach kifejezetten rossz muzsikusnak tartotta. Hamarosan kiderült, hogy Krause nem képes a kántor első helyetteseként munkáját jól ellátni és Bach ekkor, hirtelen haragjában, visszaminősítette alprefektusnak és a rektor megkérdezése nélkül egyik tehetséges tanítványát, Samuel Küttlert tette meg első prefektusnak. A rektor ekkor Krause pártjára állt, nem vette tudomásul visszaminősítését és megparancsolta neki, hogy az első prefektus munkáját továbbra is végezze. Ez teljes zűrzavart okozott. A rektor parancsára vezényelni érkező Krausét Bach 1736 augusztusában, vasárnapi istentisztelet közben, két ízben is lekergette, formálisan kidobta a templom zenekarzatáról. Ugyanakkor a rektor megfenyegette a diákokat és megtiltotta nekik, hogy a kántornak engedelmeskedjenek. Így aztán előfordult, hogy a megfélemlített diákok egyike sem mert (Bach felszólítására) az elkergetett Krause helyébe lépni, úgyhogy egy alkalommal a már végzett diákok egyikének kellett szívességből a vezénylést vállalnia.Bach a városi hatóságnál sorozatos beadványokban tiltakozott a rektor önkénye ellen. A tanács képtelen volt az iskola két vezetője között békét teremteni. A vitában a tanács láthatóan inkább a rektor pártján állt, hogy mégsem akarták, vagy nem merték a kántort nyilvánosan megrendszabályozni, talán abban leli magyarázatát, hogy Bach 1736 novemberében megkapta az udvari komponistává való kinevezését. A tanács végül az óvatos kivárás mellett döntött, és megvárták, amíg a szóban forgó prefektus végzett tanulmányaival.
Az 1740-es évekre Bach visszahúzódott a Neuekirche komponistai, illetve a Collegium Musicum karnagyi státuszába.1747 májusában meghívást kapott II. Frigyes porosz királytól (akinek az udvarában dolgozott Bach Carl Phillip Emanuel nevű fia is). Itt igen sok új és jó orgonával találkozhatott, illetve az akkor még újdonságnak számító fortepiano-val (a mai zongora) is. A történet szerint a király egy rövid zenei idézetet adott Bachnak, aki ebből helyben fúgát dolgozott ki. Állítólag ebből készült a Musikalisches Opfer, melynek tartalma egy háromszólamú, ill. egy hatszólamú fúga, tíz kánon és egy triószonáta, melyekben közös, hogy mindegyik ugyanarra a témára építkezik. Egy későbbi kontrapunktikus munkaciklusának az eredménye A fúga művészete, melyet már 1742-ben megírt ugyan, de még 1749-ig dolgozott rajta. Ez a mű egyszerű, ellen-, tükör- és többtémás fúgák, ill. kánonok gyűjteménye. Kései művei közé tartozik még a h-moll mise, ami tulajdonképpen sok régebbi művének feldolgozása, paródiája és egybefoglalása.Körülbelül 1740-től kezdve Bach már hanyagul látta el a templomi és az iskolai munkát. A lipcsei templomok számára ekkoriban már alig komponált újat. A Tamás-iskolában pedig, valószínűleg Bach ajánlatára, 1740 elején külön zeneelmélet-tanárt alkalmaztak, aki a jelentkező diákokat megvizsgálta és képességeikről jelentést tett, eszerint Bach most már iskolai munkájában is jelentős könnyebbséget élvezett.Bach élete utolsó éveiben bekapcsolódott a lipcsei Zenetudományi Társaságba. A társaság alapítója Lorenz Mizler, valamikor Bach tanítványa volt Lipcsében, és 1734-ben mesterének dedikálta zenei tárgyú doktori disszertációját. Bach a Vom Himmel hoch da komm ich her ismert korál dallamára szerzett hatalmas kánon-variációkat ajánlotta fel e célra. Ez a műve aztán 1748-ban Nürnbergben nyomtatásban is megjelent. Az alapszabály szerint a társaság könyvtárában el kellett helyezni a tagok képmását is, ennek köszönhető Bach leghitelesebb arcképe, Elias Gottlob Hausmamn drezdai udvari festő munkája 1747-ből.Bach utolsó éveit betegsége borította a szó szoros értelmében homályba, tudniillik szemét szürke hályog borította, valószínűleg cukorbetegség miatt. Bach szembaja és ezzel összefüggő betegeskedése 1749 májusában fordult komolyra, végzetesre. Bár a források kifejezetten nem említik, valószínűleg már ekkor szélütés érte. Az éppen Lipcsében tartózkodó angol szemorvos, John Taylor megoperálta Bach szemét. A műtét – bár meg is ismételték – szerencsétlenül végződött: nemcsak látásától fosztotta meg a zeneszerzőt, de az ártalmas gyógyszerek és kezelések Bach addig egészséges szervezetét is teljesen tönkretették, úgyhogy utána teljes fél évig majdnem állandóan betegeskedett. Halála előtt tíz nappal úgy látszott, mintha látása hirtelen megjavult volna: reggelre egészen jól látott, és a világosságot is jól tűrte. Néhány órával később azonban szélütés érte (valószínűleg ez volt a második). Ezt hatalmas láz követte, aminek következtében az orvosok közbenjárása ellenére 1750. július 28-án, este negyed kilenc órakor elhunyt.Három nappal később a Szent János-templom melletti temetőben földelték el. Sírjának pontos helyét kő vagy más jel nem őrizte meg, ezt már a 19. század közepén is csak a Tamás-iskola kórusnövendékeinek szájhagyománya vélte ismerni. Ennek alapján 1894-ben exhumáltak egy sírt, és a maradványokat a Szent János-templomban temették újra. Bach feltételezett földi maradványait 1950-ben a Tamás-templomba vitték át.Bach halála után Anna Magdalena rövid időre még megkapta a várostól az özvegyi kegydíjat, majd hamarosan sötét nyomorba süllyedt. Saját gyermekei még kiskorúak voltak, az első házasságból maradt, tekintélyes pozíciókban elhelyezkedett zenész fiúk pedig mit sem törődtek mostohaanyjuk sorsával. Így történhetett, hogy nem egészen tíz évvel Bach halála után, 1760. február 27-én Anna Magdalena mint koldusasszony (Almosenfrau) halt meg Lipcsében.
Johann Sebastian Bach művészete jelenti a barokk zene betetőzését. Korának legműveltebb muzsikusa volt. Ismerte úgy kortársai mint az elődei zenéjét. Érdeklődésének elsődleges oka a zeneszerzési technikák megismerése volt. Nagy hatással voltak rá Vincent Lübeck és Dietrich Buxtehude virtuóz orgonisták, de figyelemmel kísérte a kortárs Georg Friedrich Händel pályáját is. Érdekelték az itáliai zeneszerzők, különösen a vele csaknem egyidős Antonio Vivaldi, akinek concerto-formáit saját műveiben is alkalmazta. Ismerte Domenico Scarlatti szonátáit és Alessandro Scarlatti kórusműveit is. A francia zeneszerzők közül Jean-Baptiste Lully, Jean-Henri d’Anglebert, és François Couperin voltak rá a legnagyobb hatással.
Szinte minden korabeli műfajban alkotott, az egyedüli kivétel az opera. Legkedveltebb műfajai a korál, a korálvariáció, a kánon és a fúga voltak, s ezen kompozíciós technikák mindegyikét a legmagasabb szintre fejlesztette. Bach egyházi műveiből árad a mély evangélikus vallásosság, hiszen közel 250 kantátájából mintegy 200 egyházi kantáta. Kantátáiban és passióiban a népszerű evangélikus korálokat (egyházi népénekeket) dolgozta fel. Alkalmi jelleggel pedig a protestáns zenei tradíción kívüli műfajokban is alkotott, ilyen például a drezdai katolikus udvarnak írt grandiózus h-moll mise. Műveinek mintegy fele – részben fiai hanyagsága folytán, részben a történelem viharaiban – elveszett.
Bach fiatalkorában ismerkedett meg a német motetták és korálkórusok világával, ezek hagyományaival. A lüneburgi diákságával kezdődően pedig megismerkedett a hangszeres egyházi hangversenyek világával is. A német mesterek mellett a cellei tartózkodása idején megismerkedett a francia művészek zenéjével is.Első orgonaműveit arnstadti tartózkodása alatt írta (BWV 715, BWV 722, BWV 729, BWV 732), amelyek szertelen disszonanciák, alterációk és modulációk halmozásával joggal vívták ki Bach munkaadóinak nemtetszését. Ugyancsak Arnstadtban írta meg első kantátáját a BWV 15-t. Ekkor keletkezett orgonaművei nem minden esetben határolhatók el az egykorú zongoraműveitől (klavikord vagy csembaló). Jobbára zongorára írta a BWV 992 és BWV 993-as capricciókat és a BWV 963-as szonátát, de obligát pedálszólam hiányában nem egyértelműen orgonamű néhány korálpartita sem (BWV 766, BWV 767).A mühlhauseni tartózkodása idején három kantátát írt: a BWV 71 az 1708-as tanácsválasztásra, a BWV 131-es a lelkész kívánságára, a BWV 196 pedig egy esküvőre készült. Mindháromra jellemző a bibliai szöveg túlsúlya valamint a recitativo teljes hiánya és Bach jellegzetes vokális fúga-típusa.Bach orgonistaként való kiteljesedése a weimari évekre tehető. Az itt eltöltött időszak első felében az északnémet mesterek technikája és formavilága érezhető Bach művein (BWV 543, BWV 578, BWV 565, stb.), de mondanivalójuk sokkal nagyobb súllyal bír és a bennük megvalósuló virtuozitás túlszárnyalja elődeit. Korai weimari orgonakoráljai (BWV 696-670, stb.) részben Johann Pachelbel fugato-technikáját, részben pedig a cantus firmus köré szőtt fantáziatípust (BWV 720) képviselik.A weimari időszak második felében az orgonaművei már az olasz concerto és triószonáta-irodalom hatását mutatják. Orgonaművei részben Vivaldi (BWV 593, BWV 594, BWV 596), részben pedig az ifjú János Ernő herceg olaszos koncertjeinek (BWV 592, BWV 595) átiratai. Műveiben érződik még Arcangelo Corelli és Giovanni Legrenzi hatása is, de fellelhető Girolamo Frescobaldi formatípusa és motivikája is. Bach ízlésének olaszosodását már az Aria variata alla maniera italiana (BWV 989) címe is jelzi. Orgonakoráljaiban Johann Gottfried Waltherrel egyidőben alakította ki azt a típust, amelyben a folyamatosan végigvezetett cantus firmust aprózottabb, kontraszt-motivikájú szólamszövedék veszi körül.Weimari éveinek talán legjelentősebb műve az a-moll preludium és fúga (BWV 894) amelyik jellegében egy olaszos versenymű két szélső tétele. Ebből lett aztán a harmadik zongoraszonátából átvett adaggio közbeékelésével 1730 körül a híres a-moll hármasverseny (BWV 1044). Első profán kantátája a Vadászkantáta (BWV 208) a weimari hercegnek a weißenfelsi udvarban tett látogatásakor hangzott el először.
Kötheni munkahelyén, mivel nem állt rendelkezésére orgona és emiatt figyelme a hangszeres zene felé fordult. Ebben az időszakában számos szonátát, zenekari koncertet és szvitet írt, de kimagasló jelentőségű zongoraműveket is szerzett. Bach művészi életének legjelentősebb időszaka volt ez, hiszen amellett, hogy jó hangszerek álltak rendelkezésére, a közönség is igényes volt. Évekkel később, Lipcsében barátjának (Georg Erdmannnak) írt levelében is Köthen érdemeit méltatta.Hangszeres zenéje ebben az időszakban tökéletesedett ki. Bach éveken keresztül kísérletezett az orgonajáték és az orgonakompozíció formai és technikai lehetőségeivel, most Köthenben (orgona hiányában) a zongorajáték szerkezeti és technikai kérdéseiben vetette fel az alapvető problémákat. Külső indítékként számontartható az is, hogy Lipót herceg Berlinből, drága pénzen, kiváló minőségű csembalót hozatott karmestere részére. Ennek hatására fedezte fel önmagában a zongoraművészt és a hivatott zongorapedagógust.Az első kéziratos zongoramű-gyűjteménye 1720-ból származik. A Klavierbuch für Wilhelm Friedemann Bach-ot az akkor tízéves fia zenei nevelése céljából írta. Ennek egyik technikai újítása az általa applicatiónak nevezett ujjrend kérdése volt, fő újítása az volt, hogy a hüvelykujjat is a többi ujjal egyenrangú tényezőként kezelte, ellentétben a korábbi módszerekkel, amelyeket elavultnak vélt. A gyűjtemény 62 darabja közt mindössze két korál található, a többi mind világi zene. Ez bizonyítja azt, hogy Bach a fiát nem templomi kántornak vagy orgonistának szánta, hanem sokoldalúan képzett világi muzsikusnak.1722-ben fejezte be a Wohltemperiertes Klavier első kötetét, amelynek zongorafúgái csúcspontot jelentenek Bach kontrapunktikus művészetében. A gyűjtemény egyik technikai alapgondolata (amint ezt a mű címe is elárulja) az úgynevezett temperált hangolás, amelyben a korlátlan moduláció (hangnemváltás) és valamennyi hangnem egyenrangú használatát vizsgálta. (Bach sokféle hangolást használt, de a közkeletű vélekedéssel ellentétben ezek egyike sem a XX. század elejétől elterjedt egyenletes lebegésű hangolás volt. A temperált hangolásban a hangnemek még megőrizték egyedi karakterüket, viszont már lehetővé váltak korlátlan modulációk. A Wohltemperiertes pontos hangolása vitatott, ugyanakkor elterjedt nézet, hogy a borítólapot díszítő tizenkét hurok motívuma kódolja a hangolandó lebegéseket, tehát magát a hangolást. )
Ugyancsak a kötheni időszak terméséből valók a szólóhegedűre írt híres szonáták és partiták. A szólószonáták előadása kiemelkedő virtuóz teljesítményt követelt, amit csakis a hercegi udvar közönsége tudott nagyraértékelni. Ezen szonáták sorában érdekes helyet foglalnak el a csembalókíséretes hegedűszonáták. Ezeknek történeti jelentősége, hogy – a régebbi szonátairodalommal szemben – Bach az elsők egyike, aki szabályosan kidolgozott, polifón szólamokkal látja el a zongorista mindkét kezét és ezzel e szonáták zenei anyagát a hagyományos triószonáta szerkezetével emeli egyenrangúvá – ellentétben a régebbi, continuóra szorítkozó zongoraszólam-típussal.Szonátáiban egyaránt használta a klasszikus, négytételes sonata da chiesa formát, mint a modernnek számító, Vivaldi-féle háromtételes concerto-formát. Szvitjei a klasszikus négytételes formában (allemande, courante, sarabande, gigue) íródtak, de beiktatott táncolt (menüett, gavotte, bourrée) és nem táncolt (prélude, ouverture, air) tételeket is.Művei hegedűtechnikailag a polifónia felé hajlottak. Nagyobb szerepet szánt a gordonkának, mint a viola da gambának. Az 5. szvitjében scordaturát is megkövetelt, ami addig csak hegedűre volt jellemző. A 6. szvittet viola pomposára írta.Két vagy több hangszerre írt szonátáiban a műfaj fejlődését illetően korszakalkotó fordulathoz érkezett: Bach kamarazenéjében találhatók meg első ízben a cembalo certato-szólamok, vagyis nála ezekben a művekben a zongora egyenrangúan vesz részt a témák intonálásában és feldolgozásában. E műveinek megnevezésében mindig első helyen utal a zongorára, szemben a csupán continuo zongoraszólamot tartalmazó művekkel.A Corelli-féle concerto grosso műfaját Bach kötheni muzsikájában a különféle hangszerösszeállítású hat brandenburgi koncert képviseli. Formájuk a háromtételes concerto. A kamarazene és a zenekari muzsika határán állnak és bennük az olasz forma nemegyszer német táncritmikával párosul. E koncertek nyitó allegróiban Bach(a jellegzetes anapesztus-ritmikájú) ritornell motívumanyagának szerves továbbfejlesztésével és feldolgozásával a német szimfonikus irodalom megalapozójává lett.
lipcsei tartózkodása alatt elsősorban vokális templomi műveket, elsősorban kantátákat (kb. 165 mű) írt. Ezekre jellemző a nagy nyitókórus, amit hozzá szövegileg lazán kapcsolódó, szabad recitatívók és áriák követnek, a végén korál kórussal (pl. BWV 65). A korálkantátákat ekkor még a jobbára átdolgozott korálszövegre komponált fantáziaszerű variációk képviselik (pl. BWV 93).A Tamás-iskolában előállt problémák miatt arra kényszerült, hogy szólókantátákat írjon. A mintegy félszáz mű közül kiemelkedik néhány különösen igényes és tartalmában is jelentős mű, amelyekben a szöveg képszerűségének széles zenei kifejezése már a kései kantátákra utal (pl. BWV 51, BWV 54, BWV 56). Ezen átmeneti művek mellett kantátatermése 1731 táján kettéágazik. Egyik ág az evangélium-szövegeknek dramatizáló, tehát az oratórium felé közeledő megkomponálása, ahol a mű magja a bibliai szövegnek nem a kórus, hanem a recitativo módján való megszólaltatása (pl. BWV 42, BWV 11). A másik ág a korálkantáta, szélső tételeiben magával a koráldallammal, közbül lírai szólószámokkal (pl. BWV 9, BWV 112). Ezekben a nagy nyitó korálfantáziák már a kései korálfeldolgozások széles, dalszerű kontrapunktikájára mutatnak. Egy-egy közbülső énekszámban szinte kontrasztanyagként csendül fel a koráldallam. Ez az ág néha a szövegek allegórikus dramatizálása révén közeledik a másikhoz (pl. BWV 60).A Lipcsében eltöltött időt Bach hangszeres zenéjében a zongoraművek jellemzik. Kevés kivétellel az összes gyűjteményes mű, a felesége Anna Magdalena számára írt Clavierübungban található. Ennek harmadik kötetében azonban zömmel már orgonaművek találhatók, bár ezek közül számos csembalón vagy klavikordon is előadható. Bach utolsó ciklikus műve a Goldberg-variációk (BWV 988) volt.A lipcsei orgonaművek nemcsak formában, hanem hangvételben is a kötheni évek kamarazenéjének folytatásai. Külső keretük a háromtételes concerto, a zárótételben nem egyszer hatalmas kontrapunktikus remekművel (c-dúr, c-moll). Bach orgonaszonátáiban a témák szigorú háromszólamú feldolgozásának technikája hajlékony kifejezésmóddal társul.Bach A fúga művészetében mindent összefoglalt, amit az ellenpontról akkoriban tudni lehetett és ezt saját gondolataival és ötleteivel bővítve egy egyedülállóan nagyszerű és költői művet hozott létre, amely az utóbbi kétszáz évben a zeneszerzők egyik alaptanulmánya lett. Ez Bach utolsó jelentős szerzeménye, és soha nem fejezte be. Miközben egy óriási hármas fúgán dolgozott, úgy döntött, ellenpontként megtoldja a neve kezdőbetűit viselő hangokkal. Ahol ez a név felbukkan, ott ér véget a kézirat. Néhány muzsikus - Donald Francis Tovey, Hugo Riemann és mások - befejezést írt hozzá, ám ezeket sose játszották koncerten.
Bach zenéjét mindenekelőtt hangnemi sokszínűsége különbözteti meg a kortársaitól. Míg azok többsége alávetette magát a meglévő szabályoknak, Bach maga alkotta a szabályokat. Már ifjúkorában is buzgón tanulmányozta a zenében rejlő harmóniai lehetőségeket. A hallgatói nem voltak hozzászokva ehhez a merészséghez. Arnstadtban a huszonegy éves Bachot azért marasztalták el, mert „több furcsa variációt mutatott be a korálra, ezekbe különös hangzásokat kevert, és ezzel összezavarta a gyülekezetet”. Ahogy idősebb lett, mind hangsúlyozottabbá vált a harmóniai újítókedve.Bach az elődeitől örökölt formákat folyamatosan bővítette, finomította, és tökéletesítette. Ő fejlesztette ki a zongoraversenyt. Szóló vonós hangszerekre írott zenéjének ötletgazdagsága, sokrétűsége és nehézségi foka máig fölülmúlhatatlan. Életműve a klasszikus zene egyik fejlődési irányának végső differenciálódása és egyben lezárása. Gyökerei visszanyúlnak a németalföldi mesterek polifóniájába, Girolamo Frescobaldi orgonazenéjébe és a 17. századi német orgonamesterek korálfeldolgozó művészetébe. Mindezt egybeolvasztotta saját korának új olasz formáival és francia ízlésével.Melodikája szervesen épül a lutheránus korál hagyományaira, de ennek a modális részét már az új dúr- és moll-zene szellemében alakította át és ennek megfelelően harmonizálta. Melodikus invenciójában a szűkített és bővített hangköz-lépések csakúgy affektus-hordozók, mint ezeknek a hangközöknek akkordos megszólalásában. Harmóniavilága a terckiépítésű hármas- és négyeshangzatoknak és ezek alterációinak olyan gazdag készletét használja fel, amit vele egyidőben Rameau szedett rendbe. Akkordfűzésében többnyire a harmóniák funkciós vonzása érvényesül. Modulálásában minden rendelkezésére álló eszközzel él, amit a tizenkétfokú, egyenletesen temperált hangrendszer nyújt (diatónia, kromatika, stb.).Bach jelentőset alkotott a temperált hangrendszer alkalmazása terén, a Das wohltemperierte Klavier című munkájában. Bach korában a középhangos temperálás volt a használatos, ami azt jelentette, hogy változó magasságú félhangokat használtak, annak érdekében, hogy nyolc nagy tercet tökéletesen tisztára hangoljanak. Ez a hangolás egyszerű hangnemekben nagyon tisztán szól, a távoli hangnemek és a modulációk azonban olykor zavaróan furcsán szólnak, és egy hangnemet teljesen fel kellett áldozni. Hagyományosan ez az Ász-dúr, ami középhangos hangolásban elméletileg sem létezik: Ász helyett a sokkal mélyebb giszt hangolják tisztára, ugyanakkor a disz helyett az esz - sokkal magasabb hang - lesz tiszta. A giszre épülő akkord kvintje "farkaskvint", majdnem fél hanggal tágabb a tiszta kvintnél, és borzasztóan szól (effekt akkord céljára gyakran használta Rameau vagy Couperin). A módosított középhangos hangolásokban a farkaskvintet kiküszöbölték, de továbbra is gond volt, miképp rendezzék el úgy az oktávon belül a hangokat, hogy a skála egyes hangjai kiegyenlített harmóniai sort alkossanak. Középhangos temperálás esetén egy hangnemen belül ez megoldható volt, de ami jó volt, például, C-dúrban, az nem volt jó f-mollban. Bach temperált rendszerében a legtöbb nagy tercet a tisztánál tágabbra hangolta, ezáltal közelebb kerültek egymáshoz a hangnemek karakterei, és tetszőlegessé vált az egyes hangnemek közötti átmenet. A tizenkét hang bármelyike alaphangként szolgálhatott.Bach zenéje kapcsán az egyik legnagyobb nehézséget az előadói gyakorlat kérdései okozzák. Nyilvánvalóan lehetetlen feltámasztani egy, a Bach korabelivel teljesen megegyező előadásmódot, de érdemes törekedni a kor előadói gyakorlatának megismerésére, és lehetőségek szerinti követésére, a művek hitelesebb tolmácsolása érdekében. A zenei romantika korában kialakult előadói hagyomány, amely egészen a 20. század közepéig, a historikus mozgalom megjelenéséig tartotta magát, nem vett tudomást a Bach korabeli előadói gyakorlatról, a Bach-művek előadását a maga korának klasszikus-romantikus zenei előadásmódjához igazította. Az intenzív zenetudományi kutatásoknak köszönhetően a historikus előadói mozgalom megjelenése óta a korábbi generációknál többet tudunk a bachi előadásmód fő összetevőiről. Ennek köszönhetően napjainkban már megszokott, hogy forráshű (ún. Urtext) kottából, viszonylag kis előadói apparátussal, a korabeli tempóbeli, dinamikai, díszítési és frazeálási szokásokat figyelembe véve adják elő Bach műveit, nem ritkán korhű hangszereken és korhű hangolást alkalmazva.
Számos újítást vezetett be a hangszerjáték területén, többek között neki tulajdonítják a viola pomposa („pompázatos mélyhegedű”) megalkotását, de ez nem bizonyított.
Bach halála után zenéjének nagy részét félretették, bár őt magát és némelyik művét nem felejtették el. Szilárdan tartja magát az a közhely, hogy mindaddig mellőzték őt, amíg Felix Mendelssohn-Bartholdy 1829-ben fel nem támasztotta a Máté-passiót. Ez nem igaz, hiszen egyrészt a fiai, másrészt pedig tanítványai révén tovább élt zenéje.
Bach fiaival a híres család muzsikusai elapadtak. Johann Sebastian Bach utolsó, egyenes ági férfi leszármazottja Wilhelm Friedrich Ernst Bach (1759-1845) volt, a bückeburgi Bach unokája. A meiningeni és az ohrdrufí Bach-ág ma is létezik, s 1937-ben jött létre a Bach’ser Familienverband für Thüringen - a Bach Családi Tárasaság Türingiáért. Hivatásos zenész azonban egy sincs a 20. századi Bachok között.
Műveit a filmben, különösen a filmművészetben a XXI. századig felhasználták. Többek között a legismertebb alkotók, alkotások:
Andrej Tarkovszkij: Solaris, Tükör), Sztalker (53. perc: Erbarme Dich), Áldozathozatal
Levelek, írások, dokumentumok; ford., jegyz. Dávid Sándor; Zeneműkiadó, Bp., 1985
Dürr, Alfred: Johann Sebastian Bach kantátái, Zeneműkiadó, Budapest, 1982 ISBN 963-330-403-2
Huchting, Dietmar: Bach - Ein biographischer Bilderbogen, edel Classics, Hamburg, 2006 ISBN 3-937406-77-8
Schönberg, Harold: A nagy zeneszerzők élete, Európa Könyvkiadó, Budapest, 2006 ISBN 963-07-8099-2
Szabolcsi Bence – Tóth Aladár: Zenei lexikon I. (A–F). Főszerk. Bartha Dénes. Átd. kiadás. Budapest: Zeneműkiadó. 1965.
Malte Korff: Johann Sebastian Bach, Budapest, Magyar Könyvklub, 2001 ISBN 963-547-430-X
Lichtenberg Emil: Johann Sebastian Bach élete és művei, Budapest, Rózsavölgyi és társa, 1940
Douglas Hofstadter: Gödel, Escher, Bach: Egybefont gondolatok birodalma. Typotex Kiadó, 2005 ISBN 963-7546-99-5
Barna István: Johann Sebastian Bach életének krónikája, Bp., Zeneműkiadó, 1974 ISBN 963 330 036 3
Láng György: A Tamás-templom karnagya - Johann Sebastian Bach életének regénye, Bp., Móra, 1983 ISBN 963 11 3279 X
Galambos Ádám (szerk.): Bach közelében – Vallomások a 330 éve született zeneszerzőről, (Szerzők: Bubnó Tamás, Eötvös Péter, Falcsik Mari, Fassang László, Finta Gergely, Gáncs Péter, Nagy Tamás, Petőcz András, Sárközi Mátyás, Szabó István, Szabó T. Anna, Vásáry Tamás, Zalán Tibor), digitális kiadvány, 2015

A Back to the Klondike Carl Barks író és rajzoló 1953-ban megjelent képregénye Dagobert bácsi főszerepelésével. A szerkesztői cenzúra miatt eredetileg 27, majd jóval később, Barks eredeti munkájához hűen, 32 oldalon kiadott történetet a Dell Comics Four Color című sorozatának 456. számában adták ki először, mely egyike a szereplő legjelentősebb és legismertebb kalandjainak. A Back to the Klondike-ban Dagobert unokaöccseivel, Donalddal, Tikivel, Nikivel és Vikivel visszatér fiatalsága egyik helyszínére, Klondike-ba, ahol megpróbálja felkutatni régen elrejtett és azóta elfeledett aranyát.
A Back to the Klondike jelentős mérföldkő a néhány évvel korábban megalkotott Dagobert jellemének kialakításában. A történet egyben Barks nosztalgikus visszatekintése azokra az időkre, amikor még a hétköznapi embernek is lehetősége volt arra, hogy kalandot éljen át és  sorsát a saját kezébe vehesse. Mindemellett a műre és a főszereplő, Dagobert vegyes érzéseire is hatással volt Barks nem sokkal korábban kimondott válása.
A történet cenzúrázatlanul csak majd harminc évvel elkészülte után, 1981-ben jelent meg, melyben a kivágott részek legtöbbjét az eredeti rajzokkal, az elveszett darabokat pedig a Barks által készített reprodukciókkal sikerült pótolni.
Carl Barks második válása után, 1952-ben írta és rajzolta meg a Back to the Klondike-ot, miközben az Egyesült Államok északnyugati részén motelekben időzött. Egy seattle-i könyvesboltban talált rá Ethel Anderson Becker Klondike ’98 című könyvére, melynek régi fotói adták számára az ötletet a történethez. Barks, nyilatkozata szerint azért is a klondike-i aranyláz helyszínét és időpontját helyezte a történet középpontjába, mivel véleménye szerint ez volt az utolsó hely és idő, ahol a hétköznapi ember is kalandot élhetett át, nem számítva persze azt, ha úgy döntött, hogy háborúba megy. Barks a történetben azonban nem csak az aranyláz romantikus oldalát akarta megjeleníteni, hanem meg akarta mutatni annak árnyoldalát is, a szerencsétlen, elszegényedett embereket, akiknek nem sikerült meggazdagodniuk. A nő Dagobert múltjából, Csillám Aranyka, ennek a szándéknak a részeként jelent meg a történetben. Barks Aranyka ruháját és hajdíszét egy Alice Faye által, az 1940-ben bemutatott Lillian Russell című filmben viselt jelmez alapján mintázta meg.
Dagobert McCsip egyre súlyosbodó emlékezetvesztéssel küszködik. Unokaöccse, Donald unszolására és a helyzet tarthatatlansága miatt végül felkeres egy orvost. A felírt gyógyszer hatása nem várat sokat magára, Dagobertet megrohanják az emlékek és egy hirtelen ötlettől megszállva úgy dönt, hogy visszalátogat fiatalsága egyik színhelyére, Klondike-ba. Ahogy Donaldnak és másik három unokaöccsének, Tikinek, Nikinek és Vikinek meséli, ötven évvel azelőtt, a klondike-i aranyláz idején egy halom aranyrögöt rejtett el, amiről azóta meg is feledkezett. Megemlít egy lányt is, Csillám Aranykát, akiről ugyan romantikus nosztalgiával beszél, de aki azóta is tartozik neki ezer dollárral, és természetesen az azóta felgyülemlett kamattal.
Miután megérkeznek Dawson Citybe, Dagobert felkeresi Aranyka egykori mulatóját, és elmeséli unokaöccseinek, hogy úgy ismerkedett meg a lánnyal, hogy az kirabolta őt. Miután Dagobert visszaszerezte ellopott aranyának egy részét, bosszúból elrabolta Aranykát és egy hónapig aranyásóként dolgoztatta maga mellett, hogy az megtanulja, hogy milyen a valódi kemény munka. A történet ismertetése után tovább indulnak Dagobert régi viskója felé, hogy felkutassák az elásott aranyat. Mikor megérkeznek meglepődve tapasztalják, hogy a viskó lakott, és új gazdája mindent megtesz, hogy távol tartsa a kéretlen látogatókat. Tikinek, Nikinek és Vikinek végül egy csellel sikerül lefegyverezniük az idegent, akiről kiderül, hogy maga Csillám Aranyka. Dagobert és Aranyka között találkozásukkor a rivalizálás mellett a vonzalom is megfigyelhető, ennek ellenére Dagobert ragaszkodik hozzá, hogy Aranyka kamatostul fizesse vissza a tartozását. Aranyka odaadja utolsó ékszereit Dagobertnek, majd méltóságát megőrizve elindul a szegényházba. Dagobert úgy határoz, hogy kihívja a nőt egy versenyre. Ha Aranyka tíz perc alatt több aranyat tud kiásni, mint ő, az adósságot semmisnek tekinti. Mivel nincs veszteni valója, Aranyka beleegyezik a versenybe.
A verseny kezdete előtt Dagobert az unokaöccseit arra utasítja, hogy vigyék Aranykát egy bizonyos helyre, hogy a nő ott kezdjen ásni. Tiki, Niki és Viki megharagszanak Dagobertre, amiért ő a terepet ismerve tisztességtelen előnyre próbál szert tenni, de azért megteszik, amit kér. Nem sokkal a verseny kezdete után Aranyka rátalál Dagobert elásott aranyrögeire, és ezzel megnyeri a versenyt. Dagobert dühöngeni kezd, amiért nem vette be az újabb adag gyógyszerét, és emiatt megint rosszul emlékezett az elásott arany helyére. Miután távoznak Donald, lemaradva nagybátyjától, megmutatja Tikinek, Nikinek és Vikinek, hogy Dagobert valójában nem felejtette el bevenni a gyógyszerét, és így valójában jó szándékból mondott le a tartozásról Aranyka javára.
A Back to the Klondike Carl Barks első olyan története, melyben Dagobert bácsit szeretetteljes szereplőnek ábrázolja és egyben felsejlik romantikus oldala is. Dagobert önző magatartása álcaként jelenik meg, mely alól néhány pillanatra láthatóvá válik valódi személyisége. Ezeket az érzéseket azonban Dagobert nem mutatja ki, az olvasó csupán Donald nyomozása révén szerez tudomást az önzetlenségéről, arról, hogy szándékosan veszítette el a versenyt Aranyka javára. Ezzel a módszerrel Barks megtartotta a szereplőről kialakított különc és fukar személyiség képét, de egyúttal annak egy emberibb oldalát is bemutatta. Bár Dagobert érző oldalának bemutatása a jövőben a szereplő jellemábrázolásának maradandó részévé vált, ebben a történetben ugyanúgy jelen vannak átmeneti, csak a Back to the Klondike cselekményének idejére érvényes vonások, tulajdonságok is. Így például Dagobert rossz emlékezőtehetségének csupán a cselekmény előremozdításában van szerepe, így az, funkcióját elvesztve, a későbbi történetekben már nem jelenik meg.Az eredeti kiadásból kimaradt, nagyjából négy cenzúrázott oldalnak az volt a szerepe, hogy bemutassa Dagobert ötven éven át tartó ellenséges érzéseit Aranykával szemben, aki először elkábította, majd pedig kirabolta őt. Ezeken az oldalakon Barks a fiatal Dagobertet olyan tettrekésznek és lobbanékonynak mutatja be, melyre korábban nem volt példa. A jelenet, melyben az ifjú Dagobert egy egész teremnyi ellenféllel veszi fel a harcot, azoknak a tipikus westernjeleneteknek a paródiája, melyben a főhős egy bárban kezdetben csak egy-két gonosztevővel keveredik összetűzésbe, de amibe végül a mulató összes vendége is bekapcsolódik. Tom Andrae megítélése szerint ezzel a nagyotmondó stílussal, ahogyan Dagobert feleleveníti emlékeit unokaöccsei előtt, maga is egyfajta népi hőssé emelkedik, mint például Davy Crockett vagy Paul Bunyan. A túlzó jeleneteknek, ahogy Dagobert visszaemlékezik rájuk, egyúttal önigazoló szerepük is van, amelybe tökéletesen beleillik Aranyka megleckéztetése is. Ennek során a mítosz, hogy Dagobert a maga erejéből, kemény és tisztességes munka révén gazdagodott meg, némiképp kétségessé válik. Dagobert ugyanis elrabolta Aranykát, egy hónapig alulfizetett munkásként dolgoztatta, majd pedig beismeri Donaldnak, hogy a birtoka visszakövetelésére jogilag azért nincs lehetősége, mert elmulasztotta utána az adófizetést.Tom Andrae véleménye szerint a Back to the Klondike Barks „önerőből felemelkedett” hősének „diadaléneke”, amelyre nagy hatással volt nem sokkal korábbi válása is, ami keserű emlékeket hagyott az íróban. Dagobert Aranykához fűződő érzései, mivel az becsapta őt és elvette a vagyonát, valójában Barks felesége, Carla iránti érzéseit szimbolizálták.Csillám Aranyka Barks azon kevés női szereplői közé tartozik, akik szimpátiát ébresztenek az olvasóban. Dagobert visszaemlékezéseiben fiatalon ugyan a helybéli csalók vezetőjeként jelenik meg, idővel azonban őszinte és jóakaratú idős nővé válik, aki sokban hasonlít Barks egy másik női szereplőjére, Kacsanagymamára. Mindketten talpraesettek és nem riadnak vissza a kemény munkától. Aranyka pénzé tette a mulatóját, hogy árvákat segítsen, ő maga pedig Dagobert birtokára vonult vissza az erdő magányába. Andrae véleménye szerint egymagában testesíti meg az aranyláz árnyoldalát és az évek során az időszak köré szőtt sikermítoszt is.
A Western Publishing, a Dell Publishing partnercége, 1952. szeptember 18-án vette át a Back to the Klondike történetét, mely megjelenése előtt fennakadt a kiadó cenzúráján. Az öt oldallal megrövidített történet végül 1953 márciusában, a Dell Comics Four Color című sorozatának 456. számában jelent meg. Mivel a Dell a Four Colort összefoglaló névként használta havi több számmal, más-más központi szereplővel megjelenő kiadványai számára, a füzetet általában az Uncle Scrooge 2. számaként is nyilvántartják.A történet cenzúrázott oldalai Carl Barks legjelentősebb, eredetileg ki nem adott rajzainak számítanak. A vágás, az eredeti megjelenés szerinti számozással, a tizenegyedik oldal utolsó és a tizenkettedik oldal első panelja közötti, a tizenkettedik oldal második és harmadik panelja közötti, valamint a tizenötödik oldal utolsó és a tizenhatodik oldal első panelja közötti részeket távolította el. Az első vágás négy oldalt, a további kettő pedig négy-négy panelt érintett. Ezzel az eredeti kiadványból kimaradt Dagobert visszaemlékezése Aranykával való első találkozására, egy rövid jelenet, melyben Donald ellenőrzi, hogy Dagobert bevette-e az emlékezetét serkentő gyógyszerét, valamint az a rész, melyben Dagobert beismeri, hogy régi birtoka jogilag már nem az övé. A cenzúra így Dagobertet szimpatikusabb, Aranykát viszont negatívabb színben tüntette fel. Az oldalak eltávolítása után a kiadó nem tájékoztatta azonnal Barksot és a kihagyott oldalakat sem juttatták vissza hozzá. Barks nyilatkozata szerint sejtette, hogy a bárjelenet fennakadhat a szerkesztői cenzúrán, de ennek ellenére „a móka kedvéért” szükségesnek érezte, hogy a történet része legyen, valamint az erőszakot is „komikus erőszakként” ábrázolta, melyben senki sem sérül meg. Aranyka elrablása szintén a kiadó tiltott tartalmai között szerepelt. Dagobert az emberrablással, és azzal, hogy egy hónapon keresztül fogva tartotta és napi bérért dolgoztatta Aranykát, ugyan az igazság nevében cselekedett, azonban ez nem volt törvényes. Az egy hónapos együttélés a szereplők közötti szexuális együttlét látszatát is kelthette az olvasóban, és ezt a szerkesztők természetesen szintén el akarták kerülni.A Back to the Klondike cenzúrázott változata még több alkalommal, bár már a Gold Key Comics kiadásában is megjelent. Először 1966-ban a The Best of Uncle Scrooge and Donald Duck című gyűjteménykötet első számában, majd pedig 1977 júliusában az Uncle Scrooge 142. számában. A történet első cenzúrázatlan változata 1981-ben, a Celestial Arts által kiadott  Uncle Scrooge McDuck: His Life and Time című gyűjteménykötetben jelent meg. A cenzúrázott részeket Barks eredeti, 1952-ben készített rajzaival pótolták, kivéve a tizenkettedik oldal (az új, cenzúrázatlan változatban már a tizenhatodik oldal) négy paneljét, mivel ezek az évek során elvesztek. Ennek a négy panelnek a pótlására Barksot kérték fel, aki emlékeire hagyatkozva elkészítette azokat. Ennek megfelelően a rekonstruált paneleken látható jelenet nem feltétlenül egyezik meg az elveszett eredetivel. A panelek tusrajzát az 1950-es évek stílusát utánozva Daan Jippes holland képregényrajzoló készítette el.
A Back to the Klondike Dagobert McCsip későbbi ábrázolására is nagy hatással volt Barks, valamint az őt követő írók műveiben. Don Rosa, aki az 1950-es évek második felétől vált Dagobert és Donald történeteinek elismert írójává, The Life and Times of Scrooge McDuck című történetsorozata, mely Dagobert múltját mutatta be, nagy részben Barks korábbi történeteire, többek között a Back to the Klondike-ra épült. Rosa Last Sled to Dawson című 1988-as története, melyben Dagobert ismét visszatért Klondike-ba, ugyan nem része a The Life and Times of Scrooge McDuck-összeállításnak, tartalmában viszont beleillik annak történetei közé. Rosa azon a táblán készítette el a rajzokat, melyet egykor Barks is használt, így a Last Sled to Dawson részéről egyfajta tisztelgés volt Barks és annak Back to the Klondike-ja előtt. Dagobert és a Back to the Klondike-ban megalkotott Csillám Aranyka Barks történeteiben többet nem találkozott egymással, és Rosa történeteiben is csak néhány alkalommal volt látható ismét. Rosa 1996-ban úgy nyilatkozott, hogy a cselekmény folytonossága tekintetében Aranyka és Dagobert csak háromszor, kétszer Barks Back to the Klondike, és egyszer az ő Last Sled to Dawson című történetében találkoztak. Ezeken kívül pedig nem áll szándékában olyan történeteket írni, melyben a két szereplő ismét találkozik. Véleménye szerint ezzel tönkretenné a korábbi három találkozásuk jelentőségét; az elsőét, mikor szerelmesek voltak, a másodikét, mikor Dagobert rádöbben, hogy ötven év után még mindig szereti Aranykát, és a harmadikét, melyben Aranyka megtudja, hogy Dagobert meg akarta kérni a kezét, de végül mégsem tette.A Back to the Klondike története szolgált alapjául az eredetileg 1987 és 1990 között sugárzott Kacsamesék (DuckTales) című animációs sorozat azonos című epizódjának. Barks művei közül többet is felhasználtak a sorozat epizódjaihoz, melyek mind változó mértékben ragaszkodtak és épültek az eredeti történetekre. A  Back to the Klondike esetében Tedd Anasti és Patsy Cameron csupán Barks történetének alapvető cselekményét vették át, miszerint Dagobert visszatér Klondike-ba. Az epizódban Donaldot a sorozat állandó mellékszereplői, Webby és Beakley asszony váltotta fel. Az eredeti történettel ellentétben Dagobert nem szenvedett emlékezetvesztésben, Aranykát pedig nem egy memóriaserkentő orvosság, hanem Webby és Beakley asszony Bálint-napi készülődése juttatja eszébe. Az adaptációban két gonosztevő is feltűnik, Dagobert és Aranyka egymás iránti vonzalma pedig az eredeti történettel ellentétben teljesen nyilvánvaló a sorozat szereplői és a nézők számára is.
Barrier, Michael. Carl Barks and the Art of the Comic Book (angol nyelven). New York: M. Lilien (1981). ISBN 0-9607-6520-4 
Andrae, Thomas. Carl Barks and the Disney Comic Book (angol nyelven). Jackson: University Press of Mississippi (2006). ISBN 1-5780-6858-4 
szerk.: Donald Ault: Carl Barks: Conversations (angol nyelven). Jackson: University Press of Mississippi (2003). ISBN 1-5780-6501-1
Tim DeForest: Scrooge McDuck (angol nyelven). Comics, old time radio and other cool stuff. magánkiadás, 2007. november 14.
A Bad Romance Lady Gaga amerikai énekesnő dala. Ez a The Fame Monster című harmadik középlemezének első kislemeze. Szövegét Lady Gaga és RedOne írta, aki a szám producere is egyben. A dalt a paranoia ihlette, melyet Gaga 2009-es turnézása során érzett, és egy diszharmonikus szerelemi kapcsolatról szól. Miután a dal demó verziója kiszivárgott, Gaga 2009. október 6-án, Párizsban mutatta be nagyközönség előtt a Bad Romance végleges verzióját Alexander McQueen 2010-es tavasz/nyári divathetén.
A Bad Romance pozitív értékeléseket kapott a kritikusoktól, akik közül sokan Gaga korábbi, Poker Face című számához hasonlították a dalt több szempontból is. Világszerte kitörő sikert ért el: első lett az Egyesült Királyság, Írország, Kanada, Svédország, Németország, Ausztria és Dánia kislemezlistáin, és második többek között az Amerikai Egyesült Államokban, Ausztráliában, és Új-Zélandon. Magyarországon is nagy népszerűségnek örvendett, első lett a Magyar Hangfelvétel-kiadók Szövetsége súlyozott és súlyozatlan rádiós játszási listáin, a Dance Top 40 listáján, és második helyezést könyvelhetett el a kislemezlistán. A dalhoz készült videoklip egy fehér fürdőházban játszódik, ahol Gagát elrabolják, elkábítják, és eladják szexrabszolgának az orosz maffiának. A klip a dalhoz hasonlóan remek visszajelzéseket kapott, a YouTube videómegosztó oldalon ez a videó lépte át először a 240 milliós nézettségi küszöböt. A 2010-es MTV Video Music Awards gálán megnyerte Az év videoklipje és további hat kategória díját.
A dal népszerűsítése érdekében számos televíziós műsorban előadta az énekesnő a dalt, így a Saturday Night Live-ban, és A pletykafészek című sorozatban is, illetve díjátadókon, mint a 2009-es American Music Awards-gála. Gaga a második világkörüli turnéján, a The Monster Ball Tour-on a Bad Romance-et adta elő a show zárásaként. A Rolling Stone magazin a 2009 25 legjobb dala listáján a kilencedik helyre sorolta a dalt. Az Egyesült Államokban tizenegyszeres platinaminősítéssel rendelkező dalt 2016 áprilisáig több mint 5,6 millióan töltötték le digitálisan, világviszonylatban pedig a 12 milliós eladást is túlszárnyalta már, így minden idők egyik legkelendőbb kislemezének tekintik.
A Bad Romance Lady Gaga második, The Fame Monster című stúdióalbumának első kislemeze. Hivatalos megjelenése előtt egy demóverziója kiszivárgott az internetre. Gaga Twitter oldalán reagált erre: „a kiszivárgott új kislemezemtől vérezni kezdenek a füleim. Csak várjatok amíg meghalljátok a valódi verziót!” Az énekesnő a 2009. október 3-ai Saturday Night Live-ban előadott egy rövid részletet a számból a Poker Face és a LoveGame mellett. Teljes hosszában először Alexander McQueen divattervező 2010-es tavasz/nyári ruhakollekciójának bemutatóján volt hallható 2009. október 6-án, Párizsban. A kislemez borítója 2009. október 15-én került bemutatásra. Bill Lamb az About.com-tól méltatta a borítóképet és ezt mondta: „Gaga ezzel ismét alkalmazza ütőerejét, az erőteljes vizualitás társítását a zenéihez és színpadi előadásaihoz.” A dal hivatalos albumverziója az énekesnő MySpace oldalán debütált 2009. október 21-én, és két hét alatt több mint egy millióan hallgatták meg. Gaga elmondta, hogy a Bad Romance-et 2008-ban, turnézás közben írta meg. A dalok, melyeket ez időben írt a különféle „szörnyeket” (paranoiákat) jelenítik meg, amelyekkel szembe kellett néznie ekkor. Egyike ezeknek a „szerelem-szörnyeteg”, amely a Bad Romance szám inspirációjául szolgált. A Grazia nevű olasz női magazinban Gaga még többet elmondott a számról:
„Amikor megírtam, épp Norvégiában voltam, a turnébuszomban. Jártam Oroszországban, Németországban, és sok időt töltöttem Kelet-Európában. Megismertem ezt a lenyűgöző német house-techno zenét, úgyhogy olyan számot akartam, amelyben megjelenik ez a [...] zenei tapasztalatom. Kicsit el akartam távolodni a '80-as évektől, szóval a refrén dallamvilága inkább a '90-es évek dallamvilágát idézi [...] A szám arról szól, milyen érzés beleszeretni a legjobb barátodba.”
Az MTV szerint a dal tempójában hasonlít Gaga előző kislemezdalához, a Poker Face-hez. A szám a refrén egyik dallamával indít, majd átmegy a "Rah-rah-ah-ah-ah/Roma-roma-mah/Gaga-uh-la-la" motívumba. Ezt dobütések és szintetizátor követi. Ezután a dal átvezető része következik, utána pedig a teli torokból énekelt refrén hallható, amelyben Gaga azt énekli, "I want your love/And I want your revenge/You and me could write a bad romance" A dalban az énekesnő franciául is énekel egy kis részt: "Je veux ton amour/Et je veux ta revanche/Je veux ton amour".
Az About.com szerint a zene leginkább divatbemutatók aláfestéséhez illik. A Slant Magazine azt írta, a szám new wave szintiket használ, végtelen számú fülbemászó motívummal. A The Independent úgy érezte, a refrén Boney M hatásának jeleit mutatja, míg a The Guardian azt írta, hogy a Depeche Mode ötödik stúdióalbumának, a Black Celebration-nek zenéjét idézi fel. A dal ütemmutatója 4/4, 119-es percenkénti ütésszámmal. A-moll hangnemben íródott, és Gaga hangterjedelme E3-tól A5-ig terjed. A dal a versszakokban az Am-C-F-C-G, míg a refrénben a F-G-Am-C-F-G-E-Am akkordmenetet követi.A dalszöveg alapjában véve egy romlott románc örömeinek felfedezéséről szól, de ez a koncepció megváltozik a középső átvezető részben, ahol a dalszöveg a divattal kezd foglalkozni. Egy 2009. november 2-ai interjú alatt Gaga kiemelte, hogy Alfred Hitchcock-filmeket sorolt fel az egyik versszakban, "I want your psycho, your vertigo shtick/Want you in my rear window/Baby you're sick." Úgy fogalmazott, hogy „amit igazán mondani szeretnék az az, hogy a legmélyebb, legsötétebb, legbetegebb részeidet akarom, melyeket félsz megosztani bárkivel, mert annyira szeretlek”.
A Bad Romance többnyire pozitív értékeléseket kapott a kritikusoktól. Bill Lamb az About.com-tól a The Fame Monster album legjobb dalai közt emlegette a számot és ezt írta: „Lady Gaga éneklése az eddigi legjobb [...] Ha attól tartottál, hogy Gaga csak egy egyalbumos jelenség, a Bad Romance egész szobát betöltő ütemei és dallama el kell hogy oszlassák ezt a félelmedet.” Daniel Kreps, a Rolling Stone magazin írója a Poker Face-hez hasonlította a számot és úgy érezte, jóval gyengébb Gaga korábbi kislemezeinél. Ugyanakkor Kreps ezt az értékelését a kiszivárgott demófelvételről írta. Christopher John Farley, a The Wall Street Journal írója méltatta a számot és fülbemászónak nevezte. Sal Cinquemani a Slant Magazine-tól az album egyik fénypontjának nevezte a dalt. Simon Price a The Independent-től azt mondta, a nyitó szövegrész, az "I want your ugly, I want your disease" megalapozza a The Fame Monser album gótikus természetét.Kitty Empire, a brit The Guardian napilap szerzője úgy érezte, az olyan kislemezek mint a Bad Romance fokozzák a hasonlóságot Lady Gaga és Madonna között. Paul Lester a BBC-től Andy Warhol Gagára gyakorolt hatását vélte felfedezni a dalban. Mikale Wood a Los Angeles Times írója „europopos”-nak nevezte a számot. Edna Gunderson az USA Today-től egy „rendkívüli klubslágernek” nevezte ezt a „szintetizátor-uralta” számot. Michael Hubbard a MusicOMH-től úgy érezte, a dal refrénje az eddigi legjobb amit Gagától hallott. Monica Herrera, a Billboard írójának véleménye szerint a Bad Romance nem olyan magával ragadó, mint Gaga korábbi kislemezei, de a „pajkos szexuális vonzereje” mégis egy jó számmá teszi. A Pitchfork Media nevű internetes zenei portál a 39. helyre sorolta a Bad Romance-et a 2009 100 legjobb dala nevű listáján, és azt írta, a dal „felépítése igazán nagyszabású”. A The Boston Public Health Commission 10. helyre sorolta a számot A tíz legjobb dal, amelyben egy egészségtelen kapcsolat hozzávalói jelennek meg listáján.
A Bad Romance a 9. helyen nyitott 2009. november 14-én a Billboard Hot 100 listán, mellyel Lady Gaga eddigi legelőkelőbb helyen debütáló kislemezévé vált, az első héten közel 142 000 példányt adtak el belőle. Két hét múlva érte el a dal a legjobb helyezését, a 2. pozíciót. Ennél jobban csak a Just Dance és a Poker Face szerepeltek, hiszen mindkét dal végül elérte az első helyezést a Hot 100-on. Az előrelépést a magas digitális eladásoknak is köszönhette a dal, így a Hot Digital Songs listán is képes volt megszerezni az első helyet. Csak az Egyesült Államokban 4 millió darabot adtak el a dalból digitális úton a Nielsen Soundscan mérése alapján. Ezzel Gaga az első előadó a történelemben, akinek 3 kislemeze (Just Dance, Poker Face, Bad Romance) is átlépte a 4 milliós küszöböt a digitális eladások tekintetében. A Bad Romance a 38. helyen debütált a rádiós játszási adatokon alapuló legjobb pop dalokat összesítő Pop Songs elnevezésű listán. 2010. január 16-án sikerült a csúcsra jutnia ezen a listán is, ezzel a Bad Romance már zsinórban az 5-dik kislemeze volt az énekesnőnek, mely első lett a Pop Songs listán. Még ugyanezen a héten a Hot Dance Club Songs listán is első helyezést ért el a dal. A Bad Romance a legtöbb heti rádiós játszás rekordját is bezsebelte, a 130 rádió állomásról összesen 10 859 alkalommal játszották le a dalt. A rekordot egyébként nem sokkal később Ke$ha Tik Tok című dala megdöntötte.A Bad Romance az ausztrál kislemezlistán a 16. helyen, míg az új-zélandi kislemezlistán a 33. helyen nyitott 2009. november 2-án. A következő héten a "hét csúcsugrója" címet szerezte meg a dal Ausztráliában, hiszen egészen a 3. helyig lépett előre. A legjobbja végül Ausztráliában a 2. hely, Új-Zélandon pedig a 3. pozíció volt. 2009. október 29-én a 20. helyen debütált Írország kislemezlistáján a dal, majd pedig a listán tartózkodása hetedik hetén megszerezte az 1. helyezést. A Kanadai Hot 100 kislemezlistán az 58. helyen szerepelt először a Bad Romance. A következő héten máris megszerezte az első pozíciót, ezzel Gaga már a harmadik első helyezését érte el Kanadában. Ezt követően Ke$ha Tik Tok című kislemeze elvette tőle az 1. helyet két hétig, de ezután újra visszakerült a lista élére.A Bad Romance a brit kislemezlistán rögtön a legjobb 20-ban, pontosabban a 14. helyen szerepelt a megjelenését követő első héten. 2009. decemberében Gaga megszerezte a 3-dik első helyezését az Egyesült Királyság területén, ezzel ő az első női előadó, akinek egy éven belül három kislemeze is megszerezte az 1. pozíciót a brit kislemezlistán. Két héttel később, 2010 első hetén visszaszerezte a dal az elveszített elsőségét. Ezzel Gaga csupán a második női előadó a 21. században a brit kislemezlistán, aki miután elvesztette első helyezését, később újra visszaszerezte azt. Svédországban a 3. helyen debütált a dal, majd két hét múlva első helyezést ért el itt is. Szerte Európában kiemelkedő eredményeket ért el a Bad Romance a legfontosabb kislemezlistákon, és első lett többek között Ausztriában, Franciaországban, Finnországban, Norvégiában, Olaszországban, Dániában és Spanyolországban is. Az Európai Hot 100 kislemezlistán a 40. helyen debütált a dal, majd 2010. január 23-án megszerezte az első helyet, és eredményét két héten át tartani is tudta.Magyarországon a Mahasz listáin kivétel nélkül remek eredményeket ért el a Bad Romance, Lady Gaga eddigi legsikeresebb kislemezévé vált hazánkban. A hallgatottság szerinti súlyozásos módszerrel összesített Rádiós Top 40-es listán 2010. február 8-án szerezte meg az 1. pozíciót, és öt héten át tartani tudta a helyezését. Az Editors' Choice rádiós játszási listán már 2009. december 28-án elérte az 1. helyezést, és tizenkét héten át, egészen március 21-éig a Bad Romance szerepelt az első helyen. Ennél tovább csupán négy dal tudott az élen maradni ezen a listán. Első helyezett lett a Dance Top 40 elnevezésű listán is, és a 2. hely lett a legjobbja a hivatalos magyar kislemezlistán, a Single (track) Top 10 listán.
A Rolling Stone magazinnak adott interjúban Lady Gaga megerősítette a korábbi feltételezést, miszerint Francis Lawrence filmrendezővel készített videót a Bad Romance-hez, és elmondta, mennyire lenyűgözte az elkészült klip. Az MTV-nek nyilatkozva még többet beszélt a Lawrence-szel való munkáról:
„Olyasvalakit akartam, aki totálisan megérti, hogyan kell pop videót készíteni, mert a legnagyobb kihívás számomra a rendezőkkel való együtt dolgozásban, hogy én vagyok az író, én felelek a divatos megjelenésért, én döntöm el miről szóljon, és nagyon nehéz olyan rendezőt találni, aki nem csak a művész elképzeléseit követi. [...] De Francis és én együtt dolgoztunk. [...] Ez igazi közös munka volt. Remek popvideó rendező és filmes. Ő csinálta a Legenda vagyok-ot és hát hatalmas Will Smith-rajongó is vagyok, szóval tudtam, hogy képes lesz kivitelezni a videót az én legfurább [...] ötleteimmel együtt...”
A klip látványos ruhakölteményeket vonultat fel. A művészeti rendezést az énekesnő kreatív csapata, a Haus of Gaga végezte. A csapat tagjai tervezték azt a borotvapengékből készült szemüveget, amelyet Gaga a videó elején visel. Gaga elmondása szerint a szemüveggel egy kemény nő látszatát akarta elérni. A fehér latex-jelmezek az Ahol a vadak várnak című filmből ismert karakter, Max farkasjelmeze alapján készültek. Az egyik jelenetben Gaga egy Alexander McQueen által tervezett, 30 centis magassarkú cipőt visel. A kádjelenetnél számítógépes technikával növelték meg az énekesnő szemeit extra nagy méretűre. A 2009. október 16-án, Los Angelesben forgatott klip premierje 2009. november 10-én volt az énekesnő hivatalos honlapján.
A videó egy fürdőházban játszódik. Története szerint Gagát elkábítja és elrabolja egy csapat szupermodell, akik eladják őt az orosz maffiának szex-rabszolgának. A klip elején Gaga egy fehér trónon ül aranyszínű ruhában, borotvapengékből álló szemüvegét viselve. Számos embert láthatunk körülötte állva, illetve egy már korábbi videókban is megjelent dán dogot. Gaga egy mp3-lejátszó némítógombján tartja az ujját (a lejátszóból egy szintetizátoron előadott részlet hallható Johann Sebastian Bach Das wohltemperierte Klavier (A jól hangolt zongora) című zongoraművéből, amely a klip bevezetőjeként szolgál), és ahogy elengedi, elkezdődik a Bad Romance dal. Napfény kezdi megvilágítani a fürdőház falait, majd bekapcsol a vakító fény, amely láthatóvá teszi a fehér falakat, és egy feliratot: "Bath Haus of GaGa" ("GaGa fürdőháza"). Lady Gaga és táncosai egész testüket és arcukat beborító, fehér latex-ruhában bújnak ki fehér, koporsószerű fekvőhelyeikből – Lady Gagáén a "Mons†er" felirat látható –, majd táncolni kezdenek. A jelenetbe ékelve Gagát egy tükör előtt állva, fekete koronával a fején is láthatjuk, illetve ahogy barackszínű hajjal üldögél egy fürdőkádban.
Ahogy a refrén elkezdődik, két nő kirángatja Gagát a kádból, letépik a ruháját, és megitatnak vele egy pohár vodkát. Ezután gyémántokkal díszített ruhában és hozzáillő fejdíszben egy csapat férfi elé vezetik. Több nő társaságában táncolni kezd a férfiaknak, akik licitálnak rá. Négykézláb odamegy az egyik férfihoz – Jurij Bradač szlovén modell alakítja –, és öltáncával eléri, hogy megtegye rá a legnagyobb árajánlatot. Ezután a fejdísz nélkül folytatja a táncot a többi nővel együtt. A jelenetet megszakítják a lebegő gyémántok között, tangát, melltartót, és egy arca felét eltakaró maszkot viselő Gaga képei. A "Walk, walk, fashion, baby"-sorral kezdődő részben Gaga egy testét körbeölelő giroszkópban forog körbe, illetve láthatjuk, ahogy egy csillogó ruhában és Alexander McQueen-által tervezett különös magassarkú cipőben lépdel. A refrén utolsó eléneklése előtt egy jegesmedveprémre hasonlító ruhában megy oda az őt megvásárolt férfihoz, aki egy ágyon üldögél Gagát nézve, és épp kigombolja az ingét. Ahogy odaér a férfihoz, Gaga leveszi a ruháját és a napszemüvegét, majd az ágy a férfival együtt váratlanul lángba borul. A refrén alatt az énekesnő és táncosai piros, testüket alig fedő ruhában táncolnak. A videó végén Gaga cigarettát szívva fekszik az ágyon az elégett férfi csontváza mellett, a korábban már egyik fellépésén is használt szikrázó melltartóját viselve.
A videó bemutatását óriási várakozás előzte meg, s ennek tudható be, hogy mindössze egy hét alatt 10 milliós nézettséget ért el a YouTube videómegosztó portálon. Mára már több mint 280 millióan tekintették meg, és minden idők második legnézettebb videójává vált. A klip a kritikusok elismerését is kivívta. Tim Stack, az Entertainment Weekly íróját lenyűgözte a videó koreográfiája, és Michael Jackson Thriller című klipjének táncos részeihez hasonlította. Emellett megjegyezte, szerinte „Gaga még sosem nézett ki olyan gyönyörűen”, mint a refrén utolsó eléneklése közben. Jennifer Cady az E! amerikai tévécsatornától szintén méltatta a klipet és ezt mondta: „Ez a videó tökéletesen eléri, hogy értékeljük azt amit Gaga a jelen popzenéjébe hoz. [...] Nagy szükség van az ilyen előadókra, mint Gaga. Gondoskodást és eredeti ötleteket tesz bele a produkcióiba, ezzel életet lehelve beléjük.” Daniel Kreps a Rolling Stone magazintól úgy érezte, a videó jelenetei Stanley Kubrick rendező munkáit idézik. Megjegyezte, szerinte a Bad Romance-klipben találhatóak Gaga eddigi legőrültebb ötletei. A magyar Quart.hu zenei portál írójában is Kubrick filmjeit idézte fel a klip. Ezt írta: „A Bad Romance elég sajátos, helyenként a Mechanikus narancsot vagy a 2001: Űrodüsszeiát idézően futurisztikus látványvilágra épül, és persze van benne szex, meg divat is, hiszen Lady GaGáról van szó.” A The Wall Street Journal napilap írója szerint Gaga egyike a kevés mai popzenésznek, akik értenek a látványhoz, divathoz, sokkoláshoz, koreográfiához - mindazokhoz a dolgokhoz, amelyeknek Madonna és Michael Jackson a mesterei voltak az 1980-as években. Jocelyn Vena az MTV-től azt írta, szerinte a videó szimbolikus, és azt jelképezi, hogy „a régi Gagának vége, eljött a vadonatúj Gaga: az, aki örömmel tolja ki a határokat és felfedezi a szexualitás számos formáját.” Arról is írt, hogy szerinte a videó jól bizonyítja, milyen briliáns művész Gaga, mivel ennek segítségével lép tovább karrierje egy új fejezetébe. 2010. augusztus 3-án a klip tíz jelölést kapott a 2010-es MTV Video Music Awards gálára Az év videoklipje, Az év videoklipje női előadótól, Az év pop videoklipje, Az év dance videoklipje, A legjobb videoklip-rendezés, A legjobb koreográfia videoklipben, A legjobb effektek videoklipben, A legjobb művészeti rendezés videoklipben, A legjobb vágás videoklipben, és A legjobb fényképezés videoklipben kategóriákban. Az MTV Video Music Awards történetében ez a második videoklip, ami tíz, az eddigi legtöbb jelölést kapta (csak Peter Gabriel Sledgehammer című számának videója kapott annyi jelölést, mint Gaga klipje). A Bad Romance végül hét jelölést tudott díjra váltani a szeptember 12-ei gálán, köztük a legrangosabb Az év videoklipje kategóriát is megnyerte.
2009. október 3-án Gaga előadta a dal refrénjét zongorán a Saturday Night Live című műsorban, közvetlenül a LoveGame előadása után. Fellépése alatt a Nasir Mazhar és a Haus of Gaga által tervezett, "The Orbit"-nak nevezett, forgó fémgyűrűkből álló alkalmatosságot viselte, amelyet a Bad Romance klipjében is láthatunk rajta. Gaga A pletykafészek (Gossip Girl) című tévésorozat A diszkó végnapjai (The Last Days Of Disco Stick) című epizódjában is elénekelte a számot. Az MTV-nek nyilatkozva az énekesnő elmondta, húga beszélte rá, hogy szerepeljen a sorozatban, amelynek ő nagy rajongója. Elmondta azt is, olyan előadást akart, amely illeszkedik a sorozat cselekményébe, ezért részt vett a forgatókönyvírók munkájában is. Az előadás alatt vörös, tíz méter-hosszú uszályos ruhát viselt. A színpadon több létra volt látható, mint színpadi kellék, amelyek Gaga elmondása szerint a rossz szerencse szimbólumai. Az egyikre fel is mászott, hogy onnan énekelje a dal egy részét, az előadás végén pedig befeküdt egy összedőlt létra alá.A 2009-es American Music Awards gálán Gaga Speechless című számával együtt énekelte el a dalt csillogó, csontvázra emlékeztető jelmezben. Táncosai, akik Gagához hasonlóan végigtáncolták az előadást, szintén ilyen jelmezt viseltek. A Bad Romance végén az énekesnő felkapta a mikrofonállványt, és összetörte vele a zongorát "rejtő" üvegkockát. A The Jay Leno Show-ban fekete kosztümben énekelte a dalt, melynek vállrésze a feje magasságáig ért. Férfi háttértáncosai fekete ruhát és BDSM-maszkot viseltek. 2009. november 25-én, a The Ellen DeGeneres Show-ban ismét a Speechless-szel együtt került előadásra a szám. Gaga a brit The X Factor hatodik évadában, 2009. december 6-án adta elő következő alkalommal a dalt. Táncosaival együtt egy hatalmas kádban állva kezdte el énekelni a számot, miközben denevérszerű jelmezt viselt. A kád egyik végén egy zongora került kialakításra, és Gaga ezen is előadott egy dalrészletet, miközben egy WC-n guggolt. A Bad Romance volt Gaga The Monster Ball nevű második turnéjának zárószáma, melyet egy hatalmas giroszkópból kilépve énekelt el.
2010. március 14-én Marco Hietala, a Nightwish basszusgitárosa, énekese előadta a Bad Romance-et a finn Kuorosota című tévéműsorban. Hayley Williams, a Paramore énekesnője zongorán dolgozta fel a számot, és ennek videofelvételét feltöltötte Twitter-oldalára 2010. március 28-án. 2010. március 29-én a Thirty Seconds to Mars énekelte el a dalt a brit BBC Radio 1 rádiónál. Kovács Ákos magyar énekes a Délmagyarország napilap megjelenésének 100. évfordulója alkalmából tartott rendezvényen dolgozta fel Gaga számát. A Glee – Sztárok leszünk! című tévésorozat Lady Gaga című epizódjában az iskolai kórus több tagja Lady Gaga-jelmezekbe öltözve énekelte el a Bad Romance-et. 2010. október 16-án a magyar X-Faktor 1. döntőjében a Non Stop énekegyüttes adta elő a számot, mellyel tovább is jutottak. A Leander nevű magyar metalegyüttes a Sony Musicnál megjelent Szívidomár című, 2012-es bemutatkozó albumán dolgozta fel a dalt.
Ez a szócikk részben vagy egészben  a   Bad Romance című angol Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.

Lajos Vilmos badeni őrgróf (Ludwig Wilhelm Markgraf von Baden), (Párizs; 1655. április 8. – Rastatt; 1707. január 4.); a Badeni-ház katolikus (Baden-Badeni) ágából származó herceg, Savoyai Jenő tábornagy unokafivére, maga is császári tábornagy, 1677–1707 között a Badeni Őrgrófság uralkodója. Sikeres hadvezér a rajnai fronton és a törökellenes háborúkban. Vezető szerepe volt a törökök Magyarországról való kiűzésében. Melléknevei: A császári propaganda jelzője: „A Birodalom védőpajzsa” (Schild des Reichs). A korabeli köznyelvben „a török Lajos” (Der Türkenlouis) jelzővel illették. A harcmezőn messzire látszó vörös tábornoki kabátjáról a törökök a „Vörös Király” (Roter König) melléknevet ragasztották rá. Gyakran használatos névformája: Badeni Lajos (Ludwig von Baden).
Lajos Vilmos őrgróf hét évvel a harmincéves háború befejezése után, 1655. április 8-án született Párizsban, az Hôtel de Soissons palotában. Édesapja Ferdinánd Miksa badeni őrgróf (1625–1669) volt, I. Vilmos badeni őrgrófnak (1593–1677) és Katharina Ursula von Hohenzollern-Hechingen hercegnőnek (1610–1640) fia. Keresztneveit nagyapja, Vilmos őrgróf és keresztapja, XIV. Lajos francia király választották ki. Apjának örökletes birtoka a katolikus baden-badeni őrgrófság volt, Baden-Baden (vagy röviden Baden) székvárossal, amelyet hivatalosan csak 1939 óta neveznek Baden-Badennek, megkülönböztetésül a svájci Badentől és az alsó-ausztriai Baden bei Wien-től.Édesanyja Lujza Krisztina savoya-carignani hercegnő (Louise Christine de Savoie-Carignan, 1627–1689) volt, Tamás Ferenc savoya-carignani hercegnek (1595–1656) és Marie de Bourbon-Condé hercegnőnek, soissons-i grófnőnek (1606–1692) leánya, Jenő Móric savoya-carignani herceg húga, Savoyai Jenő herceg nagynénje.
Lajos Vilmos őrgróf volt a házaspár egyetlen közös gyermeke. Alig volt fél éves, amikor szüleinek viszonya végzetesen megromlott. Apja könnyelműen valami sértő megjegyzést tett feleségére. A befolyásos anyós, Marie de Bourbon-Condé hercegnő elérte, hogy rokona, XIV. Lajos király Versailles elhagyására szólítsa fel keresztfiát. Ráadásul Lujza Krisztina őrgrófné, aki teljesen anyjának befolyása alatt állott, megtagadta, hogy elhagyja a versailles-i kastély fényes világát, és kijelentette, hogy nem hajlandó férjével a „hideg és ködös Germániába” utazni. Ferdinánd Miksa őrgróf így csak félesztendős fiát vihette haza székvárosába, Badenbe. Az anyjától elszakadt kisfiút nagyapjának, Vilmos őrgrófnak második felesége, Mária Magdaléna öttingeni grófnő nevelte fel. Lajos Vilmos 1669-ben, 14 éves korában édesapját is elveszítette, egy Heidelberg környékén bekövetkezett vadászbaleset következtében.
Nagyapja 1670 őszén nagy külföldi körutazásra küldte unokáját, perceptorának (házitanító) és udvarmesterének (Cosimo Marzi Medici) kíséretében. A nagy körutazás intézménye (franciául és angolel Grand Tour, németül Kavaliersreise) a brit királyi udvarból származott. A 17. századra az ifjú nyugat-európai arisztokraták életének szinte kötelező programjává vált. A hosszú külföldi körutazás mindig külföldi országokba, köztük a Mediterrán térségbe irányult, célja a főnemesi rokonság megismerése, a helyi uralkodócsaládoknál való bemutatkozás, világlátás, tanulás volt. Lajos Vilmos őrgróf még 16 éves sem volt, amikor gondos nagyapja útnak indította, hogy a unokája minél hamarabb alkalmassá váljék elhunyt apja örökségének átvételére.
Lajos Vilmos útjának első állomása a besançoni Vizitációs Nővérek Kolostora volt, ahol nagynénjét, Katalin Franciska Henrietta badeni őrgrófnőt, a főapátnőt látogatta meg. Besançonban jogi előadásokat hallgatott, és katonai képzésben részesült. Útját Genfen, Milánón, Firenzén át folytatta. Rómában X. Kelemen pápa kihallgatáson fogadta, éppen akkor, amikor a pápa a nápolyi alkirállyal és a francia király követével ebédelt. Lajos őrgróf olyan jó hatást tett a nápolyi alkirályra, hogy az nyomban állást kínált neki hadseregében. Ezt azonban Lajos, nagyapja instrukcióira emlékezve, elhárította. Római tartózkodása során látogatást tett a Medicieknél is. Útja Velencén és Innsbruckon át vezetett hazafelé, Baden városába. 19 éves volt, amikor visszatért.
Bár Lajos Vilmos Párizsban született, és keresztapja maga XIV. Lajos király volt, a francia–holland háborúban (1672–1678) mégis a franciák ellen, a Habsburg Birodalom oldalán harcolt, csakúgy, mint később a pfalzi és a spanyol örökösödési háborúban.
Az ifjú őrgróf 1674-ben, 19 évesen belépett a császári hadseregbe. Tanítómestere a nagyhírű Raimondo Montecuccoli gróf, tábornagy (1609–1680), a főhadparancsnok volt. Ekkor már 1672 óta tombolt a francia–holland háború. 1675-ben Montecuccoli (és seregében Badeni Lajos őrgróf is) Turenne marsall ellen vonultak, aki betört a német fejedelemségekbe. Hosszas vonulások és kisebb csatározások után július 27-én a Turenne a sasbachi ütközetben elesett. Montecuccoli Elzászig üldözte a visszavonuló franciákat, megostromolta Hagenaut és Zabernt, a Nagy Condé marsall (1621–1686) közeledő hadai azonban visszafordulásra késztették, de előbb még ostrommal bevette Philippsburg határerődjét.
A philippsburgi erőd bevételénél tanúsított vitézi helytállásáért I. Lipót császár 1676-ban egy gyalogezredet adott a keze alá. 1677-ben, amikor nagyapja, Vilmos őrgróf elhunyt, a fiatal tiszt I. Lajos Vilmos néven a katolikus Baden uralkodó őrgrófja lett, de az uralkodásra nem sok ideje maradt, mert a császár katonájaként szinte egész életét háborúskodásban töltötte. Az 1679-es nijmegeni békekötés után a császár kinevezte őt lovas és gyalogos Obristfeldwachtmeisterré, ami őrnagyi rangnak felelt meg.
1683-ban Kara Musztafa nagyvezír 180 000 emberrel ostrom alá vette Bécset. A súlyos helyzetbe jutott császárváros felmentésére Tulln mellett gyülekeztek az osztrák, lengyel és német szövetséges hadseregek. Szeptember 12-én Lotaringiai Károly herceg és Sobieski János lengyel király vezetésével megtámadták, és a kahlenbergi csatában szétverték az ostromlókat. A vert hadsereg a magyar hódoltsági területre vonult vissza. A császári haderő elfoglalta Párkányt, Visegrádot. Badeni Lajos őrgróf Generalwachtmeister (kb. vezérőrnagyi) rangban vett részt az ütközetben. Helytállásáért november 23-án lovassági tábornokká léptették elő. II. Károly spanyol király az Aranygyapjas renddel tüntette ki. Az őrgróf a kitüntetés aranyozott mását harci mellvértéjére ötvöztette.
Harcolt Buda 1684-es sikertelen ostrománál is unokafivérével, Savoyai Jenő herceggel együtt. 1685-ben Esztergom alatt visszaverte a város ostromára indult Sejtán Ibrahim nagyvezírt. Buda 1686-os sikeres visszavívásában már vezető parancsnokként ténykedett. 1686. december 12-én, 31 éves korában tábornaggyá (Feldmarschall) nevezték ki. 1689. szeptember 6-án a császár a török front főparancsnokává nevezte ki, a betegséggel küszködő V. Károly lotaringiai herceg helyére. Több hadjárat húsz ütközetében bizonyíthatta stratégiai tudását. A következő két évben elfoglalta Székesfehérvárt, Várpalotát, Pécset, Belgrádot (Nándorfehérvárt). Az oszmán haderő dél felé hátrált, Badeni Lajos őrgróf 1689. szeptember 24-én győzelmet aratott a közép-szerbiai Niš mellett. A császáriak felszabadítóként hirdették magukat, a szerb nép tömegesen kelt fel az oszmán megszállók ellen. 1689-ben Lajos a bulgáriai Vidinnél nyert csatát. Az 1683–1689 közötti győzelmes törökellenes háborúkban szerezte melléknevét, a nép „Lajos, a török” (der Türkenlouis) néven kezdte őt emlegetni. Hadvezéri teljesítményéért a császár birodalmi tábornaggyá (Reichsfeldmarschall) nevezte ki.
1688-ban XIV. Lajos felmondta az 1684-es fegyverszünetet, a francia hadsereg betört a Pfalzi Választófejedelemségbe. Október 29-én a franciák ostrommal visszafoglalták a Maximilian Lorenz von Starhemberg tábornok által védett philippsburgi erődöt. Decemberben az augsburgi liga hadat üzent a Francia Királyságnak, kitört a pfalzi örökösödési háború, melynek során a franciák stratégiai célból szisztematikusan elpusztították Pfalz tartományt. 1689. január 13-án elpusztították Mannheimet és Heidelberget, júniusban Wormsot és Speyert. Felprédálták Lajos Vilmos őrgróf badeni birtokait is. 1689. augusztus 24-én magát az őrgrófi székvárost, Lajos Vilmos otthonát, Baden városát (mai neve: Baden-Baden) is elpusztították. Az őrgrófnak saját keresztapja ellen kellett háborút vívnia.
Hálából azokért a szolgálatokért, amelyeket Lajos Vilmos őrgróf a Habsburg Birodalomért tett, és kárpótlásul azokért a pusztításokért, amelyeket a Badeni Őrgrófság az őrgróf távollétében betört francia csapatoktól elszenvedett, I. Lipót császár egy komoly felemelkedést ígérő házassághoz kívánta segíteni Lajos Vilmost. Feleségül ajánlotta neki az elhunyt Gyula Ferenc szász–lauenburgi herceg (1641–1689) egyik leányát. Lipót tervei szerint az idősebbik leány lett volna a jelölt, az őrgróf azonban a fiatalabbikba, Franciska Szibilla Auguszta hercegnőbe (1675–1733) szeretett bele, akit Lajos Vilmos unokafivérének, Savoyai Jenő hercegnek szántak volna. Kölcsönös vonzalom lévén, a megegyezés gyorsan megszületett. Az idősebbik nővért annyira megviselte a mellőzés, hogy a „cserébe” neki felajánlott Savoyai Jenőt sértődötten visszautasította azzal a megokolással, hogy az nem uralkodó herceg…
1690. március 27-én Lajos Vilmos őrgróf feleségül vette a nála 20 évvel fiatalabb Franciska Szibilla Auguszta szász-lauenburgi hercegnőt. Házasságukból kilenc gyermek született, de közülük csak hárman érték meg a felnőtt kort.
Lipót Vilmos Günzburg őrgróf (1695–1696), az elsőszülött, kisgyermekként meghalt.
Lajos György Simpert őrgróf (1702–1761), a trónörökös herceg (Erbprinz), 1707-től Baden őrgrófja, melléknevén „Jägerlouis”, aki 1721-ben Maria Anna von Schwarzenberg hercegnőt (1706 – 1755), Adam Franz Karl zu Schwarzenberg tábornagy és Eleonore von Lobkowitz hercegnő leányát, majd 1755-ben Mária Anna Jozefa bajor hercegnőt (1734–1776), VII. Károly német-római császár leányát vette feleségül, de férfi örökös hátrahagyása nélkül hunyt el.
Auguszta Mária Johanna badeni őrgrófnő (1704–1726), aki 1724-ben Bourbon Lajos orléans-i herceghez (1703–1752), II. Fülöp orléans-i herceg fiához, XIV. Lajos unokájához ment feleségül. 22 évesen meghalt gyermekágyban.
Ágost György Simpert őrgróf (1706–1771), 1761-től bátyjának örököseként Baden őrgrófja (az utolsó uralkodó a katolikus Baden-Baden ágból)
Röviddel esküvője után Lajos Vilmos őrgrófnak ismét az Oszmán Birodalom ellen kellett háborúba vonulnia, mivel 1689 végén Köprülü Musztafa nagyvezír, átszervezve a haderőt, 1690 elején ellentámadásba ment át. Badeni Lajos hadserege 1690. szeptember 19-én a Vaskapu-hágón át benyomult az Erdélyi Fejedelemségbe, hogy Thököly csapatait kiszorítsa onnan. A törökök kihasználták az alkalmat, és visszafoglalták Vidint, Ništ, Szendrőt, majd október 8-án Belgrádot. Az egész Balkánról tömegesen menekült a lakosság a visszatérő török hatalom elől. 1690. október 25-én Thököly csapatai kihátráltak Erdélyből, 1691. január 20-án az erdélyi rendek elfogadták a Diploma Leopoldinumot, amely a császárivá lett tartomány közjogi helyzetét szabályozta.
1691. augusztus 19-én a szalánkeméni csatában Badeni Lajos őrgróf élete legnagyobb győzelmét aratta: 80 000 emberrel szétverte Köprülü Musztafa nagyvezír 100 000 főnyi hadseregét, maga a nagyvezír is elesett a csatában. Itt ölték meg, a császári oldalon harcoló Zrínyi Ádámot, Zrínyi Miklós fiát. Lajos Vilmost a császár a teljes birodalmi haderő helyettes főparancsnokává (Generalleutnant aller kaiserlicher Truppen) nevezte ki. Az egész 17. században ilyen magas kinevezést csupán öt alkalommal adtak ki. Badeni Lajos őrgrófot később a törökellenes harcokban nyújtott parancsnoki teljesítményéért a spanyol király az Aranygyapjas renddel tüntette ki.
A pfalzi örökösödési háború eseményei miatt 1693-ban a császár visszahívta Lajos Vilmost, és saját hazájába, a Rajna-vidékre küldte harcolni a franciák ellen. A török front parancsnokságát előbb a nem túl sikeresen harcoló Erős Ágost szász választófejedelem, majd 1697-ben Bádeni Lajos unokafivére, Savoyai Jenő vette át, aki 1697. szeptember 11-én a zentai csatában szétverte II. Musztafa szultán hadseregét, amely a hegyaljai felkelés támogatására kelt át a Tiszán. Győzelme után, 1699. január 26-án megkötötték a 25 évre szóló karlócai békeszerződést, amely a Temesköz kivételével egész Magyarországot és Erdélyt a Habsburg Birodalomnak juttatta. Badeni Lajos Vilmos őrgróf sikereinek dicsőségét így Savoyai Jenő herceg arathatta le.
1693 után Lajos a rajnai fronton harcolt a francia csapatok ellen, míg 1697. október 30-án megkötötték a rijswijki békeszerződést, amelynek értelmében Franciaország lemondott minden, a Rajna jobb partján fekvő birodalmi területről. „A török Lajos” is visszatérhetett kirabolt és felprédált tartományába. Székhelyét a felégetett Badenből Rastattba tette át. Az új székvárost hatalmas erődítménnyel vette körül. Még 1697-ben belekezdett egy nagyszerű barokk kastély építésébe, családja és a maga számára. A kastélyt királyi keresztapja, XIV. Lajos király Versailles-i kastélyának mintájára terveztette meg, a munkával Domenico Egidio Rossi műépítészt (1679–1715) bízta meg. Az 1707-re felépült kastély a maga nemében a legjelentősebb francia barokk stílusú uralkodói palota Németországban. 1713–14-ben Villars francia marsall és Savoyai Jenő császári tábornagy itt tárgyalták le, és kötötték meg a rastatti békeszerződést.
A palota mellett a Fekete-erdőben Lajos őrgróf jelentős védőműveket építtetett, ezek a ma is látható ún. Barokk Sáncok (Barockschanzen). Ezek a védővonalak a gyors és pusztító francia rajtaütések és rablóhadjáratok elleni védelmet szolgálták. Hatékonyan alkalmazkodtak az ellenséges hadsereg stratégiájához. Ma is elismerést váltanak ki, mutatják Lajos őrgróf katonai tehetségét, amellyel eltérő körülmények között sikeresen tudott reagálni.
A hadisikerek után azonban Lajos Vilmos súlyos vitába keveredett Lipót császárral a badeni hercegi örökösödés kérdésében, mivel az uralkodó megtagadta az őrgróftól a választófejedelmi méltóság (Kurwürde) megadását, ami a főnemesi osztályba való felemelkedést jelentette volna. Mégis sikerült kiegyezniük, és az őrgróf továbbra is megmaradt a császár szolgálatában.
Amikor kitört a spanyol örökösödési háború (1701–1714), Badeni Lajos őrgróf ismét hadba vonult. 1704. augusztus 13-án a höchstädti (blenheimi) győztes csata során, Donauwörth közelében, a schellenbergi hegyért folyó követő harcokban súlyosan megsebesült. Hazaszállították Rastattba. Többé már nem állt talpra. Még két és fél évig élt. 1707. január 4-én halt meg, befejezés előtt álló hercegi palotájában.
Lajos Vilmos őrgrófot a badeni plébániatemplomban (Stiftskirche Baden-Baden), az őrgrófi család sírboltjában temették el. Síremléke barokk oltár formáját idézi, körülötte az igazságosságot, vitézséget és bölcsességet jelképező szobrokkal. Belső szerveit a lichtentali kolostorban, a középkori badeni őrgrófok temetkezőhelyén helyezték el.
Carrarai márványból faragott életnagyságú szobrát felállították a Hadvezérek csarnokában, a bécsi Hadtörténeti Múzeumban. A török háborúkban szerzett gazdag hadizsákmány és aranykincs (Türkenschatz, Türkenbeute) ma a karlsruhei kastély múzeumában tekinthető meg.
„A török Lajos” 57 csatában, fegyveres összecsapásban és várostromban vett részt. Egész életében soha nem szenvedett vereséget, legtöbbször győztesként hagyta el a csatateret. Például:
Magyar nyelvenLotaringiai Károly. Hadinaplója Buda visszafoglalásáról 1686. Budapest: Hadtörténeti Intézet és Múzeum (1986) 
Barta János. Budavár visszavétele. Budapest: Kossuth (Szivárvány Könyvek) (1985). ISBN 963-09-2485-4 
Bubics Zsigmond. Cornaro Frigyes velencei követ jelentései Buda várának 1686-ban történt ostromáról és visszavételéről (1891) 
Gonda Imre –Niederhauser Emil. A Habsburgok. Egy európai jelenség. Budapest: Gondolat (1978). ISBN 963-280-714-6 
A.J.P. Taylor. A Habsburg Monarchia (The Habsburg Monarchy) 1809-1918. Budapest: Scolar (2003). ISBN 963-9193-87-9 
Bagi Zoltán Péter. Türkenlouis - Bádeni Lajos (1655-1707). Pécs/Budapest: Kronosz Kiadó (2019). ISBN 9789634670384 Idegen nyelvekenMichel Dugast Rouillé. Les maisons souveraines de l’Autriche, Babenberg, Habsbourg, (Habsbourg-d’Espagne), Habsbourg-Lorraine, (Lorraine) (francia nyelven). Párizs: szerző kiadása (1967) 
Hermann Kinder – Werner Hilgemann: dtv-Atlas Weltgeschichte, 1. kötet, München, 2003.
Golo Mann – August Nitschke: Propyläen Weltgeschichte, 7. kötet, Frankfurt am Main–Berlin, 1964.
Otto Flake: Türkenlouis - Gemälde einer Zeit, Fischer, 1988, ISBN 3-596-25788-3
Uwe A. Oster: Markgraf Ludwig Wilhelm von Baden. Der „Türkenlouis”. Feldherr im Schatten von Prinz Eugen, Bergisch-Gladbach, 2000, ISBN 3-404-61467-4
Wolfgang Froese – Martin Walter (kiadó): Der Türkenlouis. Markgraf Ludwig Wilhelm von Baden und seine Zeit, Casimir Katz Verlag, 2005, ISBN 3-925825-88-6
Galántay Ervin: Buda ostroma, 1686 – spanyol szemmel, Budapesti Negyed, 29-30. szám (2000/3-4).
Irodalmi források gyűjteménye, a Hallgatói Információs Központ Kempelen Farkas Digitális Tankönyvtárának honlapján.
Reizner János: Szeged visszavétele 1686-ban, a Szegedi Tudományegyetem Egyetemi Könyvtár honlapján.
Tuerkenbeute.de: Virtuelle Ausstellung mit zahlreichen Informationen zur Person

A British Academy of Film and Television Arts („Brit Filmakadémia”, pontosabban „Brit Film- és Televíziós Akadémia”, rövidítve: BAFTA) egy brit szervezet, amely minden évben díjakat ad ki filmes, televíziós, gyermekfilmes, valamint interaktív média témákban.
A cannes-i filmfesztivál és a Berlinalé mellett a Brit Film- és Televíziós Akadémia díjának (közismertebb nevén: BAFTA) átadója is azon legrangosabb európai filmes események közé tartozik, melyeknek középpontjában a kiemelkedő filmes teljesítmények elismerése áll.
A díjat 1947. április 16-án alapították a londoni Hyde Park Hotel egyik szobájában, The British Film Academy (Brit Filmakadémia) néven. Az alapítók a brit filmes szakma kimagasló személyiségei voltak, többek között David Lean filmrendező (aki a szervezet első elnöke volt), Korda Sándor, Carol Reed, Charles Laughton, Roger Manvell és sokan mások. Az Akadémia azzal a céllal jött létre, hogy: „megismerjék mindazokat, akik kiemelkedően kreatív munkájukkal hozzájárultak a brit film fejlődéséhez”.Tizenegy évvel az alapítás után a szervezet életében egy komoly fordulat következett be: 1958-ban a Brit Filmakadémia beleolvadt a Guild of Television Producers and Directors-szal (Televíziós producerek és rendezők céhe), az új szervezet a Society of Film and Television (Filmes és Televíziós Társulat) nevet vette fel. Mai nevét 1976-ban nyerte el.
A győztest eleinte csak néhány kategóriában hirdető tagok az évek múlásával egyre több szempont szerint rangsorolták a produkciókat, és mostanra elérkeztek arra a pontra, hogy a mozis, illetve tévés alkotások mellett, a számukra legjobbnak tartott külföldi filmeket, valamint a számítógépes játékokat is megjutalmazzák egy-egy BAFTA-maszkkal. Ez a ceremónia védjegyévé váló szobor – amely egyébként a színházi tragikomikum ábrázolására szolgáló álarc mintájára készült – Mitzi Cunliffe nevéhez fűződik, akit 1955-ben bíztak meg az elkészítésével.
A BAFTA jellegzetessége, hogy több díj is az ismert angol filmkészítőkről lett elnevezve és ,hogy jelöltjeik illetve díjazottjaik nem különösebben mutatnak egyezést a két legrangosabbnak tartott ünnepség, az Oscar-, valamint a Golden Globe-átadó kategóriáinak várományosaival, nyerteseivel.
A BAFTA központja a londoni Piccadillyn van, de irodát tart fenn Észak-Angliában, Skóciában, Walesben, New Yorkban és Los Angelesben is.
Az Akadémia által odaítélt díj formája több alkalommal változott az évek során. Az első változatot Henry Moore szobrász tervezte, egy ülő női alakot formázó bronzból készült szobor volt, melynek értéke az elkészítésének idejében 550 angol font volt. Ezt a díjat 1948 és 1967 között a legjobb filmek készítői kapták. Külön díj készült a legjobb színész és színésznő számára, melyet 1953 - 1968 között adtak át: Josiah Wedgwood & fiai egy plakettet terveztek, melyen Apollón a ragyogó Nap és a művészetek istene látható. A legjobb animációs film kategória legjobbja 1954 és 1967 között vehette át a Victoria and Albert Museum indiai szekciójában található Tara szobor alapján készült díjat. A díjat később Robert Flaherty-díjra nevezték át és a legjobb egész estés dokumentum filmet tüntették ki vele. 1968 és 1975 között az Akadémia díja egy színházi maszkot tartó női alakot mintázó Eric Owen által tervezett bazaltból készült szobor volt.A jelenlegi díj egy színházi maszk formájában ölt testet, amit Mitzi Cunliffe amerikai szobrász tervezett a Guild of Television Producers 1955-ös pályázatára. A színházi maszkot 1976 óta vehetik át az Akadémia által kitüntettek.
A Brit Filmakadémia legismertebb díjai a filmes BAFTA-díjak (Britsh Academy Film Awards), melyeket 1948-óta osztanak ki. Kezdetben csak a legjobb film és a legjobb brit film kapott díjat, majd az évek során több alkalommal változott a kategóriák neve és a száma. 1953-tól a legjobb színész és színésznő kategóriában is osztottak ki díjakat. A kategóriák száma 1969-től tovább nőtt. A filmes BAFTA-díjakat minden évben április vagy május környékén adták át, de 2002-től februárban adják át a díjakat, közelebb az Oscar-díj átadás időpontjához. A legtöbb kategóriában a díjazottakat az összes nemzet alkotói közül választják ki, de vannak kivételek mint az Alexander Korda-díj a legjobb brit filmnek. A BAFTA filmes díjainak átadó ünnepséget 2009-ben a londoni Royal Opera House-ban tartották, az ünnepségnek korábban (2000-től) az Leicester Square-en az Odeon mozi adott hely.
Az Brit Filmakadémia legnagyobb presztízsű elismerése, amely tulajdonképpen egyfajta életműdíjnak tekinthető, melyet 1971 óta ítélnek oda a mozgóképes művészet területén elért kiemelkedő teljesítményért. Az első Akadémiai tag Alfred Hitchcock volt. Olyan nagyságok kapták meg az elismerést, mint Charles Chaplin, Laurence Olivier, David Attenborough, Richard Attenborough, Alec Guinness, Maggie Smith, Sean Connery, Elizabeth Taylor, John Barry és Anthony Hopkins
A Rising Star Award a Filmakadémia közönségdíja, melyet 2006 óta ítélnek oda fiatal filmes tehetségeknek. A díjat, Mary Selwaynek - a 2004-ben elhunyt híres casting rendezőnek - ajánlják, aki számos új színésznek és színésznőnek segített munkájában. A díjazott, a BAFTA zsűri jelöltjei közül, a közönség szavazata alapján kerül kiválasztásra. A díjat egy időben adják át a filmes díjakkal.
A televíziós BAFTA díjakat (British Academy Television Awards) 1954 óta osztják ki. Kezdetben 6 kategóriában osztották ki a díjakat. 1958-ig a díjakat a Guild of Television Producers and Directors („Televíziós producerek és rendezők céhe”) ítélte oda, később összevonásra került a Brit Filmakadémival Society of Film and Television Arts („Filmes és Televíziós Társulat”) néven. A szervezet nevét 1976-ban változtatták meg British Academy of Film and Television Arts-ra („Brit Film- és Televíziós Akadémia”). A díjazottak csak a brit televíziós programok közül kerülhetnek ki. A televíziós BAFTA díjakat 1997-ig együtt adták át a filmes BAFTA-díjakkal. 1998-tól már külön díjkiosztó gála keretében kerül sor a televíziós BAFTA-díjak átadására.
A televíziós szakmai díjakat (British Academy Television Craft Award) 2000-ben választották külön a BAFTA televíziós díjaktól, ahol a televíziós műsorok készítőit jutalmazzák különböző kategóriákban (pl.: rendezés, vágás, kosztüm, smink, operatőr, hang, vizuális effektusok)
A BAFTA 1969 óta ad át díjakat a gyermekműsoroknak és készítőiknek elismerésül (British Academy Children's Awards). Kezdetben két díjat adtak át (Flame of Knowledge Award for School Programms; Harlequin Award for Children's Programmes). De mára 19 kategóriában osztanak ki elismeréseket a gyermekműsoroknak és készítőiknek.
Már 1998-ban is felmerült, hogy a Brit Filmakadémia a különböző videojátékokra is kiterjeszti figyelmét. 2003-ban már két díjat is kiosztottak ebben a szekcióban (BAFTA Video Games Awards és BAFTA Interactive Awards).
A Brit Filmakadémia Los Angeles-i kirendeltsége (BAFTA/LA) 1989 óta saját díjkiosztót tart, a Britannia-díjat (Britannia Award). A díjazottak nem filmek vagy televíziós műsorok, hanem magánszemélyek és cégek. Az első tíz évben csak egy díjat adtak át, a filmben nyújtott kiemelkedő teljesítményért (Britannia Award for Excellence in Film). 2005-től azonban már négy kategóriában osztottak ki elismerést: a Britannia-díj mellett, a nemzetközi filmművészetben nyújtott kiemelkedő életpályáért Cunard Britannia-díjat. A Stanley Kubrick tiszteletére elnevezett díjat - mellyel a filmben nyújtott kiemelkedő teljesítményt díjazzák - 2000-től, a kiemelkedő rendezői teljesítményért járó - John Schlesinger tiszteletére elnevezett - díjat pedig 2003-tól ítélik oda.
A Brit Filmakadémia Skóciai irodájának saját díját a BAFTA Scotland-et 1997-ben alapították, hogy a Skóciában készült filmek és televíziós alkotások készítőt elismerésben részesítsék.
A Brit Filmakadémia Wales-i irodája 1991 óta tart saját díjkiosztó ünnepséget, a BAFTA Cymru-t, ahol a walesi film és televíziós műsorok készítőinek osztanak ki díjakat.
Ez a szócikk részben vagy egészben  a   British Academy of Film and Television Arts című angol Wikipédia-szócikk fordításán alapul.  Az eredeti cikk szerkesztőit annak laptörténete sorolja fel.

A bagolyalakúak (Strigiformes) vagy közismert nevükön a baglyok a madarak osztályának egyik rendje. 2 család és 217 faj tartozik a rendbe.
Egy időben a morfológiai konvergenciák (erős, kampós tépőcsőr) miatt a sólyomalakúakkal sorolták őket közös rendbe, valójában azonban a lappantyúalakúak a legközelebbi rokonaik.
Az ókori Görögországban a bölcsesség jelképének tartották a baglyokat, a közép-európai kultúrában viszont a félelem és a halál jelképeként jelentek meg.
A bagolyalakúak főleg éjszaka aktív ragadozó madarak, puha és dús tollazatuknak köszönhetően hangtalanul repülnek, így meglepetésszerűen ütnek rajta zsákmányállataikon. Hallásuk kiváló, mivel fülük aszimmetrikusan helyezkedik el a koponyán, és ezért hatékonyabb a térhallásuk. Látásuk is kitűnő: a baglyok az egyedüli madarak, amelyek látják a kék színt, és az infravörös tartományban is látnak. A baglyok nem tudják a szemgolyójukat forgatni, ezért ha nézésük irányát változtatni akarják, az egész fejüket elfordítják.
A szemük körüli kör vagy szív alakú arcfátyol rövid, végükön behajló tollakból áll. A lábujjaikon erős karmok nőnek, a külső ujjuk vetélőujj, azaz előre és hátra is fordítható. Csüdjük tollas, azaz a lábujjaikig toll borítja őket. Méretük változatos: akadnak köztük veréb és sas nagyságú fajok is. Csőrük rövid kampójú, tövétől kezdve lefelé hajló. Begyük nincs.
A bagolyalakúak étrendjében minden megtalálható a rovaroktól kezdve a madarakon keresztül a kisméretű emlősökig. Egyes fajok halásznak is. A zsákmányt többnyire egészben nyelik le, de a nagyobb állatokat elejtő fajok – például az uhu – darabokra tépik a zsákmányt. Az emészthetetlen részeket később felöklendezik. Fészket nem építenek, más madarak elhagyott fészkét foglalják el, vagy faodvakba, barlangokba, épületek üregeibe rakják a tojásaikat. A tojók rendszerint nagyobbak a hímeknél.
A hóbagoly (Nyctea scandiaca) és a karvalybagoly (Surnia ulula) nagyon ritka kóborló.
A törpekuvik (Glaucidium passerinum) nagyon ritkán felbukkan az Északi-középhegységben – valószínűleg költ is, de ezt még nem sikerült bizonyítani.
Az uráli bagoly (Strix uralensis) terjeszkedik középhegységeinkben, sőt, már az Alföldről is jelezték.
Az uhu (Bubo bubo) már csak néhány helyen, és csak az északi országrészben és a Dunántúlon költ (jelezték Békés megyéből is).
Az erdei fülesbagoly (Asio otus) gyakran megtelepszik a fasorok elhagyott szarkafészkeiben, varjútelepein, és egyre több helyen városokban is (parkokban, valamint lakótelepi erkélyek virágládáiban). Telente előszeretettel húzódik be a települések parkjaiba, ahol a nappalt elsősorban nyitvatermő fákon tölti.
A macskabagoly (Strix aluco) jellemzően erdőkben, parkokban költ (főleg öreg fák kikorhadt üregeiben, odvaiban), de rendszeresen megtelepszik padlásokon is.
A gyöngybagoly (Tyto alba) egykor szintén fák odvaiban költött, de ma már szinte kizárólag padlásokon, tetőterekben és templomtornyokban.
A kuvik (Athene noctua) állománya folyamatosan csökken, hiszen fő költőhelyei a tanyák és állattartó telepek padlásai, táplálkozni pedig a legelőkre, kisparcellás mezőgazdasági földekre jár. Élőhelye a tanyák elnéptelenedésével, a pusztai legeltetés felhagyásával, az odvas pusztai fasorok eltűnésével egyre szűkül.
A görög mitológia Pallasz Athénéjének állandó jelzője a bagolyszemű (bagolyszemű, aki a sötétben is lát, vagyis átlát a dolgok felszínén). A macskabaglyot, mint a többi bagolyfajt a balszerencsével társítják. William Shakespeare is beszélt erről „Julius Caesar” című tragédiájában, az 1. felvonás 3. színében: „… s az éjmadár/Világos délben űlt a közteren/Vijjogva és huhogva.” Az idézethez Kéry László ezt fűzte hozzá tanulmányában: „Éjmadár. Bagoly, amelynek a huhogását rossz jelnek tartotta a néphit.”
John Ruskinnek is ismert egy mondása: „Bármit mondanak is a bölcs emberek, számomra a bagoly huhogása profetikusan gonosznak hat.”
A magyar irodalomban Arany János „Családi kör” című versében a bevezető hangulatfestő részben megemlíti a baglyot is. Ugyanő „Az Ó torony” című költeményben is leírja, hogy Nagyszalonta csonka tornyának „Vércse, bagoly örökös lakója”. Tamási Áron regényt írt „Bölcső és Bagoly” címmel. Szabó Lőrincnek is van egy kedves baglyos költeménye, „A bagoly” című, amely a Lóci-versek sorába tartozik. Romhányi József „A bölcs bagoly” című humoros versében a buta gyerekbagolyról írt.
Fekete István Hú regénye olyan állattörténet, ami az uhu tüzetes megfigyelésén alapul. A vadász varjak ellen használja az uhut. A történetben kuvik is előfordul. A történet az 1940-es években játszódik.
A „Kérem a következőt!” című népszerű magyar rajzfilm-sorozat főhőse dr. Bubó, az erdő orvos baglya. Ismert magyar baglyos mondás a „Bagoly mondja verébnek, hogy nagyfejű!”
Maurice Ravel „A gyermek és a varázslat” című operájának van egy bagoly szereplője is.

A bagolyfélék (Strigidae) a madarak osztályának bagolyalakúak (Strigiformes) rendjébe tartozó család.

Az UEFA-bajnokok ligája (gyakran csak BL), teljes nevén angolul UEFA (Union of European Football Associations) Champions League, egy európai klubcsapatok részvételével játszott labdarúgósorozat, mely évente kerül megrendezésre. Minden európai országból az elmúlt időszakban elért eredményeiktől függően indulhat egy, kettő, három, illetve négy csapat (kivétel Liechtenstein, amely mivel nem rendez nemzeti labdarúgó-bajnokságot, csak az Európa Ligában indíthat csapatot). Az induló csapatok az adott ország bajnokságának megnyerésével (illetve második, harmadik, negyedik helyének elérésével) vívják ki a részvételt.
A BL győztese részt vesz az UEFA-szuperkupa döntőjében, ahol az Európa-liga győztesével játszik, valamint részvételi jogot szerez a FIFA-klubvilágbajnokságra is.
Az UEFA-bajnokok ligája elődje, a bajnokcsapatok Európa-kupája (BEK) 1955-ben indult. Azóta rendezi meg rendszeresen az UEFA évről évre az európai elit klubcsapatok tornáját, amely során minden évben eldől, melyik csapat a legjobb a legjobbak között. A megtiszteltetésen kívül a győzelem nem kevés pénzjutalommal is jár. A torna az 1992–93-as szezonban vette fel az UEFA-bajnokok ligája nevet, és ezzel együtt a rendszer is átalakult. Az UEFA bevezette a korábban csak világversenyeken használt csoportküzdelmeket, amivel izgalmasabbá, nem utolsósorban pedig még nagyobb üzletté tette az addig egyenes kieséssel működő legnagyobb európai kupasorozatot. Kezdetben egy selejtező, valamint két egyenes kieséses kört követően két négyes csoportban folytak a küzdelmek, melyek első két helyezettje vívta ki a jogot a döntőbe jutásra.
A következő leírás a 2018–2019-es kiírás lebonyolítását tartalmazza.A sorozat három nagyobb részre oszlik, a selejtezőre, a csoportkörre és az egyenes kieséses szakaszra.
Részvételi jogAz országokra vonatkozó UEFA-együttható alapján felállított rangsortól függ, hogy az adott ország hány csapatot, és azokat is melyik fordulóban indulhatja.
SelejtezőA selejtező öt fordulóból áll: előselejtező, 1., 2., 3. selejtezőkör és a rájátszás. A selejtező két ágra oszlik, bajnoki ágra és nem bajnoki ágra. A bajnoki ágon azok a bajnokcsapatok, a nem bajnoki ágon pedig azok a nem bajnokcsapatok szerepelnek, amelyek indulási jogot szereztek és nem kerültek közvetlenül a csoportkörbe. A selejtezőkörökben a csapatokra vonatkoztatott UEFA-együttható alapján egy sorrendet állítanak fel, a csapatokat kiemeltekre és nem kiemeltekre osztják, majd a párosításokat sorsolják. Egy kiemelthez egy nem kiemeltet párosítanak. Az előselejtezőben 4 csapat vesz részt, amelyet elődöntő-döntő rendszerben játszanak, innen 1 csapat jut tovább, 3 csapat átkerül az Európa-liga bajnoki ágára. A továbbiakban a selejtező oda-visszavágós, kieséses rendszerű, azaz a két találkozó végén az összesítésben jobbnak bizonyuló csapatok jutnak tovább a következő körbe. A rájátszás győztesei a csoportkörbe jutnak. Valamennyi fordulóban a bajnoki ág kiesői az Európa-liga selejtezőjének bajnoki ágára, a nem bajnoki ág kiesői az Európa-liga selejtezőjének főágára kerülnek. A rájátszás vesztesei, illetve a nem bajnoki ág 3. selejtezőkörének vesztesei pedig az Európa-liga csoportkörébe kerülnek. 
CsoportkörA csoportkörben 32 csapat vesz részt. 26 csapat automatikus résztvevő, köztük a BL és az EL címvédője. A selejtező bajnoki ágáról 4, a nem bajnoki ágáról 2 csapat jut be. A csapatok négy kalapba sorolják be. Az 1. kalap különleges, a csapatok UEFA-együtthatóitól független. Ide kerül a BL és az EL címvédője, valamint az országokra vonatkozó UEFA-együttható alapján az első, legfeljebb 8 ország bajnokcsapatából annyi, amennyi 8 csapatot kitesz (pl.: ha a BL és az EL címvédője ugyanolyan nemzetű, de nem nyerte meg a saját országa bajnokságát vagy nincs az első 8 ország között, akkor ezen kívül a legjobb 6 ország bajnokcsapata kerül még a kalapba).
A 2–4. kalapba a többi csapat kerül, a csapatokra vonatkozó UEFA-együttható alapján. A 32 csapatot 8 darab négycsapatos csoportba sorsolják. Ezen felül az azonos nemzetű csapatokat négy csoportra nézve is szétosztják (A–D, E–H), a televíziós közvetítések miatt. A csoportokban a csapatok körmérkőzéses, oda-visszavágós rendszerben mérkőznek meg egymással. Összesen hat fordulót rendeznek, melyek alatt egy csoporton belül mindegyik csapat kétszer játszik mindegyikkel, egyszer pályaválasztóként egyszer pedig idegenben. Egy játéknapon négy csoport mérkőzéseit rendezik. Az egyik négy csoport keddi, a másik négy csoport szerdai napokon játszik, illetve fordítva. A végleges menetrendet a sorsolás után, számítógéppel állítják össze. A csoportok első két helyen záró csapat az egyenes kieséses szakaszba jut. A harmadik helyezettek az Európa-liga egyenes kieséses szakaszába kerülnek.
Egyenes kieséses szakaszAz egyenes kieséses szakasz oda-visszavágós rendszerben zajlik, a döntő kivételével. A két találkozó végén az összesítésben jobbnak bizonyuló csapatok jutnak tovább a következő körbe. A nyolcaddöntő párosításaihoz a csapatokat két csoportra bontják. A csoportkörben a csoport első helyén végzett csapatok a kiemeltek, a második helyezettek a nem kiemelt kalapba tartoznak. A sorsolás során egy kiemelt mellé egy nem kiemeltet párosítanak, és figyelembe veszik, hogy azonos nemzetű együttesek, illetve az azonos csoportból továbbjutó csapatok nem szerepelhetnek egymás ellen. A negyeddöntőtől kezdve nincs kiemelés és korlátozás, bármely csapat bármelyikkel összekerülhet.
A döntőt egy előre kijelölt helyszínen rendezik, egy mérkőzés dönt a győztesről. A győztes részt vesz az UEFA-szuperkupán, ahol az ellenfele az Európa-liga győztese lesz. Továbbá a következő szezonban automatikus részvételi jogot kap az UEFA-bajnokok ligája csoportkörébe, ahol a sorsoláskor az 1. kalapba kerül. A győztes a FIFA-klubvilágbajnokságra is kijut.
A 2018–19-es szezonban az UEFA a résztvevők között következő pénzdíjakat osztja ki. Valamennyi összeg euróban értendő.
Az 1992–93-as szezon előtt Bajnokcsapatok Európa-kupája néven létezett. Lásd: Bajnokcsapatok Európa-kupája#Döntők
Az alábbi listában a Bajnokcsapatok Európa-kupájában elért eredmények is szerepelnek.
Results of European Competitions 1955-2010 (angol nyelven). rsssf.com. (Hozzáférés: 2010. november 30.)
European Cup, Champions League History (angol nyelven). europeancuphistory.com. (Hozzáférés: 2010. november 30.)
UEFA Champions League : presentation and medal winners (angol nyelven). the-sports.org. (Hozzáférés: 2010. november 30.)

Bákó (románul Bacău) Bákó megye székhelye a Kárpátok keleti lábainál, a Beszterce és Szeret folyók összefolyásánál, a DN2-es főút mellett. A csángók fővárosa, itt működik a Moldvai Csángómagyarok Szövetsége is.
A város és környéke már időszámításunk előtt 2-3000 évvel is lakott hely volt, az itt végzett ásatások alapján.
Először a 14. században  említik a települést, mint a krími tatárok fennhatósága alá eső területet. A tatárok a magyar és lengyel területek felé innen indultak portyáikra, egészen 1345-ig, mikor Lackfi András visszaszorította őket a Dnyeper mögé. 1408-ban Alexandru cel Bun uralkodása alá tartozott. A magyar nevét a középkorban kapta a város. A 15–16. században jelentős kereskedőváros és vámszedő hely volt a Szeret mentén vezető kereskedelmi főútvonal mellett, mely út észak felé; Lengyelországba és a Baltikumba, nyugat felé pedig az Ojtozi-szoroson át Erdélybe vezetett. Bákó a 16. században érte el virágkorát a moldvai fejedelmeknek udvarházuk volt itt. A középkorban katolikus püspökség és ferences kolostor is működött itt; a város falai közt a keleti és nyugati műveltség találkozott.
A 19. században kezdett modern várossá növekedni. Több ipari üzem is létesült itt: papír, cellulóz, szesz, textil és cipőgyár is.
2002-ben 175 500 lakosa volt, ebből 173041 fő román, 1605 cigány, 191 magyar, 118 zsidó, 83 német, 80 csángó, 52 olasz, 39 orosz, 37 örmény, 19 ukrán, 98 fő pedig egyéb nemzetiségűnek vallotta magát.A 2011-es népszámlálás végleges adatai szerint 144 307 fő lakta a települést, 130 155 fő román, 1253 fő cigány, 119 fő magyar, 44 fő német, 40 fő zsidó, 36 török, 35 fő olasz, 24 csángó, 24 örmény, 21 lipován, 12 ukrán, 10 lengyel volt.
A város több éven keresztül a Szociáldemokrata Párt (PSD) egyik rendíthetetlen fellegvára volt, viszont 2004-ben, nagy meglepetést okozva a Humanista Párt jelöltje, Romeo Stavarache megnyerte a választásokat. Romeo Stavarache 2004 folyamán a Humanista párt SZDP-vel kötött választási szövetség után kilepett a pártból és belépett a Nemzeti Liberális Pártba (PNL).
Fontos állomása az észak-déli irányú vasúti főútvonalnak is. A városnak repülőtere is van.
Cs. Tompos Erzsébet – Czellár Katalin. Moldvai utazások. Panoráma (1978). ISBN 963-243-099-9
A baktériumok (Bacteria) egysejtű, többnyire pár mikrométeres mikroorganizmusok. Változatos megjelenésűek: sejtjeik gömb, pálcika, csavart alakúak lehetnek. A mikrobiológia egyik ága, a bakteriológia foglalkozik a baktériumok tudományos és élettani vizsgálatával.
A Föld minden élőhelyén megtalálhatóak a baktériumok: vízben, szárazföldön vagy a levegőben, még mélytengeri hőforrásokban és nukleáris hulladékban is. Egy gramm talaj kb. 40 millió, egy milliliter felszíni víz egymillió baktériumsejtet tartalmaz.
A Földön pedig összesen mintegy 5 kvintillió (5 × 1030) baktérium élhet. A baktériumok alapvető szerepet töltenek be a bioszféra anyagforgalmában, mint például a légköri nitrogén megkötésében. Ennek ellenére a baktériumfajok nagy részét nem ismerjük: a baktériumtörzsek fele rendelkezik csak olyan fajokkal, amelyek laboratóriumi körülmények között tenyészthetők.Tízszer annyi baktérium van az emberi testben, mint emberi sejt. A legtöbb baktérium a bőr felszínén és az emésztőrendszerben található. A baktériumok nagy része ártalmatlan vagy hasznos, de akad néhány fertőző megbetegedést kiváltó patogén (kórokozó) baktérium is, mint például a kolera, szifilisz, lépfene, lepra vagy a pestis kórokozója. Gyakori és súlyos bakteriális megbetegedés a tuberkulózis (TBC), amely évente kétmillió embert öl meg nagyrészt Afrikában, a Szaharától délre eső területeken.
A fejlett országokban antibiotikumokat használnak a fertőzések leküzdésére. Ezek túlzásba vitt használata, különösképpen pedig a baktériumok széles körére ható antibiotikumok kiterjedt használata eredményeként egyre több antibiotikumellenálló típus fejlődött ki. Ennek egy speciális esete figyelhető meg a Clostridium difficile baktériumnál. Az antibiotikum-ellenállás elterjedéséhez hozzájárult ezeknek a gyógyszereknek a helytelen használata, az orvosi előírás pontos betartásának elhanyagolása (lásd lejjebb).
Az iparban a szennyvíztisztításban, a tejtermékek gyártásában, az antibiotikumok és más szerves anyagok előállításában használnak baktériumokat.A baktériumok prokarióta szervezetek, tehát szemben az állatokkal és más eukariótákkal, nincs sejtmagjuk és más membránnal határolt sejtszervecskéjük. Ámbár hagyományosan baktériumnak neveznek minden prokariótát, a tudományos nevezéktan az utóbbi pár évben megváltozott, miután molekuláris biológiai módszerekkel a prokariótákat sikerült két alapvetően eltérő felépítésű és származású csoportra különíteni. Ez a két domén az Archaea és a Bacteria.
Az első baktériumokat Anton van Leeuwenhoek holland természettudós pillantotta meg 1674-ben, egy saját maga által készített egylencsés, kétszázszoros nagyításra képes mikroszkópban. Megfigyeléseit a Királyi Társasághoz írt leveleiben publikálta. Maga a baktérium elnevezés a görög βακτηριον szóból származik, melynek jelentése „kis pálca”; a nevet Christian Gottfried Ehrenberg javaslatára 1828-ban vezették be.
A 19. század második felében Louis Pasteur bizonyította a mikrobák szerepét az erjedéssel, rothadással és fertőzésekkel kapcsolatban. Pasteur nyomán Joseph Lister angol sebész 1865-ben felismerte, hogy a sebfertőzés okozói is baktériumok és orvosi műszereit karbolsavval sterilizálta. Ugyanebben az évben halt meg Semmelweis Ignác magyar szülész-nőgyógyász, aki 1847-ben állati eredetű „bomlott szerves anyag” nyílt sérülésekre való átvitelével magyarázta, és klórmeszes kézfertőtlenítéssel akadályozta meg a gyermekágyi láz (Streptococcus sebfertőzés) kialakulását.
Robert Koch 19. századi német orvosbiológus nevéhez fűződik számos baktériumfaj azonosítása. Különböző laboratóriumi technikái (például a lemeztenyészet) segítségével elkülönítette és azonosította a tuberkulózis, lépfene és kolera kórokozóját. A tuberkulózissal végzett kutatásaiért Koch 1905-ben Nobel-díjat kapott. A Koch-féle posztulátumok – a betegségek mikrobiális eredetére vonatkozó követelmények – ma is használatban vannak.Habár már a 19. században ismert volt, hogy számos betegséget baktériumok okoznak, sokáig nem sikerült hatásos antibakteriális kezelést kidolgozni. 1910-ben Paul Ehrlich fejlesztette ki az első antibiotikumot. A szifilisz kórokozóját, a Treponema pallidum nevű spirochaetát szelektíven festő anyagban cserélt ki komponenseket oly módon, hogy az új keverék a patogént szelektíven elpusztította. Ehrlich szintén Nobel-díjat kapott az immunológia területén végzett munkájáért, és élen járt a különböző baktériumok kimutatására és azonosítására használt festési eljárások kidolgozásában. Az ő munkái képezték alapját a Gram-festésnek és a Ziehl–Neelsen-festésnek is.A baktériumok tanulmányozásában jelentős lépés volt Carl Woese azon felismerése 1977-ben, hogy az Archaea a baktériumoktól eltérő evolúciós vonalat képvisel. Ez az új filogenetikus osztályozás a 16S riboszomális RNS szekvenálásán alapult, és a prokariótákat két evolúciós doménre osztotta, kialakítva így a 3 doménes rendszert.
A mai baktériumok ősei egysejtű mikroorganizmusok, a Föld első életformái voltak, melyek 4 milliárd évvel ezelőtt éltek. Mintegy 3 milliárd éve az összes élőlény mikroszkopikus méretű volt, a baktériumok és Archaea domén ősi képviselői voltak az élet domináns formái. Habár léteznek bakteriális kövületek, mint például a Sztromatolitok, a jellegzetes morfológiai jegyek hiánya nem teszi lehetővé, hogy a bakteriális evolúciót, vagy egy bizonyos baktériumfaj eredetét rajtuk keresztül lehessen tanulmányozni. A genetika azonban lehetővé teszi a bakteriális törzsfejlődés rekonstruálását, és ezek a kutatások arra utalnak, hogy a baktériumok az Archaea vonaltól elválva kezdtek el külön úton fejlődni. A baktériumok és az Archaea utolsó közös ősei valószínűleg azok a termofil szervezetek lehettek, melyek 2,5–3,2 milliárd évvel ezelőtt éltek.A második nagy evolúciós szétválásban, az archeák és az eukarióták szétválásában is szerepet játszottak a baktériumok. Az eukarióták akkor jelentek meg, amikor ősi baktériumok endoszimbiózisra léptek az eukarióta sejtek őseivel, melyek maguk is feltehetően az Archea csoport tagjai voltak. Ennek során az ősi forma bekebelezett egy alfa-proteobaktériumot (melyből később a mitokondrium lett) és egy cianobaktériumszerű organizmust (melyből később a színtest lett). Ezt az ún. endoszimbionta-elméletet Lynn Margulis (1938–) amerikai kutató 1967-ben publikálta először. Margulis szerint a bekebelezett kisebb prokarióta sejtek tovább éltek a sejten belül, és az együttélés sikeres sejtkapcsolatnak bizonyult. Az elmélet bizonyítéka lehet az, hogy a mitokondrium és a színtest bakteriális méretű; saját örökítőanyaggal rendelkeznek, ami a prokariótákhoz hasonlóan kör alakú DNS; saját enzimatikus apparátussal rendelkeznek és osztódásuk a sejt osztódásától független.
A baktériumok alakja és mérete nagyon változatos képet mutat. A baktériumsejtek az eukarióta sejteknél kb. 10-szer kisebbek, leggyakrabban 0,5–5 mikrométer a hosszúságuk. Azonban akad néhány faj, mint például a Thiomargarita namibiensis és a Epulopiscium fishelsoni, melyek akár a fél milliméteres nagyságot is elérik, és szabad szemmel is láthatóak. A legkisebb baktériumok a Mycoplasma nemzetségbe tartozó fajok; mindössze 0,3 mikrométeres méretük megegyezik a legnagyobb vírusok méretével.A legtöbb baktériumfaj gömb vagy pálcika alakú. A gömb alakúak másik neve coccus a görög kókkos szó után, mely magot jelent. A pálcika alakúak másik neve bacilus, a latin baculus, pálca szóból származtatva. Tipikus képviselőjük a kólibacilus (Escherichia coli). Néhány pálcika alakú baktérium hajlott vessző alakú (más néven komma vagy vibrio alak), mint a koleravibrio (Vibrio cholerae). A spirillumok merev csavar alakú baktériumok. A dugóhúzó alakú, hosszú és nagyon vékony spirochaeták sejtfala nem merev, ezért mozgás közben elhajolnak. Kevés tetraéder vagy kocka alakú fajt is ismernek. A baktériumok alakját a bakteriális sejtfal és a citoszkeleton (sejtváz) határozza meg. Az alak alapvetően befolyásolja, hogy a baktérium hogyan tud táplálékot szerezni, letapadni, folyadékban úszni, vagy támadói elől elmenekülni. A sejtfallal eredetileg rendelkező, de azt elveszített, L-forma baktériumegyedek ezért a kiindulási baktérium alakjától függetlenül gömb vagy szferoid alakúak.
Számos baktériumfaj egyetlen sejtként éli le életét, mások jellegzetes mintázatot alkotva társulnak és csoportokat vagy telepeket képeznek egymással: a Neisseria fajok párokat (diploidokat) képeznek, a Streptococcusok láncot alkotnak, a Staphylococcusok szőlőfürtszerűen csoportosulnak. A baktériumok fonalszerűen megnyúlhatnak, mint például az Actinobacteria (sugárgombák). A fonál alakú baktériumokat gyakran tok veszi körül, mely számos egyedülálló sejtet is tartalmaz. Bizonyos fajok, mint a Nocardia nemzetség, összetett elágazó fonalakat formáz, mely megjelenésre hasonlít a gombák micéliumára.
A baktériumok gyakran tapadnak különféle felületekhez és egybefüggő bevonatot, biohártyát (biofilm) vagy baktériumszőnyeget alkotnak. A bevonat vastagsága néhány mikrométertől a fél méterig terjedhet, és benne több baktériumfaj, valamint a Protista és az Archaea csoport képviselői is előfordulhatnak. A bevonatban élő baktériumok sejtjei és a sejten kívüli komponensek bonyolult módon rendeződnek el, másodlagos struktúrákat, például mikrokolóniákat hoznak létre, melyeken keresztül csatornák rendszere biztosítja, hogy a tápanyagok megfelelő módon jussanak el az egyes sejtekhez. Természetes körülmények között, mint például a földben és a növények felületén a baktériumok többsége bevonatot alkotva található meg. A biohártya fontos a krónikus bakteriális fertőzéseknél, vagy a beültetett orvosi eszközöknél fellépő fertőzéseknél, mert a baktériumokat megvédi, és így sokkal nehezebben pusztíthatók el, mint az egyedi sejtek.Néha még összetettebb morfológiai változások is lehetségesek. Aminosavhiány esetén a myxobaktérium (Myxobacteria) fajok sejtjei egymás felé vándorolnak, összetapadnak és akár 500 mikrométer hosszú, fajra jellemző alakú és színű termőtestet formáznak, melyekben közel 100 000 baktériumsejt található. A termőtestben a baktériumok már külön feladatokat is végeznek a többsejtű szerveződés egyik egyszerű típusaként. Például kb. minden tizedik sejt a termőtest felszínére vándorol, és egy speciális állapotú sejtté, ún. myxospórává alakul. A myxospórák a kiszáradásnak és a káros környezeti feltételeknek jobban ellenállnak, mint a normális sejtek (kitartó képlet).
A bakteriális sejtet lipidmembrán, más néven sejtmembrán burkolja, mely egyrészt határolja a sejttartalmat, másrészt akadályt képez, és a tápanyagokat, fehérjéket és a citoplazma egyéb életfontosságú alkotórészeit a sejten belül tartja. A sejtmembrán szoros kapcsolatban áll a sejtet kívülről határoló sejtfallal. A foszfolipidekből és fehérjékből álló kettős hártya szerepe sokrétű: a DNS a mezoszómához tapad a membránon; a légzési enzimek is a membrán lemezes betüremkedéseiben helyezkednek el, illetve a bioszintetikus, metabolikus reakciók egy része is a hártya mentén folyik.
Mivel prokarióta szervezetek, nincsenek membránnal borított sejtszervecskék (sejtorganellumok) a citoplazmában, és így kevés sejten belüli struktúrát tartalmaznak. Mindegyikükből hiányzik a sejtmag, a mitokondrium, a színtest és az eukarióta sejtekben megtalálható többi sejtszervecske, mint például a Golgi-készülék vagy az endoplazmatikus retikulum.A baktériumok nem rendelkeznek membránnal borított sejtmaggal, örökítőanyaguk, a DNS rendszerint egy darab körkörös kromoszóma. Ez a citoplazmában levő szabálytalan formájú képletben, az ún. nukleoidban található, a hozzátapadt hisztonszerű fehérjékkel és az RNS-sel együtt. A 80%-os víztartalommal rendelkező sejtplazmában találhatók (mint minden élő organizmus esetében) a fehérjeszintézist végző riboszómák, de ezek felépítése egyrészt eltér az eukarióták és az archeák riboszómáinak felépítésétől, másrészt számuk jóval nagyobb, mint az eukariótákban. A Planctomycetes rend tagjai kivételesek abból a szempontból, hogy esetükben a nukleoidot membrán veszi körbe, és rendelkeznek egyéb membránnal borított sejtstruktúrákkal is.A baktériumok egy része sejten belüli tápanyag-raktározó gömböket (granulumokat) képez, melyek glikogént, polifoszfátot, esetleg ként tartalmaznak. Ezek a granulumok lehetővé teszik, hogy a baktériumok ezeket az anyagokat későbbi használatra elraktározzák. Bizonyos baktériumfajok, mint például a fotoszintetizáló cianobaktérium-fajok gázvezikulumokat képeznek a sejten belül, melyekkel a sejtjeik felhajtóerejét szabályozzák annak érdekében, hogy optimális fény- és tápanyagviszonyok közé kerüljenek.
A sejtmembránon kívül helyezkedik el a bakteriális sejtfal, mely a baktériumot védi a környezeti hatásoktól és esetleg a gazdaszervezet immunrendszere ellen. A sejtfal emellett fontos szerepet játszik a sejt magas ozmózisnyomásának fenntartásában, ami akár a légköri nyomás tizenötszöröse is lehet. A sejtfal fő alkotórésze peptidoglikán, azaz olyan molekulák, amelyekben a peptidekhez poliszacharidláncok kapcsolódnak kovalens kötéssel. A bakteriális peptidoglikán (más néven murein) térhálós szerkezetű: poliszacharidláncai D-aminosavakat tartalmazó peptidekkel van keresztülkötve. A bakteriális sejtfal eltér a növények és a gombák sejtfalától, mivel azok cellulózból, illetve kitinből állnak. A baktériumok sejtfala az archeák sejtfalától is különbözik, mivel azok sejtfala nem tartalmaz peptidoglikánokat. A sejtfal alapvető fontossággal bír a túlélés szempontjából: a penicillinszármazékok éppen azáltal teszik lehetővé a baktériumok elpusztítását, hogy gátolják a peptidoglikán szintézisét.Leegyszerűsítve két különböző típusú sejtfal található a baktériumokban, ezek alapján Gram-pozitív és Gram-negatív baktériumokra lehet felosztani a fajokat. A név a baktériumfajok osztályozására régóta használatos Gram-festés eredményére utal.A Gram-pozitív baktériumok sejtfala vastag, sok peptidoglikán- és lipoteichnoinsav-réteget tartalmaz. A Gram-negatív baktériumok ezzel szemben viszonylag vékony sejtfallal rendelkeznek, mely csak néhány réteg peptidoglikánból áll, melyet lipopoliszacharidokat és lipoproteineket tartalmazó második lipidmembrán burkol. A legtöbb baktérium a Gram-negatív csoportba tartozik, csak a Firmicutes és Actinobacteria törzs tagjainak van Gram-pozitív sejtfala. A felépítésbeli különbségek eltérő érzékenységet eredményeznek az antibiotikumokkal szemben, például a vankomicin csak Gram-pozitív baktériumokat tud elpusztítani, és Gram-negatív patogénekkel, mint például a Haemophilus influenzae vagy a Pseudomonas aeruginosa fajokkal szemben hatástalan.Számos baktérium esetében egy merev szerkezetű fehérjemolekulákból álló S-réteg borítja a sejtet. Ez a réteg kémiai és fizikai védelmet biztosít a sejtfelszínnek, és egyben a makromolekulák diffúzióját akadályozza. Az S-rétegnek más, még kevéssé ismert funkciói is vannak. Ismeretes például, hogy a Campylobacter fertőzőképességéhez hozzájárul, és a Bacillus stearothermophilus esetében felszíni enzimeket is tartalmaz.
Az ostorok kb. 20 nanométer átmérőjű, és akár 20 mikrométer hosszúságú merev fehérjeképződmények, melyek az aktív helyváltoztatást szolgálják. A mozgáshoz szükséges energiát az elektrokémiai gradienst követve a sejtmembránon áthaladó ionok szolgáltatják.A csillók 2–10 nanométer átmérőjű és legfeljebb néhány mikrométer hosszú fehérjefonalak. A sejtfelszínt beborító csillók finom szőrzetre emlékeztetnek az elektronmikroszkópban. Mai ismereteink alapján a szilárd felületekhez vagy más sejtekhez történő tapadásban játszanak szerepet, és egyes patogén baktériumok fertőzőképességét is meghatározzák.A pilusok az ostoroknál némileg nagyobb sejtfüggelékek, melyeken keresztül az összetapadt baktériumsejtek genetikai anyagot cserélnek egymással (konjugáció, l. később).A baktériumok egy részét körülvevő tokok vagy nyálkaburkok szerkezetileg erősen eltérőek: megtalálható közöttük a sejten kívüli strukturálatlan polimertől kezdve a szigorúan strukturált tokig vagy glikokalix burokig minden. Ezek a struktúrák megvédhetik a sejteket más sejtek, például makrofágok által történő bekebelezéstől. Antigénként szerepet játszhatnak abban, hogy az immunrendszer rajtuk keresztül felismeri a betolakodókat, de segítik a különböző felületekhez történő tapadást és a biohártyák képzését is.Ezeknek a sejten kívüli struktúráknak az összeállítása a bakteriális kiválasztórendszerektől függ. Ezek a rendszerek juttatják ki a fehérjéket a citoplazmából a periplazmába vagy a sejt környezetébe. Számos ilyen rendszer ismert, és mivel a patogének fertőzőképességének szempontjából meghatározóak, intenzíven kutatják ezeket.
A Gram-pozitív baktériumok bizonyos nemzetségei, mint például a Bacillusok, Clostridiumok, például Clostridium difficile, Sporohalobacterek, Anaerobacterek vagy a Heliobacteriumok sejtjei nyugvó állapotú képletekké, ún. endospórákká alakulhatnak. Legtöbbször csak egyetlen endospóra képződik a baktériumsejtben, amely az eredeti sejt pusztulásával kerül a szabadba, így célja nem a szaporodás, hanem a kedvezőtlen körülmények átvészelése (kitartó képlet). Az Anaerobacter fajok képesek akár 7 endospórát képezni egyetlen sejtben (kitartó és szaporító képlet). Az endospórák közepén található a citoplazma a DNS-sel és a riboszómákkal, ezeket veszi körbe egy külső réteg (kéreg), melyet egy át nem eresztő merev burok zár körbe.
Az endospóráknak nincs anyagcseréje. Szélsőséges fizikai és kémiai körülményeket képesek átvészelni, például erős UV- vagy gamma-sugárzást, oldószereket, fertőtlenítőszereket, hőséget, nyomást és kiszáradást. Sőt évmilliókig életképesek maradhatnak a nyugvó állapotban. Az endospóráknak köszönhetően a baktérium még az űrben található vákuumot és sugárzást is túlélheti. Az endospórákat képező baktériumok között kórokozók is akadnak: például a lépfene elkapható a Bacillus anthracis endospóráinak belélegzésével, vagy a mély sebbe jutott Clostridium tetani endospóra tetanuszt okoz.
A magasabb rendű organizmusokkal szemben a baktériumok anyagcseréje nagyon változatos képet mutat. Hagyományosan az anyagcsere jellegzetességei alapján határozták meg a rendszertanukat, de ez az osztályozás gyakran eltér a modern genetikai osztályozástól. A bakteriális anyagcsere durva felosztásának alapját az adja, hogy az adott baktérium a növekedéshez milyen szén- és energiaforrást használ, valamint az energiatermelő folyamatok során mely anyagok és vegyületek adják az elektront (elektrondonor) és mely anyagok és vegyületek kapják a végén az elektront (elektronakceptor).Szénforrás szempontjából a baktériumok lehetnek heterotrófok, azaz a környezetükben található szerves szénvegyületeket használják szén- és energiaforrásként, vagy autotrófok, azaz szénforrásként a környezet szén-dioxidját használják. Az autotróf baktériumok tipikus képviselői a fotoszintetizáló cianobaktériumok, zöld kénbaktériumok és részben a bíborbaktériumok, de autotróf sok kemolitotróf faj is, mint például a nitrifikáló és a kénoxidáló baktériumok.Energiaforrás szempontjából a baktériumok vagy fotoszintetizálók, azaz fotoszintézis útján a fényből nyerik az energiát, vagy kemoszintetizálók, azaz kémiai vegyületekből nyerik az energiát. A kemoszintetizálókat tovább szokás bontani kemolitotrófokra (a légzéshez szervetlen elektrondonort használnak) és kemoorganotrófokra (a légzéshez szerves elektrondonort használnak). Kemolitotróf baktériumok esetében a leggyakoribb energiaforrás a hidrogén, szén-monoxid, ammónia (ennek eredménye a nitrifikálás), esetleg vasion, vagy más redukált fémion, és számos kénvegyület. A legtöbb kemolitotróf szervezet autotróf, míg a kemoorganotróf szervezetek heterotrófok.
Elektrondonorok és -akceptorok tekintetében: a kémiai vegyületek energiaforrásként történő felhasználása során az oxidálódó anyagból az elektronok a végső elektronfelvevőnek kerülnek átadásra, redukciós folyamat során. Ebben a reakcióban energia szabadul fel, mely az anyagcsere során felhasználható. Az aerob élőlények esetében az oxigén az elektronfelvevő. Anaerob élőlények esetében más szervetlen vegyület, például nitrát, szulfát, vagy szén-dioxid az elektronfelvevő, aminek eredménye az ökológiai szempontból is fontos denitrifikálás, kéntelenítés és acetogenezis). Léteznek fakultatív anaerob baktériumok, melyek ha nem áll rendelkezésre végső elektronfelvevő, erjedéssel biztosítják életműködésüket. Ennek során cukrokból, vagy egyéb magas energiatartalmú vegyületekből állítanak elő az erjedés típusától függően tejsavat, etil-alkoholt, hidrogént, vajsavat vagy egyéb végtermékeket.
A környezetszennyezésre adott biológiai válaszban is fontosak ezek a folyamatok, például szulfátredukáló baktériumok termelik a környezetben található különösen mérgező higanyvegyületek (metil-, és dimetil-higany) nagy részét. Az aerob fotoszintetizáló és a kemolitotróf szervezetek esetében oxigén az elektronfelvevő, de anaerob körülmények között az oxigén helyett szervetlen vegyületeket használnak.
Különleges eset a metanotróf baktériumok esete, amikor a metángáz szolgáltatja az elektronokat és egyben szénforrás is.A fotoszintézis során megkötött szén-dioxid mellett néhány baktérium a légköri nitrogént köti meg a nitrogenáz enzimmel (ilyenek például a talajban élő nitrifikáló baktériumok). A nitrogénkötő képesség csaknem mindegyik fent felsorolt anyagcseretípussal párosulhat.
A többsejtű szervezetektől eltérően a baktériumsejtek méretének növekedése és osztódása szorosan összefügg egymással. A baktériumok egy bizonyos méretig növekednek, majd kettéosztódnak. A folyamat ivartalan szaporodás, amit a baktériumok esetében hasadásnak szokás nevezni, megkülönböztetve a valódi sejtmaggal és kromoszómákkal rendelkező eukarióta sejtek sejtosztódásától. Optimális körülmények esetén a baktériumok rendkívül gyorsan növekednek és osztódnak, akár 9,8 perc alatt is megduplázódhat egy baktériumpopuláció. A sejtosztódás során két azonos utódsejt keletkezik. Néhány ivartalanul szaporodó baktérium ennél bonyolultabb képleteket alakít ki a szaporodás során, ezek az újonnan létrejött utódsejtek eloszlását szabályozzák. Erre jó példa a myxobaktériumok termőteste, a Streptomyces fajok hifái vagy a bimbózás, mely során egy kitüremkedő rész letörik, és így jön létre az utódsejt.
Laboratóriumban a baktériumokat rendszerint szilárd vagy folyékony közegben tenyésztik. Tiszta tenyészetek izolálásához szilárd közeget, például agaragar-táptalajt, a szaporodás méréséhez vagy nagy mennyiségű sejt előállításához folyékony közeget használnak. A folyékony közeget folyamatosan keverik, hogy egyenletes sejtszuszpenziót kapjanak, amit könnyű tovább szaporítani és szállítani, viszont nehéz belőle egy-egy baktériumcsoportot elkülöníteni. A baktériumok azonosítása történhet szelektív (például bizonyos tápanyagok vagy antibiotikumok hozzáadásával vagy kihagyásával előállított) közeg felhasználásával.Nagy mennyiségű baktérium gyors és olcsó előállításához a legtöbb laboratóriumi technika bőségesen adagolja a tápanyagokat. Természetes körülmények között azonban a tápanyagok mennyisége véges, ami azt is jelenti, hogy a baktériumok nem tudnak korlátlanul szaporodni. A tápanyagok korlátossága különböző növekedési stratégiákhoz vezetett (r-K stratégia). Néhány organizmus rendkívül gyors szaporodásra képes, ha a tápanyagok rendelkezésre állnak (r-stratégia). Erre jó példa az algavirágzás jelensége, amely a nyári melegben oxigénszegénnyé vált, de tápanyagokban gazdag sekély tavakban katasztrofális méreteket is ölthet a cianobaktériumok (régi nevükön kékmoszatok) elszaporodásával. Más baktériumok inkább utódaik túlélési esélyét növelik (K-stratégia). Például a Streptomyces fajok különféle antibiotikumokat termelnek, amivel más mikroorganizmusok növekedését gátolják. A természetben sokan választják a közösségi életet (például biohártya), amely segíthet a táplálkozásban és védelmet is nyújthat, de létfeltétel is lehet (például ilyen a szintrófia jelensége, amikor két mikroorganizmus kölcsönösen függ egymás anyagcseretermékétől).A baktériumpopulációk növekedése három fő szakaszra osztható. Amikor baktériumok kerülnek a megfelelő tápanyaggal ellátott környezetbe, a sejteknek először alkalmazkodniuk kell az új környezethez. A növekedés első szakasza a lappangó fázis, a lassú növekedés szakasza, mikor a sejtek felkészülnek és átállnak a gyors növekedésre a megfelelő enzimrendszerek, transzportfehérjék szintetizálásával. A második növekedési szakasz a logaritmikus fázis, más néven exponenciális fázis. Ennek jellemzője a gyors, exponenciális növekedés. Az egyedszám időegység alatti növekedését mutatja a növekedési ráta, az egyedszám megduplázódását pedig a generációs idő. Ebben a fázisban a sejtek a tápanyagokat maximális sebességgel használják fel az anyagcseréjükben, a gyors reprodukció miatt a genetikai állomány megkettőződése folyamatosan zajlik. Még mielőtt az első kettőződés végbemenne, megkezdődik a következő. Ezért egy időben több replikációs villát is láthatunk a DNS-en. Ez egészen addig tart, míg a tápanyagok el nem kezdenek fogyni, korlátozva a szaporodást. Az utolsó fázis a stacioner vagy veszteglő fázis, melyet a tápanyaghiány okoz. A sejtek csökkentik az anyagcseréjüket, és lebontják a nem életfontosságú sejtfehérjéket. A stacioner fázis a gyors növekedés állapotából a stresszre adott válaszállapotba történő átmenet, melynek során megnövekedik a DNS-javítással, az antioxidáns-anyagcserével és a tápanyagszállítással összefüggő gének aktivitása.
A baktériumok többségének egyetlen, körkörös kromoszómája van. Méretét tekintve a Mycoplasma genitalium kórokozó 580 ezer bázispárral a legkisebb, míg 12,2 millió bázispárral a talajlakó Sorangium cellulosum a legnagyobb ismert bakteriális kromoszóma. A spirochaeták (például a Lyme-kór kórokozója, a Borrelia burgdorferi) ettől eltérően lineáris kromoszómával rendelkeznek. A bakteriális kromoszóma hisztonok helyett hisztonszerű fehérjéket tartalmaz. A baktériumsejtben előfordulhatnak plazmidok is, olyan kis méretű, kör alakú öröklődő DNS-darabok, amelyek nem részei a kromoszómának. A plazmidok antibiotikum-rezisztenciáért, fertőzőképességért felelős géneket is hordozhatnak. A bakteriális DNS egy része víruseredetű. Számos bakteriális vírus, azaz bakteriofág ismeretes. Néhány egyszerűen megfertőzi és elpusztítja a baktériumokat, mások beépülnek a bakteriális kromoszómába. A bakteriofág tartalmazhat olyan géneket, melyek a gazda fenotípusát is befolyásolják. Például az Escherichia coli O157:H7 és a Clostridium botulinum evolúciója során bakteriofág toxingének változtatták át az eredetileg ártalmatlan baktériumokat halálos kórokozókká.A baktériumok ivartalanul szaporodnak, így utódaik genetikai állománya megegyezik. A baktériumok evolúciója a genetikai anyagban bekövetkezett rekombináció és mutáció révén előálló módosulások szelekciójával valósul meg. Mutáció a DNS hibás másolásakor, vagy mutagénekkel történő érintkezéskor következik be. A baktériumfajok, sőt az egy fajba tartozó törzsek mutációs rátája is nagyon eltérő lehet. Mutációhoz vezethet a stressz is: ilyenkor bizonyos, a növekedést korlátozó folyamatokkal összefüggésben álló géneknek növekedik meg a mutációs rátája.Sok baktériumnál megfigyelték az örökítőanyag sejtek közötti átvitelét (horizontális géntranszfer). Ennek három fő módja van. A transzformáció során a baktérium képes a környezetében levő DNS-t felvenni. Az így felvett DNS gyakran nem kerül be a baktérium kromoszómájába, hanem plazmidként található meg a sejtben. Gének kerülhetnek be a baktériumba a transzdukció útján is, ekkor egy bakteriofág illeszt a bakteriális kromoszómába idegen DNS-t. A harmadik mód a konjugáció, amikor közvetlen sejtkapcsolat útján cserélődik ki DNS. A horizontális géntranszfer természetes körülmények között gyakori jelenség. A génátvitelnek jelentős szerepe van az antibiotikum-rezisztencia szempontjából is, mivel lehetővé teszi a rezisztenciáért felelős gének gyors átadását akár különböző kórokozó fajok között is.
A baktériumok ostorral, csúszással, rángatózó mozgással, vagy a felhajtóerő változtatásával képesek helyüket megváltoztatni. A baktériumok között egyedülálló módon a spirochaetáknak ostorhoz hasonló képletei, ún. axiális filamentumai vannak, melyek nem a sejthártyában, hanem a sejthártya és a külső membrán közötti periplazmatikus térben találhatók. Jellegzetes spirálisan csavart testük van, mely mozgás közben meghajlik.Az ostorok száma és a sejt felszínén történő elrendeződése eltér a baktériumfajoknál. Vannak, melyeknek egyetlen ostora van (monotrich), léteznek fajok, melyeknél a sejt két végén van egy-egy ostor (amfitrich), esetleg a sejt egyik végén egy halomban van sok ostor (lofotrich), vagy a sejt mindkét végén több flagellum található (amfilofotrich), és ismertek fajok, melyeknél a sejt teljes felületét beborítják az ostorok (peritrich).
Az élőlények mozgását szolgáló valamennyi struktúra közül a baktériumok ostorának a szerkezetét és működését ismerjük a leginkább. Az ostor mintegy 20 fehérjéből épül fel, és körülbelül másik 30 fehérje játszik szerepet a szabályozásában és elkészülésében. Az ostort az ostor tövében elhelyezkedő motor forgatja, amely a hajócsavarhoz hasonlóan hajtja előre a sejtet. Számos baktérium (például az E. coli) két különböző módon tud mozogni: előrehaladó mozgással (úszás) és bukfencezéssel. A bukfencezéssel tudnak új irányba állni, és térben mozogni.A mozgásra képes baktériumokat bizonyos ingerek vonzzák vagy taszítják, ezt a viselkedést taxis utótaggal jelölik: például kemotaxis, fototaxis vagy magnetotaxis. A myxobaktériumoknál figyelhető meg az a jelenség, hogy az egyes baktériumsejtek együtt mozognak, miközben a sejtekből hullámok formálódnak, melyekből később az endospórákat tartalmazó termőtestek lesznek. Ezek a baktériumok csak akkor mozognak, ha szilárd felszínen vannak, de például az E. coli akár folyékony közegben, akár szilárd felszínen is képes mozogni.
Néhány Listeria és Shigella faj a gazdasejten belül a gazdasejt citoszkeletonjának segítségével mozog (amit egyébként a sejt a sejtszervecskék mozgatására használ). A sejtjeik egyik oldalánál elősegítik az aktin polimerizációját, és a növekvő aktin filamentumok nyomják a másik irányba a baktériumsejteket a gazdasejten belül.
Az osztályozás célja, hogy leírja az egyes baktériumfajok közötti eltéréseket az élőlények hasonlóságán alapuló csoportosítással és elnevezéssel. A baktériumok a sejtstruktúráik, anyagcseréjük vagy az olyan sejtalkotókban levő különbségek alapján osztályozhatóak, mint a DNS, zsírsavak, pigmentek, vagy az antigének. Bár ezek alapján lehetővé vált a baktériumtörzsek azonosítása és osztályozása, nem volt világos, vajon a különbségek fajok közötti eltérések, vagy pedig egy fajon belüli eltérések. Ennek a bizonytalanságnak az az oka, hogy a legtöbb baktériumfajban nincsenek jól megfigyelhető jellegzetes képletek, valamint hogy az egymástól független fajok között is létezik a horizontális géntranszfer jelensége. A horizontális géntranszfer miatt a közeli rokonságban álló baktériumoknak is egészen eltérő morfológiája vagy anyagcseréje lehet. Annak érdekében, hogy ez a bizonytalanság csökkenthető legyen, a modern bakteriológia egyre inkább a molekuláris rendszertanra támaszkodik, olyan technikákat felhasználva, mint a guanin-citozin arány meghatározása, vagy olyan gének DNS-szekvenciálása, melyeket nem érintett komolyan a horizontális géntranszfer (például rRNS-gének).
A baktériumok azonosítása különösen az orvostudományban jut nagy szerephez, ahol a megfelelő kezelés a fertőzést okozó baktériumfaj ismeretétől függ. Emiatt a baktériumok azonosítására szolgáló technikák fejlődését döntően befolyásolta az emberi kórokozók azonosításának sürgető igénye.
A baktériumokat különböző festési eljárásokkal szembeni viselkedés alapján is szokták csoportosítani. Az egyik ilyen eljárás a Gram-festés, melyet 1884-ben Hans Christian Gram fejlesztett ki. Ez a módszer a baktériumokat a sejtfal strukturális sajátosságai alapján különíti el. A festés során kristályibolya (vagy genciánaibolya)-festékkel festik meg a baktériumkészítményt, majd etanollal mosási próbát végeznek. Gram-pozitív baktériumok esetén a festék nem mosható ki a sejtből, míg a Gram-negatív baktériumoknál igen. A Gram-negatív baktériumok láthatóvá tétele érdekében további fukszinos festést alkalmaznak. A Gram-pozitív baktériumok lilának látszanak, míg a Gram-negatív fajok rózsaszínűek lesznek a festés után. A Gram-festést a morfológiával kombinálva a legtöbb baktérium besorolható 4 csoport egyikébe (Gram-pozitív coccusok, Gram-pozitív bacilusok, Gram-negatív coccusok, Gram-negatív bacilusok). Gram-pozitív baktériumok például a tüdőgyulladást okozó Streptococcus pneumoniae, Gram-negatív az emberi bélcsatornában élő Escherichia coli.
Bizonyos élőlények kimutatására a Gram-festés helyett más módszereket alkalmaznak, például a Mycobacterium tuberculosis vagy a Nocardia egyedeinek kimutatására elterjedt a Ziehl–Nielsen-féle saválló festés. Ennél a módszernél forró fenolos fukszinnal festenek, ami ezekből a fajokból nem oldódik ki sav hatására (saválló), így a sejtek a háttérhez képest sötétebb színt vesznek fel. A Corynebacterium dyphtheriae foszfáttartalmú volutinszemcséit, az ún. Babeş–Ernst-szemcséket lehet láthatóvá tenni a Neisser-festéssel.
Számos baktériumot annak alapján azonosítanak, hogy milyen speciális közegen tenyészthetőek. Ezeknek a technikáknak az az alapja, hogy bizonyos baktériumfajok szaporodását a közeg elősegíti, míg más fajok szaporodását gátolja. Ezek a technikák gyakran bizonyos mintákra specifikusak, például a köpetmintát úgy kezelik, hogy a tüdőgyulladást okozó kórokozót azonosítsák, míg a székletmintákat olyan szelektív közegeken tenyésztik, hogy ki tudják mutatni a hasmenés kórokozóját, egyúttal megakadályozzák a nem kórokozó baktériumok szaporodását. A normális körülmények között steril mintákat (vér, vizelet, gerincvelői folyadék) olyan közegen tenyésztik, mely lehetővé teszi az összes baktérium szaporodását.Ezek mellett egyéb, például szerológiai technikákat is bevetnek azonosítás céljából.
Mint a baktériumok osztályozásánál, az azonosításnál is növekvő szerephez jutnak a molekuláris biológiai módszerek. Például gyorsan növekszik a tenyésztéshez képest gyors és pontos DNS alapú diagnosztikai módszer, a polimeráz láncreakció népszerűsége. Ezek a módszerek lehetővé teszik azoknak az élőlényeknek a felismerését és azonosítását is, amelyek ugyan anyagcseréjüket tekintve aktívak, azonban nem osztódnak, és nem tenyészthetőek kultúrában.
Nyilvánvaló egyszerűségük dacára a baktériumok bonyolult módon képesek együttműködni más élőlényekkel. Ezeket a szimbionta kapcsolatokat feloszthatjuk parazita, mutualista és kommenzalista típusúakra. A baktériumok kis mérete miatt a kommenzalizmus közönséges, állatokon és növényeken ugyanolyan jól növekednek, mint bármilyen más felületen.
A rizoszféra (a növényi gyökerek által befolyásolt talajrész) nitrifikáló baktériumai légköri nitrogént kötnek meg, így könnyen felvehető nitrogént biztosítanak olyan növényeknek, amelyek maguktól nem képesek a molekuláris nitrogén megkötésére.
Számos más baktérium él szimbiózisban az emberrel és más élőlényekkel. A normál emberi bélflórában jelen levő több mint 1000 baktérium nagyban hozzájárul a bél immunrendszeréhez, folsav-, K-vitamin, és biotin-szintéziséhez, valamint a különben nem vagy nehezen emészthető szénhidrátok emésztéséhez. Lactobacillus fajok segítik a tejfehérjék tejsavvá alakítását a bélben. A bélflóra hasznos baktériumai gátolják a potenciálisan kórokozó baktériumok szaporodását (általában kompetitív kizárás révén). Ezeket a hasznos baktériumokat, mint probiotikus tápanyag-kiegészítőket forgalmazzák is.
Kórokozónak tekintjük, ha a baktériumok parazita együttműködést alakítanak ki más élőlénnyel. A fertőzés létrejöhet érintkezéssel, táplálékkal, levegő vagy víz útján.
A kórokozó baktériumoknak a vírusok mellett nagy szerepük van a betegségek, fertőzések kialakításában. Baktériumok állnak számos emberi megbetegedés mögött: különféle gyulladások, mint a mandulagyulladás, középfülgyulladás, szőrtüszőgyulladás, pattanás; gyomorrontást, hasmenést okozó fertőzések, mint a szalmonella, campylobacteriosis, vérhas, kolera; olyan ismert betegségek, mint a pestis, lepra, TBC (tuberkulózis), skarlát, diftéria, tífusz, tetanusz (vérmérgezés) és számos nemi betegség, mint a gonorrhea (tripper, kankó) vagy a vérbaj (szifilisz). Bizonyos betegségeknél sok évvel a betegség leírása után derül ki, hogy kórokozó áll a háttérben, erre példa, hogy sokáig nem volt egyértelmű, hogy a gyomorfekély hátterében a Helicobacter pylori baktérium áll. A növényi kórokozókra példa az almafélék tűzelhalásos megbetegedéséért felelős Erwinia amylovora baktérium.
Mindegyik kórokozó jellegzetes módon lép kapcsolatba a gazdaszervezettel. A Staphylococcus és Streptococcus például bőrfertőzést, tüdőgyulladást vagy akár szepszist okozhat. Emellett ezek az élőlények a normális emberi flóra részei, a bőrön és az orrban is megtalálhatóak és semmiféle megbetegedést nem okoznak. Más baktériumok, például a csak más élőlények sejtjein belül növekedő és szaporodó Rickettsia fajok kivétel nélkül betegségeket okoznak (a Rickettsiák egyik faja okozza a tífuszt). A sejten belüli parazitákhoz tartoznak a Chlamydia fajok, melyek a tüdőgyulladásért vagy a húgyúti fertőzésekért felelősek, és talán a szívkoszorúér megbetegedésekben is részük van. Végül léteznek az opportunista kórokozók (mint a Pseudomonas aeruginosa, Burkholderia cenocepacia, vagy a Mycobacterium avium), melyek csak akkor okoznak megbetegedést, ha a immunhiányos vagy cisztás fibrózisban szenvedő embereket fertőznek meg.A bakteriális fertőzések kezelhetőek antibiotikumokkal, melyeket baktericidnek nevezünk, ha elpusztítják a baktériumokat, vagy bakteriosztatikusnak hívunk, ha csak a szaporodásukat gátolja. Számos különböző típusú antibiotikum létezik, mindegyikük valamilyen módon gátol egy, a kórokozóban és a gazdaszervezetben eltérően működő folyamatot. Erre példa a chloramphenicol és a puromycin, melyek a bakteriális riboszómák működését gátolják, de nincsenek hatással az ettől eltérő eukarióta riboszómára. Az antibiotikumokat az emberi megbetegedések kezelése mellett az intenzív állattenyésztés során is használják, annak érdekében, hogy serkentsék az állatok növekedését. Ezzel azonban hozzájárulhatnak a baktériumpopulációkban a gyors antibiotikum-ellenállás kialakulásához.
Higiénia – Járvány idején kerülni kell a tömegeket, gyakran kell tisztálkodni, kezet mosni. Csak ivóvízből szabad inni, az élelmiszereket pedig lehetőleg frissen kell fogyasztani. Az orvosi műszereket használat előtt sterilizálni kell. Védőoltás, injekció beadása, sebészeti beavatkozás előtt a bőrt alkohollal kell fertőtleníteni.
Jó kondíció – Kevésbé betegszünk meg, ha közérzetünk, testi, lelki állapotunk jó, ha eleget mozgunk, egészségesen táplálkozunk.
Védőoltás – A baktériumos megbetegedések megelőzésének is eszköze lehet a védőoltás.
Antibiotikumok – A már kialakult baktériumos megbetegedések ellenszere, baktériumölő, vagy szaporodását gátló anyag. Figyelem: Ez egy kétélű fegyver; csak akkor segít, ha az orvosi előírást pontosan betartjuk, mert a gyógyszerkutatók a leghatásosabb gyógyszermennyiség, beszedési időszakok és összidőtartam összességét kísérletileg állapították meg úgy, hogy a kezelés a baktériumkoncentrációt annyira csökkentse, hogy a maradékkal egyéni immunrendszerünk könnyen elbánhasson. Ha a beteg, magát jobban érezve a gyógyszer bevételét elhanyagolja, vagy a kúrát nem fejezi be, akkor a baktériumok megmaradó hányada ismét felszaporulhat. Darwin természetes kiválasztódás elmélete szerint az az egyed marad meg, amely az adott körülményekhez gyorsabban alkalmazkodik. Itt a megmaradó baktériumok jobban ellenálltak a kezelésnek, vagyis akaratunk ellenére a kezelés elhanyagolásával egy antibiotikum-ellenálló csoportot fejlesztettünk ki.Ügyeljünk tehát az orvos által előírt adagolás pontos betartására, hogy ne segítsük elő ellenálló baktériumok kifejlődését.
Az emberiség évezredek óta használja a baktériumokat (az élesztőkkel és penészgombákkal együtt) olyan alapvető élelmiszerek készítésére, mint a bor, sajtok, savanyúság, ecet, szójaszósz, savanyú káposzta vagy joghurt.Figyelemreméltó a baktériumoknak azon képessége, ahogy szerves anyagokat képesek lebontani. Emiatt az iparban hulladékfeldolgozásra, szennyvíztisztításra hasznosítják őket, de speciális szerves alapanyagú üveget is kristályosíttatnak baktériumokkal. A kőolajban levő szénhidrogéneket lebontó baktériumokat olajfoltok megszüntetésére használják. Sikeresen alkalmazták ezt a módszert az 1989-es Exxon Valdez hajókatasztrófa olajszennyezésénél is, amikor műtrágyát szórtak ki a Prince William öbölben, hogy elősegítsék a természetesen is jelenlevő baktériumok szaporodását. Ipari szennyezőanyagok lebontására is használnak baktériumokat. A vegyiparban gyógyszerek és mezőgazdasági termékek előállításában szintén baktériumok működnek közre.A biológiai védekezés során a növényvédőszerek helyett is használhatóak baktériumok. Leggyakrabban a Bacillus thuringiensis nevű Gram-pozitív talajlakó baktérium valamelyik alfaja jut szerephez, mivel ezek a Lepidoptera rendre (lepkék, molyok) specifikus „rovarirtók”. Mivel az emberre, az élővilágra és a hasznos rovarokra kicsi vagy semmilyen káros hatással nincsenek, környezetbarát rovarirtónak tekinthetőek.A gyors növekedésük és a könnyű manipulálhatóságuk miatt a baktériumok a molekuláris biológia, a genetika és a biokémia „igáslovai”. A bakteriális DNS módosításával, és az ennek eredményeként megváltozó fenotípus tanulmányozásával a tudósok képesek a gének, enzimek funkcióját és az anyagcsere útjait meghatározni, és ezeket az eredményeket a magasabb rendű szervezetekre is alkalmazni. A biotechnológiában a bakteriális anyagcsere és genetika megértése teszi lehetővé, hogy olyan módosított baktériumokat állítsanak elő, melyek terápiás célból képesek inzulin, növekedési faktorok vagy antitestek előállítására.
Pesti, Miklós. Általános mikrobiológia. Budapest–Pécs: Dialóg Campus Kiadó (2001). ISBN 963-9123-71-4 
Gergely, Lajos. Orvosi mikrobiológia. Budapest: Semmelweis Kiadó (1999). ISBN 963-8154-93-4 
Ez a szócikk részben vagy egészben  a   Bacteria című angol Wikipédia-szócikk fordításán alapul.  Az eredeti cikk szerkesztőit annak laptörténete sorolja fel.
