
Edwin Powell Hubble (Marshfield, Missouri, 1889. november 20. – San Marino, Kalifornia, 1953. szeptember 28.) amerikai csillagász, aki felfedezte, hogy a galaxisok nem a Tejútrendszer részei, valamint felfedezte a kozmikus vöröseltolódást. Az elsők között érvelt amellett, hogy a távoli galaxisok vöröseltolódását a világegyetem tágulása okozza. A modern idők egyik vezető csillagásza volt, és ő rakta le a fizikai kozmológia alapjait. Róla nevezték el a Hubble űrtávcsövet.
1889-ben született Missouriban John és Jennie Hubble gyermekeként. Szülei egymásra találása igazi kalandnak mondható, hiszen Johnt, akit gazdálkodás közben súlyos sérülés ért, Jennie, a helyi orvos leánya ápolta. John olyan súlyosan megsérült, hogy a lány azt mondta: „soha többé nem kívántam látni John Hubble-t”. Ennek ellenére a férfi felépülése után egymásba szerettek, majd 1884-ben össze is házasodtak.
Edwin gyermekkora összességében boldog, és kiegyensúlyozott volt, egy megrázó incidenstől eltekintve. Hétéves volt, amikor neki és bátyjának, Billnek elegük lett kishúgukból, Virginiából, és hogy megríkassák, szándékosan ráléptek az ujjaira. A kislány pár nap múlva meghalt egy betegségben. Edwin önmagát vádolta, jóllehet a kislány betegsége és a tettük között semmilyen párhuzam nem vonható. Ahogyan egyik testvére visszaemlékezik az esetre: „Edwinen kitört az elmebaj, és ha nem lettek volna annyira megértő és intelligens szülei, ez a paranoia egy újabb tragédiát okozhatott volna a családban”.
Edwin nagyon jó kapcsolatban állt nagyapjával, Martin Hubble-lal. Ő ismertette meg a kis Hubble-lal a csillagászat szépségeit, miután távcsövet épített neki a nyolcadik születésnapjára. Edwint olyannyira magával ragadták a csillagok és bolygók látványa, hogy középiskolás korában még egy cikket is írt a Marsról, ami meg is jelent a helyi lapban. Harriet Grote-nak, Edwin tanárnőjének is feltűnt a fiú rohamosan növekvő csillagászati érdeklődése, így beszélt róla: Edwin Hubble lesz nemzedéke egyik legragyogóbb eszű férfija. 
Hubble a Wheaton College-ban folytatta tanulmányait, abban a reményben, hogy ösztöndíjat kap egy híres egyetemre. Az álma be is teljesült, ösztöndíjat kapott a Chicagói Egyetemre. Chicagóban Hubble minden idejét a csillagászatnak szerette volna szentelni, édesapja azonban arra kényszerítette, hogy jogi tanulmányokat folytasson, mert úgy vélte ez fog a fiának biztos megélhetést biztosítani. Edwin úgy küszöbölte ki a saját, és édesapja pragmatikus gondolkodása között feszülő ellentétet, hogy jogra iratkozott be, de e mellett rengeteg fizika előadást is hallgatott, amelyekből le is vizsgázott. Az egyetem fizika tanszékét az az Albert Michelson vezette, aki 1907-ben a legelső fizikai Nobel-díjat szerezte meg az Egyesült Államoknak. A második amerikai fizikai Nobel-díjas, Robert Millikan is ezen az egyetemen tanított, aki ráadásul részmunkaidős laboratóriumi asszisztensként alkalmazta Hubble-t, amikor az még csak alsó éves hallgató volt. Millikan később segített Hubble-nak, abban, hogy megkapja a Rhodes-ösztöndíjat az Oxfordi Egyetemre.
A Rhodes-ösztöndíjakat 1903-ban a Brit Birodalom elkötelezett hívének, az egy évvel korábban elhunyt Cecil Rhodesnak a vagyonából alapították és finanszírozták. Az ösztöndíjakat erős jellemű és magas intellektusú fiatal amerikaiak kaphatták meg. Millikan ajánlásának köszönhetően Hubble be is zsebelte a 32 ösztöndíj egyikét. Sajnos apja nyomására az Oxfordon is jogot kellett, hogy tanuljon. Az Oxfordban töltött két év alatt Hubble teljesen anglomán lett, az öltözködéstől a brit akcentusig mindent átvett. Angliai éveinek hirtelen lett vége, amikor édesapja súlyosan megbetegedett és 1913. január 19-én meghalt. Kénytelen volt visszatérni az Államokba, hogy támogassa családját. Középiskolai tanárként kezdett el dolgozni, és még jogászi megbízásokat is kapott. Másfél év alatt sikerült a családját egyenesbe hoznia, s így, hogy édesapja nem hátráltatta tovább, végre csillagász lehet belőle. A csillagászat olyasmi, mint a lelkészi pálya - mondta egy alkalommal. Elhivatottság nélkül senki nem választhatja. Én kaptam egy félreérthetetlen hívást, és tudtam, hogy nekem egyedül a csillagászat fontos, még ha másod- vagy harmadrangú csillagász lesz is belőlem.
Hubble nekilátott, hogy elinduljon a professzionális csillagászat felé vezető úton. Sikerült elhelyezkednie a Yerkes Csillagvizsgálóban. Az igazán nagy felfedezésekhez viszont kutatói állásra volt szüksége egy korszerűbb csillagvizsgálóban. Így került a képbe a Wilson-hegyi Obszervatórium, ami már rendelkezett egy 60 hüvelykes (152,4 cm-es) teleszkóppal, és már majdnem kész volt a 100 hüvelykes (254 cm-es) óriásteleszkóp is. Ez a kaliforniai obszervatórium már értesült Hubble kimagasló tehetségéről, így 1916 novemberében állást ajánlottak az ifjú Hubble-nek. A kinevezése azonban elhúzodott, hiszen az Egyesült Államok belépett az első világháborúba, és Hubble úgy érezte, tartozik Nagy-Britanniának annyival, hogy segítsen védelmezni azt. Ahhoz, hogy éles helyzetben bevessék, már túl későn érkezett Európába, de így is négy hónapot állomásozott a megszálló hadsereg tagjaként Németországban. Mielőtt azonban visszatért volna az Államokba, egy hosszabb körutazást tett Angliában, így csak 1919 őszén tért vissza a Wilson-hegyi Obszervatóriumba. Bár még újdonsült csillagásznak számított, hamar az obszervatórium feltűnő figurája lett. Nézeteltérése volt Harlow Shapley-vel, aki az egyetlen galaxis elméletét hangoztatta, míg Hubble úgy vélte, rengeteg önálló galaxis létezik még a Tejútrendszeren kívül. Az állandó összekoccanások csak akkor értek véget közöttük, amikor Shapley 1921-ben elhagyta a Wilson-hegyet, hogy átvegye a Harvard Obszervatórium igazgatói posztját.
Hubble megérkezése a Wilson-hegyi Obszervatóriumhoz 1919-ben nagyjából egybe esett a 100 hüvelykes Hooker Teleszkóp építésének a befejezésével. Ez volt akkor a világ legerősebb teleszkópja. Hubble 1923-1924-es megfigyelései a Hooker Teleszkóppal minden kétséget kizáróan megerősítették, hogy a korábban megfigyelt elmosódott ködfoltok nem részei a galaxisunknak, hanem saját maguk is Tejútrendszeren kívüli galaxisokat alkotnak. A felfedezést 1924. december 30-án közölte. Hubble osztályozta a galaxisokat tartalmuk, távolságuk, méretük és fényességük szerint.
Hubble-t gyakran hibásan a galaxisok vöröseltolódása felfedezőjének tekintik. Ezeknek a méréseknek a jelentőségét már 1917 előtt felismerte James Edward Keeler (Lick & Allegheny), Vesto Melvin Slipher (Lowell) és William Wallace Campbell (Lick) más obszervatóriumoknál. Saját távolságméréseiket Sliper vöröseltolódás méréseivel összevetve, Hubble és Milton Humason arányosságot fedezett fel az objektumok távolsága és vöröseltolódása között. 46 galaxist tanulmányozva a Hubble-Humason állandónak 500 km/s/Mpc értéket kapták, amely a távolsági beosztásuk hibája miatt sokkal nagyobb a ma elfogadott értéknél. Ilyen hibák a távolság meghatározásában tovább kísérték a csillagászokat. 1929-ben Hubble és Humason megfogalmazta a galaxisok empirikus vöröseltolódás-távolság összefüggését, amelyet ma egyszerűen csak Hubble-törvénynek nevezünk. Ha a vöröseltolódást a távolodási sebesség következményének tekintjük, akkor a Hubble-törvény az általános relativitáselméletéből levezethető homogén, izotróp és táguló de Sitter univerzum egyik következménye. Bár a táguló univerzum alapját szolgáló fogalmakat már korábban megértették, Hubble és Humason bejelentése vezetett a szélesebb körű elismeréshez. A törvény leírja, hogy minél nagyobb a távolság két galaxis között, annál nagyobb a relatív távolodási sebesség közöttük.
Ez a felfedezés vezetett később az Ősrobbanás elméletének kidolgozásához George Gamow és Fred Hoyle által. Az Ősrobbanás és a kozmológiai alapelv együtt magába foglalja, hogy a tér az általános relativitás Friedmann–Lemaître-modelljének megfelelően tágul.
Korábban, 1917-ben Albert Einstein azt találta, hogy az újonnan kidolgozott általános relativitáselmélet szerint az univerzum vagy tágul, vagy összehúzódik, de nem lehet nyugalomban. Einstein képtelen volt hinni saját számításaiban, ezért bevezetett egyenleteibe egy ún. kozmológiai állandót, hogy kikerülje ezt a problémát. Mikor meghallotta Hubble felfedezését, azt mondta: az egyenletek megváltoztatása volt „életem legnagyobb melléfogása”.
Hubble 1935. augusztus 30-án fedezte fel az 1373 Cincinnati kisbolygót. Ebben az időben írta meg két művét: The Observational Approach to Cosmology (A kozmológia megfigyelési oldala) és The Realm of the Nebulae.
Robert Smith: Edwin Hubble (angol nyelven). Encyclopædia Britannica. (Hozzáférés: 2017. május 4.)
Edwin van der Sar (Voorhout, 1970. október 29. –) holland visszavonult labdarúgó, a Premier League-ben szereplő Manchester United kapusa és a holland labdarúgó-válogatott csapatkapitánya volt.
A holland kapus pályafutását hazájában, a Foreholte, majd a VV Noordwijk csapatainál kezdte. Első "nagy" klubja az Ajax Amsterdam volt. A felnőtt csapatban kilenc évet töltött, közben Bajnokok Ligáját és UEFA-kupát is nyert.
1999-ben Olaszországba, a Juventus-hoz igazolt. 66 mérkőzésen védett, majd Gianluigi Buffon vette át a posztját. Van der Sar volt a csapat egyetlen nem olasz kapusa.
2001-ben a Fulham révén került a Premiership-be. Az angol klub 7,1 millió fontért vette meg a kapust. Négyéves szerződést írt alá a csapatnál, ezalatt az idő alatt 154-szer védte a Fulham hálóját, ebből 127 alkalommal a bajnokságban.
A Manchester United-hez 2005. június 10-én igazolt 2 millió fontért. 2006 decemberében a 2 éves szerződését a 2007-08-as szezonig meghosszabbította. 
2007. május 5-én a másik manchesteri klub, a Manchester City ellen büntetőt hárított, míg a bajnoki cím másik várományosa a Chelsea az Emirates Stadionban nem bírt az Arsenal-lal. A trófea így kilencedszerre is a Manchesteré lett. A szezon végén van der Sar a PFA Év Csapatában is helyet kapott. Három hónappal később a Chelsea ellen három büntetőt is megfogott a tizenegyespárbajban, hozzásegítve ezzel csapatát 16.  FA Community Shield győzelméhez.
A 2008-as, moszkvai Bajnokok Ligája Fináléban a tizenegyespárbajban kivédte Nicolas Anelka büntetőjét, ezzel megnyerte a Manchester Unitednek a trófeát. Van der Sart az UEFA a Bajnokok Ligája Döntő emberének választotta.
2011. január 27-én Van der Sar bejelentette, hogy az idény végeztével visszavonul a profi labdarúgástól. A kapus elmondta, hogy nem a kora miatt hozta meg ezt a döntést:
"Nem, a korom nem játszott szerepet ebben. Ugyan 40 éves vagyok, de még mindig fittnek érzem magam."
Utolsó Premier League mérkőzését a Blackpool FC ellen játszotta az Old Traffordon, amelyen a United 4:2-re diadalmaskodott. A szezon végén bajnoki címet ünnepelhetett a csapattal.
2011. Május 28-án húzta fel utoljára a Manchester United mezét. Ekkor vívta a döntőt a United az FC Barcelona ellen, ahol 3:1 arányban kikapott. Egy szenzációs pályafutás végét jelentette ez a mérkőzés. A vereség ellenére a szurkolók hatalmas tapssal búcsúztatták a Manchester Unitedet és Van der Sart.
Van der Sart nevezték az 1994-es világbajnokság holland keretébe, azonban egy mérkőzésen sem játszott a tornán. 1995. június 7-én mutatkozott be a felnőtt válogatottban Fehéroroszország ellen és 13 év után 2008. június 21-én, az Oroszország ellen 3–1-re elvesztett Európa-bajnoki-negyeddöntő után vonult vissza a válogatottságól.
Adatlapja (holland nyelven). wereldvanoranje.nl. [2018. június 12-i dátummal az eredetiből archiválva]. (Hozzáférés: 2018. június 11.)

Louis-Philippe (Lajos Fülöp) II. Joseph de Bourbon, Orléans hercege (Saint-Cloud, 1747. április 13. – Párizs, 1793. november 6.), a Bourbon-ház orléans-i ágából származó francia királyi herceg prince de sang), születésétől 1752-ig Montpensier hercege, 1752-től Chartres hercege, 1776–78 között a francia királyi hadiflotta ellentengernagya, majd a könnyűlovasság tiszteletbeli tábornoka. I. Lajos Fülöp francia király édesapja. A forradalom után Philippe Égalité polgártársként a Nemzeti Konvent képviselője, XVI. Lajos perében a király kivégzésére szavazott. A jakobinus diktatúra alatt mégis halálra ítélték és kivégezték. A régebbi magyar sajtóban és történelmi irodalomban gyakran Égalité Fülöp, Egyenlőség Fülöp néven is említik.
Orléans-i Lajos Fülöp József királyi herceg 1747-ben született a Saint-Cloud-i kastélyban.
Édesapja I. Orléans-i Lajos Fülöp királyi herceg (1725–1785) volt, IV. Lajos orléans-i herceg (1703–1752) és Auguste von Baden-Baden őrgrófnő (1704–1726) fia, (II.) Orléans-i Fülöp hercegnek (1674–1723), a Francia Királyság régensének (Le Régent) unokája, XIII. Lajos ükunokája.
Édesanyja Orléans-i Lajos Fülöp herceg első felesége, Louise Henriette de Bourbon hercegnő (1726–1759) volt, II. Louis Armand de Bourbon-Conti hercegnek (1695–1727) és Louise Élisabeth de Bourbon királyi hercegnőnek (1693–1775) leánya. A házasságból két élő gyermek született:
Louis Philippe II. Joseph de Bourbon, Orléans hercege (1747–1793), a későbbi Philippe Égalité.
Louise Marie Thérèse Bathilde d’Orléans hercegnő (1750–1822), aki 1770-ben feleségül ment Louis Henri de Bourbon–Condé királyi herceghez (1756–1830), Condé hercegéhez. A forradalom alatt Citoyenne Vérité-nek (Igazság polgártársnőnek) nevezték. Egyetlen fiát, Louis Antoine de Bourbon–Condét, Enghien utolsó hercegét Bonaparte tábornok, első konzul parancsára 1804-ben elrabolták és a vincennes-i erődben kivégezték.Születésekor a Montpensier hercege (duc de Montpensier) címet kapta, ezt apai nagyapjának, IV. Lajos orléans-i hercegnek haláláig, 1752-ig viselte, ekkor Chartres hercegének címét (duc de Chartres) örökölte.
Apja, Louis Philippe orléans-i herceg először a szász Wettin-házból származó Mária Kinga (Kunigunda) lengyel királyi hercegnőt, III. Ágost lengyel király leányát, Mária Jozefa Karolina hercegnőnek, Lajos Ferdinánd trónörökös feleségének húgát kívánta megkérni fia számára. Mária Jozefa, a dauphine azonban meggyőzte az Orléans-i házra amúgyis féltékeny apósát, XV. Lajos királyt, hogy Louis Philippe Joseph herceg túl alacsony rangú lenne az ő húgához. A király nem engedélyezte a házasságot.
Breteuil abbé, az Orléans-i ház kancellárjának tárgyalásai nyomán 1769. április 5-én a 22 éves Louis Philippe Joseph herceg a versailles-i kastély kápolnájában feleségül vette Mademoiselle de Penthièvre-t azaz Louise Marie Adélaïde de Bourbon, Mademoiselle de Penthièvre hercegnőt (1753–1821), Louis Jean Marie de Bourbon hercegnek, Penthièvre hercegének (1725–1793), a francia királyi flotta tengernagyának és Estei Mária Terézia modenai hercegnőnek (1726–1754) legkisebb leányát. A menyasszony apja, Louis Jean Marie de Bourbon tengernagy Louis Alexandre de Bourbonnak, Toulouse grófjának (1678–1737), XIV. Lajos és Montespan márkinénak törvényesített fia volt. Louise Marie Adélaïde hercegnő a kor leggazdagabb örökösnője volt. Az ancien régime történetének legnagyobb összegű hozományát, 6 millió livre értékű vagyont vitt a házasságba, ebből 3 865 000 livre-t nyomban átruháztak, ez 245 000 livre évi jövedelmet biztosított. A vőlegény apja, az orléans-i herceg fizette az új házaspár lakóhelyének, a berendezésnek és a szükséges szolgáló személyzetnek költségeit, ezen felül 400 000 livre évjáradékot is biztosított számukra. A házasság Orléans-i Lajos Fülöp herceget Franciaország leggazdagabb emberévé tette.
Louis Philippe Joseph herceg és Louise Marie Adélaïde hercegnő házasságából hat gyermek született, de csak négyen érték meg a felnőttkort. Mint a francia uralkodó királyi család tagjai, valamennyien viselhették a királyi vérből való hercegi/hercegnői címet (prince/princesse du sang).
Louis-Philippe d’Orléans (1773–1850), Chartres hercege, aki 1809-ben Mária Amália Terézia nápoly–szicíliai királyi hercegnőt vette feleségül, és 1830–1848 között I. Lajos Fülöp néven a franciák királya lett. Törvényes testvérei közül egyedül neki születtek utódai.
Louise Marie Adélaïde Eugénie d’Orléans (1777–1847), Chartres kisasszonya (Mademoiselle de Chartres), nem ment férjhez, bátyjának bizalmas tanácsadója maradt.
Françoise (1777–1782), Marie Adélaïde hercegnő ikerhúga , Orléans kisasszonya, kisgyermekként meghalt.
Louis Charles d’Orléans (1779–1808), Beaujolais grófja, aki 1792-től felvette az Alphonse Léodgard keresztneveket.Louis Philippe Joseph hercegnek több, házasságon kívüli kapcsolata is volt, ezekből további gyermekei születtek:
Pamela Brûlart de Sillery (1777–1831), akinek anyja Stéphanie Félicité du Crest de Saint-Aubin, Genlis grófné (1746–1830) volt, a kor jónevű irodalmára, Louis Philippe törvényes gyermekeinek nevelőnője, akivel a herceg az 1760-as években hosszú időn át tartó viszonyt folytatott.
Victor Leclerc de Buffon (1792–1812), akit St.Paul lovagnak (chevalier de St.Paul) is neveztek. Anyja Marguerite Françoise Bouvier de la Mothe de Cépoy volt (1767–1808), Buffon bárónéja, a herceg „hivatalos szeretője” (maîtresse en titre), akivel a herceg az 1780-as évek elején létesített viszonyt.A házasság révén ölébe hullott hatalmas vagyon birtokában Louis Philippe herceg úgy érezte, méltónak kell mutatkoznia nagy hatalmú elődeihez. Példaképének dédapját, a széles látókörű, művelt, de excentrikus személyiségű II. Orléans-i Fülöp herceget, XIII. Lajos unokáját, XIV. Lajos unokaöccsét tekintette, aki bevallottan ateista volt, különc viselkedése számos botrányt kavart az udvarban, ennek ellenére XIV. Lajos őt nevezte ki a Régenstanács elnökévé, XV. Lajos kiskorúsága idejére (1715–1723).
Különféle udvari intrikák eredményeképpen törvényes gyermekeinek nevelését is a szeretőjére, Genlis grófnéra bízta, aki az akkori „modern” pedagógia tételeit próbálta ki a reá bízott gyermekeken, akikben igen erős érzelmi kötődést fejlesztett ki saját személye iránt, a hercegi gyermekek jobban ragaszkodtak hozzá, mint saját édesanyjukhoz.
Chartres hercegeként az ancien régime idején élesen ellenezte Maupeou [ejtsd mópú] kancellár (1714–1792) tervét az igazságügy egységes (királyi) rendben való átszervezésére. 1771. január 19-én Maupeou a királyi muskétások bevetésével országszerte lecserélte a királlyal együttműködni nem akaró régi magisztrátusokat. Voltaire és az enciklopédisták üdvözölték a kancellár előremutató döntését. A főnemesi párt, vele Louis Philippe Joseph herceg is szembeszállt a királyi kancellár döntésével, XV. Lajos ezért pikárdiai birtokára, Villers–Cotterêts-be (Aisne megye) száműzte őt. Csatlakozott a szabadkőművesekhez, és még ugyanebben az évben megválasztották az újonnan szervezett Nagy Oriens páholy (Grand Orient de France) nagymesterévé.
Chartres hercege – még házasságának megkötésekor – ígéretet kapott apósától, Louis Jean Marie de Bourbon admirálistól, hogy őt fogja javasolni saját utódjául Franciaország nagyadmirálisának tisztségébe. Ehhez haditengerészeti pályára kellett lépnie. 1772-ben tisztjelöltként (garde-marine) lépett szolgálatba az Alexandre vitorláson.
XV. Lajos király 1774 májusában bekövetkezett halála Maupeou bukásához, a főnemesi párt győzelméhez, a helyi nemesi és városi bíróságok (parlamentek) helyreállításához vezetett . XVI. Lajos trónra lépésekor Chartres hercege visszatérhetett az udvarba, de mindenütt éreznie kellett a gyanakvást és elutasítást. Nagyon gazdag ember volt, nem sokat adott az udvari etikettre, sem a ceremoniális előírásokra. Sziporkázó szellemű, nagy adomázó lévén, könnyedén került a társaság középpontjába. Marie Antoinette királyné irigyelte, de gyűlölte is népszerűségéért és léha életviteléért. Louis Philippe herceg rátarti megvetéssel viszonozta a királyné haragját.
Louis Philippe Joseph herceg az amerikai függetlenségi háború során hajójával 1775-ben és 1776-ban két tengeri hadjáratban is részt vett. A tengeri haderők altábornagyává, azaz ellentengernaggyá nevezték ki (lieutenant général des armées navales). 1778-ban, amikor Nagy-Britanniával ismét kiújultak az ellenségeskedések, d’Orvilliers admirális flottájához osztották be. Július 27-én részt vett az ouessant-i tengeri ütközetben, a brit flotta ellen. Az ütközet során d’Orvilliers a támadó hajóraj élére vezényelte Chartres herceg hajóját. Maga a herceg bátran viselkedett, de közben a hajó parancsnoka hibás manővert hajtott végre, lehetővé téve a brit hajók elmenekülését. Az Admiralitás vizsgálata során kiderült, hogy a kapitány a hajóján tartózkodó királyi herceg életét féltve késlekedett a támadással. A hercegről Párizs-szerte gúnyiratok és gúnydalok jelentek meg. Az ütközet után Chartres hercegét – Marie Antoinette királyné követelésére – elbocsátották a királyi hadiflottától, és vezérezredesi rangban a könnyűlovasság tiszteletbeli tábornokává nevezték ki (Colonel-Général des Hussards). 1780-ban kérelmezte, hogy csatlakozhassék Rochambeau tábornokhoz, aki expedíciós hadsereggel indult Washington tábornok támogatására, de a király megtagadta kérését.
Az amerikai függetlenségi háború lezárultával Chartres hercege többször utazott Londonba diplomáciai megbízatással. Barátságot kötött György walesi herceggel, a későbbi IV. György angol királlyal. Nagy hatást tettek rá az angliai liberális eszmék. Behozta Párizsba az „anglomániát”, meghonosította a zsokés lóversenyzést.
Anyagi helyzete az 1780-as évektől kezdve azonban fokozatosan gyengült. Fényűző udvartartásának költségei felemésztették jövedelmeinek legnagyobb részét. Kapcsolatba került Nathaniel Parker-Forth-tal, III. György brit király személyes megbízottjával, aki elkísérte angliai utazásaira. Az ő közbenjárására a herceg befektetési céllal két palotát is vásárolhatott Londonban. 1781-ben Párizsban is nagy ingatlan-vállalkozásba kezdett. Apjától már korábban megkapta a Orléans-i család párizsi lakóhelyének, a Palais-Royalnak tulajdonjogát. A palota 1781-ben leégett színházi szárnya helyén Chartres hercege felépíttette a mai Comédie-Française épületét, valamint a palotakertet máig körülvevő egységes épületsort, amelynek fölszintjén árkádos üzletek, fölötte lakások találhatók. Az épületegyüttes körüli utcák a herceg saját gyermekeinek, Valois, Montpensier és Beaujolais grófjainak nevét kapták. A Palais-Royal parkját, amely eddig nyitva állt a köznép előtt, most ismét bezáratta, emiatt sok kritikát kapott. Szatirikus dalokat és gúnyverseket írtak róla.
Az ingatlanok értékesítése és bérbeadása akadozott, az építkezés finanszírozásához a hercegnek 4 millió livre kölcsönt kellett felvennie. Az árkádosítás több szomszéd palota jómódú tulajdonosától elgátolta korábbi kilátását a Palais-Royal kertjére, emiatt pereket akasztottak a herceg nyakába. Üzleti vállalkozása a királyi udvarban is gúny tárgyává vált. Párizsban szájról szájra szállt egy mondás, amit XVI. Lajosnak tulajdonítottak „Nahát, kedves kuzin, úgy látom, butikot nyitottál? Ezentúl már csak vasárnap találkozhatunk?”.1785 novemberében apja, I. Lajos Fülöp herceg elhunyt. Fia, II. Lajos Fülöp felvehette Orléans hercegének címét. Az apai örökség azonban, amit 2 millió livre örökölt adósság is terhelt, csak részben fedezte a herceg adósságait. XVI. Lajos király külön engedélyével 1785 novemberében 6 millió livre kölcsönt vett fel (ez megfelelt 2 teljesen felszerelt sorhajó vagy 3 fregatt árának), ebből fedezeti alapot hozott létre, hogy biztosíthassa a védenceinek járó kegydíjakat és évjáradékokat. Hitelezőinek nyomására elzálogosította felesége hozományát. Franciaországi birtokainak egy részét eladta, hogy a pénzt a londoni Cityben előnyösen befektesse. Nagy feltűnést keltett, amikor a herceg londoni aukciós házakon eladta az Orléans-i hercegek nagy értékű festménygyűjteményét, amit még Richelieu bíboros alapított. A család számos értékes gyémántjai és ékszerei is a herceg londoni közvetítőin keresztül találtak új gazdára. (Ezeket az eladásokat még a forradalom kitörése után is folytatta). Nagy-Britanniában is felvett áthidaló kölcsönöket, Nathaniel Parker-Forth közvetítésével.
Aktívan részt vett az 1787-ben tartott országos nemesi gyűlésen, itt olyan vehemensen képviselte Angliában felvett liberális nézeteit, hogy sokan azt hihették, ő maga kívánna Franciaország alkotmányos uralkodójává válni. Ugyanezen év novemberében a király utasítására Troyes-ban megtartott törvényhozói gyűlésben (lit de justice) a herceg – Loménie de Brienne miniszter ellenében – ismét olyan szélsőségesen liberális nézeteket hangoztatott, hogy a király ismét Villers-Côtterets-i birtokára száműzte őt.
A herceg nagyarányú gabonaspekulációs ügyletekben is részt vett, ezzel hozzájárult 1789-re kialakuló súlyos élelmiszerhiányhoz. Akarata ellenére belebonyolódott azokba a gabonafelvásárlási manőverekbe, amelyekkel William Pitt kormánya, brit bankok közvetítésével a francia nagyhatalmat kívánta gyengíteni. Amikor viszont 1789-ben Párizsban éhséglázadások törtek ki, Orléans hercege nagy mennyiségű élelmiszert és más ajándékokat hozatott a fővárosba, és azokat szétosztotta a szegények között.
Az 1789-es rendi gyűlés összehívásakor a herceg mozgósította barátait, hogy támogassák küldötté választását. Kérésére Sieyès abbé egy kortes-pamfletet írt számára, ezt minden körzetben terjesztették. Három körzetben választották meg az első (nemesi) rend küldöttének: Párizsban, Villers-Côtterets-ben és Crépy-en-Valois-ban. A rendi küldöttek csoportjában Louis Philippe herceg a liberális kisebbség vezéralakja lett. A június 23-i királyi meghallgatás után június 25-én Adrien Duport-ral és társaival együtt kivált a nemesi képviselőcsoportból, és átállt a Harmadik Rendhez. Július 3-án, Jean-Sylvain Bailly lemondása után megválasztották a Nemzetgyűlés elnökévé is, de már másnap ő is lemondott, helyére Jean-Georges Lefranc de Pompignan lépett.
Louis Philippe hercegnek az Alkotmányozó Nemzetgyűlésben 1789 nyarán játszott szerepe a francia forradalom történetének egyik máig vitatott fejezete. A királyné kétségtelenül gyűlölte őt. A királyi pár az udvar szégyenének tartotta az Orléans-i ház királyi vérből való hercegének „árulását”. Megvádolták, hogy ő maga – és az „Orléans-i ház aranyai” – állnak a népi megmozdulások hátterében, ő pénzelte volna már az április 24–28. között lezajlott Réveillon-felkelést, és a Bastille július 14-i megostromlását is. (A köztársaság hívei, hasonló logikával „William Pitt aranyát” keresték a királypártiak minden akciója mögött). Tény, hogy ő maga mindvégig alkotmány megalkotását és a kormányzás alapvető reformját követelte, Angliai tapasztalatai alapján. Az is tény, hogy saját elvbarátai (Adrien Duport, Choderlos de Laclos és mások) őt akarták Franciaország királyává tenni, természetesen saját személyes terveik érdekében.
Az angol származású Grace Dalrymple Elliott emlékiratai szerint Louis-Philippe herceg július 12-én horgászkirándulásra utazott. Július 14-én, a felkelés napján érkezett haza, nyomban a királyhoz sietett és felajánlotta szolgálatait. XVI. Lajos nyersen elutasította, és ismét azzal vádolta, hogy trónjára tör. A herceget ez annyira megdöbbentette, hogy elhatározta, az Egyesült Államokba emigrál. Szándékától csak szeretője, Marguerite Françoise Bouvier de la Mothe de Cépoy, Buffon grófnéja tudta eltéríteni, a herceg Párizsban maradt. Október 5-én amikor a tüntető párizsi asszonyok Versailles-ba vonultak, és követelték a királyi család Párizsba vitelét. La Fayette márki (1757–1834), a Nemzeti Gárda parancsnoka nem tudta megvédelmezni a tüntetőktől királyát. XVI. Lajos ismét Louis-Philippe herceget gyanúsította a zavargás szervezésével. A herceg népszerűségére féltékeny La Fayette azt javasolta a királynak, távolítsa el az országból Louis-Philippe-et. XVI. Lajos utasítására a herceg még 1789 októberében diplomáciai megbízással Angliába utazott. Az alkalmat felhasználva újabb kölcsönök felvételéről tárgyalt brit üzletfeleivel. 1790. július 7-én tért vissza. Ismét elfoglalta helyét a Nemzetgyűlésben. Híveinek, az Orléans-frakció (faction d’Orléans) tagjainak határozott követelése ellenére sem tett lépéseket a korona megszerzésére, a sokak által várt dinasztiaváltásra. A Nemzetgyűlés által elrendelt vizsgálat október 2-án őt magát (és vele Mirabeau grófot is) felmentette az 1789 októberi eseményekben való bármiféle közreműködés vádja alól.
A következő években Orléans hercege igyekezett távol maradni az aktív politizálástól. A király és környezete azonban továbbra is trónkövetelőként kezelte. 1791 júniusában a királyi pár szökést kísérelt meg, de Varennes-ben elfogták, és őrizet alatt Párizsba hozták őket, a lojális Louis-Philippe még ekkor sem tett tett kísérletet, hogy királlyá, régenssé vagy a királyság főkormányzójává (Lieutenant-général du royaume) választassa magát. 1792-ben megpróbált kibékülni a királlyal, de csak súlyos sértéseket kapott. 1792-ben két fiával, Louis-Philippe-pel, Chartres hercegével és Louis-Antoine-nal, Montpensier hercegével együtt az Északi Hadsereghez (Armée du Nord) csatlakozott, de augusztus 10-én visszatért Párizsba.
A következő hónapokban aktívan segítette az üldözött királypártiakat. Sok emnbert segített meneküléshez, komoly személyes kockázatot is vállalva ezzel. Megmentette jóbarátjának, Champcenetz grófjának, a Tuileriák parancsnokának életét is. Tisztelete jeléül Párizs városa felruházta a Citoyen Égalité (Egyenlőség Polgártárs) melléknévvel. Beválasztották a Nemzeti Konventbe, Szajna megye képviselőjeként. Ebben a testületben sem szólalt fel, ahogy korábban a Nemzetgyűlésben sem tette. Mivel a törvény megtiltotta az örökölt földbirtok szerinti névviselést, a herceg felvette a Philippe Égalité nevet.
A király perében azonban nem tudta elkerülni a kötelező, név szerinti szavazást. Az 1793. január 15–18. közötti szavazásokon a Bourbon-ház és az Orléans-i ház évszázados ellentéte a tetőpontjára jutott. Orléans-i Lajos Fülöp József, királyi vérből való francia herceg megszavazta unokafivérének, XVI. Lajos királynak halálos ítéletét. Tettét tragikus megvilágításba helyezi, hogy a halálos ítélet egyetlen szavazatnyi többséggel jutott érvényre.
A herceg lépése nagy megdöbbenést keltett a királyi család és az arisztokrácia körében. Louis-Philippe a Journal de Paris február 22-i számában nyílt levélben próbálta igazolni indítékait. A szabadkőművesek megfosztották a Nagy Oriens páholy nagymesteri címétől és kitaszították maguk közül.
1793 áprilisában, a neerwindeni csatavesztés után Philippe Égalité polgártárs fia, Lajos Fülöp herceg, Chartres hercege, a forradalmi hadsereg tábornoka dezertált és Ausztriába szökött parancsnokával, Dumouriez tábornokkal együtt. Philippe Égalité a Nemzeti Konventben árulónak bélyegezte tulajdon fiát, és példás megbüntetését kérte. A tábornokok szökése nyomán a girondisták április 6-án letartóztatták és börtönbe vetették az összes Bourbont, aki Franciaországban maradt, velük magát Louis-Philippe herceget és két fiát is. A párizsi Conciergerie-be zárták őket.
1793. június 2-án a jakobinusok vették át a hatalmat. Október 3-án a Forradalmi Törvényszék vádat emelt Louis-Philippe herceg ellen a girondistákkal való együttműködés és államellenes szervezkedés címén.
Felesége, Louis Marie Adélaïde de Bourbon–Penthièvre hercegnő még 1792-ben vagyonmegosztás iránti keresetet nyújtott be a bírósághoz. Előadta, hogy 6 100 000 livre hozományát és évi 50 000 livre életjáradékát férje teljes mértékben lekötötte saját adósságainak fedezeteként, feleségének csupán havi 1000 livre járadékot hagyott. A vizsgálat során kitűnt, hogy a herceg 66 698 000 livre értékű vagyonát 75 234 648 livre adósság terheli, amely mintegy 3000 hitelező között oszlik meg. A vagyonmegosztásról szóló ítélet 1793. október 8-án született meg, amikor a herceg ellen már folyt a bűnvádi eljárás.
November 6-án a bíróság halálra ítélte, és még aznap nyaktilóval kivégezték. A szemtanúk szerint kivégzésekor bátran és nyugodtan viselkedett. Az Orléansi-ház vagyonának legnagyobb része ekkor már Angliában volt, a Franciaországban fellehető vagyont az állam javára elkobozták.
Két fiát 1796-ban a Direktórium szabadon bocsátotta. Mindketten fiatalon, külföldi emigrációban hunytak el: Antoine, Montpensier hercege 1807-ben Angliában 34 évesen, Louis Charles, Beaujolais grófja 1808-ban Máltán, 29 évesen halt meg. Mindkettőjüket tuberkulózis vitte el, amit a francia forradalom börtönében szereztek. Legidősebb fia, a dezertőr Lajos Fülöp herceg apja kivégzésekor megörökölte az Orléans hercege címet. Ő 1815-ben, a napóleoni háborúkat követő Bourbon-restauráció idején tért haza.
1830-ban, amikor a júliusi forradalom elűzte az utolsó Bourbon-házi királyt, X. Károlyt, helyére Lajos Fülöp herceget választották királlyá, ő lett az Orléans-i házból származó első (és egyetlen) francia uralkodó. Ekkorra az Orléansi-ház elkobzott vagyonának jelentős része már kézen-közön eltűnt, az Angliába mentett értékek egy részét is elsikkasztották. Lajos Fülöp király csak a vagyon kisebb hányadát tudta visszaszerezni. Az ekkor folytatott vizsgálat csak azt tudta megállapítani, hogy a sikkasztásért a Nemzeti Konvent és a Közjóléti Bizottság több tagja is felelős, köztük Bertrand Barère de Vieuzac (1755–1841) és Philippe-Antoine Merlin de Douai (1754–1838) képviselők, akik a herceg ellen folytatott per során hozzáfértek a Louis-Philippe lefoglalt bizalmas üzleti levelezéséhez. Felelősségüket név szerint is felvetették, de vádemelésre nem került sor.
Grace D. Elliott: Journal de ma vie durant la Révolution française, Editions de Paris, Paris, 2001, ISBN 2-84621-012-8 <Repr. d. Ausg. Paris 1859>
Alfred Nettement: Philippe-Égalité, Sonderdr. aus La Monde (Paris) vom 5. November 1842
Pierre S. Laurentie: Histoire des ducs d’Orleans, Olms, Hildesheim 1993 ff., ISBN 3-487-26067-0 <Repr. d. Ausg. Paris 1832>
Gabriel Peignot: Précis historique, généalogique et littéraire de la maison d’Orleans, Crapelet, Paris 1830
Pierre J. Roussel: Correspondance de Louis-Philippe Joseph d’Orléans avec Louis XVI., la reine, Montmorin, Liancourt, Biron, Lafayette, etc., etc., Marchant, Paris 1800
P. Tournois: Histoire du Louis Philippe Joseph duc d’Orléans dans ses rapports avec la révolution, Charpentier, Paris 1842
Egerszegi Krisztina (Budapest, 1974. augusztus 16. –) ötszörös olimpiai-, kétszeres világ-, és kilencszeres Európa-bajnok magyar úszó. Egyike a modern olimpiák legsikeresebb magyar sportolóinak, a legfiatalabb magyar olimpiai bajnok 1988 óta. A Magyar Szent István-rend kitüntetettje.
Budai polgári családból származik. A jelenlegi Brunszvik Teréz Napköziotthonos Óvodába járt, majd a Krisztinavárosi Általános Iskolában (korábban Kosciuszkó Tádé utcai Általános Iskola) tanult. A Vörösmarty Gimnáziumban érettségizett 1992-ben.
Első hazai sikereit 1985-ben érte el. Az úttörő korosztály bajnoki címeit szerezte meg a hátúszószámokban. 1986-ban már 4 korosztály valamint a felnőttek bajnokságban is indult. Ekkor szerezte első felnőtt bajnoki érmét. A bukaresti Ifjúsági Barátság Versenyen 2-2 arany- és ezüstérmet nyert.
A következő évben négy egyéni versenyszámban nyert felnőtt bajnoki elsőséget. A strasbourgi Eb-n 100 háton 5., 200 háton negyedik lett. Az év végén az Európa Kupában szerzett harmadik helyezést 200 m háton.
1988 júniusában a világranglistán 100 háton ötödik, 200-on harmadik helyen állt. Júliusban az ifjúsági Európa-bajnokságon 3 számban szerzett aranyérmet. Már az Eb előtt, majd utána is arcüreggyulladás akadályozta a felkészülését. Emiatt a felnőtt OB-n csak váltóban indult.
A szöuli olimpiára a magyar csapat legfiatalabb versenyzőjeként utazott el. 100 méter háton, országos csúccsal szerzett olimpiai ezüstérmet, majd 200-on olimpiai és Európa-csúccsal lett bajnok. Ezzel a legfiatalabb magyar bajnok, valamint egyéni úszó olimpiai bajnok lett. Az év végén, 200 háton világranglista-vezető volt és az év magyar úszója és sportolónője lett.
1989-et két vegyes országos csúccsal kezdte rövidpályán, majd márciusban 400 m vegyesen is magyar rekordot döntött. A júliusi ob-n 11 aranyérmet szerzett, majd a leedsi ifi Eb-ről hét éremmel tért haza. Augusztusban, a bonni Eb-n 400 vegyesen országos csúcsával a dobogó második fokára állhatott. Ugyancsak második lett, náthásan versenyezve, 100 és 200 méter háton. Az év végén ismét az év magyar sportolónője és úszónője lett és 200 méter háton ismét vezette a világranglistát.
A következő évben a júliusi Jóakarat játékokon Seattle-ben, ő szerezte a magyar csapat egyetlen arany- illetve ezüstérmét (200 háton első, 100 háton második helyezés), mellyel Magyarország az összesített tabella 16. helyén végzett.[1]  Az 1991 januári ausztráliai vb miatt decemberre csúsztatott ob-n 12 aranyérmet szerzett. Az évet ezúttal is Magyarország legjobb úszójaként és sportolójaként zárta.
Az 1991 januárjában, Perthben megrendezett vb-n mindkét hátúszószámban első helyezést ért el. Ezzel a magyar úszósport első női vb aranyait szerezte. A hosszabbik távon saját Európa-csúcsát is megdöntötte. Az országos bajnokságon ezúttal 10-szer állhatott a dobogó legmagasabb fokára és 400 méter vegyesen országos csúcsot úszott. Augusztusban az athéni Eb-n indult, ahol háton két (100-on országos majd világcsúcs, 200-on Európa- majd világcsúcs), 400 vegyesen egy aranyérmet nyert (2 országos csúccsal) - 200 méter hátúszásban elért világcsúcsát több mint 16 évig nem tudta senki megdönteni; 2008. február 16-án Kirsty Coventry úszik először jobb időt Egerszeginél. Októberben felmerült, hogy lejáró szerződését nem újítja meg klubjával. Végül az országos sportvezetés bevonásával zajló tárgyalások több hét után hoztak megegyezést. Ennek eredményeképpen Egerszegi a Bp. Spartacus sportolója maradt. Decemberben sorozatban negyedszer lett az év sportolója és úszója. Az olasz Gazzetta dello Sport lap szavazásán a világ második legjobb sportolónője lett.
1992 áprilisában Egerszegi Gyulay Zsolttal tette le a magyar sportolók nevében az olimpiai esküt. Az OB-n 8 aranyérmet (400 vegyesen és 200 pillangón országos csúccsal) gyűjtött be. Az olimpián három aranyérmet nyert. 400 m vegyesen országos csúccsal, 100 m és 200 m háton a selejtezőben és a döntőben is olimpiai rekordot elérve lett első. Ezzel a teljesítményével a barcelonai olimpián a legtöbb aranyérmet szerzett női versenyző lett. Az év végén újra begyűjtötte a legjobb magyar sportolónak és úszónak járó díjakat. Az olasz sportnapilap szavazásán ezúttal a világ legjobb női sportolója lett. A Nemzetközi Sportújságíró Szervezet (AIPS) szavazásán második lett.
Az 1993-as országos bajnokságon 10 számban lett aranyérmes. A sheffieldi Eb-n a hátúszó számok mellett 400 vegyesen és 200 pillangón is győzött. 100 háton Európa-bajnoki rekorddal, pillangón magyar rekorddal. Decemberben ismét a legjobb lett a magyar úszók és sportolónők között. A Gazzetta dello Sport és a L’Equipe szavazásán ismét a legjobbnak bizonyult a nők között.
A következő évben az augusztusi ob-n kilenc arannyal gazdagította éremkollekcióját. A római vb-n 100 háton ötödikként ért célba. 200 háton elsőként jutott a döntőbe, ahol kínai ellenfelét nem tudta legyőzni és második lett. A legjobb magyar sportolónők szavazásán ebben az esztendőben harmadik lett, míg az úszónők között hetedszer lett a legkiemelkedőbb.
1995 februárjában, a gelsenkircheni rövid pályás vk versenyen Európa-csúcsot úszott 200 m háton. Az ob-n ismét kilenc aranyat nyert. A bécsi Európa-bajnokságon 200 háton és 400 vegyesen nyert. Az Egerszegi Krisztina, Kovács Ágnes, Klocker Edit, Lakos Gyöngyvér összeállítású vegyes váltó második lett.
Az 1996-os, utolsó ob-jén kilenc arannyal zárt. Az atlantai olimpián 400 méter vegyesen a selejtezőben a legjobb időt úszta, de a döntőbeli teljesítménye a bronzéremre volt elég. A vegyes váltóval 11. lett. Ebben a versenyszámban úszott ideje elegendő lett volna a 100 méter hát első helyéhez. A 200 hát selejtezőjében is az első időt úszta, majd a döntőben fölényes győzelemmel szerezte meg az olimpiai aranyat. Egerszegi az egyetlen női úszó, aki öt egyéni olimpiai aranyérmet szerzett. (Amy van Dyken és Kristin Otto 6-6 aranyából 2 illetve 4 egyéni érem) Dawn Fraser után ő a második úszónő, aki háromszor nyert ugyanabban a versenyszámban, míg Fraser 100 m-es gyors-, ő a 200 m-es hátúszásban. Az olimpia után visszavonult a versenysporttól. Az év végén ismét a legjobb magyar sportolónő lett.
1999-ben jelölték az AIPS évszázad sportolója szavazásra. 2000-ben a Nemzeti Sport szavazásán az XX. század legjobb magyar női sportolójának választották.
2000-ben Egerszegi címmel elkészült Egerszegi Krisztina sportpályafutását bemutató film.
Egerszegi Krisztina hozta működésbe a budapesti 2017-es úszó-világbajnokság kezdetét jelző óriási szökőkutat. A Fontanának nevezett szimbólum először szerepelt egy úszó-világbajnokság megnyitóünnepségén és a tervek szerint minden hasonló vizes világversenyen helyet kap majd.
Férje Vigassy Ádám, akit Krisztina a Mátrában, Ágasváron ismert meg egy gyermekprogram döntőjén. Első randevújuk egyéves évfordulóján – 1999 májusában – házasodtak össze.
Ládonyi László–Volly György: Egerszegi (Trio, Budapest, 1993) ISBN 963-8142-01-4
Ki kicsoda a magyar sportéletben?: I. kötet (A–H). Szekszárd: Babits. 1994.  284. o. ISBN 963-495-008-6  

Egervár község Zala megyében, a Zalaegerszegi járásban. A településen polgárőrség működik.
Megközelíthető közúton a 74-es főúton; vasúton a Szombathely–Nagykanizsa-vasútvonalon (Egervár-Vasboldogasszony vasútállomás).
Egervár nevét a mocsaras környezetében gyakori égerfából és a XIII. században már létező várának a településnévben történő megjelenítéséből származtatják.
A 2011-es népszámlálás idején a nemzetiségi megoszlás a következő volt: magyar 97,5%, német 1,5%. A lakosok 75,6%-a római katolikusnak, 1,07% reformátusnak, 0,58% evangélikusnak, 5,6% felekezeten kívülinek vallotta magát (16,9% nem nyilatkozott).

Az égési sérülés az izom- vagy hámszövet olyan sérülése, amelyet hő, elektromosság, vegyi anyagok, súrlódás vagy sugárzás okoz. Azt az égést, amely csak a bőr felszínét érinti, felületes vagy elsőfokú égésnek nevezik. Amikor a sérülés a mélyebb rétegek egy részéig hatol, akkor részleges mélységű vagy másodfokú égésről lehet beszélni. A teljes mélységű vagy harmadfokú égés esetén a sérülés a bőr minden rétegére kiterjed. A negyedfokú égés a mélyebb szöveteket, például az izom- vagy csontszövetet is károsítja. A forrázás az égési sérülés egyik fajtája, a bőrre kerülő, magas hőmérsékletű folyadék (víz, olaj, gőz) hatására.
Az égési sérülések ellátásában igen fontos szerepet játszik az első 48 órában nyújtott megfelelő ellátás. A szükséges kezelés az égési sérülés súlyosságától függ. A felületes égések ellátása egyszerű fájdalomcsillapítókon kívül alig igényel többet, míg súlyos égések esetén hosszabb távú kezelésre lehet szükség az erre kialakított egészségügyi intézmények égés- és plasztikai sebészeti osztályain. A csapvízzel való lehűtés enyhítheti a fájdalmat és mérsékelheti a szöveti károsodást, bár a hosszas hűtés alacsony testhőmérséklethez vezethet.
A részleges mélységű égési sérülést vízzel és szappannal meg kell tisztítani, majd be kell fedni steril lappal. Az égési hólyagok kezelése nem egyértelmű, de célszerű azokat érintetlenül hagyni. A teljes mélységű égési sérülések általában sebészeti ellátást, például bőrátültetést tesznek szükségessé. Nagy kiterjedésű égési sérülések esetén gyakran nagy mennyiségű intravénás folyadékbevitel szükséges, mivel a későbbi gyulladásos reakció eredményeként jelentős a kapilláris folyadékveszteség és kialakulhat ödéma. Az égési sérülések hosszú távú kimenetele nagyban függ az égés kiterjedésétől, az érintett személy életkorától és egészségi állapotától is. Az égések leggyakoribb szövődményei fertőzésekhez kapcsolódnak.
Bár a nagy kiterjedésű égések nagyrészt végzetesek, az 1960 óta kifejlesztett modern kezelések jelentősen javították ezek gyógyulási esélyeit, főként a gyermekek és fiatalkorú felnőttek esetében. Globálisan évente körülbelül 11 millió ember igényel orvosi ellátást, és 300 000 ember hal bele égési sérüléseibe. Az Amerikai Egyesült Államokban évente több mint kétmillió embert kell égés miatt kezelni, és 3–4000 ember veszti életét, az égési centrumba utaltak körülbelül 4%-a hal bele sérüléseibe. Magyarországon világviszonylatban alacsonynak mondható az égési sérülések okozta halálesetek száma, ez több éves átlagban 100 000 lakosra számítva 1–1,5.
Az égési sérülések jellemzői azok mélységétől függően változóak. A felületes égések két-három napig tartó fájdalommal járnak, majd az ezt követő néhány nap alatt a bőr lehámlik. Akik súlyosabb égési sérülést szenvedtek, rossz közérzetre vagy fájdalom helyett inkább nyomásérzésre panaszkodhatnak. A teljes mélységű égési sérülések az enyhe érintésre vagy szúrásra teljesen érzéketlenek lehetnek. Míg a felületes égési sérülések jellemző módon piros színűek, a súlyos égések rózsaszínűek, fehérek vagy feketék. A száj körüli égések vagy az orrban levő megperzselődött szőrszálak a légutak égési sérülésére utalhatnak, de ezek a jelek nem teljesen megbízhatóak. Az aggasztóbb tünetek közé a következők tartoznak: légszomj, rekedtség és sípoló vagy ziháló légzés. A gyógyulás folyamata alatt gyakori a bőrviszketés (pruritusz), ami a felnőttek 90%-ánál és majdnem minden gyermeknél előfordul. Elektromos áram által okozott égési sérülés esetén az érzéketlenség vagy bizsergés hosszú ideig megmaradhat. Az égési sérülések érzelmi és lelki stresszállapotot is okozhatnak.
Az égési sérüléseket különböző külső kiváltó tényezők okozhatják. Az égés a hőhatás típusa szerint forrázás, lángégés, kontaktégés, elektromos áram okozta, sugárzás okozta és vegyi égés lehet. Az Egyesült Államokban az égési sérülések leggyakoribb okai: tűz vagy láng (44%), forrázás (33%), forró tárgyak (9%), elektromos áram (4%), vegyszerek (3%). Az égési sérülések többsége otthon (69%) vagy a munkahelyen (9%) történik, és legtöbbjük baleset következménye, 2%-ukat mások általi támadás okozza, 1–2%-uk pedig öngyilkossági kísérlet következtében lép fel. Egyes kiváltó tényezők belélegzés útján a légutakba és/vagy a tüdőbe juthatnak, ami az esetek körülbelül 6%-ában fordul elő.Az égési sérülések leginkább a szegényeknél fordulnak elő. A dohányzás kockázati tényezőnek számít, az alkoholfogyasztás ugyanakkor közvetlenül nem. A tűz okozta égések általában gyakoribbak a hidegebb égtájakon. A fejlődő országokra jellemző kockázati tényezők közé tartozik a nyílt tűzön vagy a földön történő sütés-főzés, valamint a fejlődési fogyatékosság gyermekek esetében és a krónikus betegségek felnőttek esetében.
Az Egyesült Államokban az égési sérüléseket leggyakrabban tűz és forró folyadékok okozzák. A házakban kiütő halálos tűzesetek 25%-át dohányzás okozza, 22%-át pedig különféle fűtőberendezések. A sérülések csaknem fele tűzoltás közben történik. A forrázást forró folyadék vagy gáz okozza, és a leggyakrabban forró itallal, a fürdőszobában vagy zuhanyzóban használt magas hőmérsékletű csapvízzel, forró sütőolajjal vagy gőzzel történik. A forrázási sérülések az öt év alatti gyermekeknél a leggyakoribbak, és az Egyesült Államokban, valamint Ausztráliában a sérülteknek ez a csoportja teszi ki az összes égési sérülés kétharmadát. A forró tárgyak megérintése a gyermekek égési sérüléseinek körülbelül 20-30%-át okozza. A forrázás általában első- vagy másodfokú égést okoz, de – főként huzamosabb érintkezés esetében – harmadfokú égést is eredményezhet. Ünnepek idején a tűzijátékok sok országban az égési sérülések gyakori okozói. Ez a kockázati tényező különösen jellemző serdülőkorú fiúk körében.
Az égési sérülések 2–11%-át vegyszerek okozzák, és ennek tudható be az égési sérülésekkel összefüggő halálesetek közel 30%-a. Vegyi égést több mint 25 000 féle vegyület okozhat. Ezek többsége vagy erős lúg (55%), vagy erős sav (26%). A vegyi égés miatti halálesetek többsége ezek lenyelésének következménye. A leggyakoribb ilyen vegyszerek közé tartozik többek között a vécétisztítószerekben található kénsav, a fehérítőben található nátrium-hipoklorit és a festékoldó szerekben található halogénezett szénhidrogének. A hidrogén-fluorid (régies nevén fluor-hidrogén sav vagy fluorsav) különösen mély égési sérülést okoz, és előfordulhat, hogy a tünetek a kontaktus után csak egy bizonyos idő elteltével jelentkeznek. A hangyasav jelentős számú vörösvérsejt lebomlását okozhatja.
Az elektromos áram okozta égéseket vagy sérüléseket nagyfeszültségű (1000 voltos vagy annál nagyobb), kisfeszültségű (1000 voltnál kisebb), vagy elektromos ív okozta égési sebekre osztjuk. Gyermekeknél az elektromos égési sérüléseket leggyakrabban elektromos vezeték (60%) és az elektromos aljzat (14%) okozza. Villámcsapás is okozhat elektromos égési sérülést. A villámcsapás kockázati tényezői közé tartoznak az olyan szabadtéri tevékenységek, mint például a hegymászás, a golf és terepsportok, valamint a szabadban végzett munka. A villámcsapás általi halálozás aránya körülbelül 10%.Míg az elektromos sérülések elsősorban égési sérülésekhez vezetnek, következményük lehet még a tompa ütés miatti trauma vagy izomösszehúzódás okozta törés vagy ficam is. A nagyfeszültségű áramütések többségénél a károsodás nagyrészt belső, ezért mértéke nem mérhető fel kizárólag a bőr vizsgálatával. A kis- és a nagyfeszültségű árammal való kontaktus egyaránt okozhat szívritmuszavart vagy szívmegállást.
A sugárzás okozta égéseket kiválthatja például a napból, szoláriumból vagy ívhegesztésből származó ibolyántúli sugárzás, vagy például sugárkezelésből, röntgensugárzásból vagy radioaktív porból származó) ionizáló sugárzás. A sugárzás okozta égések és általában a felületes égések leggyakoribb oka a napsugárzás. Bőrtípustól függően jelentősen változó, hogy ki mennyire fogékony leégésre a napon. Az ionizáló sugárzás bőrre gyakorolt hatása attól függ, hogy az illető terület milyen mértékben volt kitéve a sugárzásnak: 3 Gy-nyi sugárdózis után hajhullás, 10 Gy után bőrpír, 20 Gy után nedvedző bőrhámlás, 30 Gy után a bőr elhalása (nekrózisa) figyelhető meg. A bőrpír általában csak bizonyos idő elteltével jelenik meg. A sugárzás okozta égéseket ugyanúgy kezelik, mint más égéseket. A mikrohullám okozta égések a mikrohullámmal végzett melegítés során fordulnak elő. Akár két másodpercnyi sugárhatás is okozhat sérülést, az ilyen eset azonban ritka.
A forrázás, illetve tűz okozta égési sérülés miatt kórházba utaltak 3–10%-a bántalmazás áldozata. Ezeknek az égési sérüléseknek az okai közé tartozik a gyermekbántalmazás, a személyes viták, a házastársak közti erőszak, az idősek bántalmazása és az üzleti viták. A merítés okozta égési sérülés vagy merítés okozta forrázás gyermekbántalmazásra utalhat. A sérülés akkor keletkezik, amikor az egyik végtagot vagy az altestet (a far vagy a gáttájék) forró vízbe merítik. Jellemzően élesen kirajzolódó felső határvonala van, és gyakran szimmetrikus. A bántalmazást nagymértékben valószínűsítő egyéb jelek közé tartozik a körkörös égés, a spriccelés nyomainak a hiánya, az egyenletes mélységű égés, valamint az ezekhez társuló – gondatlanságra vagy bántalmazásra utaló – egyéb jelek.A menyasszonyégetés (a családon belüli erőszak egy formája) előfordul egyes kultúrákban. Indiában például előfordul, hogy az új asszonyt elégetik, amennyiben a férj vagy annak családja nem tartja elegendőnek a hozományt. Pakisztánban a sav marta sebek a szándékosan okozott égési sérülések 13%-át képezik, és gyakran összefüggenek a családon belüli erőszakkal. Az önégetés (önfelgyújtás tiltakozó szándékkal) szintén viszonylag gyakori az indiai nők körében.
44 °C (111 °F) foknál magasabb hőmérsékleten a fehérjék elvesztik háromdimenziós formájukat, és megindul a lebomlás folyamata. Ez a sejtek és szövetek károsodásához vezet. Az égés közvetlen egészségkárosító hatásai közül a legjelentősebb, hogy megzavarja a bőr normál működését, többek között a bőrérzékelést, a párologtatáson keresztül történő vízveszteséget gátló funkciót és a testhőmérséklet szabályozását. A sejtmembránok zavara következtében a sejtek a sejten kívüli térbe káliumot bocsátanak ki, és helyette vizet és nátriumot vesznek fel.Nagy kiterjedésű (a teljes testfelszín több mint 30%-át érintő) égési sérülés esetén jelentős gyulladásos reakcióval is számolni kell. Ez a hajszálereken keresztül történő jelentős folyadékveszteséghez, majd szöveti ödémához vezet. Ez általános vértömegveszteséget okoz, míg a megmaradó vér jelentős plazmavesztést szenved, amely a vér állagát koncentráltabbá teszi. Az olyan szervek rossz vérellátása, mint a vese és a tápcsatorna, veseelégtelenséget és gyomorfekélyt válthat ki.A megnövekedett szintű katekolamin és kortizol hipermetabolikus állapotot eredményezhet, amely akár évekig is eltarthat. Ez megnövekedett perctérfogattal, felgyorsuló anyagcserével, felgyorsult szívveréssel és az immunműködés legyengülésével jár együtt.
Az égési sebek mélységük, a sérülés mechanizmusa és mértéke, valamint a társuló sérülések szerint osztályozhatók. Az osztályozás leggyakrabban a sérülés mélysége alapján történik. Az égés mélysége rendszerint fizikális vizsgálat alapján meghatározható, de előfordul a biopszia alkalmazása is. Megtörténhet, hogy egyetlen vizsgálattal nem dönthető el a sérülés pontos mélysége, és ezért néhány napon belül a vizsgálat megismétlésére van szükség. Amennyiben a sérült személy fejfájásra vagy szédülésre panaszkodik és égési sebei is vannak, gondolni kell a szén-monoxid-mérgezés lehetőségére is. A ciánmérgezés lehetősége is megfontolandó.
Az égési sérülés kiterjedését a teljes testfelszínhez viszonyított százalékban fejezik ki, amit befolyásol az is, hogy másod- vagy harmadfokú égési sérülésről van-e szó. A vöröses színű és nem felhólyagosodó elsőfokú égési sebek nem tartoznak ide. A legtöbb égési sérülés (az esetek 70%-ában) a teljes testfelszín kevesebb mint 10%-át érinti.A teljes testfelszín meghatározására több módszer is rendelkezésre áll, többek között a „kilences szabály”, a Lund–Browder-séma, valamint a tenyér mérete alapján készített becslések. A kilences szabályt könnyű megjegyezni, de ez csak a 16 év feletti személyek esetén pontos. A Lund–Browder-séma használatával pontosabb becslések készíthetők. Ezek figyelembe veszik a felnőttek és a gyermekek eltérő testfelépítési arányait. Egy ember kézlenyomata (a tenyér és a kézujjak együttes lenyomata) megközelítőleg az illető teljes testfelszínének 1%-át adja, így ha a sérült bőrfelület nagysága egy tenyérnyi, akkor az a testfelület egy százalékát jelenti.
Annak eldöntésére, hogy szükséges-e az égési sérült beutalása az égési sérülésekre specializálódott osztályra, az Amerikai Égési Egyesület kidolgozott egy osztályozási rendszert. Eszerint az égési sérülés foka lehet súlyos, középsúlyos vagy könnyű. Ennek felmérésére különböző tényezőket vesznek alapul, többek között az érintett bőrfelület nagyságát, az anatómiailag érintett területeket, a sérült életkorát, valamint egyéb, kapcsolódó sérüléseket. Az enyhe égési sérülések ellátása többnyire otthon is megoldható, a középsúlyos égési sérülések kezelésére gyakran kórházi ápolás szükséges, míg a súlyos égési sérülteket erre szakosodott égési centrumokban látják el.
A tapasztalatok szerint az égési sérülések fele megelőzhető lett volna. Az égési sérülések megelőzését szolgáló eljárások a súlyos sérülések előfordulási arányát jelentős mértékben csökkentették. A megelőző intézkedések közé tartozik a forró víz maximális hőmérsékletének megszabása, a füstriasztók és az önműködő tűzoltó készülékek használata, a megfelelő szerkezeti szabályok szerinti építkezés és tűzálló védőruházat viselete. Szakértői javaslat alapján a vízmelegítők hőmérsékletét ajánlott 48,8 °C (119,8 °F) alatt tartani. A forrázásból eredő sérülések megelőzésére ajánlott a fürdővíz hőmérsékletének hőmérővel történő ellenőrzése és fröccsenésgátlók felszerelése a tűzhelyekre. Bár a tűzijátékokra vonatkozó előírások kihatása nem teljesen egyértelmű, az eddigi tapasztalatok alapján előnyökkel járnak. Ezek közé tartozik az a javaslat, amely szerint korlátoznák a tűzijátékok gyermekek részére történő értékesítését.
A gyermekkori égési sérülések java része odafigyeléssel és néhány elővigyázatossági intézkedéssel elkerülhető lenne. Általában az alábbiakat szokták javasolni:
Az egyértelműen veszélyes területektől (kandalló vagy gáztűzhely) ajánlott távol tartani a gyereket
Zuhanyozásnál a szülő jelenlétével megakadályozhatja, hogy a gyerek véletlenül leforrázza magát
Nem célszerű a gyermeket magára hagyni, különösen főzés közben, hiszen könnyen magukra boríthatják a forró vízzel teli fazekat
Az elektromos konnektorok veszélyesek a gyermekekre, ezért előnyös, ha azok nem elérhetőek a számukra
Lángoló ruházat esetén a pánikszerű rohanás csak ront a helyzeten, a földön gurulva nagyobb esély van a tűz eloltására
Az égési sérült ellátását alapvetően az égés súlyossága, a sérülés oka, a beteg általános állapota és a segítségnyújtók száma határozza meg. Szükség szerint értesítendők a tűzoltók, a mentők és a rendőrség. Fontos, hogy az elsősegélynyújtók meggyőződjenek a helyszín biztonságosságáról és csak akkor kezdjék meg a beteg ellátását, ha azzal saját magukat nem veszélyeztetik. Ha az égést kiváltó okot sikerült megszüntetni, a sérült nyugalomba helyezhető, állapotától függően ülő vagy fekvő helyzetben. Enyhe, felületes égési sérülés hideg csapvízzel hűthető, majd kötszerrel fedhető, jég használatát nem javasolják. Fájdalomcsillapításra NSAID-ok alkalmasak. (pl. paracetamol, metamizol, acetilszalicilsav) Az égett területre krémeket, kenőcsöket, olajokat nem ajánlott tenni. Súlyosabb égési sérülések esetén a beteg szakellátása szorul, a mentők kiérkezéséig az alapvető életfunkciók (légzés, keringés) ellenőrzését, azok hiánya esetén az újraélesztés megkezdését javasolják. Az égett felületbe ragadt ruhát nem tanácsolják eltávolítani, se vízzel hűteni, pusztán a sérülés tiszta fedését ajánlják, illetve az égett testrészek felpolcolását.
A mielőbbi hűtés (az égés keletkezésétől számított 30 percen belül) csökkenti az égési sérülés mélységét és a fájdalmat, de a túlzott hűtés kerülendő, mivel hipotermiához vezethet. Végezhető hideg (10–25 °C hőmérsékletű), de nem jeges vízzel, mert ez utóbbi további sérülést okozhat. A vegyi anyagok okozta égési sérülésnél bőséges öblítés lehet szükséges. A sebellátás nagyon fontos eleme a szappannal és vízzel történő átmosás, az elhalt szövetek eltávolítása és a megfelelő sebkötözés. Még nem egészen tisztázott, hogy mi a teendő a sértetlen, ép hólyagokkal, de az eddigi tapasztalatok alapján célszerű az ilyen hólyagokat érintetlenül hagyni. A másodfokú égési sérüléseket két nap elteltével ismét fel kell mérni.Első- és másodfokú égési sérüléseknél kevés megbízható adat van arra nézve, hogy milyen kötözéstípust tanácsos alkalmazni. Az elsőfokú égési sérülések kötözés nélküli kezelése teljesen elfogadható. Bár sokan javasolják az antibiotikumokkal történő helyi kezelést, ezek használatát kevés megbízható bizonyíték támasztja alá. Az ezüst-szulfadiazin (antimikrobás szer) használata nem ajánlott, ugyanis ez a szer késlelteti a gyógyulást. Az ezüstöt tartalmazó kötszerek vagy a negatív-nyomású sebkezelés alkalmazását nem támasztja alá elegendő orvosi bizonyíték.
Az újraélesztés az égési sérült légútjainak, légzésének és keringésének felmérésével és stabilizálásával kezdődik. Amennyiben felmerül a belégzésből származó sérülés gyanúja, szükség lehet a mielőbbi intubálásra. Ezt követi az égési seb ellátása. Kiterjedt égési sérülés esetén ajánlott a sérültet tiszta lepedőbe burkolni a kórházba szállítás előtt. Mivel az égési sebek könnyen elfertőződhetnek, ajánlott tetanusz emlékeztető oltást adni, amennyiben az illető az előző öt évben nem kapott tetanusz elleni védőoltást. Az Egyesült Államokban a sürgősségi osztályra kerülő égési sérültek 95%-a helyben ellátható és hazabocsátható, a fennmaradó 5% kórházi kezelést igényel. Súlyos égési sérülés esetén fontos, hogy a beteg mielőbb táplálékot kapjon. A nagynyomású oxigénkezelés az egyéb, hagyományos kezelési módok hasznos kiegészítője lehet.
Gyenge szöveti vérellátás esetén bolus formájában történő izotóniás krisztalloid oldat adása szükséges. Gyermekeknél a testfelszín 10–20%-át, míg felnőtteknél a testfelszín 15%-át meghaladó kiterjedésű égések szabályos folyadékreszuszcitációt és folyamatos megfigyelést igényelnek. Ezt lehetőség szerint már a kórházi felvétel előtt meg kell kezdeni azoknál a sérülteknél, akiknek égési sérülése meghaladja a testfelszín 25%-át. A Parkland-formula segítségével megállapítható az első 24 órában szükséges intravénásan adott folyadék mennyisége. A formula alapján adandó folyadék mennyisége az égési sérült testfelszínének nagyságától és testsúlyától függ. A folyadék felét az első 8 óra folyamán, míg a fennmaradó részt a további 16 óra alatt kell beadni. A megadott időt az égési sérülés keletkezésének idejétől, és nem a folyadékreszuszcitáció megkezdésétől számítják. A gyermekek további folyadékkezelést is igényelnek, többek között glükóz adása szükséges. A belégzésből eredő sérülések kezeléséhez több folyadék beadása szükséges. Bár a nem megfelelően végzett folyadékreszuszcitáció problémákat okozhat, a túlzott folyadékpótlás szintén káros lehet. A formulák csak útmutatóként szolgálnak, és az infúzió mennyiségét ideális esetben a vizeletkiválasztás mennyiségéhez kell igazítani, ha az felnőtteknél több mint 30 ml/óra és gyermekeknél több mint >1 ml/kg, valamint az artériás nyomás középértéke nagyobb mint 60 Hgmm.Míg a Ringer-laktát oldat alkalmazása gyakori, nincs arra vonatkozó bizonyíték, hogy a normál sóoldatnál megfelelőbb lenne. A krisztalloid oldatok pontosan ugyanolyan megfelelőnek tűnnek, mint a kolloid folyadékok, és mivel a kolloidok sokkal drágábbak, használatuk nem ajánlott. Vérátömlesztésre ritkán van szükség. Rendszerint csak akkor javasolt, ha a hemoglobin szint 60–80 g/l (6–8 g/dl) alá süllyed, mivel ez további komplikációkkal járhat. Szükség esetén intravénás katéter is elhelyezhető az égett bőrön keresztül, továbbá csontvelő-infúzió is alkalmazható.
Az égés nagyon fájdalmas lehet, és a fájdalomcsillapítás sokféle módszere áll rendelkezésre. Ezek közé tartoznak az egyszerű fájdalomcsillapítók (például ibuprofén és acetaminofen) és az opioidok (például a morfium). A fájdalomcsillapítókon kívül benzodiazepinek is alkalmazhatók a szorongás enyhítésére. A gyógyulási folyamat során a viszketés enyhítésére alkalmazhatók antihisztaminok, masszázs, vagy transzkután idegstimuláció. Az antihisztaminok azonban csak az esetek 20%-ában hatékonyak ilyen célból. Az eddigi tapasztalatok alapján feltehető, hogy hatásos lehet a gabapentin, alkalmazása célszerű lehet azoknál, akiknél antihisztaminokkal nem tapasztalható javulást.Intravénásan adott antibiotikumok ajánlottak a nagyobb kiterjedésű (a testfelszín 60%-át meghaladó) égési sérülések miatti műtétek előtt. 2008 óta az iránymutatások nem javasolják általános alkalmazásukat az antibiotikum-ellenállás és a gombás fertőzések fokozott kockázatával kapcsolatos aggályok miatt. Az eddigi tapasztalatok azonban arra utalnak, hogy az antibiotikumok javíthatják a túlélési arányokat a nagy kiterjedésű és súlyos égési sérülést szenvedett egyéneknél. Az eritropoetin nem bizonyult hatásosnak égési sérülteknél az anémia megelőzésében vagy kezelésében. A hidrogén-fluorid okozta égési sérüléseknél kifejezetten erre a célra alkalmazott ellenszer a kalcium-glukonát, és adható mind intravénásan, mind helyileg.
Mielőbbi beavatkozás szükséges azoknál a sebeknél, amelyek sebészeti úton történő lefedést igényelnek sajátbőr-átültetéssel (grafting) vagy lebenyplasztikával (többnyire minden olyan égési sérülésnél, amely kis méretű, teljes mélységű égésnél súlyosabb). A végtagok vagy a mellkas körkörös égési sérülésekor az elhalt bőr sürgős műtéti eltávolítása (escharotomia) szükséges. Erre a disztális keringési és légzési problémák megelőzése érdekében van szükség. Nem egyértelmű, hogy ez a beavatkozás eredményes-e a nyak vagy az ujjak égési sérülése esetén. Az izompólya felhasítása lehet szükséges elektromos áram okozta égési sérülések esetén.
Súlyosabb égési sérülések során a szervezetben fokozódik az alapanyagcsere, a lebontó, ún. katabolikus folyamatok túlsúlyba kerülnek. A táplálkozás ellenőrzése figyelmet igényel, mert folyadékfelvételre, fehérje-, és vitaminpótlásra, a nyomelemek szervezetbe juttatására a sebgyógyulás érdekében szükség van. A diétát a lehető leghamarabb kívánatos elkezdeni 12000-24000 kJ/nap a megfelelő mennyiségű vitaminokkal együtt. Az akut fázisban célszerű kombinálni a parenterális és enterális táplálást.
Az égési sérülés, valamint az égésbetegség kialakulásának lényeges eleme a korai, korszerű ellátás. A túlélési esélyt befolyásoló tényezőket, melyek közül a sérülés mélysége, és kiterjedése kiemelkedő jelentőséggel rendelkezik. Az égés során keletkező szövetkárosodás mértékét nagymértékben befolyásolják az égés bekövetkezése utáni cselekvések. Hő-elvonó tulajdonságú anyag alkalmazása csökkenti a károsodás mértékét. Ha a betegnél a nem időben történő, vagy nem megfelelő kezelés következtében sokkos állapot jön létre, az a sérülés elmélyülése révén is kihatással van a beteg túlélési esélyeire. Az égési sérülések korszerű korai ellátása meghatározó jellegű, mind a gyógyulás kozmetikai vonatkozásában, mind a beteg túlélési esélyét illetően.
Mivel az égési sérülések jelentős része gyermekeknél következik be, a gyermekgyógyászat fontos részét képezi az égési sérülések ellátása. A égések zöme enyhe és nem igényel kórházi kezelést, a súlyos sérülteket viszont erre felkészült égési centrumokban látják el, ahol megfelelő intenzív terápiás részleg működik, és elérhető a sebészi kezelés. Az ellátás korai fázisában az egyik legfontosabb teendő a megfelelő folyadékpótlás biztosítása, ezért égett sérültnél mielőbb vénát kell biztosítani. Általában elkerülik, hogy az égett bőrfelületen keresztül kelljen kanülálni a beteget. Az égési sérülés okozta folyadékveszteségre vonatkozóan többféle folyadékpótlási sémát is kidolgoztak, ezek közül a legismertebb a Parkland-formula. Ezek a képletek csak közelítő becslést adnak a szükséges pótolandó folyadék mennyiségéről, a pontos pótlás a beteg hemodinamikai paramétereinek monitorozásával lehetséges, így a folyadékpótlást akkor tekintik optimálisnak, ha a 30 kg-nál kisebb súlyú gyermek vizelete 1-2 ml/testsúlykilogramm/óra között; a 30 kg-nál nagyobb gyereké pedig 0,5-1 ml/testsúlykilogramm/óra közötti tartományban van.
Gyermekeknél a veszteség pótlása mellett szükséges fenntartó folyadékterápia is, amit a gyermek testsúlya alapján számolnak ki.
Már az ókori idők óta használnak mézet az égési sebek gyógyítására, és első- és másodfokú égési sérüléseknél eredményes lehet. Nincs meggyőző bizonyíték az aloe vera hatásosságára. Az ezüst-szulfadiazin eredményes lehet a fájdalom csillapításában, és egy 2007-es felülvizsgálat szerint a kezdeti megfigyelések gyorsabb gyógyulásra utaltak, az ezt követő 2012-es felülvizsgálat már nem állapított meg gyorsabb gyógyulást.Nincs sok bizonyíték arra, hogy az E-vitamin elősegítené a keloidok és hegek gyógyulását. Vaj alkalmazása nem javasolt. Az alacsony jövedelmű országokban az égési sérülések csaknem egyharmad részét hagyományos gyógymódokkal kezelik, ezek körébe tartoznak például a pakolások tojással, sárral, levelekkel vagy tehéntrágyával. Műtéti kezelésre nem mindig van mód az anyagi források szűkössége vagy a beavatkozás korlátozott elérhetősége miatt. A gyógyszereken túlmenően számos más módszer is létezik a beavatkozással járó fájdalom és szorongás enyhítésére, többek között: virtuálisvalóság-terápia, hipnózis és magatartásra irányuló megközelítés, mint például a figyelemelterelő technikák.
A prognózis rosszabb a nagyobb kiterjedésű égési sérülést elszenvedettek, az idősebbek és a nők esetében. Az esetleges füstbelégzés okozta károsodás, az egyéb jelentékeny sérülések – mint például a hosszú csonttörések -, valamint a súlyos komorbiditás (pl. szívbetegség, cukorbetegség, pszichiátriai rendellenesség és öngyilkossági szándék) ugyancsak befolyásolja a prognózist. Az Egyesült Államokban az égési centrumokba felvett sérültek átlag 4%-a hal meg, a kimenetel az égési sérülés kiterjedésétől függően egyénenként változó. A testfelszínük 10%-ánál kisebb kiterjedésű égési sérülést elszenvedett fekvőbetegeknél a halálozási arány kevesebb mint 1%, míg a 90% feletti kiterjedésű égési sérüléseknél 85% a halálozási arány. Afganisztánban a testfelszínük több mint 60%-án égett betegek ritkán élik túl sérülésüket. A Baux-index régóta használt módszer a súlyos égési sérülések prognosztizálásában; a kezelések mára jobb színvonala miatt azonban már nem egészen pontos. A Baux-index az életkor és az égett testfelszín% összege, amely megközelítőleg megegyezik a halálozás kockázatával.
Különböző szövődmények léphetnek fel, ezek között a leggyakoribb a fertőzés. Gyakorisági sorrendben az esetleges szövődmények többek között a következők: tüdőgyulladás, cellulitisz, húgyúti fertőzések és légzési elégtelenség. A fertőzés rizikófaktorai többek között: a testfelszín 30%-át meghaladó égési sérülés, teljes mélységű égési sérülések, nagyon fiatal vagy nagyon idős kor, illetve a lábak vagy a gát (perineum) égési sérülései. Tüdőgyulladás különösen azok körében fordul elő gyakrabban, akik belégzés útján szenvedtek égési sérüléseket.A testfelszín 10%-át meghaladó mértékű teljes mélységű égési sérüléseknél gyakori szövődmény a vérszegénység (anémia). Elektromos áram okozta égési sérülések következménye lehet a rekesz-szindróma vagy a rabdomiolízis, az izmok súlyos károsodása miatt. A lábszár vérereiben vérrögök keletkeznek a sérültek mintegy 6–25%-ánál. A súlyos égési sérülést követő, néha évekig is fennmaradó hipermetabolikus állapot következménye lehet a csontok sűrűségének csökkenése és az izomszövet sorvadása. Keloidok alakulhatnak ki az égés nyomán, különösen azoknál, akik fiatalabbak, vagy a bőrük sötétebb. Égési sérülés után gyermekeknél jelentős pszichológiai trauma és poszttraumatikus stressz szindróma jelentkezhet. A hegesedés miatt eltorzult önkép is kialakulhat a sérülteknél, testük tekintetében. A fejlődő világban a jelentős égési sérülések következménye lehet a társadalmi elszigetelődés és a súlyos nyomor, a gyermekeket pedig gyakran sorsukra hagyják.
A csapatmunkának kiemelt szerep jut az utókezelések alatt. A beteg hazabocsátásával nem ér véget a kezelés, a rehabilitáció egy-másfél évig is eltarthat, amíg a heg megérik. A fizikai rehabilitációban gyógytornász, a mentális, pszichés és szociális rehabilitációban pszichológus segíthet. Nagyon fontos a páciens és családjának együttműködése. A gyógyulás során gyakran bőrzsugorodás léphet fel, ezért a hazatérő betegnek tisztában kell lennie a megfelelő tisztálkodással és bőrápolással kapcsolatban. A heget és környékét hidratálni kell, különböző kenőcsök és gélek használata javasolt, pl. szilikongél. A sérült terület hónapokig fényérzékeny, ezért tanácsos magas faktorszámú napfényvédő szert alkalmazni. A hegkezelés része a méretre szabott kompressziós ruházat folyamatos viselése.
A rehabilitáció a sérült gyermek életének fontos szakasza. Speciális, égési gyermek ambulancián kerül sor a kötözésekre, a gyermekeket járóbeteg-ellátás keretében tornáztatják, és szükség esetén pszichoterápiás kezelésben részesítik. A hegeket rendszeresen ellenőrzik, hipertrófiás heg kialakulásakor kompressziós ruhát írnak fel, annak viselését és hatását ellenőrzik. Funkciót gátló húzó hegek kialakulásakor korai hegkorrekciót végeznek. Folyamatos kontroll szükséges, mivel növekedésük következtében az addig békés hegek is húzó hegekké alakulhatnak át.
2004-es adatok szerint világszerte 11 millió égési sérülés igényelt orvosi ellátást és 300 000 eset végződött halállal. Ezzel a negyedik leggyakoribb sérülés a motorkerékpár-balesetek, esések és az erőszakos halálesetek mögött. Az égési sérülések mintegy 90%-a a fejlődő országokban fordul elő. Ezt részben a túlnépesedésnek, részben a nem biztonságos főzési megoldásoknak tulajdonítják. A halálos kimenetelű égési sérülések csaknem 60%-a Délkelet-Ázsiában történik, az arány 11,6:100 000.A fejlett világban az égési sérülésből eredő halálozás kétszer annyi a felnőtt férfiaknál, mint a nőknél. Ennek oka valószínűleg az, hogy férfiak gyakrabban végeznek veszélyes foglalkozást és fokozott kockázatvállalással járó tevékenységeket. Sok fejlődő országban azonban a nőknél nagyobb az égési sérülés kockázata, mint a férfiaknál, gyakran konyhai balesetekkel vagy családon belüli erőszakkal összefüggésben. Gyermekeknél az égési sérülésből eredő halálozások száma a fejlődő országokban több mint tízszerese a fejlett országokban történő halálozásoknak. Összességében a gyermekek halálozásában az égési sérülés a tizenöt leggyakoribb kiváltó ok között szerepel. Az 1980-as évek és 2000 között sok országban tapasztalták a halálos kimenetelű égési sérülések számának és általában az égési sérülések előfordulásának visszaesését.
Becslések szerint az Egyesült Államokban 500 000 égési sérültet kezelnek évente. 2008-ban az összes eset közül körülbelül 3300 végződött halállal. A legtöbb égési sérülés (70%) és égésből eredő haláleset a férfiak körében történik. A tűzesetekben elszenvedett égési sérülések legnagyobb számban a 18–35 éves kor között fordulnak elő, míg a forrázásos sérülések az 5 év alatti gyermekek és a 65 év feletti felnőttek körében a leggyakoribbak. Elektromos áram okozta égési sérülések következtében 1000 körüli a halálesetek száma évente. Villámcsapás körülbelül 60 ember halálát okozza évente. Európában a szándékosan okozott égési sérülések leggyakrabban a középkorú férfiak körében fordulnak elő.
Magyarországon 100 000 lakosra számítva 1–1,5 halálos kimenetelű, 11–13 kórházi felvételt igénylő és 40–50 ambuláns kezeléssel megoldható égési sérülés történik évente, ami világviszonylatban alacsonynak mondható. Például 2002-ben 145 halálos tűzeset történt. Hasonlóan a fejlett országokhoz, a két leginkább érintett populáció az 5 évnél fiatalabb gyermekek, illetve a 65 év feletti felnőttek – a két csoport a veszélyhelyzetek fel nem ismerése és a korlátozott menekülési lehetőségek miatt túlreprezentált az égési sérülések vonatkozásában.
Indiában körülbelül 7-800 000 személy szenved súlyos égési sérülést évente, bár csak kevesen részesülnek ellátásban égésre specializálódott intézményeknél. Az égési sérülések a 16–35 éves kor közötti nőknél a leggyakoribbak. Ez részben a nem biztonságos konyhai körülményeknek és az Indiában hagyományos laza ruházatnak tudható be. Becslések szerint Indiában az égési sérülések egyharmadát okozza az, hogy a ruházat lángra kap. A családon belüli erőszak és az önbántalmazás mellett a szándékosan okozott égési sérülések is igen nagy gyakorisággal fordulnak elő a fiatal nők körében.
Égési sérüléseket és azok kezelését már 3500 évesnél régebbi barlangfestményeken is megörökítettek. Az i. e. 1500-ból származó Edwin Smith-papirusz beszámol olyan gyógymódról, amelynek során mézet és gyantából kivont balzsamot alkalmaztak. Sok más gyógymódot is alkalmaztak az évszázadok során, például egy i. e. 600-ból származó dokumentum szerint a kínaiak a teacserje levelét használták, Hippokratész i. e. 400 körül beszámolt sertészsír és ecet használatáról, Celsus pedig az i. sz. 1. században bor és mirha alkalmazásáról írt. Az 1500-as években Ambroise Paré francia borbély-sebész számolt be elsőként az égési sérülések eltérő súlyossági fokairól.Az égés kezelésében nagy jelentőségű volt Wilhelm Fabry német orvos Az égési sérülésekről 1607-ben megjelent hatvan oldalas könyve, amit később több nyelvre is lefordítottak. Ez volt az első olyan könyv, amely kizárólag az égési sérülésekkel foglalkozott. Benne megtalálható volt az égések fajtáinak leírása és az ezekre javasolt orvosi prognózisok is.Guillaume Dupuytren 1832-ben az égési fokozatokat hat súlyossági fokra terjesztette ki. Ő volt az első abban, hogy az égési sérülés kiterjedése alapján állított fel prognózist.Az első, égési sérülésekre szakosodott kórház 1843-ban nyílt meg Londonban, és a modern égési ellátás fejlődése az 1800-as évek végén vette kezdetét. Az első világháború alatt Henry D. Dakin és Alexis Carrel szabványokat dolgoztak ki az égési sérülések és sebek tisztítására és fertőtlenítésére nátrium-hipoklorit oldattal, ami jelentősen visszaszorította a halálozások gyakoriságát. Az 1940-es években ismerték el a korai kimetszés és bőrátültetés jelentőségét, és nagyjából ezzel egy időben dolgozták ki a folyadékreszuszcitációt és annak kémiai képleteit. Az 1970-es években kutatók szemléltették a nagy kiterjedésű égési sérüléseket követően beálló hipermetabolikus állapot jelentőségét.
Ez a szócikk részben vagy egészben  a   Burn című angol Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.
„Az Egészségügyi Minisztérium szakmai protokollja - Az égési sérültek ellátásáról” (magyar nyelven) (pdf) (Egészségügyi Minisztérium). (Hozzáférés ideje: 2014. április 12.)  
Csorba É.: A gyermekkori és fiatalkori égések kezelési stratégiája (magyar nyelven). Magyar Orvos, Melánia Kiadó, 2005. május 18. (Hozzáférés: 2014. április 12.)
A nem gyógyuló (krónikus) bőrsebek ellátásának előirányzott irányelve. A Bőrgyógyász Szakmai Kollégium jóváhagyásával készült irányelv 2011. átdolgozott formája. 2012.
Tényeken Alapuló Orvostudomány Módszertani Ajánlások Nyirkos Péter dr. (2005) Melania Kiadói Kft. Égési sérülések.
Első teendők sürgős esetekben – elsősegélynyújtás Szerkesztette: Betlehem József Medicina Könyvkiadó Zrt. Budapest, 2012 TÁMOP-4.1.2-08/1/A-2009-0061
Az ápolástudomány tankönyvet Szerkesztette: Oláh András 2012 TÁMOP-4.1.2-08/1/A-2009-0061.
szerk.: C. Keith Stone, Roger Humphries: Current Diagnosis & Treatment Emergency Medicine 6th Edition (angol nyelven). London: The McGraw-Hill Companies (2007). ISBN 0-071-443-193 
szerk.: C. D. Forbes, W. F. Jackson: Color Atlas and Text of Clinical Medicine 2nd edition (angol nyelven). London: Mosby-Wolfe (Times-Mirror International) (1997). ISBN 0-7234-2198-6
A gyermekkori és fiatalkori égések kezelési stratégiája | Magyar Orvos13(2):43-46 Melánia Kiadó 2005-05-18 09:37:15 | Csorba, É.|
Piroskáné Hajdu Petra: Égési sérülések kezelése (magyar nyelven). WEBBeteg. (Hozzáférés: 2014. április 12.)
Égési sebet liszttel/tojással/tejföllel kezelni (magyar nyelven). urbanlegends.hu. (Hozzáférés: 2014. április 13.)

Az egészségügyi harisnya közönségesen csak gumiharisnya vagy kompressziós harisnya néven ismert termék – amelyet ma már általában nem gumi-, hanem elasztánfonal tesz rugalmassá – olyan gyógyászati segédeszköz, amely a lábszár felületi visszerein keletkezett tágulatok kezelésére vagy néhány más, ilyenfajta szorítóerőt igénylő betegség gyógyítására szolgál. Aszerint, hogy milyen hatást kívánnak elérni vele, többféle fajtáját fejlesztették ki. Megjelenési formáját tekintve lehet combközépig, a térdet takaró vagy csak a térd alá érő harisnya, harisnyanadrág, vagy zokni, attól függően, hogy a láb mely részeinek kezelésére szolgál. Készül lábfej nélküli – csak a lábszárat borító – kivitelben is. Hatása abban áll, hogy összenyomja a kitágult ereket és hogy felerősíti a lábizmok „szivattyúzó” hatását, ezzel csökkenti a vérpangás kialakulását a visszerekben és elősegíti a vér visszaáramlását a szív felé.
Az egészségügyi harisnyákat négy szorítóerő-fokozatban gyártják és szorítóerejük függvényében két alaptípusuk van:
gyógyharisnya (kompressziós harisnya), amit egyedi méretvétel alapján, az adott betegség kezelésének megfelelő kivitelben, kifejezetten orvosi előírás szerint kell elkészíttetni és viselni,
támasztó harisnya, ami szabad forgalomban is kapható és amit főleg nagyobb baj megelőzésére ajánlanak és szintén különböző – bár enyhébb – szorítóerőkkel állítanak elő.
Már az ókori egyiptomiak is használtak – gyakran ragasztóval, gyantával vagy valamilyen gyógyhatású készítménnyel bevont – szövetcsíkot sebek kezelésére. A 17. században Pierre Dionis, Marie Antoinette és Mária Terézia orvosa javasolta a fásli használatát lábszárfekély esetére. Ezt abban az időben vászonból vagy kutyabőrből készítették, de ezeknek az anyagoknak a rugalmatlansága miatt a kezelés nem volt igazán hatásos. Csak a 19. század második felében jelentek meg az első rugalmas pólyák, amelyek rugalmasságát gumifonal alkalmazásával állították elő. 1878-ból származik az első leírás ennek használatáról visszérbetegség esetében.
A gyógyharisnya visszérműtétek vagy trombózis után csökkenti a baj kiújulásának veszélyét. A gyógyharisnya szorítóereje a lábszár legalsó részén, vagyis a boka környékén a legnagyobb, azaz ott, ahol ödéma leginkább kialakulhat, és fölfelé egyre csökken, ahogy a vér a visszérben fölfelé áramlik. Ahol már nem áll fenn a visszértágulat veszélye, ott a szorítóerő minimálisra csökken.
A gyógyharisnya egy másik alkalmazására a nyirokpangás gyógyításában kerül sor. Ha a nyirokerek mennyisége – például egy sebészeti beavatkozást vagy besugárzást követően – csökken, nem képesek a nyirkot elszállítani és nyirokpangás, esetleg elefantiázis (a nyirokerek elzáródása által okozott nagy fokú kötőszövet-elszaporodás) jön létre, aminek következtében a láb vagy a kar megduzzad. Ha ezt a duzzadást szorító kötéssel sikerül lecsökkenteni, ezt követően a betegnek felkeléstől lefekvésig a térd fölé érő gumiharisnyát kell viselnie, illetve ha a duzzanat a karján van, rugalmas ujjat kell ráhúznia.
Csak a térdet körülvevő gyógyharisnyát a térd oldal- illetve keresztszalagjainak szakadásakor hordhat a beteg, magas, a combra is ráterjedő gumiharisnyát pedig a comb visszeres megbetegedései esetében.
A rövid, csak a lábat és a bokát körülvevő gyógyzoknit általában a boka gyengesége, a boka körüli vizenyők miatt viselik. Ilyen esetben a panaszt rendszerint a boka körüli szalagok elégtelensége, a rossz statikai viszonyok, valamint a nyirokkeringés zavara okozza. Ez a zokni részben pótolja a szalagok rögzítő erejét, másrészt nem engedi kifejlődni a vizenyőt.
A láb fáradtságának enyhítésére, enyhébb visszérbetegségek esetében, vagy éppen a betegség kialakulásának megelőzésére gyengébb szorítóerejű gumiharisnyákat, úgynevezett támasztó harisnyákat használnak. Ezek nyomás alatt tartják a felületi vénákat és meggátolják a kitágulásukat és a fájdalmat. Hasonló konstrukciójúak, mint a gyógyászati célú gyógyharisnyák, de finomabbak, vékonyabbak azoknál és kisebb nyomást fejtenek ki. Ezeket általában sima vagy terjedelmesített poliamidfonallal burkolt elasztánfonalakból készítik és kétirányú (hossz- és keresztirányú) rugalmassággal és szorítóerővel rendelkeznek. Az alkalmazott kötésmódnak nagy befolyása van a szorítóerő mértékére. A támasztó harisnyák jótékony hatása különösen álláskor és járáskor mutatkozik meg.
Ugyancsak eredményesen használhatják állapotos nők, akiknél a terhesség következtében kialakulhat a visszértágulat.
Az egészségügyi harisnyákat szorítóerejük szempontjából 4 osztályba sorolják, a leggyengébb az I., a legerősebb szorító hatású a IV. osztályba tartozó termék (lásd az alábbi táblázatot).
Ha a táblázat adatait a boka környezetében 100%-nak vesszük, a lábikránál kb. 80%, a térdnél kb. 60%, a combnál kb. 20% szorítóerőre van szükség. Azonban mindig az orvosnak kell megállapítania, hogy kinek milyen szorítóerejű egészségügyi harisnyára van szüksége, illetve hogy a harisnya hol milyen mértékben szorítson. Az I. osztályba tartozó harisnyák esetében megfelelnek a szokásos harisnyaméretek, a II. osztályba soroltakat szükség esetén, a III. osztályba tartozókat többnyire, a IV. osztályba tartozókat pedig kivétel nélkül mindig pontos méretvétel alapján készítik. A méretvétel szakorvosi feladat! Ha olyan méretű harisnyára van szükség, amely a szabványos mérettáblázatban nem szerepel, mindig alkalmazzák a méret utáni gyártást. Figyelembe kell venni a jobb és bal lábszár esetleges bőségméret-különbségeit is. Az optimális szorítóerő meghatározására ma már műszeres vizsgálatok állnak rendelkezésre.
Az egészségügyi harisnyák előállítására alapfonalként főleg poliamidfonalat, egyes típusokhoz pamut-, ritkábban gyapjúfonalat használnak. A kelmébe bekötött rugalmas anyag ma már általában poliamiddal burkolt elasztánfonal, a régebben használt gumifonal ma már szinte teljesen kiszorult erről a területről, mert az elasztánfonal vékonyabbra készíthető ugyanolyan szorítóerő megtartásával, és mert nem öregszik, azaz az idő előrehaladtával nem veszít rugalmasságából és nem válik törékennyé, mint a gumi. A támasztó harisnyák gyártásához használnak burkolatlan elasztánfonalakat is.
A felhasznált fonalaknak meg kell felelniük esztétikai és higiéniai követelményeknek. Az utóbbi szempontjából ma már például nagy súlyt fektetnek arra is, hogy olyan fonalakat használjanak, amelyek anyaga és színezése megfelel az OEKO-TEX szigorú előírásainak, és amelyek gátolják az izzadságszag keletkezését vagy a gombák megtelepedését ezeken a harisnyákon. Az sem megengedhető, hogy a harisnya hosszas viselése a bőr pH értékét befolyásolja.
A termék rugalmasságát a rugalmas fonal mellett nagymértékben befolyásolja az alapfonal és a kötésszerkezet is. Az egészségügyi harisnyák gyártásánál többféle kötésmódot alkalmazhatnak. Ha a rugalmas fonalból szemeket képeznek – ahogy azt a mellékelt ábrán az a) jelű szemszerkezet mutatja –, ezzel lehet a legnagyobb szorítóerőt elérni, de ebben az esetben legnagyobb a rugalmas fonal felhasználása, aminek jelentős befolyása van a gyártási költségre. Ha úgynevezett mögéfektetéses kötéssel dolgozzák be a rugalmas fonalat – b) ábra –, ez valamivel kisebb nyúlási képességet eredményez, de csökken a rugalmas fonal részaránya. A bélelőfektetéssel bedolgozott rugalmas fonal – c) ábra – adja a legkisebb nyúlást, különösen a kelme hosszirányában, viszont a legolcsóbb megoldás is. Esztétikai okokból alkalmaznak mintás kötéseket is, elsősorban a támasztó harisnyáknál, ahol nem a beteg lábához illesztett szorítóerő nagyon pontos beállítása az elsődleges szempont.
A viselési kényelem fokozása érdekében az egészségügyi harisnyáknál újabban arra is nagy gondot fordítanak, hogy ezek megfelelő lélegzőképességű, az izzadságot eltávolító kelmeszerkezettel készüljenek. Vannak olyan egészségügyi harisnyák is, amelyek nyitott orrheggyel készülnek, hogy a lábujjak szabadon maradhassanak (erre mutat példát a szócikk elején látható ábra is).
A harisnya anatómiai formáját vagy a kötés során állítják elő, vagy utólagos formázással hozzák létre. A formázásnál egy fűtött formázólábra húzzák fel a megkötött harisnyát és itt rögzítik bele a kívánt formát. Ennek az eljárásnak az a hátránya, hogy a hőhatás a rugalmas fonalat károsíthatja, amellett nem is igazán tartós, a mosások hatására a harisnya elveszítheti ezt az eredeti formáját. Az igazán jó hatást – mind gyógyító értelemben, mind esztétikailag – akkor érik el, ha a harisnya formáját a kötéssel hozzák létre, azaz a láb formájának megfelelően változtatják a kötés közben a szemnagyságot és a fonalak – főleg a rugalmas fonal – bedolgozási feszültségét.
Az egészségügyi harisnyák gyártására speciális harisnyakötőgépek szolgálnak, amelyeken a fonalfeszültséggel, a fonaladagolással és a szemnagyság beállításával nagyon pontosan lehet programozni a bőségméretek és a szorítóerő hossz menti változásait, hiszen ez az előfeltétele annak, hogy a kívánt gyógyhatás érvényesülhessen. Ma már erre számítógéppel vezérelt gépeket készítenek.
Amellett, hogy ezek a harisnyák elsősorban körkötőgépen készülnek, gyártanak ilyen termékeket – főleg nagyobb szorítóerejű változatokban – síkkötőgépen is.
Az egészségügyi harisnyákat higiéniai okokból természetesen rendszeresen ki kell mosni. Ennek során ügyelni kell arra, hogy a harisnya rugalmas tulajdonságai ne sérüljenek, ezért nagyon kíméletesen kell velük bánni, nem szabad túl meleg vízben mosni – az ajánlott hőmérséklet: 40 °C – és szárítani sem szabad forró fűtőtest közelében ezeket a termékeket. Mosógépben való mosásuk nem célszerű. Kerülni kell a klóros fehérítést, a vasalást és a vegytisztítást. A korszerű egészségügyi harisnyák gombaellenes és izzadságszag keletkezését megakadályozó kezelése nagy mértékben mosásálló. Gondos kezelés mellett az egészségügyi harisnyák legalább 6 hónapig használhatók.
Lázár Károly: Az egészségügyi harisnya. CÉLiránytű, XIV. évf. (2004) 297. sz. 6–7. old.
Markert. D., Holthaus W.: Maschen-ABC. Deutscher Fachverlag, Frankfurt am Main, 1999. ISBN 3-87150-566-8
MSD Orvosi Kézikönyv a családban. Melania Kiadó, Budapest, 1998. ISBN 0911910-87-5

Az égi mechanika a csillagászat egyik ága, mely az égitestek mozgásának dinamikai leírásával foglalkozik.
Szigorúbb értelemben véve az égitestek mozgását leíró dinamikus csillagászat területét feloszthatjuk a Naprendszer természetes égitestjeivel foglalkozó égi mechanikára, a csillagok mozgását kutató sztellárdinamikára és a mesterséges égitestek mozgásával foglalkozó asztrodinamikára; ezek között a területek között a problémák és a módszerek hasonlósága miatt nem lehet éles határokat húzni, és szokás a hármat együtt is égi mechanikának nevezni. Ebben a szócikkben is ilyen értelemben használjuk a kifejezést. Bár a klasszikus mechanika magában foglalja a testek mozgását az erők figyelembe vétele nélkül leíró kinematikát is, a csillagászatban ez nem az égi mechanika tárgyköre. Az égi mechanika alapvetően a klasszikus mechanika eszközeivel dolgozik, pontosabb számításokhoz azonban figyelembe kell venni a relativisztikus hatásokat is.
P1 és P2 a két tömegpontnak feltételezett test, m1 és m2 a testek tömege, r a közöttük lévő távolság, k a Gauss-féle gravitációs állandó, a vonatkoztatási rendszer 0xyz, a helyvektorok: r1 és r2:
    {\displaystyle m_{1}\mathbf {\ddot {r}} _{1}=k^{2}{\frac {m_{1}m_{2}}{r^{2}}}\;{\frac {\mathbf {r} }{r}},}
    {\displaystyle m_{2}\mathbf {\ddot {r}} _{2}=-k^{2}{\frac {m_{1}m_{2}}{r^{2}}}\;{\frac {\mathbf {r} }{r}},}
Newton számításai azt mutatják, hogy a mozgás egy síkban zajlik, és pályája egy kúpszelet; mégpedig a rendszer mechanikai energiájától (azaz a mozgási és a helyzeti energia összegétől) függően. Ha ugyanis a mechanikai energia negatív (azaz a rendszer zárt), akkor a mozgás pályája ellipszis lesz; pozitív energia (nyílt rendszer) esetén pedig hiperbola. A kettő közötti határesetben, nulla energia esetén parabolapályát kapunk. Ellipszispályán mozognak például a bolygók, parabolapályán egyes üstökösök. Speciális esetben a mozgás pályája egyenes is lehet.
A kéttestprobléma levezetése kiadja a jól ismert Kepler-törvényeket. Maga Kepler ezeket a törvényeket csak empirikusan, Tycho Brahe bolygóészleléseinek elemzésével adta meg, Newton pedig a tömegvonzási törvényből le is vezette őket. Kepler ugyan csak az ellipszispályát ismerte fel, de törvényei könnyen általánosíthatóak más kúpszeletekre is. Meg kell azonban jegyeznünk, hogy a III. törvény csak közelítő jellegű, és akkor alkalmazható a Kepler által megadott formában, ha a keringő test tömege a középpontéhoz képest elhanyagolható (ami a Naprendszer összes bolygójára teljesül).
Mindez csak a klasszikus égi mechanikai feladatokra, például a Nap körül keringő bolygókra igaz. (Ne feledjük, hogy a kéttestprobléma idealizáció, és csak közelítésként használható!) Miként az n-test-problémánál, itt is elmondhatjuk, hogy szoros megközelítések és ütközések esetén (ilyen lehet két közel kerülő égitest, egy meteorbecsapódás vagy az űrhajók indítása és leszállása) a számítások nagyon bonyolulttá válnak.
A mozgás időbeli lefolyása még a kéttestprobléma esetén sem adható meg zárt alakban, azaz (a körmozgás speciális esetétől eltekintve) nincs olyan képlet, amelybe az eltelt időt behelyettesítve pontosan megkapnánk az égitest helyét és sebességét. Csak közelítő megoldások lehetségesek.
Az égi mechanikában használatos mértékegységek gyakorlati okokból eltérnek az SI mértékegységrendszertől:
hosszúságegység: CSE (vagy CsE), a Föld - Hold tömegközéppontja Nap körüli pályájának fél nagytengelye; értéke durván 149 600 000 km.
időegység: egy középnap, d = 86 400 másodperc = 24 óra.A Gauss-féle gravitációs állandó, jele k:
  ahol m a Föld - Hold rendszer össztömege, T pedig a Föld - Hold rendszer tömegközéppontjának a Nap körüli keringési ideje.
A Gauss-féle gravitációs állandó értéke a fenti összefüggésből: k = 0,01720209895.
A Föld - Hold rendszer tömegközéppontja pályájának fél nagytengelye a csillagászati egység, jele CSE vagy CsE, amely az alábbi összefüggésből számítható ki:
 A Nemzetközi Csillagászati Unió (International Astromomical Union, IAU) 1938-ban hozott egy határozatot, mely szerint a Gauss-féle gravitációs állandót kell állandónak tekinteni, a Föld - Hold rendszer tömegközéppontja pályájának a fél nagytengelye lesz a változó, ily módon a bolygó- és bolygómozgások táblázatait nem kell újra- és újra kiszámítani.
A kéttestprobléma két tömegpont egymáshoz viszonyított mozgását írja le (mintha más égitestek nem befolyásolnák a két testből álló rendszert). Ez természetesen idealizáció, azonban első közelítésben jól használható a Nap–bolygó és a bolygó–hold-rendszerek leírásához.
A kéttestprobléma jelentősége, hogy – legalábbis a pálya alakja és a pályaelemek tekintetében – egzaktul megoldható. Ezt a megoldást maga Newton adta meg. Mindenekelőtt kimutatható, hogy egy inerciarendszerben a két testből álló rendszer tömegközéppontjára érvényes Newton első törvénye (ez a tömegközéppont megmaradásának törvénye). A kéttestprobléma visszavezethető az egycentrumproblémára, amikor a két tömegpont egyikét nyugvónak tekintjük, s a másik pont mozgását vizsgáljuk ezen pont körül. (Lényegében ezt tesszük például, amikor a bolygók Nap körüli keringéséről beszélünk.) Ha ugyanis az inerciarendszer kezdőpontját a két test közös tömegközéppontjához rögzítjük (ezt a tömegközéppont megmaradásának törvénye miatt megtehetjük), akkor a két testnek a tömegközépponthoz képesti mozgását ugyanolyan alakú egyenletek írják le, mint az egyik testnek a másikhoz viszonyított mozgását.
Az eddigiekben a testek tömegét állandónak tekintettük, ami a Naprendszer nagy égitestjei esetén igaz is. A változó tömegű kéttestprobléma például kettőscsillagoknál merülhet fel, amelyek anyagot cserélhetnek egymással vagy a környezetükkel. Hasonló problémát tapasztalunk a rakétamozgásnál is.
A problémát leíró differenciálegyenlet-rendszer tizennyolcadrendű. A rendszám az első integrálok felhasználásával tízzel csökkenthető (hat súlypontintegrál, három impulzusmomentum-integrál és egy energiaintegrál). A rendszám még további kettővel csökkenthető, a csomóvonal és az idő eliminálásával. Még további 6 első integrál lenne szükséges. Ezek hiányában a háromtest-probléma formális integrálása nem lehetséges.
Második közelítés. Első megközelítésben a probléma elvileg megoldhatatlan. Meg lehet próbálni a megoldást végtelen sorok segítségével előállítani. Ez esetben fontos kérdés, hogy a sorok mindenütt konvergensek-e.  K. F. Sundman finn csillagász 1912-ben konvergens hatványsorokkal megadta a háromtest-probléma általános elvi megoldását.Harmadik közelítésben a probléma továbbra is megoldatlanak tekinthető. A Sundman-féle sorok konvergenciája ugyanis nagyon lassú. Például három egyenlő tömeg esetén, hogy a tömegpontok koordinátáit két hónappal előre 0,5° pontossággal meghatározzuk, a Sundman-féle sorok több mint 1080000 tagját kellene összegezni.
Lásd még: az N-test probléma cikketEz az égi mechanika alapproblémája, melyet a tudományág megalapozója, Isaac Newton fogalmazott meg. A feladat: határozzuk meg n darab pontszerűnek tekintett égitest mozgását a köztük ható gravitációs erők alapján. Az n-test-problémának általános megoldása nem ismert; numerikus integrálási módszerekkel lehet közelíteni. A probléma speciális esete, amikor az egyik test lényegesen nagyobb tömegű, mint a többi; ilyenkor a számítások leegyszerűsödnek. A legjobb példa erre a Naprendszer vizsgálata. A Naprendszer esetében további könnyítést jelent a számításokban, hogy a bolygók nem kerülnek túlságosan közel egymáshoz (a numerikus integrálás fő nehézségét ugyanis a szoros megközelítések és az ütközések jelentik).
Tegyük fel, hogy a kedves olvasó felfedez egy új kisbolygót vagy üstököst. Hogyan tovább? Másnap még megpróbálhatja megtalálni az első észlelés helyének a közelében, de aztán meg kell határozni a pályáját, hogy folyamatos megfigyelés nélkül is meg lehessen találni később. Ez a feladat a pályaszámítás.
Ahhoz, hogy egy égitest pályáját meghatározzuk, legalább három (néha több) megfigyelésre van szükség. Két megfigyelés csak azon ritka esetben elégséges, ha az égitest távolságát is meg tudjuk mérni. A problémát először Gauss oldotta meg.
A Föld és a Hold nem gömbszimmetrikus test, ez hatással van mindkét égitestre, és nem lehet eltekinteni a külső hatásoktól sem. A Hold mozgása tehát nem szabályos, nem olyan, mintha két gömb alakú test a keringene a saját, ellipszis alakú pályáján a közös tömegközéppont körül. Ha így volna, akkor csak az alábbi adatokkal kellene számolni:
Közepes földtávolság = 384 400 km, A holdpálya közepes excentricitása = 0,0549, A pályasík hajlásszöge az ekliptikához (inklináció) = 5,145°.
A Föld belsejében a tömegeloszlás nem egyenletes, ez kihat a Holdra. A mozgására hatással vannak a Nap és a bolygók gravitációs háborgásai (perturbációi) is, amelyek közül a legnagyobb háborgásokat a Nap okozza. A következmény: a Hold több százféle mozgást végez, és annak ellenére nagyon nehéz ezeket a mozgásokat a matematika nyelvén leírni, hogy közel van a Földhöz. A közelség miatt a megfigyelések is sokkal pontosabbak, éppen ezért a szokásosnál pontosabb magyarázatra van szükség.
A holdpálya perigeuma (földközelpontja) 8,850339 év alatt a keringéssel egyező irányban körülfordul, ennek oka a Nap okozta perturbáció. Ezt a mozgást  más, szabályosan ismétlődő hatások is zavarják. A legnagyobb háborgás amplitúdója 8° 41'. A pálya excentricitása - elliptikus pályájának a körtől való eltérése - is változik, kis kitéréseket végez a középérték körül. A felszálló csomó ellentétes irányban, 18,59949 éves periódusidővel körbeforog, amelyet szintén zavarnak más szabályos időközönkénti perturbációk, közülük a legnagyobb 1° 26'. Az inklinációs szög (hajlásszög) pedig közben 4°57' és 5°20' között ingadozik.
Első közelítésben a Föld körül keringő mesterséges holdak mozgása is a kéttestprobléma alapján írható le, ezt a mozgást azonban igen sok, máshol fel nem merülő perturbáció zavarja. Nemcsak a Nap és a Hold hatását kell figyelembe venni, hanem olyan érdekes tényezőket is, mint a Föld alakjának a gömbtől való eltérése, a légkör fékező hatása, a sugárnyomás vagy az elektromosan töltött részecskékkel való kölcsönhatás. Ugyanakkor egyes műholdaknál, mint például a geodéziai megfigyeléseket végző LAGEOS-nál a pálya nagyon nagy pontosságú (centiméteres) meghatározására van szükség, hogy alkalmasak legyenek a földkéreg kicsiny elmozdulásainak mérésére.
Érdekesség, hogy az elmélet fordított irányban is alkalmazható; ha ugyanis pontosan tudjuk, hogyan kellene a műholdnak mozognia, és ezt összevetjük a tényleges pályájával, akkor pontosabban meghatározhatjuk a geoid alakot.

Égitestnek a világűrben található objektumokat nevezzük. A legtávolabbi égitesteket a Hubble űrtávcsővel figyelték meg a Nagy Medve csillagképben, távolságuk a Földtől 12 milliárd fényév. A déli félteke irányában a Tukán csillagképben is hasonló galaxisok fotói készültek, így beláthatjuk a Világegyetem egy 12 milliárd fényéves darabját.

Az Egy különc srác feljegyzései egy 2012-es amerikai filmdráma. Ez a film az 1999-es novellának az adaptációja, amit annak szerzője, Stephen Chbosky írt és rendezett. A főszerepben Emma Watson, Logan Lerman, Ezra Miller, Johnny Simmons, Nina Dobrev, Mae Whitman, Paul Rudd, Melanie Lynskey látható. 2012. szeptember 21-én jelent meg az Egyesült Államokban, Magyarországon pedig 2013. április 18-án játszották a mozik.

Az Egyenlítő a Föld leghosszabb szélességi köre (0°), a Föld forgástengelyére merőleges legnagyobb gömbi kör. Hossza körülbelül 40 075 km. (1 gömbi lépés = kb. 111 km.) A Földet két egyenlő félgömbre, az északi és a déli féltekére osztja. Szerepel más földrajzi nevekben is, mint például Egyenlítői-Guinea illetve Ecuador, amely spanyolul Egyenlítőt jelent.
Egyenlítője nem csak a Földnek van; egyenlítőnek nevezzük tetszőleges égitest forgástengelyére merőleges gömbi főkörét, mely általában a fokhálózat alapköre. Ennek a körnek a középpontja egybeesik az égitest középpontjával.
Az Egyenlítő tizennégy állam területén és/vagy felségvizein halad át. A kezdő hosszúsági körtől kelet felé haladva ezek a következők:
Neve ellenére a kis afrikai állam, Egyenlítői-Guinea területén nem halad át az Egyenlítő. A kontinensen fekvő területének (Río Muni) déli határa nagyrészt az é. sz. 1°-át követi (egy kis része valamivel délebbre nyúlik), Bioko szigete ennél is északabbra található, Annobón szigete pedig 155 km-rel az Egyenlítőtől délre fekszik. A két sziget között São Tomé és Príncipe felségvizein fut az Egyenlítő.

Az Amerikai Egyesült Államok, gyakran: Egyesült Államok (angolul: United States of America, United States, USA), független szövetségi köztársaság, amely ötven tagállamot és egy szövetségi kerületet foglal magába. Az ország Észak-Amerika középső részén terül el, ahol negyvennyolc állama és a fővárosi kerülete fekszik a Csendes- és az Atlanti-óceán között, északról Kanada és délről Mexikó által határolva. Alaszka állam a kontinens északnyugati részén található Kanada és a Bering-szoroson keresztül Oroszország között, míg Hawaii állam egy szigetcsoport a Csendes-óceán közepén. Az Egyesült Államok birtokol még ezen kívül társult államokat, tengerentúli területeket és van egy bérelt területe is.
9,83 millió négyzetkilométeres területével és közel 324 millió fős lakosságával az Egyesült Államok a világ harmadik legnagyobb és harmadik legnépesebb állama. Az Egyesült Államokban él a világ nemzetileg és kulturálisan egyik legsokszínűbb társadalma a rengeteg bevándorlónak köszönhetően. Gazdasága a Föld országai közül kiemelkedő, bruttó hazai terméke (GDP) több mint 18 558 milliárd amerikai dollár, ami a világ GDP-jének csaknem 21%-a.
Katonai, gazdasági, kulturális és politikai befolyása leginkább a 19. és a 20. században nőtt meg. A Szovjetunió felbomlása után az USA maradt az egyetlen szuperhatalom, a világ legjelentősebb gazdasági és katonai nagyhatalma, egészen addig, ameddig Kína és más országok nemzetközi tekintélye és gazdasági ereje jelentősen meg nem nő.
Az USA természetföldrajz szempontjából a következő nagytájakra és nagytájcsoportokra oszlik:
Appalache-hegységÉK–DNY csapásirányú hegység a kontinens keleti felén, amelyet a Hudson-folyó két részre tagol. Az északi része a Kaledóniai-, a déli része a Variszkuszi-hegységrendszer tagja. A Kaledóniai-hegységképződés első szakasza – amely az Amerikai Egyesült Államok területére esik – gyűrődés során keletkezett, üledékes hegységek. Majd főleg északon gránit benyomulások alakultak ki (Newfoundland, New-Brunswick). A Variszkuszi-hegységképződés során alakult ki a Déli-Appalache négy párhuzamos vonulata, amely nyugaton üledékes, keleten inkább kristályos kőzetekből áll.
Belső- vagy Központi-síkságAz ország középső területét zömmel tengeri üledékkel borított síkságok jellemzik.
Öt-tó vidéke vagy Nagy-tavak vidékeÖt hatalmas tó van itt egymással kapcsolatban, valóságos kis tengert alkotva:
Ontario-tóMindezek mellett a vidék tagjaira jellemző az, hogy az üledékek – olykor dőlt – rétegeket alkotnak, a rétegek pedig olykor réteglépcsőben szakadnak meg, ami olyan csodálatos tájak kialakulását vonta maga után, mint a Niagara lépcsője, a Niagara-vízesés. A jégkorszak következményeként morénavonulatok alakultak ki itt (például: Oak Ridge – Tennessee államban).
Mississippi-medenceÉszaki részén főként morénák találhatók a felszínen, délen pedig elsősorban lösz. A pleisztocén kor jégtakarója a Missouri és Ohio (a Mississippi mellékfolyói) vonaláig húzódott a legkeményebb jégkorszak alatt.
Préri-táblaNyugat felé enyhén emelkedik, de igen nagy terület lévén a két „széle” között helyenként 1000 méteres magasságkülönbség is van. Leginkább krétakori üledék borítja egyhangú felszínét. Helyenként réteglépcsők, bazaltvulkánok találhatók. A pleisztocén jege néhol marta felszínét és az olvadás is ritkán 300 méteres vízmosásokat hozott létre. Éghajlata ma is szélsőséges, így jobbára csak fűfélék lepik.
Partmenti síkságokDélkeleten a Mexikói-öböl és az Atlanti-óceán határolja, tengeri (harmadidőszakból), illetve folyóvízi üledék fedi. A part folyamatosan épül, a tenger dűnéket és turzásokat rak a fenékre. Lagúnái látványosak.
KordillerákA Pacifikus-hegységrendszer tagja; a part menti Nyugati-Kordillerákból, a Keleti-Kordillerákból és a köztük húzódó belső medencéből, illetve fennsíkból áll.
A Nyugati-Kordillerák belső vonulatának része a Cascade-hegység, amely vulkáni kúpokkal teljes, és a zömében kristályos Sierra Nevada. A külső vonulata lényegében a Parti-hegység. A két vonulatot árkok választják el, mint a Kaliforniai-árok.
A Keleti-Kordillerák legidősebb tagja. A középidő végén elkezdődött gyűrődése, a harmadidőszakban feldarabolódott, de tűzhányók továbbra is építették, így az üledékes kőzetek tetején kristályos kőzetek magasodnak az egykori vulkánok helyén.
Belső medencék és fennsíkokA Kolumbia-medencén hatalmas (harmadidőszaki) „bazaltplató” terül el. A Nagy medence száraz területén sós tavak és sósivatagok találhatóak (például: Nagy-Sós-tó). A Colorado-fennsík különleges látványt nyújt, mert a Colorado folyó bevágódása kanyonokat hozott létre (Például: Nagy-kanyon, angolul: Grand Canyon). Ennek különleges jelentősége van a földtörténeti korok vizsgálatában, hiszen itt több száz kilométer szélesen 1500 méter mélyen tanulmányozható az egymásra rakódás egyetlen kapavágás nélkül.
Legfőbb folyók: Missouri, Mississippi, Yukon, Arkansas, Rio Grande, Colorado, Ohio, Vörös (Red)-folyó, Kolumbia, Kígyó (Snake)-folyó, Yellowstone.
Az Egyesült Államokban a nagy méret és a földrajzi változatosság miatt többféle éghajlat alakult ki. A nyugati hosszúság 100. fokától keletre az éghajlat nedves kontinentális északon és esős szubtrópusi délen. Florida déli csúcsának éghajlata trópusi, akárcsak Hawaii-é. A nyugati hosszúság 100. fokától nyugatra a préri félsivatagi. Ilyen a nyugati hegyvidék nagy része is. Az éghajlat száraz a Nagy-medencében, sivatagi délnyugaton, mediterrán Kalifornia partvidékén, óceáni Oregon és Washington partvidékén, valamint Dél-Alaszkában. 
A szélsőséges időjárás nem szokatlan - a Mexikói-öböl partján fekvő államokban gyakori a hurrikán, Középnyugaton (Midwest) pedig a tornádó.
Az Amerikai Környezetvédelmi Hivatal, az USA szövetségi kormányzatához tartozó hivatal, melynek feladata a vegyi anyagokkal kapcsolatos szabályozás, az emberi egészség védelme a természeti erőforrások: föld, víz, levegő megőrzésén keresztül. Az EPA létrehozását Richard Nixon kezdeményezte, működését 1970. december 2-án kezdte meg, ettől kezdve ez a hivatal az első számú felelős az Amerikai Egyesült Államok környezetvédelmi tárgyú szabályozásáért. Igazgatóját közvetlenül az USA elnöke jelöli ki. Az EPA nem tartozik a kormányügynökségek közé, de általában vezetője bekerül a kabinetbe. A jelenlegi hivatalvezető és helyettese Stephen L. Johnson, illetve Marcus Peacock. A hivatalnak mintegy 18 000 főállású alkalmazottja van, a 2007-es adatok szerint 7,3 milliárd USD-vel gazdálkodhatott.Az Egyesült Államok ökológiailag rendkívül változatos. Az 1973-as veszélyeztetett fajokról szóló törvény védi a veszélyeztetett fajokat és azok élőhelyeit.
A Sziklás-hegységben alapították a világ első nemzeti parkját, Yellowstone-t. Jelenleg ötvennyolc nemzeti park, valamint több száz más, szövetségi szinten kezelt park, erdő és vadon hagyott terület található az Államokban. Az ország területének 28,8%-a van a kormány tulajdonában. Ennek nagy része védett terület, a többit bérbe adták kőolaj- és földgázbányászat, más bányászati tevékenység, fakitermelés, illetve marhatartás céljára; 2,4%-át használják katonai célokra.
Nemzeti parkok Alaszka és Kanada határán: Kluane Nemzeti Park, Wrangell-Saint Elias Nemzeti Park, Glacier Bay Nemzeti Park, Tatshenshini-Alsek Tartományi Park (Kanadával közös);
Nagy-Britannia 13 amerikai gyarmata 1776. július 4-én a függetlenségi nyilatkozat elfogadásával alakította meg az Amerikai Egyesült Államokat. Az ezt követő függetlenségi háborút az új állam nyerte Nagy-Britanniával szemben.
A függetlenségi háborút követően az új állam gyors fejlődésnek indult. A 19. század elején megvásárolták I. Napóleontól Louisiana francia gyarmatot, a spanyoloktól megszerezték Floridát, majd Mexikótól háborúban elhódították a mai Texas, Új-Mexikó, Kalifornia, Nevada, Arizona és még néhány állam területét. A jórészt indiánok lakta területeket fokozatosan európai bevándorlók foglalták el, lényegében kiirtva az őslakosságot. Az új területeken a század folyamán egymást követően hozták létre az új államokat, amelyek csatlakoztak az Unióhoz.
A 19. század közepére mind élesebb ellentét alakult ki az északi, gyorsuló ütemben iparosodó államok és a déli, jórészt monokultúrás gyapottermeléssel foglalkozó főként Angliának eladó államok között. Utóbbiak munkaerő-szükségletét fekete rabszolgák biztosították. Az északi államokban ekkor már tilos volt a rabszolgatartás (szabad államok). A rabszolgaság ellen az 1850-es évektől mozgalom bontakozott ki. Amikor 1860-ban a rabszolgaságot ellenző, 1855-ben alakult Republikánus Párt elnökjelöltjét, Abraham Lincolnt választották elnökké, 11 déli állam (Texas, Louisiana, Mississippi, Arkansas, Tennessee, Alabama, Georgia, Florida, Dél-Karolina, Észak-Karolina, Virginia) kivált az Unióból, és Richmond fővárossal megalakították az Amerikai Konföderációs Államokat.
Elnökké Jefferson Davist választották. Ezzel kitört a polgárháború (Észak-Dél háború; 1861–1865). Az ötéves háború az északiak győzelmével ért véget, amivel helyreállt az Unió egysége.
A 19–20. század fordulóján jelentős volt az európai bevándorlás, ami biztosította a gyors gazdasági fejlődés által megkívánt munkaerőt. A 20. század elejére az USA felsorakozott a világ nagy ipari hatalmai közé.
Az első világháború idején az USA az Antant-hatalmakkal szimpatizált, az amerikai közvélemény azonban sokáig idegenkedett attól, hogy beavatkozzanak az európai hatalmak ügyeibe. Amikor azonban 1917-ben Németország meghirdette a korlátlan tengeralattjáró-háborút Nagy-Britannia ellen, az USA belépett a háborúba, melyet 1918-ban meg is nyertek (a britek legfőbb katonai ellátója és hitelezője USA volt).
Az ezt követő évek gyors gazdasági fellendülését a nagy gazdasági világválság szakította meg. A válságból való kilábalásra Franklin Delano Roosevelt elnök meghirdette a New Dealnek („új megállapodás”) nevezett politikát, mely szerint recessziós időszakban az államnak kell beruházásokkal segíteni a gazdaságot.
Az Egyesült Államok kezdetben a második világháborúba sem lépett be, de a kölcsönbérleti törvény alapján utánpótlással és hadianyaggal segítette Nagy-Britanniát, Kínát és a Szovjetuniót. Az amerikai közvéleményre azonban drámai hatást gyakorolt a Pearl Harbor elleni váratlan japán támadás, és a következő nap, 1941. december 8-án az USA hadba lépett a tengelyhatalmak ellen. A II. világháború 1945-ös szövetséges győzelmében az Egyesült Államok roppant gazdasági erejének fontos szerepe volt. A háborúban meggyengült Nagy-Britannia helyébe Amerika lépett, és a kapitalista világ vezető hatalmává vált.
A második világháborúból az USA a világ legerősebb hatalmaként került ki, amellyel csak a Szovjetunió kelhetett versenyre. Így kialakult az úgynevezett kétpólusú demokratikus-kommunista világ, melyben két szuperhatalom szövetségi tömböket alakított ki, a Észak-Atlanti Szerződés Szövetségét (NATO-t) és a Varsói Szerződést. A szó szoros értelmében háború nem tört ki a két ország között, „csak” a két szuperhatalom által támogatott kisebb országok között (például koreai háború, vietnámi háború, a harmadik világ polgárháborúi stb.). A korszak (a CIA-KGB által vívott titkosszolgálati csörtéket leszámítva) így leginkább ideológiai összecsapásokból állt, melyek legfontosabb következménye az atomháború fenyegetése volt, de része volt még a fegyverkezési verseny és az űrverseny is. Valójában a hidegháború utolsó éveire szinte már az élet minden területére kiterjedt, a kultúra, a sport és más, elvileg politikamentes tevékenységekre is (lásd az 1980-as moszkvai és a '84-es Los Angeles-i olimpiát).
1963-ban az USA, Nagy-Britannia és a Szovjetunió aláírta az atomcsend egyezményt amely megtiltotta a légköri, víz alatti és a világűrben végrehajtott atomkísérleteket.
Az elhúzódó konfliktus egyre nagyobb elégedetlenséget váltott ki, az évtized közepétől erősödő tömegmozgalom követelte a háború befejezését.
Ezzel párhuzamosan bontakozott ki a lakosság akkor mintegy 15%-át jelentő feketék polgárjogi mozgalma.
A déli – jórészt az egykori Konföderációhoz tartozó – államokban ekkor még hivatalos volt a faji elkülönítés.
Az USA 1989 decemberében megszállta Panamát. 1990. augusztus 2-án katonákat küldött a Perzsa-öbölbe, amikor Szaddám Huszein elfoglalta Kuvaitot. Az Öbölháború 1991 februárjának végére Kuvait felszabadításával befejeződött.
1993-ban az USA (ENSZ felhatalmazás mellett) néhány száz katonából álló elit egységeket küldött Szomáliába (Delta Force, Rangers) rendfenntartó feladatokra, ám több hónapos tétlenség, majd egy szerencsétlenül megszervezett, tizenkilenc amerikai katona és ezerötszáz szomáliai életét követelő akció után (melynek célja eredetileg a lázadó kormány tagjainak elfogása lett volna, ellenséges városi terepen) az egységeket kivonták.
2001. szeptember 11-én terrortámadás érte a New York-i World Trade Centert és a Washington melletti Pentagont, és az USA ezután szövetségeseivel megtámadta Afganisztánt, mivel a közép-ázsiai ország menedéket adott a támadás szervezőinek. Az afganisztáni háború alatt az ENSZ az ország újjáépítésében és humanitárius szerepekben vállal szerepet, míg a NATO katonailag is támogatja azt. Mindkét tevékenység túlnyomórészt amerikai erőforrások segítségével folyik.
2002-ben George W. Bush elnök mások mellett Irakot is a „gonosz tengelyéhez” sorolta, így már csak idő kérdése volt, mikor születik meg az indok a háború megindítására.
2003-ban az USA kormánya a CIA jelentéseit meghamisítva (erről bírósági ítélet is született), az USA Szaddám Huszein iraki diktátor által állítólag felhalmozott (de valójában nem létező) tömegpusztító fegyvereire hivatkozva az iraki háború keretében megtámadta a húszmilliós országot. A nagyobb hadműveletek lezárultával, az amerikai győzelem bejelentésével megkezdődött az iraki polgárháború.
Mindkét országban jelenleg is harcok dúlnak, összesen körülbelül 170 ezer amerikai katona részvételével. Az amerikai harctéri veszteségek Irakban nagyjából 3500 katonát jelentenek. Az iraki lakosság körében esett halálos áldozatok száma vitatott. Az amerikai hadsereg szándékosan kerülte az iraki polgári áldozatok összeszámlálását, az iraki hatóságok pedig képtelenek voltak arra, hogy pontos statisztikákat vezessenek. Az Iraq Body Count projekt csak a hivatalos vagy médiaforrások által megerősített haláleseteket követi, és így a 90-100 ezer körüli halálozási adatuk alsó becslésnek tekinthető. A Lancet orvosi hetilap 2006 októberében megjelentetett egy cikket, amely statisztikai mintavétel segítségével 655 ezerre becsülte a halálos áldozatok számát. Az ENSZ menekültügyi szervezete szerint a polgárháborúban 4,2 millió iraki vált földönfutóvá.Az iraki beavatkozást az amerikaiak mintegy kétharmada elutasította, többek között ennek is köszönhető, hogy George W. Bush a saját hazájában - mióta közvélemény-kutatási adatok léteznek - minden idők legnépszerűtlenebb elnöke lett.
2009. január 20-án hivatalába lépett Barack Obama, az USA 44. elnöke; ő az első afroamerikai, aki ezt a posztot betölti.
2017. január 20-án hivatalába lépett Donald Trump, az USA 45. elnöke. Dwight D. Eisenhower óta Trump az első amerikai elnök, aki elnökségét megelőzően semmilyen politikai tisztséget nem töltött be, egyúttal az eddigi legidősebb és leggazdagabb hivatalba lépett elnök.
Az Egyesült Államok államformája szövetségi köztársaság, jogrendjének alapja az amerikai alkotmány. A jelenlegi alkotmány a világ legrövidebb és leghosszabb ideje érvényben lévő alaptörvénye, 1787. szeptember 17-én fogadták el. A tizenhárom alapító állam közül elsőként Delaware ratifikálta 1787. december 7-én, utolsóként pedig Rhode Island két év és öt hónappal később, 1790. május 29-én. A mai napig összesen huszonhétszer módosították, az első tíz alkotmánymódosítás Bill of Rights néven ismert. Felépítését tekintve áll preambulumból, hét cikkelyből és a huszonhét alkotmánymódosításból.
A végrehajtó hatalom feje az elnök (jelenleg Donald Trump), akit legfeljebb kétszer, maximum négyéves időszakra választ meg az 538 tagú elektori kollégium, az egyes államok, illetve a Szövetségi Kerület szavazatai alapján. Az elnök helyettese az alelnök (jelenleg Mike Pence), aki az elnök akadályoztatottsága, lemondása, leváltása vagy halála esetén maga látja el az elnöki teendőket.
A törvényhozói hatalom két házból áll: a képviselőház és a szenátus. Ezt a két házat összefoglaló néven kongresszusnak hívják. A képviselőház vezetője a házelnök (2019 januárjától Nancy Pelosi); a szenátus elnöki posztját hivatalból az Egyesült Államok mindenkori alelnöke tölti be (jelenleg Mike Pence).
Az igazságszolgáltatás feje az Egyesült Államok Főbírója (Chief Justice of the United States) (jelenleg John G. Roberts); ő vezeti a kilenctagú Legfelsőbb Bíróságot, amely a végső szintje a szövetségi fellebbviteli eljárásoknak, és elvi irányítást gyakorol az alacsonyabb szintű szövetségi bíróságok fölött. A szövetségi bírákat az elnök nevezi ki, és megbízatásuk élethosszig tart, de hivatalba lépésükhöz a Szenátus jóváhagyása szükséges, menesztésük pedig a Képviselőház indítványára a Szenátus jóváhagyásával történhet, ha törvénybe ütköző cselekményt követnek el.
Az Egyesült Államok 50 tagállamból és az egyik államhoz sem tartozó fővárosból („Szövetségi Kerület”) áll.
Nem tartoznak az Amerikai Egyesült Államok területéhez, de amerikai szuverenitás alatt állnak a következő területek:
Midway-szigetek: a Hawaii-szigetsorhoz kapcsolódó két kis szigeten haditengerészeti támaszpont működik. 1867 óta tartozik az Egyesült Államokhoz. Jelenleg természetvédelmi terület.
Wake-sziget: a Marshall-szigetektől északra található csendes-óceáni szigeten a légierő támaszpontja működik. Hozzátartozik még két kis sziget: Wilkes és Peale.
Amerikai Szamoa (autonóm): a Szamoa-szigetek keleti, hét szigetből (Tutuila, Aunu'u, Ta'u, Ofu, Olosega, Swains-sziget, és Rose-atoll) álló csoportja, Hawaiitól 3700 km-re délnyugatra a Csendes-óceán déli részén. A lakosság mezőgazdaságból és halászatból él emellett jelentős az idegenforgalom is.
Amerikai Virgin-szigetek: a Karib-tenger északkeleti szegélyén a Kis-Antillákhoz tartozó három nagyobb lakott és 65 kisebb, zömmel lakatlan szigetből álló szigetcsoport.
Északi-Mariana-szigetek (társult állam): 16 vulkáni szigetből álló terület a Csendes-óceán nyugati felében, a Hawaii-szigetektől 5300 km-re. Hat szigete lakott.
Guam: a Marianna-szigetek legnagyobb, legnépesebb és legdélibb fekvésű szigete Hawaiitól 5300 km-re a Csendes-óceánban. Fontos katonai támaszpont.
Az Egyesült Államoknak szövetségi szinten nincsen hivatalos nyelve. Ez azt jelenti, hogy sem az alkotmány, sem a különböző törvények nem tüntetnek ki egyetlen nyelvet sem hivatalos nyelvként. A gyakorlatban a hivatalos ügyek intézésének nyelve az angol (bár az angolul nem tudók általában kapnak nyelvi segítséget), és rendszerint angol nyelven folyik a törvényhozás, a bíróságok és a végrehajtó hatalom szerveinek munkája. Angol nyelven alkotják meg a törvényeket, és bizonyos kivételektől eltekintve az angoltudás feltétele az állampolgárság elnyerésének.Az állami, illetve helyi szintű közigazgatásban az egyes tagállamok, megyék, települések néha hivatalos nyelvként deklarálják az angolt, máskor az angolt és egy vagy több helyi kisebbség nyelvét, legtöbbször a spanyolt.
Az USA hadereje a szárazföldi erőkből, a légierőből, a haditengerészetből, a tengerészgyalogságból, a különleges erőkből, a hadászati parancsnokságból, a parti őrségből és a Nemzeti Gárdából áll. Az Egyesült Államok védelmi költségvetése a 2008-as évre 548,9 milliárd dollár, a GDP 3,9%-a volt. Ez az egész világ fegyverkezésre és védelemre költött összegének 45%-a, többszöröse minden más államénak.
Az Amerikai Egyesült Államok népessége a 2014-es adatok alapján 318 457 000 fő. A korábbi felmérések alapján az 1980-as évi népszámláláskor 226 millió főt, az 1990-es adatok alapján 248 millió főt, a 2003-ban 292 millió főt míg 2006-ban ez a szám elérte a 300 millió fős népességszámot. Az ország népsűrűsége 31 fő/négyzetkilométer. A népességnövekedés 0,9%-os, a születések száma 14 születés/1000 lakos, a halálozási ráta 8 halálozás/1000 lakos, míg a migráció 3 migráns/1000 lakos. Az országban lévő gyermekvállalási ráta 2,1 gyermek/nő. A születéskor várható élettartam 80 év. Az életkori megoszlás, 0 és 18 évesek a lakosság 27%-át, a 19 és 64 évesek a 60%-át, a 65 év felettiek pedig az ország 13%-át teszik ki. A városi lakosság aránya 75%.
Szövetségi szinten az Egyesült Államoknak nincs hivatalos nyelve. Az angol 30 tagállamban hivatalos, Hawaii államban az angol mellett hivatalos még a hawaii is.Lásd még: Amerikai indián nyelvek és Afroamerikaiak
Etnikai megoszlás: fehér – 80%, afro-amerikai – 13%, ázsiai – 4,5%, őslakos (indián, eszkimó, aleut) – 1%, kettő vagy több etnikumhoz tartozó – 1,5%, spanyol anyanyelvű (csikánó) – 15,2%, cigány – 0,4%.
NépességnövekedésAz Egyesült Államok népességnövekedése kiemelkedően magas minden másik fejlett országhoz képest. A minden évben jelentős mértékű bevándorlás mellett magasak a születési és halálozási mutatók, valamint az átlagos gyermekvállalási ráta is magas. Ez a népességnövekedés azonban minden etnikumnál különböző értéket mutat, vonatkozik ez a születésekre és a migrációra egyaránt. 2050-re megváltozhat az ország etnikai megoszlása. Spanyol anyanyelvű lehet az akkori népességnek akár 25%-a is. Az ázsiaiak aránya 7% körül alakulhat. Az afro-amerikaiak aránya valószínűleg nem változik lényegesen a mostanihoz képest, tehát 14% körül lesz. A nem spanyol anyanyelvű fehérek aránya viszont 55% körüli értékre csökkenhet, népességszám alapján viszont a mostanihoz képest biztosan többen lesznek. 2050-re valószínűleg 420 millió körül alakul majd az Egyesült Államok lakóinak száma. Egyes adatok szerint ez akár a 438 milliót is elérheti. A népességszám változásában jelenleg is nagy jelentőségű a migráció alakulása. A jelenlegi bevándorlásoknak több, mint a 60%-a kizárólag a mexikói határ környékén összpontosul, de emellett jelentős a karibi és az ázsiai térségből irányuló bevándorlás is. Napjainkban jelentős problémákat okoz az országnak az illegális bevándorlás. Jelenlegi becslések szerint mintegy 12 millióan tartózkodnak engedély nélkül az országban. Az Egyesült Államokban 2007-es adatok szerint egy nőre átlagosan 2,1 gyermek jutott. Hasonlóan magas gyermekvállalási rátával a fejlett országok közül Nagy-Britannia és Franciaország rendelkezik. Sok középosztálybeli családban van legalább 2 gyermek. Azonban ez az adat is más értékeket mutat a különböző etnikumokra vonatkoztatva. A gyermekvállalás a legmagasabb a spanyol anyanyelvűeknél, ahol átlagosan egy nőre 3 gyermek jutott. Az afro-amerikaiaknál egy nőre 2,2 gyermek, az ázsiaiaknál egy nőre 1,9 gyermek, a fehér amerikaiaknál pedig egy nőre átlagosan 2 gyermek jutott. A bevándorlás és a születésszám alakulása mellett kis mértékben ugyan, de hozzájárul a növekedéshez a várható élettartam tartós növekedése és a csecsemőhalandóság csökkenése is. A növekedés mértékét illetően többféle előrejelzés van a jövőre, de 40 év múlva valószínűleg 400 millió felett lesz az Egyesült Államok lélekszáma, megtartva ezzel a 3. helyet az országok között.
Vallási háttérAz amerikai népesség 85-90%-a tartozik valamelyik vallási felekezethez. Egyes adatok szerint a nem hívők és a válaszadást megtagadók aránya 10-15%. Habár egy 2003-as felmérésben a vallásosak aránya a 30 éven aluliak közt 85-88%. Ez az arány a 30 éven felüliek közt 92-95%. Egyes emberek idősebb korukban döntenek vallási felekezethez tartozás mellett.
Vallási megoszlás: protestáns – 49% (baptista, metodista, pünkösdi, evangélikus, református, anglikán), római katolikus – 22%, ortodox keresztény – 2%, mormon – 5%, muszlim – 2%, zsidó – 1,5%, felekezeten kívüli – 1,5%.Bővebben: 
Az USA a világgazdaság több mint 22%-át teszi ki. Fejlett ipari ország, a világ egyik meghatározó gazdasági hatalma. A Világgazdasági Fórum 2009–2010-es listája szerint a világ 2. legversenyképesebb országa.
kőolaj, földgáz: Kalifornia, Mexikói-öböl partján (Texas, Louisiana), Alaszkában – kimerülőben
Elsősorban a szénhidrogénekre épül, de nagyon jelentős az atomenergia-felhasználása (21%) is. Nem elhanyagolható a széntüzelésű hőerőművek szerepe. Emiatt az egyik legnagyobb környezetterhelő ország.
Intenzíven kutatják az alternatív és megújuló erőforrások felhasználási lehetőségeit, de ezek az eszközök még túl drágák és rossz a rendelkezésre állási mutatójuk.
Szinte az összes iparág képviselője megtalálható itt. Korábban a nehézipar volt a legmeghatározóbb, de ma már a finommechanikai és elektronikai berendezések, illetve az információs technológiák (számítógép) hozzák a fő bevételt.
Déli államok a polgárháborúban elszenvedett vereség és a rabszolga-felszabadítás után nem tudtak gazdasági versenyre kelni az erős, iparosodott Északkal. Az utóbbi néhány évtizedben azonban rohamos ipari fejlődés tapasztalható. A Mexikói öböl partján épültek legnagyobb kőolaj-finomítók. Nagyobb ipartelepek:
vaskohászat: Appalache-vidék (Pittsburgh, Bethlehem), Nagy Tavak vidéke (Buffalo, Cleveland, Detroit, Chicago-Gary, Duluth).
repülő-, rakétagyártás: Baltimore, Philadelphia, Minneapolis-St. Paul, Denver, San Diego, Los Angeles, San Francisco, Houston, Atlanta, Seattle (Boeing).
kőolajfinomítás, vegyipar: Houston, Baton Rouge, Los Angeles (a texasi partvidéken bányászott kősó és kén, valamint Florida hatalmas foszfátlelőhelyei a szervetlen vegyipar (műtrágyagyártás) alapját képezik).
Hadi ipar a nyugati területeken összpontosult a II. világháború idején. Ez alapozta meg San Diego, Los Angeles, San Francisco hatalmas kikötővárossá fejlődését.
Észak-Atlanti-partvidék: Európából érkező bevándorlók virágoztatták fel nagy mennyiségű, olcsó munkaerőt kínálva, amely elsősorban a kohászatra és energiaiparra volt hatással, később a munkaerő felértékelődött és felváltották a hagyományos iparágakat a technológia és szolgáltatás szektor kínálta termeléssel.
A Nagy-tavak ((5)Tó-vidék) környékén ma is a hagyományos nehézipar-városok a jellemzőek.Buffalo, Cleveland a szállítási útvonalak mentén jött létre, hogy feldolgozzák az alapanyagokat; sok más település keletkezésének prototípusa az övék, ahogy Pittsburgh is, amely a vasérc bánya-falvak kiterjedéseként egyesült.
A kereskedelem központja New York. Itt futnak össze a pénzügyi élet szálai. Itt van a legtöbb bank és monopólium is. Vasércből ma már importra szorulnak, amelyet Kanada (Labrador) elégít ki. Ez hozta magával a Szent Lőrinc víziút megépítését, amely a két ország kereskedelmét nagy mértékben élénkítette. Azonban a legfontosabb közlekedési csomópont Chicago, ahol a légi és vasút közlekedés a legélénkebb. New Orleans a kapcsolat Latin-Amerikával; ahonnan mezőgazdasági termékeket és érceket szereznek.
Mivel az űrbejutás könnyebb alacsonyabb szélességi fokról, Houston az űrkutatás központjává lett. Ma már a hosszúsági fok nem olyan lényeges, de a legnagyobb űrközpont mégis Floridában, Cape Canaveral-ben van. Korábban északon volt a textilipar központja, de ma már délen saját maguk termelik az alapanyagokat alkalmasabb vidékeken, így átköltözött Floridába, amely az idegenforgalom kedvelt célpontja is egyben. Atlanta ma már szintén (belső)kereskedelmi és pénzügyi központ, és híres a Coca-Coláról. Dallas pedig, ha máshonnan nem is, de a népszerű sorozatból biztosan ismert az olajáról.
Importtermékek: nyersolaj, feldolgozott olajtermékek, olajszármazékok, műszaki cikkek, gépkocsik, ipari termékek, élelmiszer.
Exporttermékek: általános élelmiszeripari termékek, gépkocsik, ipari felszerelések és alkatrészek, mezőgazdasági termékek, luxuscikkek.
Import: Kína – 19%, Kanada – 14%, Mexikó – 12%, Japán – 6,4%, Németország – 4,7%.
Mivel igen szerencsés helyzetben van a terület azáltal, hogy a legtöbb égövet átöleli, és a legkülönbözőbb időjárási zónák megtalálhatóak területén, szinte az összes növényfaj termeszthető. Ugyanakkor sok problémát okoz az, hogy a területe északról nyitott, így gyakran előfordul, hogy az Északi-sarkról tavasz közepén is fagyos léghullám érkezik, ami elpusztítja a fiatal növényeket.
Közép-Nyugat: kukorica, szója; sertés, szarvasmarha (a mezőgazdaság felértékelődött; legnagyobb: Indianában, Iowában és Illinois-ban).
Mississippi-alföld: szója, földimogyoró, Texasban gyapot; a legelőkön szarvasmarha-tenyésztés, baromfi.
Parti-síkság: Virginia – dohány, Mississippi delta – rizs, cukornád, Florida – zöldség, déligyümölcs; a legelőkön szarvasmarha-tenyésztés.
Kalifornia: mérsékelt övi gyümölcstermesztés (alma, körte, barack, szőlő), zöldségfélék, délen citrusfélék, gyapot; a legelőkön szarvasmarha- és juh-tenyésztés; öntözéses gazdálkodással.
Szarvasmarha-tenyésztés szinte mindenhol folyik hatalmas méretekben (Hamburger), valamint elterjedt a juhtartás is; legeltető tartással.
Több mint 4,2 millió kilométer út található az Egyesült Államokban országszerte; ezek lehetnek alacsonyabb és magasabb rendű utak egyaránt.
A mindennapos közlekedés egyik legelterjedtebb módja az autó. 1000 lakosra 759 autó jut, ami messze meghaladja az európai uniós átlagot (1000 lakosra 472 autó). Egy átlagos amerikai naponta 55 percet tölt vezetéssel, mialatt 47 kilométert tesz meg.A közúti tömegközlekedésben a Greyhound játssza a vezető szerepet, mint az ország legnagyobb autóbusztársasága, amely több mint 3700 városba közlekedtet autóbuszokat.
A nemzeti vasúttársaság az Amtrak. Elsősorban nagy távolságban közlekedtet személyszállító vonatokat, irányonként naponta átlagosan egyszeri vagy kétszeri alkalommal (kivéve az északkeleti országrészt). A Keleti-parton található Észak-Amerika legmodernebb vasútvonala, a Northeast Corridor. Itt közlekedik az Acela Express is, amely Washingtont köti össze Bostonnal.
A vasútvonalak túlnyomó részét (240 000 km) inkább csak teherszállításra használják, amelyeken több vasúttársaság is osztozik. A legtöbb tehervonat akár több kilométer hosszú is lehet, mutatva ezzel, hogy az Egyesült Államokban a teherszállításért elsődlegesen a vasút felel. A vonalak legnagyobb része nem villamosított.
Az Egyesült Államokban 2008-ban közel 15 000 repteret tartottak számon, amellyel világelsők. A nagyobb városoknak általában több repülőtere van, amelyeket az utasszállító légitársaságok előszeretettel ki is használnak. Érdekesség, hogy az USA az egyetlen ország, amelynek nincs nemzeti légitársasága. 2001. szeptember 11. óta különösen magas szintű a repülőterek biztonsági szintje. De sok légitársaság üzemel az Egyesült Államokban (American Airlines, Northwest Airlines, Delta Air Lines).
A legfrekventáltabb belföldi útvonal a New York – Los Angeles útvonal, amelyen évente megközelítőleg 1,8 millió ember utazik; a legfrekventáltabb külföldi útvonal pedig a New York – London útvonal, amit évente 3 millió utas használ.
Az Amerika Egyesült Államok vízhálózata az átlagosnál sokkal sűrűbb. A nagy pacifikus nyomás hatására a folyók leginkább a kontinens keleti felében futnak (pl. a Mississippi-Missouri, az Ucayali-Amazonas és a Paraná-Paraguay vízrendszerek), a legnagyobb vízgyűjtő területe az Atlanti-óceánnak van.
Az Államokban négy nyári és négy téli olimpiát rendeztek eddig. A nyári játékokon az atlétika, a téli játékokon pedig a gyorskorcsolya a legnépszerűbb az amerikai sportolók körében.
Motorsportok terén igen gazdag az Egyesült Államok, itt rendezik meg például 1948 óta a NASCAR sorozatot, valamint a rivális bajnokságát, az IndyCar Seriest. 1911 óta rendezik meg a legendás Indianapolis 500 elnevezésű viadalt, mely egész Amerikában nagy népszerűségnek örvend, illetve 1959 óta a Daytona 500-at, melyet a „NASCAR Super Bowljának” is neveznek az országban.
Az USA két Forma-1-es vb-győztest adott a világnak: 1961-ben Phil Hill, 1978-ban pedig Mario Andretti lett világbajnok. 2010-ben debütált volna a Formula–1-ben a USF1, az első amerikai F1 alakulat, de pénzügyi gondok miatt nem vállalták az indulást.
Michael Phelps minden idők eddigi legsikeresebb sportolója az ötkarikás játékokon, a 2008-as pekingi olimpián úszásban megszerzett 8 egyéni aranyérmével világrekordernek számít.
Michael Jordant, minden idők legnagyobb hatású sportolóját, az amerikai NBA kosárlabda-bajnokságban mutatott játéka alapján a valaha volt legjobb és legsikeresebb kosárlabdázójának és egyben sportolójának is tartják.
A Red Bull Air Race műrepülő világbajnokságban 2004 és 2007 között amerikai bajnokot avattak: Kirby Chambliss (2004, 2006), Mike Mangold (2005, 2007), akik az amerikai légierő vadászpilótából avanzsáltak műrepülő pilótává.
Muhammad Ali amerikai olimpiai és világbajnok nehézsúlyú ökölvívó (1960), a század egyik legnagyobb sportolójának tartják. Mike Tyson történelmet írt azzal, hogy csaknem 20 évesen lett a legfiatalabb nehézsúlyú ökölvívó-világbajnok (1986), aki arról várt híressé, hogy legtöbb ellenfelét K.O.-val (knock-out – „kiütés”) győzte le.
Legnépszerűbb sport az amerikai futball, ami nem keverendő az európai focival, a soccer-ral. Leghíresebb csapatok ezek:Indianapolis Colts, New England Patriots, Green Bay Packers, Dallas Cowboys.
Az Egyesült Államokban tíz szövetségi ünnepnap van; ezek közül négynek a dátuma kötött, öt mindig hétfőre, egy pedig mindig csütörtökre esik. Az ezekre a napokra vonatkozó munkaszüneti nap csak szövetségi alkalmazottakra érvényes. A magánszektor dolgozóinak munkaszüneti napjáról a munkaadó dönt
Újév – január 1. – Az újév megünneplése hasonló, mint Európában. Országszerte tűzijátékokat tartanak. A legnagyobb esemény ezen a napon a New York-i Times Square-en a visszaszámlálás.
Ha egy szövetségi ünnep hétvégére esik, a munkaszüneti napot átteszik a következő munkanapra.
Anyák napjaA magyar szokással ellentétben az Egyesült Államokban (és sok más országban is) nem május első, hanem második vasárnapján ünneplik az anyák napját.Apák napjaNem ér fel az anyák napja népszerűségével.Elnökök napja – februárGeorge Washington, az USA első elnöke 1732. február 22-én született. Az ünnepet minden amerikai elnök tiszteletére tartják.Valentin-nap – február 14.
Szent Patrik napja – márciusAz ír származású amerikaiak ünnepe a március 17-ei Szent Patrik-nap. A legnagyobb ünnepségeket New Yorkban, Bostonban és Chicagóban tartják. Az emberek tetőtől talpig zöldbe öltözve mutatják ki a Írország iránti szeretetüket.Hazafiság napja – szeptember 11. A 2001. szeptember 11-ei terrortámadás 2974 áldozatának emléknapja.
Kwanzaa – december 26. – január 1. – afro-amerikai ünnep a karácsonyi ünnepkörben
Jelképesen 2006. október 17-én, magyar idő szerint 13:42-kor érte el az ország népessége a 300 milliót.Az amerikaiak életében központi helyet foglal el az autó. A családok négyötödének van legalább egy kocsija. A személyforgalom 83%-át ezzel bonyolítják le. A kipufogógáz okozta szennyeződés így egyre több államot késztet arra, hogy szigorúan ellenőrizze a gépkocsik szennyezőanyag-kibocsátását.
Az amerikai állampolgároknak átlagosan több az adósságuk mint a vagyonuk.Lásd: Az amerikai álom
TOPOGRÁF TÉRKÉPÉSZETI Kft.: Midi világatlasz, Nyír Karta & Topográf, Nyíregyháza, 2004. ISBN 963-9516-63-5
Andor László: Amerikai politika a 20. században (Változó Világ 21., Budapest, 1999)
Vogel Dávid., Venezuela a bolivári úton - Az elmúlt két évtized politikai történelme -
Az Egyesült Izzólámpa és Villamossági Rt. az Egger Béla által alapított Első Osztrák-Magyar Villamvilágítási és Erőátviteli Gyár Egger B. és Tsa. cégből jött létre. A cég gyártmányösszetételét elektromos át- és kikapcsolók, feszültségmérők, árammérők, telefonok, dinamók, és nem utolsósorban szénszálas izzók tették ki. A gyártás bővítéséhez a berlini Aktiengesellschaft für Elektrische Glühlampen Patent Seel céggel az izzólámpaosztályból önálló részvénytársaságot hoztak létre Villanyos Izzólámpagyár Rt. néven. A bécsi és a  budapesti gyárból a Pesti Magyar Kereskedelmi Bank bevonásával létrehozták az Egyesült Villanyossági Rt.-ot. Egy évvel később beolvasztották a Villanyos Izzólámpagyárat is.
Aschner Lipót 1892. július 1-én lépett a cég alkalmazásába, ahol rövid idő alatt hatalmas karriert csinált. 1904-ben aligazgató, 1918-ban kereskedelmi igazgató, 1921-ben vezérigazgató. Aschner valamennyi beosztásában az izzólámpagyártás fejlesztését, a termelés fokozását helyezte előtérbe. Mivel a Huszár utcai gyár már nem volt alkalmas, a gyár Újpestre költözött. Az 1885-ben megszületett Zipernowsky Károly, Déri Miksa és Bláthy Ottó Titusz világszabadalma, mely megoldotta a transzformátoron alapuló villamosenergia-elosztásnak és energiaátvitelnek kérdését, és lehetővé tette a fogyasztóhelyek függetlenítését egymástól egyre több felhasználási lehetőséget követelt. Az Egyesült Villamossági Rt. 1902-1903 évben mintegy négymillió lámpát gyártott. Az éles piaci versenyben a gyár megállta a helyét. Az izzólámpák fényhasznosításának és élettartam növelésére kísérletek folytak fémből készült izzószál használatára. A fejlesztések során megjelent az ozmium lámpa, Nernst lámpa, majd a tantál lámpa. Ezek a lámpák jobbak voltak elődjeiknél, de közel sem voltak tökéletesek. Dr. Just Sándor és Hanaman Ferenc a volfrámszálas izzót kísérletezték ki. Az Egyesült Villamossági Rt. azonnal megvásárolta az izzólámpa gyártásának és értékesítésének jogát. 1906-ban a cég nevét Egyesült Izzólámpa és Villamossági Rt.-re változtatták. Kihangsúlyozva, fő termékét az izzólámpát. 1909. április 28-án bejegyezték a Tungsram márkanevet, mely az egész világon ismert, és elismert márka lett.
Az első világháború alatt tovább fokozta a termelést, és a haditechnikának szükséges rádiócső-gyártást is beindította.
1989-ben az amerikai General Electric felvásárolja a Tungsramot és a jövőben GE néven működik tovább.
2018-ban a General Electric eladja fényforrás üzletágát. Újra születik a Tungsram. A tranzakció 2018. közepéig zárul le.
A General Electric 1922/23-ban adta át az újpesti gyárnak lámpagyártó automata gépi berendezéseinek technológiáját. Ez módot adott a jó minőségű saját gépgyártás megteremtésére. A mechanikai gyárban a Konstrukciós osztály és Gépszerkesztési osztály szerepe 1927-től rendkívül megnőtt. Egyre több mérnököt és technikust alkalmaztak, akik kiváló berendezéseket szerkesztettek az automatizáláshoz. Az így megvalósított gépi tömegtermelés a gyártási technológiát alapjaiban változtatta meg. Az automata gépeket, gépsorokat később bel- és külföldre egyaránt gyártották. 
Az Egyesült Magyarhoni Üveggyárak Rt.-hez tartozó szlovákiai újantalvölgyi üveghuta csődbe jutott, és azt 1915/16-ban felvásárolta. 1921. április 5-én megvette a Tokodi Üveggyár Rt.-t, és azt leányvállalatai közé sorolta. A vállalat elhatározta, hogy megteremti saját gépi üveggyártását, összhangban fejlődő lámpa- és rádiócső-gyártási szükségleteivel. Az újpesti bázisú üveggyártás megteremtése azzal az előnnyel is járt, hogy a tokodi és újantalvölgyi gyárakat a speciális kisebb szériájú buraüveggyártásra állították át, míg Újpesten a nagy volumenű buratermelést valósították meg, jelentős szállítási költségeket megtakarítva. A három üveggyár kapacitása lehetővé tette, hogy más cégek üvegszükségletét is biztosítsák. A csomagolóanyag-szükségletét is biztosította azzal, hogy élve elővételi jogával a Neményi testvérek erzsébetfalvai papírgyárában az igazgatótanácsba bekerült Aschner, míg fia a cég igazgatója lett. Így már nem voltak kitéve a beszállítóknak.
A General Electric-nél még Pácz Aladár kísérletei nyomán megalkották a magas hőmérsékleten feltekerhető volfrámszálat. Az újpesti gyárban alkalmazott Tury Pál és Tarján György kutatásai ezen a nyomon haladtak tovább. A volfrámanyag javítását szolgáló kísérleteik eredményeként dolgozták ki az úgynevezett GK (Grosskristal) volfrámszálat. Bródy Imre feltalálta a kriptonlámpát. Az Izzó megvásárolta Ajkai Kőszénbánya Rt. teljes részvénypakettjét, hogy a kriptongyár elektromos energiaszükségletét saját bázison biztosítsák.
1944. március 19-én, a német megszállás napján elhurcolták Aschnert. Bay Zoltán a műszaki, míg Jankovich Dénes a kereskedelmi és adminisztratív ügyek vitelét vállalta igazgatóként. A vállalat 1944-ben új parancsnokot kapott, aki azonnal intézkedett a cég kitelepítésének előkészítéséről, különös tekintettel a katonai rádiócsőgyártásra. A gépek elhelyezésére a Kőbányai sörgyárat jelölték ki. A két igazgató, a németek tudta nélkül, jelentős mennyiségű nyersanyagot és félkészterméket menekített ki a gyárból. Ezt Tárnokon, Adorjánházán rejtették el. A vállalat megmentette a haláltól elhurcolt vezérigazgatóját. A titkos tárgyalások végül is jól zárultak. 100 ezer svájci frank értékű pénzutalvány fejében szabadon engedték. 1944. október 23-án megalakult a nyilas üzemi tanács, amely sürgette a teljes kitelepítést. 
1945. január 15-én az első orosz katona megjelent a gyárban. Ígéretük ellenére mintegy 700 vagonnyi gépet, alkatrészt szállítottak el. Elvitték a gyár gépi berendezésének 96%-át, az izzólámpakészlet 50%-át, a tárnoki raktárból 130 láda gépet, az ott tárolt nyersanyag- és félkészáru készlet 90%-át, és teljesen leszerelték az ajkai kriptongyárat.
A második világháború, Budapest ostroma, a háborús jóvátételi szállítások, valamint a gyár termelőeszközeinek, készleteinek elhurcolása hatalmas anyagi terhet jelentett. Ugyanakkor igen jelentős műszaki fejlesztést igényelt. A vezetők és a szakképzett munkások jelentős része, a hatalmas veszteségek ellenére, túlélte a háborút. Szakértelmük nagy segítséget jelentett az újjáépítésben. Közölük is kitűnt a gyár műszaki igazgatója Lévai János, valamint Valkó Iván Péter. A gépek elhurcolásán kívül nehézséget okozott az akadozó anyagellátás, a megfelelő gépek hiánya. Csak 1945 szeptemberében sikerült 24 darab svájci, dán és csehszlovák precíziós szerszámgépet beüzemelni, melyek beszerzésében közreműködtek a külföldi leányvállalatok. További nehézséget okozott az újpesti üveggyár leszerelése. Szerencsére az argentínai leányvállalatnak szánt gépeket sikerült visszahozni Újpestre.
A svájci gyógykezelésen levő Aschner a vállalat sorsát éber figyelemmel kísérte. Bár az ügyvitel tőle függetlenül működött, a külföldi leányvállalatokra és külképviseletekre jelentős befolyással bírt.
Már az 1945 decemberi államosítás érintette az Izzót. A bányák államosítása során az Ajkai Kőszénbánya kikerült az újpesti vállalat tulajdonából. Az Ajkai Erőművet is államosították 1946 végén. A vállalatok államosítását titokban készítették elő, és 1948. március 25-én egyszerre hajtották végre. Államosításra került az Agrolux Községeket és Mezőgazdaságokat Villamosító Rt., a Villamossági és Üvegipari Rt., az Orion, a Remix Elektrotechnikai Gyár Kft., Tokodi Üveggyár Rt.. Ez azt a veszélyt rejtette, hogy a külföldi leányvállalatokat és fiókjaikat a lefoglalás fenyegette. Azokat a háborús károk fedezésére a volt szövetséges államok zárolhatták. Szóba került, hogy az Izzó leányvállalatait nem államosítják. Végül az Iparügyi Minisztérium inkább nem engedélyezte az Izzónak a leányvállalatok vagyontételeinek leírását. Így az Egyesült Izzó ténylegesen csak egy hónapig volt állami vállalatnak tekinthető. A termelés bővítésére több vidéki céggel kötöttek kooperációs szerződést, majd ezeket beolvasztották az Izzóba. Ráerőltették olyan termékek gyártását is, melyek nem vágtak a profiljába, így értelemszerűen veszteséget termeltek. 1950-ben elvették a cég önálló exportjogát, és így lényegében elszakították a piacaitól. Ez miatt nem ismerte a piaci igényeket, elszakadt a keresletektől.  Később ugyan visszakapta az exportjogot, de az önálló importjogot nem. Ezen túlmenően a rubelelszámolású export jövedelmezőbb volt a nyugati exportnál.
1989.-ben a GE megszerzi a vállalat többségi tulajdonát és egyben a vezetési jogot is.
2018.-ban a GE megválik a Fényforrás üzletágától. A vállalat a jövőben Tungsram néven folytatja tovább működését! A tranzakció várhatóan 2018. közepéig zárul le.
Aschner 1921-ben megszervezte a gyár kutató laboratóriumát. Vezetésével Pfeifer Ignác műegyetemi professzort bízta meg. Olyan neves munkatársak dolgoztak itt, mint Bródy Imre, Selényi Pál, Bay Zoltán, Millner Tivadar, Winter Ernő, Gábor Dénes, Polányi Mihály, Orován Egon, Szigeti György. 1936-tól a kutatólaboratórium vezetését Bay Zoltán, a szegedi egyetem professzora vette át és vezette. 
1942-ben létrehozták a Bay-csoportot, amely a katonai radar kifejlesztésére szakosodott. Fél évvel később már mikrohullámokkal 18 km távolságig követhettek dunai uszályokat, majd 1943 nyarára már egy, a Nagy-Kevély hegy feletti repülőgépet is sikerült bemérni. Ez a csoport több éves fejlesztőmunka után 1946. február 6-án saját fejlesztésű radarjával jeleket küldött a Holdra, és a visszhangokat sikeresen felfogta. A kísérletekben részt vett Simonyi Károly is. 
Részben ebből a laboratóriumból jött létre a Távközlési Kutató Intézet (1949) és a Híradástechnikai Ipari Kutató Intézet (1953).
Aschner nagy hangsúlyt fektetett a szakemberképzésre. A Műegyetem részére 300 000 pengő felajánlást tett az atomfizikai tanszék felállítására. Hajós Alfréddel terveztette meg az újpesti 20 000 férőhelyes stadiont a gyár területére. Mivel rajongott a sporttért elvállalta 1921-ben az Újpesti Torna Egylet elnöki tisztét is. Munkáslakásokat építtetett, uszodát, hétvégi üdülőhelyet, kultúrházat létesített a gyár dolgozói és családtagjai számára. A gyár kulturális és sport élete országos hírűvé vált. Mindez történt akkor, amikor Magyarország a „hárommillió koldus országa” volt. Aschner a hitközségek, kulturális és segélyszervezetek, árvaházak, öregotthonok egyik legnagyobb támogatója volt. Önmaga a gyárban lakott, és csak később költözött az apósától kapott villába.
A tisztviselők tagjai voltak az Elismert Vállalati Nyugdíjpénztárnak. A munkásokat baleset ellen biztosították a Nemzeti Balesetbiztosító Társaságnál. A munkások tagjai voltak a Munkás Betegsegélyező Pénztárnak. 
A cég a tisztviselőitől magas fokú szakmai felkészültséget és kifogástalan munkát várt el. Az idegen nyelvtudás természetes követelmény volt.
Sitkei Gyula: A magyar elektrotechnika nagy alakjai. (Energetikai Kiadó Kht. 2005) ISBN 963 219 794 1

Nagy-Britannia és Észak-Írország Egyesült Királysága (angolul United Kingdom of Great Britain and Northern Ireland) – egyszerűen csak Egyesült Királyság (UK) vagy (pontatlanul) Nagy-Britannia (GB) – nyugat-európai szigetország,  mely a Brit-sziget teljes területét és az Ír-sziget északkeleti részét, valamint több kisebb szigetet foglal magába. Szárazföldi határa csak Észak-Írországnak van, Írországgal, ettől eltekintve az országot az Atlanti-óceán, az Északi-tenger, a La Manche és az Ír-tenger határolja. A legnagyobb szigetet, a Brit-szigetet a Csatorna-alagút köti össze Franciaországgal.
Az Egyesült Királyság egységállam (unitárius állam), melynek négy országa Anglia, Észak-Írország, Skócia és Wales. Parlamentáris monarchia, államfője II. Erzsébet brit királynő. A parlament Londonban, az ország fővárosában van, de jogainak egy részét átruházta a három nemzeti fővárosban működő parlamentre, melyek Belfastban (Észak-Írország), Cardiffban (Wales) és Edinburgh-ban (Skócia) működnek. A Csatorna-szigetek és Man szigete brit koronafüggőség, az országnak nem részei, de azzal föderatív módon összekapcsolódnak. Az Egyesült Királyságnak tizennégy tengerentúli területe van, mind az egykori Brit Birodalom, a valaha volt legnagyobb birodalom maradványa, mely legnagyobb kiterjedésének idején, 1922-ben, a szárazföldi területek mintegy negyedét uralta. A brit befolyás a birodalom megszűnése után is felfedezhető a nyelvben, a kultúrában, és számos országban a jogrendszerben is. II. Erzsébet a Nemzetközösség feje, és államfője a Nemzetközösségi királyság tagállamainak.
Az Egyesült Királyság fejlett ipari ország, nominális GDP-jét tekintve az ötödik, vásárlóerő-paritását illetően pedig a hatodik legfejlettebb gazdaság. A világ első iparosodott államává vált a 19. század folyamán, a 20. század elején pedig a világ legerősebb hatalma volt. A két világháború veszteségei és a birodalom széthullása megszüntette vezető szerepét. Kétségtelen azonban, hogy az ország ma is nagyhatalom, gazdasági, politikai, kulturális és katonai befolyása jelentős. Atomhatalom, honvédelmi költségvetése a harmadik legnagyobb az országok között. Az Európai Unió tagországa, az Egyesült Nemzetek Biztonsági Tanácsának állandó tagja, továbbá tagja a G8-nak, a NATO-nak, az OECD-nek, a Kereskedelmi Világszervezetnek és a Nemzetközösségnek.
Az Egyesült Királyság valamint függelékeinek területén az angol mellett több másikat is elismernek mint honos regionális nyelvet, melynek eljárását a Regionális vagy Kisebbségi Nyelvek Európai Kartája tartalmazza. Ezeken a nyelveken a következőképp nevezik az Egyesült Királyságot:
A Brit-szigetet, az Ír-szigetet és a körülöttük fekvő mintegy 1000 kisebb-nagyobb szigetet együttesen Brit-szigeteknek is nevezik (British Isles).A két fő szigeten kívül a legjelentősebbek a Nyugat-Skócia partjai mellett található Hebridák szigetcsoport és a skót szárazföldtől északkeletre fekvő Orkney és Shetland, amelyek közigazgatásilag Skóciához tartoznak, valamint az Ír-tengerben elhelyezkedő, önálló Man szigete.
A Brit-szigeten a kőzetek ÉNY-DK-i irányban fiatalodnak: Skócia északnyugati részén ősmasszívum bukkan a felszínre. A kaledóniai eredetű Skót-felföldet a DNY-ÉK irányú Glen More-törésvonal osztja ketté, amelyben a Kaledon-csatorna húzódik. A Kaledon-csatornától délkeletre a Grampian-hegység található, melynek legmagasabb csúcsa a Ben Nevis (1343 m). A Skót-alföldet bazalt táblahegyek tarkítják. A Dél-Skót-felföld legmagasabb része, a Cheviot Hills Skócia és Anglia természetes határa. A Pennine-hegység Anglia középső részén húzódik, óidei mészkőből áll, peremén kőszénkészletekkel. A Walesi-hegység (vagy Cambriai-hegység) predikatív szerkezetű. A sziget délkeleti részén az Angol-lépcsővidék és az általa közrefogott Londoni-medence fekszik.
A Brit-szigeteken a bőséges csapadék hatására sűrű vízhálózat alakult ki. Az aránylag kis terület és a domborzati viszonyok következtében azonban a folyók rövidek, a Shannon, a Severn vagy a Temze (Thames) alig haladja meg a Bodrog vagy a Hernád hosszát. Gazdasági jelentőségüket egyenletes vízjárásuknak, bő vizüknek, fagymentességüknek és tölcsértorkolatuknak köszönhetik. Mivel a vízválasztók sok helyen alacsonyak, a folyók csatornákkal jól összeköthetők. A tengerjárás csaknem minden folyón hosszú és mély tölcsértorkolatokat alakított ki, a Temze például Oxfordnál kisvíz idején még átgázolható, Londonnál pedig már tengerjáró hajók járnak rajta.
Az Ír-sziget és a Skót-felföld glaciális eredetű tavakban gazdag. Festői látványuknak jelentős idegenforgalmi értéke van. Az Egyesült Királyság legnagyobb tava az Ír-szigeten Lough Neagh (388 km²).
Uralkodó a nedves óceáni éghajlat, amelyet a Golf-áramlat befolyásol. Jellemzőek a hűvös nyarak és az enyhe telek, a naponta változó időjárás, a magas páratartalom és a gyakori ködképződés. A domináló nyugati áramlás többnyire nagyobb csapadékmennyiséget hoz magával. A januári átlaghőmérséklet +2 és −4 °C közötti, a júliusi 14–17 °C között ingadozik. Az évi átlagos csapadékmennyiség NY–K-i irányban csökken, a hegyekben aláhulló 2500 mm-től a síkságon mért 700 mm-ig. Átlagosan 1000 mm csapadék esik az ország területének nagyobb részén.
A magas páratartalom miatt gyakori a sűrű köd, mely a nagyvárosok túlszennyezett levegőjével szmogot képez. Ez káros az egészségre, de a környezetvédelmi intézkedéseknek köszönhetően ma már egyre ritkábban fordul elő.
Angliában kezdődött az ipari forradalom és ennek súlyos hatása volt a környezetre: szennyeződött a levegő és a vizek minősége is romlott. A nagyvárosok kialakulása megelőzte a szennyvízkezelés technikájának fejlődését. Mára a helyzet nagyon sokat javult, köszönhetően a régóta folyó céltudatos környezetvédelmi tevékenységnek, valamint a legszennyezőbb ipari és bányaüzemek megszűnésének.
A brit nemzeti parkok hivatalos honlapján látható, hogy ma nagy területen alakítottak ki nemzeti parkokat. Ezek:
Az UNESCO a következő helyeket tartja nyilván természeti világörökségként az Egyesült Királyság területén:
Saint Kilda-szigetcsoport egyaránt része a természeti és a kulturális világörökségnek;
A Britannia név görög és latin nevekből származik, melyeknek valószínűleg kelta eredetijük volt. A kelták viszonylag későn jöttek a brit szigetekre, de az írott történelem velük kezdődött. A „kelta” összefoglaló névként is használatos, az angolszászok előtt a Brit-szigeteken élő népeket nevezik így.
Julius Caesar i. e. 55-ben és 54-ben két expedíciót küldött Britanniába, melyet végül i. sz. 43-ban szálltak meg a rómaiak. A megszállt terület délről lassan észak felé terjeszkedett. A rómaiak 409-ben vonultak ki, ezután angolok, szászok és jüt törzsek telepedtek be Észak-Európából. Több kis angol királyság jött létre a ma Walesként és Cornwallként ismert területeken, melyek közül kiemelkedett Northumbria északon, Mercia Közép-Angliában és Wessex délen. Majd vikingek érkeztek Skandináviából. A 10. században a Wessex-ház legyőzte a dánokat, és kiterjesztette hatalmát egész Angliára.
597-ben a Canterburyi Szent Ágoston vezette pápai misszió megtérítette a wessexi királyt, és megalapította az angol egyházat. 789-795 között a vikingek sorozatosan támadták a partvidéket. 832-860 között a skótok és a piktek Kenneth MacAlpin vezetésével megalapították a Skót Királyság elődjét.
860-ban a dánok leigázták Kelet-Angliát, Northumbriát és Kelet-Merciát. 871-től 28 éven át Nagy Alfréd király uralkodott Wessexben.
1066-ban Hódító Vilmos a normannok élén legyőzte II. Haroldot a hastingsi csatában, Anglia királya lett és dinasztiát alapított. A jelenleg uralkodó II. Erzsébet is az ő egyenes ági leszármazottja. 1215-ben Földnélküli János aláírta a Magna Chartát.
I. Eduárd 1301-ben meghódította Walest, fia lett az első walesi herceg, 13 évvel később a bannockburni ütközetben a Skót Királyság megvédte ellene függetlenségét. 1337-ben kezdődött a francia trón örökléséért vívott százéves háború Franciaország és Anglia között. Az 1348–1349-es pestisjárvány következtében Anglia lakossága harmadát vesztette el. 1381-ben tört ki Wat Tyler parasztlázadása Angliában.
1455-ben kitört a rózsák háborúja a York és a Lancaster-ház hívei között. A három évtizedes trónviszály végén, VII. Henrik trónra lépésével egyesült a két dinasztia, megkezdődött a Tudor-korszak. 1477-ben nyomtatta az első könyvet Angliában William Caxton.
1534-ben VIII. Henrik király elszakadt a pápaságtól, feloszlatta a szerzetesrendeket, és megalakította az anglikán egyházat. 1542-ben egyesült Anglia és Wales. 1547-ben a államvallás lett az anglikán vallás. 1553-tól öt éven át tartott a katolikus reakció I. Mária uralkodása alatt. 1558-ban Anglia végleg elvesztette Calais-t, az utolsó angol birtokot Franciaországban. Ebben az évben lépett trónra I. Erzsébet, 1603-ig tartó uralkodását Anglia aranykorának nevezik. 1588-ban az angol flotta legyőzte a spanyol hajóhadat.
1603-ban perszonálunióra lépett skót és az angol királyság a skót Stuart dinasztia trónraléptével. 1642-ben polgárháború tört ki a király és a parlament között. Megalakult az Angol Köztársaság, 1649-ben kivégezték I. Károly királyt. 1660-ban restaurálták a monarchiát, az új király II. Károly lett. 1688-ban a Stuartokat száműzték, az angol trónra Hollandia helytartóját, Orániai Vilmost és Máriát hívták meg.
1707-ben egyesült Anglia és Skócia, Nagy-Britannia (Egyesült) Királysága néven. 1714-ben trónra lépett a Hannover-ház. Az 1775–1783 között vívott amerikai függetlenségi háborúban elvesztek az észak-amerikai gyarmatok.
1801-ben Nagy-Britannia Egyesült Királysága és Írország egyesült, az államot ettől kezdve Nagy-Britannia és Írország Egyesült Királyságának hívták. 1825-ben átadták az első közforgalmú vasútvonalat. 1829-ben egyenjogúsították katolikusokat. A század második felében kialakult a Brit Birodalom.
1898–1902 között vívták Dél-Afrikában a búr háborúkat. Az I. világháborúban az antant tagja volt. A győzelem után számos korábbi német és török gyarmatot a Brit Birodalomhoz csatoltak, mely ekkor érte el legnagyobb területi kiterjedését. 1921-ben aláírták az angol-ír szerződést, megalakult az Ír Szabadállam, az ország neve 1927-től Nagy-Britannia és Észak-Írország Egyesült Királysága. A II. világháborúban (1939–1945) súlyos veszteségeket szenvedett az ország.
1952-ben lépett trónra II. Erzsébet. Az Egyesült Királyság 1973-ban lépett be a Közös Piacba. 
2016. június 23-án népszavazás döntött az Európai Unióból való kilépéséről: 52:48 arányban.
A brit alkotmány úgynevezett történeti alkotmány, mely nem konkrét, írott jogszabály, hanem folyamatosan alakul különböző törvényhozási aktusok által.
Az Egyesült Királyság államformája monarchia, kormányformája parlamentáris monarchia, ahol a király „uralkodik, de nem kormányoz". Az államhatalmat a miniszterelnök és a parlament gyakorolja, így a király vagy királynő szerepe főképp reprezentatív, ő a nemzet egységének jelképe.
Az elmúlt ezer év alatt ez csak egyszer szakadt meg, az 1649 és 1660 közötti angol forradalom alatt, amikor az ország köztársaságként (Commonwealth of England) rendezkedett be. Oliver Cromwell (1599. április 25. – 1658. szeptember 3., uralkodott: 1649–1658), a polgárháború vezére vette kezébe az ország irányítását, Lord Protector címmel az ország államfője lett és beköltözött a királyi palotába. Noha a kortársak koronázat­lan királynak tekintették, és a Humble Petition and Advice című dokumentum­mal fel is ajánlották neki a koronát, elveszítette a köztársaságiak rokonszenvét. Halála után fia, Richard Cromwell (1626. október 4. – 1712. július 12., uralkodott: 1658–1659) lépett a helyére, aki már nem volt olyan erős kezű, mint elődje.
A legfőbb törvényhozó szerv a parlament (Houses of Parliament), mely a Lordok Házából (House of Lords) és az Alsóházból (House of Commons, szó szerint „köznép háza”, képviselőház) áll. Az Alsóház 650 képviselőjét egyidőben, egyéni választókerületi rendszerben, általános, egyenlő és titkos szavazással, egyszerű többséggel választják (az elhunyt vagy lemondott képviselők helyét időközi pótválasztásokon töltik be). Általában ötévenként tartanak alsóházi választásokat, de a miniszterelnök bármikor kérheti új választások kiírását, ha jónak látja.
Az uralkodó jogilag ugyanolyan nélkülözhetetlen része a törvényalkotás folyamatának, mint a parlament. A törvények a királynő szentesítésével (Royal Assent) lépnek életbe, ezt a jóváhagyást azonban évszázadok óta nem tagadták meg. Hasonlóképpen számos, az uralkodót érintő döntéshez (például királyi család tagjainak házassága) a Parlament jóváhagyása kell. Egy extrém példa VIII. Eduárd 1936-os lemondása: a király elküldte lemondási szándékát (lemondónyilatkozatát) a parlamentnek, az erről törvényt hozott, amit megküldött a királynak, az aláírta, és ezzel szűnt meg királynak lenni.
A végrehajtó hatalom a parlamentben többséggel bíró párt által adott szűkebb kormány (kabinet) és elsősorban a miniszterelnök (a kormánypárt vezére, Leader) kezében van. A kormány a minisztériumok, az állami szintű közigazgatási szervek és más állami intézmények, az erőszakszervezetek, állami tulajdonban lévő vállalatok irányításáért felel.
Az önkormányzat kétszintű, kivéve a 32 londoni kerületet és 36 egyéb városi kerületet.
Az anglikán egyház névleg az állam vallása, feje az uralkodó, legmagasabb rangú főpapja a canterbury érsek. Az 1707-es trónöröklési törvény (Act of Settlement) a katolikusokat és katolikussal házasságot kötőket kizárja az utódlásból.
A köztisztviselők (civil servants) a Korona szolgálói, a minisztereknek tartoznak felelősséggel. Ha a miniszter megy, a köztisztviselő marad. Számuk 1990-ben félmillió körül volt.
Az angol jogrendszer a régi „common” és „equity” jogágakból, illetőleg egyéb parlamenti és uniós jogszabályból áll. A common-jog bírósági esetjog, precedenseken nyugszik, míg az equity- vagy méltányossági jog, az egyéb joggal nem szabályozott, a kancelláriához beadott kérvényekre adott döntésekből és ítéletekből összeálló joganyag.
A common law az emberi jogok íratlan szabályai. Egyes bűncselekmények (például az offense) még ma is ide tartoznak, mert soha nem határozták meg vagy kodifikálták (például a gyilkosság, murder).
A civil law tartalma a kodifikált (azaz a parlamenti jogalkotók által hozott), kötelező erejű törvények és más jogszabályok (statutory acts, statutory law). Az állampolgári jogok témakörével a Civil Rights Act foglalkozik.
A criminal law az előbbi jogforrásnak a bűncselekményekkel foglalkozó része (Criminal Law Act).
A bíróságok (court of law) szerveződése is eltér a magyarországitól, az egyszerűbb ügyek a Magistrate's Court-hoz tartoznak, a bonyolultabbak a Crown's Court-hoz.Az ügyvédek közt is különbség van aszerint, hogy képviselhetnek-e valakit a bíróságon peres ügyben, vagy sem. A solicitor kapja az ügyféltől a megbízást, dolgozza ki az ügyet (védekezés stb.), majd a munkáját felhasználva a barrister jár el a bíróságon, és számára kell a végén komoly összeget fizetni, amiből az kifizeti a solicitort.
Nevezetes tulajdonsága az angol jogrendszernek, hogy az Egyesült Királyságban törvényesen vagy jogosan nem lehet erőt, erőszakot alkalmazni. Ebből az alapelvből számos olyan sajátosság következik, amely csak így érthető meg (például fegyvertelenül járőröző, de kétméteres rendőrök stb.). További érdekesség, hogy a törvény szerint mindenki csak olyasmivel foglalkozhat, amihez ért, vagy amire ki van képezve. Így illegális cselekedetnek számít, ha valaki nem jogász létére másnak jogi tanácsot ad. A bíróságon tilos véleményt nyilvánítani, csak a tényeket szabad elmondani – véleményének hangot peres ügyben csak igazságügyi szakértő adhat.
Az Egyesült Királyság négy alkotó nemzetből vagy alkotó országból áll. Skócia, Wales és Észak-Írország rendelkeznek saját nemzeti parlamenttel vagy gyűléssel, és végrehajtó szervekkel, bár Észak-Írországban ezeket felfüggesztették. A negyedik alkotó nemzet, Anglia, nem rendelkezik önálló parlamenttel vagy kormányzattal, mivel itt van az Egyesült Királyság parlamentjének és kormányának székhelye, amely közvetlenül irányítja Angliát.
A lord lieutanancy-k (kb. helytartóság) egy vagy több megyére (county) kiterjedő jogkörű helyhatósági régió, élén a jogilag a királynő személyes képviselőjeként kinevezett (a régi magyar főispánhoz hasonló) Lord Lieutenant-okkal. E történelmi (katonai-közigazgatási) eredetű tisztség ma már jobbára ceremoniális, de az 1990-es évek óta zajló közigazgatási reform során több alkalommal is jelentős hatáskörrel bíró Lord Lieutenant-ot neveztek ki egyes, átszervezés alatt álló megyék élére, átmeneti jelleggel. 
Történelmileg a négy ország területét – a helyi közigazgatás céljainak megfelelően – megyékre (county, grófság) osztották. A megyék bizonyos mértékben még mindig léteznek közigazgatási és földrajzi egységként, de már nem képezik a helyi közigazgatás egyedüli alapját.
Angliát például a közelmúltban kilenc középszintű kormányzati régióra osztották.
A brit politikai rendszert hagyományosan két nagy párt, a Konzervatív Párt és a Munkáspárt dominálja, jóllehet együttes szavazati arányuk az 1951-es 97%-ról mára 66% körülire olvadt. Mivel azonban a brit választási rendszer egyéni választókerületekre épül, a szavazatok relatív többségével (akár egyharmadával) is kormányzóképes többséget kaphat egy párt. Ugyancsak ebből adódik, hogy az egy-egy régióban erős pártok (például a Skót Nemzeti Párt) országos szinten alacsony szavazataránnyal is jelentősen több mandátumhoz juthatnak, mint az országos szinten közepesnek számító pártok (pl. a hagyományosan harmadik erőnek számító Liberális Demokraták, vagy a 2010-es években megerősödött Egyesült Királyság Függetlenségi Pártja).A legjelentősebb politikai pártok a 2015. május 7-i választások előzetes eredményei alapján:
Születéskor várható átlagos élettartam: férfiak – 76 év, nők – 81 év (2006, becslés)
Életkor szerinti megoszlás: 0-14 éves – 17,5%, 15-64 éves – 66,8%, 65 év feletti – 15,8%
NépességnövekedésAz 1970-es éveket követően a többi európai országhoz hasonlóan az Egyesült Királyságban is rohamosan visszaesett a születések száma. Ez a tendencia egészen 2000-ig tartott. A legalacsonyabb éves népességnövekedés 2001-ben volt, amikor átlagosan egy nőre 1,63 gyermek jutott. Ez az érték azóta folyamatosan növekszik. A legújabb adatok szerint 2008-ban egy nőre már 1,96 gyermek jutott. A születések számának gyors növekedése mellett a bevándorlás is meghatározó tényező, valamint az átlagos várható élettartam is emelkedik. Az utóbbi néhány évben Nagy-Britanniához hasonlóan Franciaországban indult gyors emelkedésnek a gyermekvállalások száma. Ha a tendencia hosszú távon is folytatódik, a mai 61 milliós lakosságszám 2050-re akár 77 millióra is emelkedhet.
Területi megoszlás: Anglia – 83,6%, Skócia – 8,6%, Wales – 4,9%, Észak-Írország – 2,9% (2001)
Etnikai megoszlás 2011-ben: 87% – fehér, 3% – fekete, 2,3% – indiai, 1,9% – pakisztáni, 0,7% – bangladesi, 0,7% – kínai, 1,4% – más ázsiai, 2% – kevert etnikumú, 1% – egyéb
Vallások: keresztény (főleg anglikán, római katolikus, presbiteriánus, metodista) – 71,6%, muszlim – 2,7%, hindu – 1%, egyéb – 1,6%, felekezeten kívüli – 23,1%
Gazdasága: fejlett ipari ország. Az Egyesült Királyságot a „világ műhelyeként” emlegetik. A 17–18. században kibontakozott az ipari forradalom. A 20. században erős hanyatlás következett, amelyet a 70-es években sikerült megállítani. Jelenleg Nagy-Britannia bruttó nemzeti összterméke 2000 milliárd dollár felett van, ezzel Európa harmadik legnagyobb gazdasága. Az egy főre eső GDP 43 785 USD. Éves gazdasági növekedése 2% feletti, ezzel a leggyorsabban növekvő gazdaság Nyugat-Európában.
Bányászat: a Pennine-hegységben lévő kőszénbányák nagy részét az utóbbi időkben megszüntették, főként a környezetszennyezés, és a hatástalan felhasználás miatt. Kőolajat és földgázt jelenleg is az Északi-tengeren termelnek ki, ebből exportra is jut. Emellett egyre nagyobb szerepe van az atomenergiának, és a megújuló környezetkímélő energiák felhasználásának.
Ipar: a vas- és színesfémkohászat a kikötővárosokban jelentős. A feldolgozóipar jelentős ágazatai: autógyártás, repülőgyártás, elektronika, számítástechnikai ipar, háztartási gépek gyártása, textil- és ruhaipar, vegyipar. A feldolgozóipar termékeit a főváros környékén, az egyetemi városokban és a kikötővárosokban állítják elő. Az ország legnagyobb ipari városa Birmingham. A feldolgozóipart korszerű technológiai eljárások, és kiváló minőségű termékek jellemzik.
Mezőgazdaság: az angol farmok korszerű termelési eszközöket alkalmaznak. A zöldség- és a gyümölcstermesztéssel főként a városokat látják el. Hatékony és belterjes termelés folyik a szántóföldeken is. Az állattenyésztésben a juhtenyésztés a legjellemzőbb.
Exporttermékek: műszaki berendezések és alkatrészek, vegyipari termékek, közszükségleti cikkek, kőolaj, textília, közlekedési eszközök, élelmiszer, dohány.
Importtermékek: nyersanyagok, műszaki berendezések és alkatrészek, vegyipari termékek, élelmiszer, iparcikkek.Legfőbb kereskedelmi partnerek (2012-ben):
Export: Németország – 11,5%, USA – 10,6%, Hollandia – 8,9%, Franciaország – 7,4%, Írország – 6%, Belgium – 5,1%
Import: Németország – 12,5%, Kína – 8,1%, Hollandia – 7,3%, USA – 6,8%, Franciaország – 5,3%, Belgium – 4,4%
Az oktatás fontos része a brit kultúrának. Több száz iskola, főiskola és egyetem található az országban, köztük számos világhírű intézmény.
A gyermekek oktatása Angliában két szakaszra osztható. Alapfokú tanulmányaikat ötéves korukban kezdik, és 11 éves korukban fejezik be. Ezután középiskolába kerülnek, és itt tanulnak tovább 16, 17 vagy 18 éves korukig.
a Római birodalom határai – Hadrianus fala, Antoninus fala és a limes (Németországgal közös);
a Westminster-palota, a Westminsteri apátság és a Szent Margit-templom (London);
Az idegenforgalom jelentős. 2011-ben 29 millió turista érkezett az Egyesült Királyságba.London az idegenforgalomban, 2016-ban a 2. leglátogatottabb város volt a világon.
Bővebben: Angol labdarúgó-válogatott, Angol női labdarúgó-válogatott, Skót labdarúgó-válogatott, Walesi labdarúgó-válogatott, Északír labdarúgó-válogatott
Olimpia: 1908, 1912 – aranyérem (Nagy-Britannia néven)A mostani labdarúgás jeles képviselői: David Beckham, Michael Owen, John Terry, Frank Lampard, Ashley Cole, Joe Cole, Steven Gerrard stb.
Az angol futballszövetséget 1863-ban alapították. FIFA-tag folyamatosan 1946-tól. UEFA-tag 1954-től. A klubok száma körülbelül 41 ezer, az igazolt játékosok pedig meghaladják a 2 millió főt is. Az „A” válogatott szövetségi kapitánya Roy Hodgson.
Az első osztályban 20 csapat szerepel: West Ham United FC, Chelsea FC, Arsenal FC, Tottenham Hotspur FC, Fulham FC, Reading FC, Portsmouth FC, West Bromwich Albion FC, Aston Villa FC, Hull City AFC, Manchester City FC, Manchester United FC, Liverpool FC, Everton FC, Blackburn Rovers FC, Stoke City, Bolton Wanderers FC, Middlesbrough FC, Sunderland AFC és a Newcastle United FC.
Nagy-Britannia a Formula–1 történetének legsikeresebb nemzete, ugyanis ők adták a sportág 10 világbajnokát is a 32-ből, olyanokat, mint például Jackie Stewart, Jim Clark, Mike Hawthorn, John Surtees, James Hunt, Graham Hill, Damon Hill, Nigel Mansell. Jelenleg kiemelkedő tehetségű versenyzőjük a modern kategóriában Lewis Hamilton, az eddigi második legfiatalabb világbajnok és az első színesbőrű pilóta a sportágban 2007-től. A 2009-es Formula–1-es bajnok is brit, Jenson Button személyében, akik 2010-ben nemzeti csapatot alkottak pilótatársakként a McLaren autóiban. A Ferrari után a második legsikeresebb csapat, a McLaren-Honda is brit színekben versenyez. A csapat székhelye az angliai Woking, a csapat tulajdonosa a szintén brit Ron Dennis, aki sokáig csapatfőnökként is tevékenykedett a gárdánál, helyét 2009-től Martin Whitmarsh vette át. Szintén hasonlóan sikeres az angliai Williams F1-es csapat, melynek csapatfőnöke Frank Williams. 1950-ben Anglia adott otthont az első Formula–1-es nagydíjnak is a legendás silverstone-i versenypályán, mely egy második világháborús katonai repülőtérből lett kialakítva. A mai napig kisebb-nagyobb megszakításokkal ezen a helyszínen vagy Doningtonban rendezik a versenyeket. A 2009-es konstruktőri világbajnokságot a brit Brawn GP nyerte meg, amit a szintén angol Ross Brawn irányít, köztudott róla a paddockban, hogy egy technikai-taktikai zseni, többek között Michael Schumacher is sokat köszönhet neki. A F1 első embere, Bernie Ecclestone is brit, csakúgy, mint a 2009-ben leköszönt volt FIA (Nemzetközi Automobil Szövetség)-elnök, Max Mosley.
A WRC (World Rally Championship) eddigi brit világbajnokai: Colin McRae (1995) és Richard Burns (2001). A WRC rali brit futamát Walesben bonyolítják le.
Az IRC (Interkontinentális Ralibajnokság), a 2. legnevesebb rali-versenysorozat 2009-ben brit bajnokot avatott Kris Meeke személyében, IRC-raliszakaszokat Skóciában is rendeznek.
Eddig három olimpiát, az 1908-as, az 1948-as és a 2012-es játékokat rendezték Londonban. Nagy-Britannia eddig 246 aranyérmet szerzett az olimpiák során. A nyári sportokban az atlétika, a téli sportokban a műkorcsolya a legnépszerűbb a brit sportolók körében.
O'Driscoll, James. Britain, Revised and updated edition, Oxford University Press (2005). ISBN 978-0-19-432429-8 
Paár Gabriella: Az Egyesült Királyság, Változó Világ 33. Budapest, Press Publica (2003) ISBN 963 9001 51 1
Topográf Térképészeti Kft.: Midi világatlasz, Nyír Karta & Topográf, Nyíregyháza, 2004. ISBN 963-9516-63-5

Az egyházatya (latin: pater Ecclesiae; görögül: πατὴρ εκκλησιαστίκος; oroszul: святой отец, tbsz.:святые отцы) egy megtisztelő cím a keresztény egyházakban, amelyet a keresztény ókor és a korai középkor (I–VIII. század) kiemelkedő egyházi teológusa kapott meg, akinek írásai különleges jelentőséggel bírtak a dogmatika létrejöttében és az egyházi kánonok kialakításában. Lerinumi Vincenek tulajdonított meghatározás szerint az egyházatyák, a maguk korában és a maguk helyén a hitnek és az Egyház közösségének megbízható tanítói, szentéletű tagjai voltak. Az egyházatyák filozófiai, egyháztudományi, tanításainak tanulmányozásával foglalkozó tudomány a patrisztika
A katolikus és a pravoszláv egyházban ugyan azok az alkotók tartoznak az egyházatyák közzé, azonban az egyes egyházatyák értékelésében a két egyház jelentős különbségeket tesz. A nyugati egyház Sevillai Szent Izidort (†636) tekinti az utolsó egyházatyának, míg a keleti egyház Damaszkuszi Szent Jánost (†753)
A 8. századot követően a nyugati egyház kiemelkedő íróit az egyháztanító vagy egyházdoktor (latin: doctores Ecclesiae) megtisztelő cím illeti meg. A keleti egyház nem ismer ilyen címet ezért az ortodoxiában a mai napig, léteznek egyházatyák, mint például az 1938-ban elhunyt Athosz-hegyi Szent Sziluánusz.
Az egyházatyákkal kapcsolatosan az 5. században meghatározott elvárások a következők:
igazhitű tanítás (doctrina orthodoxia) - amely természetesen nem jelent tévedhetetlenséget és nem zárja ki a tényleges tévedéseket egyes dolgokban;
Egyház részéről történő elismerés (approbatio Ecclesiae) - ez megnyilvánulhat idézésekben is;
Megfelelő időbeli régiség (antiquitas competens) - azaz koruk az "atyák" kora, az egyházatyák abban a korban éltek, amely Nyugaton Sevillai Szent Izidorral a 7. században zárult le.Jórészt püspökök voltak, de vannak köztük papok Szent Jeromos, világi hívők Alexandriai Kelemen, és nők is Sienai Szent Katalin, Ávilai Szent Teréz.
Az egyházatyák írásainak osztályozására a Patrisztika különböző szempontokat alkalmaz. A legkézenfekvőbb, amikor különböző időszakokra osztják fel az írásokat vagy az atyákat földrajzi és kulturális hovatartozásuk szerint osztják fel, Kelet és Nyugat egyházatyáira.
Kor szerint, Nicea előtti egyházatyákról, és Nicea utáni egyházatyákról szokás beszélni. A választóvonal a Niceai zsinat (325).
A kultúra szerinti felosztás alapjául a nyelv szolgál, amin az egyházatyák műveiket írták. E szerint görög illetve latin egyházatyákról, beszélnek. A legjelentősebb görög egyházatyák: Szent Jusztinusz, Aranyszájú Szent János, és Alexandriai Kürillosz. A legjelentősebb latin egyházatyák: Tertullianus, Cyprianus, Szent Jeromos, Szent Ambrus, I. Gergely pápa és Hippói Szent Ágoston. Az egyházatyák lakóhelye hét évszázada különböző földrajzi helyeket, és műveik nyelvét tekintve különböző nyelveket, kultúrákat foglal magában, A kopt, a szír, az arab és az ibériai egyházatyák esetében kérdéses ez a besorolás.
Az apostoli atyák még az apostolok kortársai és tanítványai voltak (1. század közepe – 2. század közepe). Műveiket az újszövetség könyveivel egy időben alkották azonban nem tartoznak az Egyház kanonikus művei közzé. Stílusukat tekintve fő jellemzőjük az egyszerűség.
A 2. század közepétől a 3. század közepéig tart a hitvédők (apologéták) kora, ezek az alkotók elsősorban a keresztény hit védelmében írták műveiket a római, görög és zsidó támadásokkal szemben.
Tertullianus (kb. 160 – kb. 220) – vitatott – élete végén a montanista irányzathoz csatlakozott
Ezt a századot egészen Alexandriai Szent Cirill haláláig, 444-ig, tekintjük az egyházatyák klasszikus- vagy aranykorának. Ez az időszak a hitvitázók (polemikusok) kora, akik a hivatalos, orthodox ("igazhitű") tanításokat védelmezték az eltérő teológiai tanok és az eretnekségnek tartott irányzatok, különösen az arianizmus, nesztorianizmus és monofizitizmus ellen.
Damaszkuszi Szent János (kb. 645 – 749/754)A 8. század után az egyházatyák szellemi örökségét nyugaton a skolasztika, keleten a bizánci teológia vette át. Míg az előbbi egyre inkább Arisztotelész filozófiájára támaszkodott, az utóbbi inkább platonista maradt.
A sivatagi atyák a korai szerzetesek irányítói voltak, akik a 3-5. században éltek az egyiptomi sivatagban. Bár nem hagytak hátra sok művet, befolyásuk jelentős volt. Mondásaiknak gyűjteménye az Apophthegmata Patrum.
Világirodalmi lexikon I–XIX. Főszerk. Király István, Szerdahelyi István. Budapest: Akadémiai. 1970–1996. ISBN 963-05-0871-0  
Az isteni és az emberi természetről: görög egyházatyák I-II, Atlantisz Könyvkiadó, Budapest, 1994, ISBN 9637978569, ISBN 9789637978562

Az interdictum (interdiktum) latin szó, amely tilalmat, kitiltást, kiközösítést jelent.
Az interdictum vagy egyházi tilalom egyházi cselekmények gyakorlásának, főleg szentségek kiszolgáltatásának és felvételének, bizonyos személyektől vagy bizonyos helytől való eltiltása. Kiterjedhet csak egy meghatározott személyre vagy pedig több személy összességére, egy testületre, illetve egy egész városra is. Hatásában hasonló a kiközösítéshez.
A római jogban interdictumnak bizonyos birói parancsokat neveztek, amelyek leginkább tényleges állapotoknak hatalmaskodás és ehhez hasonló cselekmények  ellen hatóságilag való fenntartását célozták, a jogvédelemnek, de egyúttal a közcsend rendészeti védelmének is szükséges kiegészítését képezték. 
Az interdictumoknak tárgyuk szerint különböző neveik voltak (pl. Interdictum utrubi).

Az egyházjog (jus ecclesiasticum) a foglalata azoknak a jogszabályoknak, melyek az egyházra mint ilyenre, és az egyesekre mint az egyháznak tagjaira irányadók. A különböző egyházak szerint katolikus, protestáns stb. egyházjogról szólunk. A katolikus egyházjog szempontjából fontos az egyházjog és a kánonjog közötti különbség, amennyiben az első csak az egyházi ügyekre vonatkozó szabályokat foglalja magába, míg az utóbbi polgári ügyekre vonatkozó rendelkezéseket is tartalmaz. Másrészt a kánonjog csak a kánoni törvénytárban foglalt szabályokból áll, míg az egyházjog az egyházi ügyekre vonatkozó valamennyi szabályokra, tekintet nélkül arra, hogy azok a kánoni törvénytárban vannak-e vagy sem.
Az egyházjogot forrása és céljánál fogva jus divinumnak, vagy jus sacrumnak is, a katolikus egyházjogot még jus pontificiumnak is nevezik. A kánonjog elnevezés onnan ered, hogy a régi egyházi törvényeket, ellentétben a polgári (nómos), és a Mózes törvényeitől kánonoknak (szabályoknak) nevezték. Az egyházjog vagy általános (jus universale) vagy különös (jus particulare) aszerint, amint az állami határokhoz nem szorított egyetemes egyház általános jogát, vagy csak valamely ország különös jogát képezi. Általános egyházjogról természetesen csak a katolikus egyházban lehet szó.
Az egyházjog forrásai: a Szentírás, a zsinati végzések, pápai határozmányok mint írott, a hagyomány és a szokás mint nem írott források. A magyar katolikus egyházjog ezenfelül: a nemzeti zsinatok végzései (a XIII. századig egybegyűjtve kiadta Péterfi, Concilia Eclesiae Hung. Rom. Catholicae, Pozsony 1741. 2 kötet. Szvorényi Synopsis Decretorum syn. 1807); a római pápáknak a magyar egyház részére kiadott külön levelei; országos törvények és szabályrendeletek; tartományi s megyei zsinatok végzései és a püspöki külön rendeletek. Az 1855. augusztus 18-án, a római Apostoli Szentszékkel kötött konkordátum alkotmányos megerősítést nem nyervén, amennyiben az alkotmány helyreálltáig tényleg hatályban volt, csak jogtörténeti jelentőséggel bír. Ellenben nem írott jogforrást képez a szokás – observantia ecclesiastica – és a törvényszéki gyakorlat.
A keleti egyházban: a keleti egyház gyűjteményei, közöttük említhető különösen Joannes Scholasticus az 500. év körüli gyűjteménye; a trulla-zsinat kánongyűjteménye (692), Photiusnak a «Syntagma» nevű gyűjteménye (839 és számos későbbi gyűjtemények, továbbá hazánkban a nemzeti gyülekezetek s püspöki zsinatok végzései, országos törvények, királyi szabadalmak, s különösen az 1770. szeptember 27-én, 1771. július 20-án és 1777. január 2-án kelt leiratok, az 1779. július 16-i Declaratorium, az 1782-es Systema Consistoriale és a szerzetrendek szabályai.
Az evangélikus egyházban a szentíráson kívül (Angliában a kánoni törvénytár is) az ágostai hitvallásúaknál a szimbolikus könyvek: a) az ágostai hitvallás (A. C.) 1530-ból Philipp Melanchthon által szerkesztve; b) Apollogia Confessionis, Melanchtonból (1531); c) a smalkaldi cikkek Luthertől (1537); d) Luther Márton kisebb s nagyobb kátéja (1529); és egy bizottság által kidolgozott formula concordiae (1580).
A reformátusoknál: a heidelbergi káté (1563); az ún. Confessio Marchica Zsigmond János brandenburgi választófejedelemtől (1614); a dortrechti végzések (1619); a Confessio Gallicana (1559); az ún. variata (1540). Ezekhez járulnak hazánkban az orsz. törvények.
Mindkét felekezetűekre nézve említendők különösen: a vallás gyakorlatának szabadságát biztosító bécsi (1606) és linci (1645) békekötések; az 1791: 26. sarkalatos törvény; 1844:3; II. Józsefnek 1786. március 6-án kelt s az 1791: XXVI. tc. által megerősített házassági rendelete; a törvényesen bevett keresztény vallásfelekezetek viszonosságáról szóló 1858: LIII. tc.; a zsinati végzések, jelesül az ágostai hitvallásúaknál a zsolnai (1610); a szepesváraljai (1614); a királyi megerősítést ugyan nem nyert 1791. évi pesti zsinat végzése, és a királyi szentesítést nyert 1892/3-ki budapesti zsinat végzései. A helvét hitvallásúaknál a Komjáthi-zsinat végzései (megjelentek Nagyváradon, 1642 és Pesten, 1805), Gelei Katona István kánongyüjteménye. Továbbá mindkét felekezetnél a szuperintendenciák konventek és konzisztóriumok(wd) számára kibocsátott rendtartások. Az erdélyi helvét hitvallásúaknál az egyházi főtanács teljes gyűlésének végzései; a közönséges egyházi zsinat végzései; Bod Péter: Synopsis iuris connubialis (1763) és Judiciaria fori ecclesiastici praxis (1767) művei. Végül mindkét felekezetnél mint nem irott jogforrás a szokás és a gyakorlat.
Az 1917-es római katolikus Egyházi Törvénykönyv a kánonjogot a papszenteléshez szükséges teológiai tanulmányok kötelező tantárgyai közé sorolta (1365 k. 2. §). Magának a Codexnek a kihirdetése pedig jelentősen hozzájárult az egyházjog teológiai és egyben jogi tudományként való művelésének fejlődéséhez. A kodifikáció elősegítette a kánonjog jogi jellegének tudatosulását, megnövelte az érdeklődést a kánonjogtudomány és az egyházjogi tanulmányok iránt. Ezt a fokozott érdeklődést jelezte, hogy ebben az időszakban számos új kánonjogi fakultás, illetve ehhez hasonló, tudományos fokozatok adására ugyancsak jogosult ún. kánonjogi intézet alakult.
II. János Pál pápa 1983. január 25-én hivatalosan kihirdette az új római katolikus Egyházi Törvénykönyvet.
A tételes egyházjogtudomány ágait tárgyuk (az egyházjog, sőt gyakorlatilag az Egyházi Törvénykönyv részei) szerint és ezzel összefüggésben aszerint különböztetjük meg, hogy önálló egészként szokták-e művelni őket. Ezek a főbb ágak:
2) az Isten népének szerkezetével foglalkozó ún. egyházi alkotmányjog, melyet egyes szerzők személyi jognak neveznek, mások pedig a hierarchikus szerkezetről szóló részre az alkotmányjog, a személyekről általában és a krisztushívőkről szóló részre pedig a személyi jog nevet alkalmazzák;
3) a szerzetesjog, az Isten népével kapcsolatos joganyag egy részének önálló egészként művelt területe;
4) a szentségi jog, a szentségekkel (és a kultusszal) kapcsolatos alapvető előírásokat tárgyalja;
5) a házasságjog, a szentségi jognak nagy gyakorlati jelentőségére való tekintettel önállósult része;
6) a liturgikus jog, – szoros értelemben véve – a liturgikus cselekmények végzésének kötelező rítusaival foglalkozik, és gyakran inkább a liturgika, mint az egyházjog keretében nyer kifejtést;
9) az eljárásjog, mely anyagának legfőbb részére való tekintettel perjog néven vált ismertté;
11) az egyház tanítói feladatával kapcsolatos jog, melynek külön művelésére az 1983-as Egyházi Törvénykönyv szerkezete ad ösztönzést;
12) a missziós jog, amely az egyház tanítói feladatával foglalkozó jognak és az alkotmányjognak a missziós területekre érvényes sajátos szabályait vizsgálja.
Schanda Balázsː Magyar állami egyházjog. Bibliotheca Instituti Postgradualis Iuris Canonici Szent István Társulat. Budapest, 2000. Printinvest Nyomda ISBN 9633611342
Erdő Péterː Az egyházjog forrásai. Történeti bevezetés (Szent István Társulat, Budapest, 1998, ISBN 9633610079, 9789633610077, német kiadás: 2002)
Hamza Gábor: Áttekintés a kánonjog (ius canonicum) kialakulásáról és fejlődéséről. [Visión de conjunto sobre el origen y el desarrollo del Derecho canónico (ius canonicum)]. Revista Crítica de Derecho Canónico Pluriconfesional 1 (2014) 155-168. http://www.eumed.net/rev/rcdcp/index.htm
