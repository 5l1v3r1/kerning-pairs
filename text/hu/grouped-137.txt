
A BKV Ikarus 260T trolibusza az első 200-as sorozatú Ikarus karosszériával épült magyar fejlesztésű trolibusz. 1974-ben készült el, a járműbe egy ZiU–5 berendezéseit építették be, a BKV és az Ikarus közös fejlesztése volt. Pályaszáma 600 lett.
A trolit 1975. január 27-én helyezték üzembe eredeti Volán sárga festéssel, utasokat február 2-ától szállított. 1976. június 16-án pirosra festették. Sorozatgyártásra nem került. Az egyedi jármű minden trolivonalon megfordult, utoljára a 72-esen. 1995. augusztus 11-én selejtezték, majd félreállították a Zách utcai telepen. 2007-ben felújították, üzemképes állapotba hozták. Ideje egy részét a BKV szentendrei Városi Tömegközlekedési Múzeumában tölti, de néha megfordul a budapesti utakon is.
A második példány Ganz-berendezéssel készült, NDK exportra. A járművet a lipcsei vásáron is bemutatták. A troli Weimarban közlekedett, majd 1995-ben visszakerült Magyarországra, ahol szétvágták.
A trolibusz-közlekedés 75. évfordulója alkalmából, 2008. október 11-én a Stadionok és a trolitelep közt közlekedett az Ikarus 260T.
2007-től 2017-ig Észak-Koreában is közlekedtek 260-as trolik Chollima (Cshollima) 951 (천리마 951) néven, ám azok dízelbuszokból lettek átalakítva.
Ikarus 260T szóló trolibusz. [2009. augusztus 5-i dátummal az eredetiből archiválva]. (Hozzáférés: 2016. június 15.)
IKARUS 260T. [2011. január 12-i dátummal az eredetiből archiválva]. (Hozzáférés: 2016. június 15.)
Az Ikarus 280 az Ikarus Karosszéria- és Járműgyár legsikeresebb, illetve világszerte használt városi-elővárosi csuklós busza. 1971 decemberétől próbafutásokat végzett Budapesten, hivatalosan pedig 1972-ben mutatták be és a sorozatgyártása már a következő évben, 1973-ban megkezdődött – az Ikarus 180-as felfüggesztésével egy időben –, és egészen 2002-ig tartott. Az 1970-es és 1980-as években a világ csuklósbusz-gyártásának a kétharmadát ez a típus tette ki. Összesen 60 993 darab 280-as busz gördült ki az Ikarus mátyásföldi és székesfehérvári gyárából. Sikerét jelzi, hogy a világ számos országa vásárolt belőle, többek között forgalomba állították a Szovjetunióban, Lengyelországban, Törökországban, Csehszlovákiában, de eljutott Kínába, Venezuelába, Tunéziába, Iránba és Tanzániába is.
A buszok mintegy felét a Szovjetunióba értékesítették, Magyarországon minden Volán-társaság rendelkezett kisebb-nagyobb darabszámmal belőle, a legnagyobb felvásárló pedig a BKV volt, amely 1680 darab új buszt vásárolt 1973 és 1992 között, illetve Miskolcról használtan további 17 darabot 2002-ben.
Az addigi szokásoktól eltérő formatervezés, a tetőhajlat elhagyása, vagy az akkor hatalmasnak számító nyitható ablakok jelentősen hozzájárultak sikeréhez, illetve hogy a busz a megrendelő igénye szerint számos műszaki elvárásnak meg tudott felelni. A járművezetők munkáját megkönnyítette a hidraulikus szervokormány és az automata sebességváltó, de készültek manuális váltóval is (főleg távolsági kivitelben), míg az üzemeltetők szempontjából az olcsóbb szervizelés jelentett előnyt. Önbeállós, azaz kényszerkormányzott „C” tengelyének köszönhetően ugyanazon az íven képes fordulni, mint a szintén nagy számban gyártott szóló változata, az Ikarus 260-as.Troliváltozata a 280T, amely szintén több sorozatot is megért, a legyártott példányok többnyire Budapesten, Debrecenben, Szegeden, Bulgáriában és az NDK-ban jártak, de prototípus járművek Nyugat-Európában és Amerikában is megfordultak próbafutásokon.
1986-tól vegyes üzemű buszokkal, 1996-tól tisztán sűrített földgázzal (CNG) üzemelő buszokkal rendelkezett a Hajdú és a Tisza Volán.
1999-ben az Ikarus a 200-as sorozat felújított változatával is megpróbálkozott, a Classic család keretein belül készült el a 280-as utódja, az Ikarus C80 típusú busz, amelyből 72 darabot gyártottak, és főleg hazai Volán-vállalatok vásárolták meg.
A 200-as családot Bálint György főkonstruktőr, Oszetzky Károly, Mádi Jenő és Varga Papp József vezető tervezők és Finta László, az Ikarus 180-as, 556-os és 557-es formatervezője álmodta meg 1966-ban.A széria jellegzetességei közé tartozik az önhordó karosszéria és az egyedi formatervezés. A kor autóbuszaihoz képest újdonságot jelentett a tetőhajlat elhagyása és a négyszög-keresztmetszetű kocsiszekrény, így az ablakok felső éle magasra került, ami az álló utasoknak kedvezett: a köznyelv gyakran „panorámabusz”-nak nevezte a 200-as széria járműveit. A gyors utascserét az 1300 mm-es nyílásszélességű ikerajtók biztosították, a vezető munkáját pedig Praga típusú hidromechanikus automata sebességváltó és hidraulikus szervokormány segítette. Később a gyár Csepel, ZF Ecomat és Voith típusú sebességváltókat is alkalmazott, és megrendeléstől függően manuális váltóval is szállított le buszokat. A buszt kezdetben Rába-MAN D2156, majd Rába D10 hathengeres szívó- és turbódízelmotorral építették, de az önhordó karosszéria miatt szinte bármilyen különleges kérésnek meg tudtak felelni, így épültek buszok MAN, Daimler, Cummins, Renault és DAF motorral is, függően a vásárló ország kérésétől. Mivel az évek során számtalan modellváltozatot építettek, így a motoron kívül más műszaki eltérések is előfordultak.
Az Ikarus 260-as busz csuklós változata, a 16,5 méter hosszú Ikarus 280-as legfőbb előnye, hogy fordulókör átmérője azonos a szóló változatéval, mivel a járművet úgy tervezték, hogy a „B”-tengelye a hajtott (húzócsuklós konstrukció), míg a „C” tengely kerekei kényszerkormányzottak. Így olyan helyeken is elfér, ahol más csuklós járművek már nem tudnak befordulni.Sorozatgyártása 1973-ban kezdődött el és 2002-ig tartott. A Magyarországra szánt altípusok a szóló változathoz hasonlóan 1976-ig egyrészes, magasabb műszerfallal rendelkeztek, homlokfalukon pedig nyújtott I K A R U S feliratot helyeztek el, utóbbit később lecserélték a „zsinórírásos” Ikarus feliratra, amely a szerb Ikarus (Икарус) gyárral (mai Ikarbus) történő megállapodásra vezethető vissza. A buszok további ismertetőjegye volt a hűtőrácson elhelyezett 280-as típusjelző szám, melyet sokszor Z80-nak láttak az utasok, de az üzemeltetők is néha így tüntették fel autóbuszaikat. A járműveket 1975-től ½ részben eltolható ablakokkal gyártották a korábbi ¼ részben eltolhatóakkal szemben. További jellegzetességként megemlíthető az ajtó nélküli oldalon az utolsó osztatlan ablak, melyet 1980-tól már a többi ablakhoz hasonlóan nyithatóként gyártottak. 1984-ig jellemző volt a Trilex keréktárcsa és a harmonikaajtó is (a köznyelvben gyakran ráncajtó).Az 1990-es évek elején, részben a legnagyobb megrendelőnek számító Szovjetunió és NDK megszűnésének köszönhetően, csökkentek az Ikarus megrendelései, ugyanakkor a költségek növekedtek. Az orosz rubel inflációja miatt a magyar kormány kész buszokat sem engedett ki a Szovjetunió utódállamaiba, melynek eredményeképpen százával sorakoztak a gyárudvaron az elkészült járművek. A bevételek elmaradása, illetve jelentős késése miatt az Ikarust 1990-ben fizetésképtelennek nyilvánították. A hanyatláshoz az is hozzájárult, hogy az Ikarus későn kezdte el kifejleszteni a 200-as széria utódjának szánt 400-as szériát, így a legtöbb megrendelő más buszgyáraktól kezdett el vásárolni, a megmaradt megrendelők pedig (köztük a BKV is) inkább a megbízhatóbb 200-as szériát részesítették előnyben. 1998-ban még megpróbálkozott a gyár az Ikarus Classic buszcsaláddal is, de a 280-as felújított változatából végül csak 72 darab készült el (Ikarus C80 névvel), melyeket többnyire csak néhány hazai Volán-vállalat vásárolt meg.
1986-ban Debrecenben a Hajdú Volán vegyes üzemű buszokat kezdett el tesztelni, majd 1996-tól tisztán gázüzemű buszokat vásároltak, amelyek zöld festéssel és „metánbusz” felirattal közlekedtek. A járműveket 2009 körül selejtezték.1996-ban két darab gázüzemű változat a Tisza Volán részére is készült (Ikarus 280.52 CNG), melyeket 1999-ig további példányok követtek, és kettő kivételével azóta is Szeged helyi járatain közlekednek.Az Ikarus 280-as típust még 2002-ben is gyártották, ekkor hét darab dízel érkezett a Kisalföld Volánhoz (280.30M) és négy darab gázüzemű a Tisza Volánhoz (280.52). Az utolsó legyártott példány Tádzsikisztánba került, a magyarországi példányok közül az IAA-833 rendszámú volt az utolsó, amely a Kisalföld Volán állományához tartozik.
A BKV egyéves próbaüzemre 1971. december 20-án állományba vette az Ikarus GA-95–87 rendszámmal ellátott K1-es kísérleti autóbuszát. A járművet a 107-es viszonylaton tesztelték, ami sikeresnek bizonyult, ezért 1973. augusztus 16-án 38 darab új, Ikarus 280.00 típusú buszt vásároltak, illetve szeptemberben megvették a kísérleti autóbuszt is. A GC-52-01 – GC-52-19 tartományba eső buszokat a Fürst, míg GC-52-20 és a GC-52-38 közöttieket a Récsei garázs vette állományba. A megvásárolt első széria között szerepelt az 1974-ben „B.K.V. Étkeztetőbusszá” átalakított (akkor GC-52-29, később CLK-621 rsz.) autóbusz is.
1974-ben érkezett a második széria, amelyből a Fürst és Récsei garázsokon kívül már a Kilián is kapott buszokat, az állomány így 139 darabra nőtt. Minden évben új buszok álltak forgalomba, az 1980. évi első selejtezési hullámig már 737 darab 280-assal rendelkezett a cég. Mindezt az tette lehetővé, hogy a BKV-hoz minden évben újabb széria új busz érkezett. A járművek 400–450 ezer km teljesítményre voltak tervezve, ezt pedig vonaltól függően 5–10 év alatt teljesítették, 10–12 évesnél öregebb buszok nemigen fordultak elő ebben az időszakban.1982-ben rendszámtáblaváltás történt a buszokon, a GA, GC, GE betűjelzés helyett megkapták a BU, BX, BY kezdetű rendszámokat.1985 júliusában beszerezte a cég az első 280.49-eseit, amelyek a korábbi Praga váltó helyett már ZF4 HP 500 váltóval érkeztek, eleinte harmonikaajtós és bolygóajtós kivitelben is. 1986. év végééig még a korábbi 280.00-s modellváltozat is érkezett, de 1987-től már csak 280.49-eseket vásároltak, amelyek ekkor már mind bolygóajtóval rendelkeztek. Ebből a változatból is évente jöttek új buszok, egészen 1992-ig.
1998-ban a BKV (a 7-es és 173-as vonalra) 50 buszt felújításra küldött az Ikarus székesfehérvári gyárába. Az 50 autóbuszból 29 nagyjavításon, a maradék 21 pedig karosszériacserén esett át. A buszokat egyéni arculattal látták el: „7-173 Gyors” feliratot és piros-sötétkék fényezést kaptak; vörös színű FOK-Gyem kijelzőkkel, sárga kapaszkodókkal, babakocsi-tárolóval, elektronikus jegykezelővel, vezérelt bemondással és kapaszkodóra szerelt leszállásjelzővel szerelték fel őket, illetve egy részük Euro 2-es motort és automata ZF váltót kapott.
2002-ben a BKV Miskolcról vásárolt 17 darab Ikarus 280.15-ös típusú autóbuszt, mert az M2-es metró felújítása miatt a szokásosnál jóval több csuklós buszra volt szüksége. Az autóbuszok kisebb javításokon estek át, valamint kommunikációs rendszerrel szerelték fel őket, és az eredeti AKD rendszámukkal a Cinkotai és a Dél-pesti üzemegységhez kerültek. Az utolsó darabot 2004 októberében törölték az állományból.2003-ban a BKV 24 darab 280-asát felújításra küldte Mezőtúrra. Az ott járt buszok különleges ismertető jele a rájuk festett „ezüstnyíl”, továbbá a szövetülés, az elektronikus jegykezelő, illetve a legtöbbnél a piros keretes FOK-Gyem volt. Forgalomba állásukkor „BKV-Plusz” megjelölést kaptak. Az autóbuszok „ezüstnyilukat” 2008 és 2012 között vesztették el.
2006 októberétől a BKV Zrt. alvállalkozásában, a VT-Transman hét darab Pécsről beszerzett Ikarus 280-ast és egy darab Ikarus 284-est üzemeltetett. A járművek a Szabadság híd felújítása alatt a 47-es és a 49-es villamos pótlásában segítettek. 2010-es selejtezésükig további vonalakon is közlekedtek.
2013. december 29-én a BKV törölte állományából az utolsó szívómotoros 280-asát, a BPI-701 rendszámú autóbuszt, amely ezen a napon a 244-es és 276E buszvonalon közlekedett utoljára.2014 októberében a BKV leselejtezte az utolsó ráncajtós, BPO-479 rendszámú Ikarusát. Az autóbusz utoljára 7E-re kitáblázva, a 7E busz vonalán közlekedett, majd később magánkézbe került, ahol felújításon esett át.A BKV ezredik 280-asát 1983-ban gyártották, amely 1995-ös selejtezése után sokáig elhanyagolva állt a BKV-nál, majd magánkézbe került. A korábban BU-86-67 rendszámmal közlekedő járművet 2016 augusztusában a BKV visszavásárolta, felújítása és nosztalgiajárművé alakítása folyamatban van.A típusból a BKV 1680 darabot vett újonnan (majd később használtan 17-et), illetve a VT-Transman használt 7 darabot, melyekből napjainkban már csak 70 jármű szolgálja a főváros útjait. Az autóbuszokat a BKV Cinkotai, Dél-pesti, Óbudai és Kőbányai garázsa üzemelteti, de korábban e típus felbukkant a Kelenföldi és az egykori Récsei garázsban is.
A ferihegyi repülőtéren a Malév többféle autóbusszal szállította az utasokat a terminálok és a repülőgépek között, az 1980-as évek elejétől Ikarus 280.15-ösöket is beszereztek ebből a célból. A buszok harmonikaajtóval és kézi sebességváltóval rendelkeztek. 1987-től 1989-ig saját sorozat is épült a repülőtér számára 280.51-es jelzéssel, amelyek már bolygóajtókat kaptak. A repülőtéri 280-asokat 2000 körül kezdték el lecserélni, helyükre Neoplan Cobus buszok érkeztek. A 280-asok nagy részét a Nógrád Volán vásárolta meg, és Salgótarjánban helyi járatként járatta őket, eleinte még Malévos festéssel. 2016-ban elkészült a BKV és a Légiközlekedési Kulturális Központ együttműködésében a korábban BPI-845 rendszámmal Budapesten közlekedő 280.49-esből átalakított Malév-emlékbusz, melyet különleges alkalmakkor járatnak, például a Múzeumok Éjszakáján. Mivel a jármű nem kiállítási darab, hanem forgalomban is részt vesz, így nem teljesen eredeti formájában készítették el. A korabeli darabokhoz képest modernebb Rába D10 motort és ZF Ecomat sebességváltót kapott. Ezeken kívül mindent az 1980-as állapotoknak megfelelően alakítottak ki: kerekeit csőfelnisre, ajtajait harmonikaajtókra cserélték, a kapaszkodókat fehérre festették, lecserélték az üléseket, valamint furnérlemezekkel látták el a belső oldalfalakat, és a vezetőfülkében a Praga váltóhoz tartozó kapcsolópanelt szerelték be. Érdekességképpen megemlíthető, hogy a fényezéshez használt minta maszkolását a korabeli buszoknál anno is segédkező Kovács László grafikusművész végezte.
Békéscsaba helyi közlekedésében a Körös Volán kilenc darab 280-as Ikarusa is segédkezett, pontosabban: egy 280.06-os, egy 280.52-es, kettő 280.33-as, kettő 280.02-es, kettő 280.40M és egy 280.30M típusú volt az állományban. A kezdeti időszak állományáról nincsen elérhető adat. A 2000-es években újabb kocsik érkezésével fokozatosan kivonták az Ikarusokat a közlekedésből, és vagy helyközi állományba kerültek, vagy selejtezték őket. 2015-ben a Körös Volán jogutódja, a DAKK Zrt. már csak négy autóbuszt üzemeltetett, kettőt még abban az évben kivontak a forgalomból, kettő pedig helyközi járatokon teljesített szolgálatot. Napjainkban ilyen típusú autóbuszok már nem szolgálnak a városban.
Az 1973-as olajválság miatt a KGST országai is próbálkoztak alternatív megoldásokkal a tömegközlekedésben, ám végül csak 1983-ban értek el a feladatok kiosztásához. Magyarország a sűrített földgázzal való kísérleteket végezte, melynek teszthelyszíne a debreceni Hajdú Volán lett. A kísérletek és tesztek eredményeképpen, illetve az olasz Landi Renzo kutatásait is felhasználva, Debrecenben 1986-ban már utasokat is szállítottak a vegyes üzemű buszok, Európában elsőként. 1991-től a holland Deltec rendszerével további autóbuszok átalakítása történt meg („dual-fuel”). 1992-ben teszteltek AFS típusú berendezést is, ami nem igazán vált be, így 1995-ben ezeket visszaalakították dízelüzeműre. 1996-ban 49 darab vegyes üzemű busszal rendelkezett a cég, ekkor történt meg az újabb fejlesztés: a Delteccel együtt a tisztán (szikragyújtásos) CNG-üzemet részesítették előnyben, először két darab 280-ast alakították át „metánbusszá”, az első novemberben elkészült, két hónap múlva pedig már forgalomba is állt. A környezetkímélő buszok Rába gázmotort kaptak, oldalukra virágokat festettek, illetve egy nagy „metánbusz” feliratot is kaptak. Az első ilyen jármű a BPY-163 rendszámú 280.33-as busz volt. 1998-tól további 50 darab busz gyártását kezdték meg, amelyek egyedülálló módon már ekkor megfeleltek az Euro III-as besorolásnak, pedig ekkor még nem volt előírás. A buszok töltéséhez új töltőállomást építettek a Déli sori telephelyen. A „metánbuszokat” egy feltöltéssel 400 km-es futásra tervezték, illetve a város levegőjének javulását várták a projekttől. A vegyes üzemű buszokat folyamatosan selejtezték, vagy visszaalakították dízelüzeművé az ekkor már gazdaságtalan üzemeltetés, illetve az alkatrészhiány miatt, majd 2003-tól már csak a BPY-083 rendszámú busz maradt meg 2010-es selejtezéséig. A buszt félretették, ám a Hajdú Volán jogutódja, az ÉMKK 2016-ban eladta a Katasztrófavédelemnek, így a jármű valószínűleg már nem lesz megőrizve az utókor számára. A 2009-es debreceni szolgáltatóváltás miatt (a Hajdú Volántól átvette a helyi közlekedést a Debreceni Közlekedési Zrt.) a vegyes üzemű buszok mellett a metánbuszokat is leállították.A Hajdú Volán Debrecenben és környékén 280.00, 280.02, 280.03, 280.06, 280.15, 280.17, 280.30M, 280.33, 280.40M, 280.47 és 280.54 változatokat üzemeltetett.
A városban 2010-ben 13 darab csuklós Ikarus közlekedett, illetve három tartalékként funkcionált.
Győrben 2016-ban már csak 23 darab közlekedett, ebből öt darab korábban a BKV tulajdona volt. Itt található meg a 200-as széria 200 000. legyártott darabja is, melyet eredetileg Oroszországba szántak, végül a Kisalföld Volánhoz került (280.33 modellváltozat, rendszáma CCP-293). Helyközi állományban 27 darab busz közlekedik, amelyeket 1989 és 2002 között gyártottak. A helyi és a helyközi buszok üzemeltetője is az ÉNYKK.
A Kapos Volán első 280-as buszait 1979-ben szerezte be, ezek a GF-23-30 – GF-23-31 és a GF-24-53 – GF-24-58 rendszámokat kapták. 1983 és 1996 között további 29 autóbusz érkezett Kaposvárra, ebből 13 darab használtan: egy darab a BKV-tól 1989-ben, 12 darab pedig az egykori NDK városaiból, 1991 és 1994 között. A Kapos Volánból való kiválás után (1994) a kaposvári autóbuszokat az új tömegközlekedési vállalat, a KT Zrt. vette át, ekkora már a autóbuszok többségét törölték az állományból. Az utolsó kaposvári 280-ast (CCT-452 rendszámmal) 2015. december 30-án vonták ki a forgalomból. A városban a 36 év alatt 280.00, 280.02, 280.03, 280.06 és 280.52 modellváltozatú autóbuszok közlekedtek, majd az utolsó években már csak 280.03-asok és 280.06-osok fordultak elő.
A Miskolci Közlekedési Vállalat 1974-ben szerezte be az első 280-asát, amely a GC-69-26 rendszámot kapta. 1975-ben már 23 autóbusz közlekedett Észak-Magyarország legnagyobb városában, ezek közül öt piros színű volt. A típusból 1990-ig minden évben újabb buszok érkeztek, majd első körben a 12-es és 14-es buszjárat vonalán váltották ki a régi Ikarus 620-asokat. 1990-ig összesen 323 példány érkezett a 2-2-2-2 ajtóelrendezésű, 280.15 és 280.50 modellváltozatokból.Az első selejtezésekre 1981-ben került sor. 2002-ben a BKV Rt. 17-et vásárolt meg az AKD rendszámú 280.15-ösökből. 2014 februárjában, csaknem másfél évtizedes szünet után Miskolc buszhiány miatt ismét beszerzett hat buszt a típusból, a Kunság Volán korábbi buszait Kecskeméten selejtezte le a DAKK. Ezekkel együtt 13 példánya futott a városban 2016-ig. A város már nem használja a típust, az utolsó Ikarus 280-asok selejtezése 2016-ban megtörtént.Az MVK Zrt. négy veteránvizsgás autóbusza között az Ikarus 280 is képviselteti magát.
Az első jármű 1976 végén érkezett, majd ezt követően 1983-ig fokozatosan megtörtént a város autóbuszainak cseréje. Ebben az évben már ez a típus egyedüli csuklós járműként alkotta az állomány nagy részét. Pécsre 1994-ig érkeztek 280-asok, több modellváltozatban: 280.06, 280.15, 280.33, 280.47, 280.52, 280.52B és 280.52C típusú járművek szolgálták a város közlekedését. A buszok nagy része megkapta a kék-fehér festést, három kivételével (BPV-110, BPV-122, BPV-123), ezek megmaradtak eredeti sárga színükkel. Számuk jelentősen megcsappant, amikor forgalomba álltak a Mercedes-Benz Conecto G típusú autóbuszok. A felszabaduló járműveket magáncégek hamar felvásárolták, és az ország számos pontján bukkantak fel később, többek között zalai vonatpótlóként, hatvani munkásszállítóként, de a VT Transman Budapesten is üzemeltetett hét darabot Csepelen, illetve Dél-Budán villamospótlóként. 2011-ben tíz darabot vásárolt volna a Pécsi Közlekedési Zrt. a Hajdú Volántól, de ebből végül nem lett semmi. Pécsett az utolsó buszt 2015. december 1-jével kivonták a forgalomból.
Az 1990-es években Debrecen mintájára a Tisza Volán is CNG (sűrített földgáz) autóbuszokat tervezett beszerezni. Először próbafutásokat végeztek két darab, korábban kiállításokon járt autóbuszokkal szegedi helyi járatokon. Az ELM-395 rendszámú 280.52F Rába és Deltec, az ELR-401 rendszámú 280.52B Rába és Transcom közös fejlesztésű gázmotorral rendelkezett. Forgalomba állításuk 1996 szeptemberében történt meg, a buszok ZF váltóval rendelkeztek, a tetőn pedig gáztartályt helyeztek el, melyek töltését az akkor nyíló Vásárhelyi Pál utcai töltőállomás biztosította. 1998-ban egy szintén Deltec rendszerű, de már Voith váltóval rendelkező buszt is beszereztek, amely EZW-242 rendszámmal állt forgalomba. A próba után 1999-ben már sorozatban gyártott sűrített földgáz üzemű Ikarusok érkeztek Szegedre, augusztustól októberig 16 darab csuklós buszt vásároltak. 2002-ben további négy darab érkezett a városba, amelyek az utolsó legyártott Magyarországra szánt Ikarusokhoz tartoztak. Az 1996-os járműveket 2012-ben felújították, majd 2015-ben (már a Tisza Volán jogutódja, a DAKK állományából) selejtezték, míg a többi jármű még forgalomban van.
Az Ikarus egyik üzemegységének városában is meghatározó szerepe volt a 280-asoknak mind a helyi, mind a helyközi közlekedésben. A helyi járatokon a fehér-kék-vörös festésű buszok jártak, amelyek többnyire 280.40-es és 280.52-es modellváltozatúak voltak. A járművek nagy részét már selejtezték, vagy más városokba irányították át, 2018. év végén egy darab 280-as tartozott a fehérvári helyi állományhoz.Az 1982-es szárazréti autóbusz-balesetben az Alba Volán egyik 280-asa is érintett volt, a jármű a 37-es helyi járaton teljesített szolgálatot, amikor a buszsofőr hibájából egy nemzetközi gyorsvonattal ütközött.
Szombathelyen 2017 januárjában már csak hét darab Ikarus 280-as közlekedett az ÉNYKK üzemeltetésében, melyből az egyik, az AAT-281-es rendszámú busz negyedik ajtaja mechanikus emelőberendezéssel van ellátva a kerekesszékkel közlekedők miatt.Egy buszt kijelöltek megőrzésre, melynek eredeti kinézetét is visszaállítják. Az 1976-os gyártású 280-as korábban a GF-00-19, a BZ-98-13 és az AAT-310-es rendszámokat viselte, jelenleg próbarendszámos.
Veszprémben a helyi közlekedést 2019. január 1-jén az új önkormányzati tulajdonú V-Busz Veszprémi Közlekedési Kft. vette át az ÉNYKK-tól. Az új szolgáltató autóbuszai nem készültek el időben, ezért 7 darab csuklós Ikarus további 1 hónapig besegített a város helyi közlekedésébe. Ezután az ÉNYKK Ikarus buszainak egy része helyközi állományba került át, egy másik részét pedig selejtezték.
A táblázatban szereplő darabszámok 1990-től 2015-ig terjedő időszak állományi adatait mutatják. A járművek nagy része már nincsen forgalomban. Egyes járműveknek a típusszáma megváltozott felújítás során, a táblázatban az új típusszámok vannak feltüntetve.
A korábbi Volán-társaságok 2015. január 1-jével beolvadtak a területi Közlekedési Központokba. A Közlekedési Központok helyi és helyközi forgalomban is üzemeltetnek még 280-asokat, főleg csúcsidőszakokban.
Az Ikarus buszok külföldre történő importálásának lebonyolításával a MOGÜRT Gépjármű Külkereskedelmi Vállalat foglalkozott.
Tanzánia számára egy darab 1973-as bemutató busz után 1974-ben gyártottak 31 darab 280.99-es buszt, melynek jellegzetessége a bal oldali ajtók voltak. Mivel a vezetőfülke maradt a bal oldalon, így a típusból többet nem rendeltek. Az Ikarus mérnökei ezért kifejlesztették az Ikarus 281-es típust, amelyben a kormány átkerült a jobb oldalra, a 165 legyártott darabot főleg afrikai országok vásárolták meg (Tanzánia, Mozambik).1974 és 1984 között 354 darab, illetve 1988 és 1993 között 292 darab 280-as érkezett számtalan altípussal Tunéziába, ahol több szolgáltatónál is forgalomba álltak. A buszok altípusai:
Az Ikarus a MOGÜRT-ön keresztül már a sorozatgyártás elején szállíttatott 280-asokat Amerikába, főleg 3 harmonikaajtós kivitelben. A buszok többsége Venezuela (280.13 és 280.14), Peru (280.09) és Ecuador (280.60) nagyobb városaiban állt forgalomba, de 25 darabot Costa Rica is vásárolt, amelyekből már egyik sem működőképes.Az 1960-as évek végén a kubai piacon működő spanyol Girón gyár, amely autóbuszok felújításával foglalkozott, megállapodást kötött az Ikarusszal buszok importálásáról. A magyar gyártól kész alvázak és szükséges alkatrészek kerültek Havannába. 1990-ig többféle típust szereltek össze, a 280-as változatból közel 700 példány gurult ki a gyártósorról, de Girón XVI néven. A magyar változattól való legszembeötlőbb eltérés, hogy az ablakokat alul lehetett kinyitni. A kiöregedett buszokból később vasúti kocsik, pótkocsik, illetve emeletes buszok lettek.
Szófia először 1974-ben rendelt 100 darab 280.04-est, majd a kezdeti sikereknek köszönhetően 1976-ban további 150 darab érkezett a bolgár fővárosba. 1982-től 280.43-asokat vásároltak, ami nem tért el jelentősen a korábbi változattól. Az utolsó szállítás 1986-ban történt, összesen mintegy 1100 példány járt a városban, egészen 2014-ig.Egy 1993-ban Berlinből Ruszéba érkezett busz 2003-ban magánkézbe került, de további sorsa ismeretlen.
A cseh és szlovák városok előszeretettel vásároltak csuklós Ikarusokat, ami főként annak volt köszönhető, hogy a hazai gyáraik még nem tudtak csuklós buszokat gyártani. A buszok főleg a nagyobb városokban közlekedtek, de kisebb települések is rendelkeztek pár darabbal, és helyközi forgalomban is előfordultak. Helyi forgalomban az ¼ részben eltolható ablakú és 4 harmonikaajtós 280.08-as, helyközi forgalomban a 2 harmonikaajtós 280.10-es altípus volt a jellemző. Az Ikarus kiszorulása a Karosa B 741-es típusú csuklós busz 1991-es megjelenéséhez köthető.Prága első 280-asát 1972-ben szerezte be, amely ekkor még csak tesztelés céljából érkezett a fővárosba, és gyenge motorjának köszönhetően nem tett jó benyomásokat. 1976-ban azonban újabb tesztpéldányt kértek, mert az utasforgalom növekedése indokolttá tette a csuklós buszok közlekedtetését. Az újabb teszt már sikeres volt, így 1977-ben 20 darab 280.08-ast rendelt a prágai közlekedési vállalat (DPP), melyek 1978 januárjában már forgalomba is álltak. A következő években sorra érkezetek az újabb buszok, 1985-re már 315 darab állományi 280-as volt Prágában. Az új buszok utolsó beszerzése 1991 februárjában történt meg, de 1992-ben 19 darabot használtan is vásároltak Pardubicéből. Az utolsó forgalomban lévő 280-ast 2001-ben selejtezték. A 4382-es pályaszámú Ikarust megőrizték az utókornak, mellyel többnyire a prágai tömegközlekedési múzeumban lehet találkozni, illetve néhány alkalommal az utcán is nosztalgiajáratként.Brnóban 106 darab 280.08-as és 10 darab 280.12-es közlekedett. A buszok 1980-tól 1989-ig érkeztek, az utolsó darabot 2001-ben selejtezték, illetve számos példányt eladtak Bulgáriába, Oroszországba, Magyarországra és Szlovákiába. A 2090-es pályaszámú buszt a Műszaki Múzeum tulajdonában van, és nosztalgiacélokat szolgál.Ostravában 1977-től 1990-ig 102 darab csuklós Ikarust állítottak forgalomba. Az ezredfordulóra már egy sem közlekedett, ám megőrizték a 4070-es számú 280.10-est, amellyel azóta is lehet találkozni nosztalgiautak során.Csehországban az utolsó Ikarus 280-ast – amely Tábor városában közlekedett – 2007-ben vonták ki a forgalomból.
Pozsony 1974-ben szerzett be először csuklós Ikarust, ekkor 13 darab 280.08-as altípusú busz érkezett, melyeket 500–512 pályaszámokkal vettek állományba. Majdnem évente további buszokat vásároltak, az első selejtezések már 1979-ben megtörténtek. 1980-ban a 280.10-es, 1984-ben a 280.12-es altípusból is vásároltak tíz, illetve húsz darabot. Az utolsó beszerzés 1992-ben történt, ekkor 28 darab állt forgalomba a 280.08-asokból, közülük kerültek ki az utolsó forgalomban lévő példányok is, amelyeket 2008-ban selejteztek. A 34 év alatt Pozsony összesen 761 darab buszt vásárolt. Az 1987-es gyártású 2881-es pályaszámú Ikarus 280.08-ast megőrzés céljából félretették, majd a nosztalgiaüzem része lett.A többi szlovák város közül Kassa rendelkezett még nagyobb állományi darabszámmal, itt 1975-től 1995-ig 144 darab 280-as közlekedett, nagy részüket újonnan vásárolták. 2001-ben további egy darabot vásároltak használtan. Az utolsó darab 2010-ig volt forgalomban. A 4082-es és a 4085-ös pályaszámú buszokat megőrizték, az egyik a kassai Szlovák Műszaki Múzeum tulajdona, a másik a közlekedési társaság birtokában van.Nyitrán már 1974-ben megjelent az első három darab 280.08-as, és még 2005-ben is szereztek be párat. Összesen 57 példány közlekedett a városban, az utolsókat 2009-ben selejtezték. Az NR-441BE rendszámú buszt nosztalgiacélokkal megőrizték.Besztercebányán több vállalatnak is volt a birtokában 280-as, összesen 62 darab 280.08-as és 280.10-es járt a városban és környékén. Az utolsó selejtezés 2006-ban történt meg.Eperjesen 33 darab 280.08-as és 280.10-es közlekedett, amelyeket 1978 és 1990 között gyártottak. 2006-ban már egyik sem volt forgalomban.Zsolnán 29 darab közlekedett, főként 280.08-asok és 280.10-esek, de három darab 280.00-suk is volt. 1995-től már egyik sem járt forgalomban.Trencsénben 18 darab 280-as közlekedett, az első példányokat 1988-ban szerezték be, nagy részüket használtan. Kettő darab 280.87-essel is rendelkeztek, melyeket újonnan szereztek be 1995-ben, és 2008-ig voltak forgalomban.
Görögország számára az Ikarus 1978-ban építette a 280.22 változatú buszt, amely a próbafutások után visszakerült Magyarországra. Habár a teszt sikeres volt, Athén a keskeny és a meredek utcák miatt inkább a szóló változatból (Ikarus 260) rendelt 300 darabot, amit az Ikarus rekord gyorsan teljesített.
Irán összesen 489 darab 280-ast vásárolt, többnyire a 280.69-es változatból, amelyek Teheránban jártak. A buszok különleges kialakítással rendelkeztek, a második ajtó a szokásosnál előrébb helyezkedett el, negyedik ajtaja pedig nem volt. A szigorú vallási előírások szerint a férfiak utaztak elöl, a nők pedig hátul, a csukló részen, a két területet vaskorlát választotta el egymástól.Egy 1980-as gyártású 280.31-es kísérleti darab készült Kuvaitváros számára, ám végül a fővárosi közlekedési cég nem vette meg. Mivel túl drága lett volna visszajuttatni Magyarországra, ezért távolsági közlekedésre használták Kuvaitváros és Fahaheel között. Az ország végül Ikarus 216-osokat vásárolt, amely ránézésre egy csukló nélküli 280-asra hasonlít.Egy darab 280.45-ös busz 1982-ben Szíriába került, melyet sorozatgyártás nem követett.
Lengyelország nagy felvásárlónak számított, a lengyel nagyvárosok tömegével rendeltek a magyar csuklós buszból, de helyközi forgalomban is lehetett velük találkozni. 1981-ben már közel 900 darab, 1988-ban pedig 4650 darab Ikarus 280-as járt Lengyelországban, amelyek főként a Berliety és a Jelcz buszokat váltottak.Varsó már 1978-ban vásárolt az új magyar buszokból, melynek oka a lengyel buszok gyors elhasználódása és az egyre növekvő utasszám volt. Eleinte a 280.11-es altípusú buszokat vásárolták, majd a lengyelek külön kéréseit felhasználva az új 280.26-os altípusú buszból is importált a MOGÜRT. A buszok Csepel váltóval és Rába-MAN motorral, illetve LIAZ-tengellyel készültek, majd az Ikarus áttért az MVG-tengelyre. Az összkomfortot tovább emelte a tágas belső tér és a légrugózás. Az 1990-es évektől a további újdonságokat tartalmazó 280.70-es változat érkezett a lengyel fővárosba, 1993-tól pedig az új flottaszínnek megfelelően a sárga-vörös festést kapták. A városban járt továbbá 1992-től 2012-ig 18 darab 280.58-as is, amely eltérő hajtáslánccal rendelkezett, illetve kísérletképpen két darab 280.37-es is, melyek sokkal erősebb motort kaptak, és kívülről is könnyen felismerhetőek voltak, ugyanis a második ajtót előrébb helyezték el, a motor és az üzemanyagtartály nagyobb térigénye miatt. A buszok a „bölény” becenevet kapták a jellegzetes motorhangjuk miatt. A próbaüzem sikerrel zárult, ezért további 25 darabot rendeltek az altípusból, ám egy kicsit gyengébb motorral. A sebességváltó és a hajtás eltérése miatt különböző jelzéssel álltak forgalomba (280.37A, 280.37B és 280.37D). 1994-ben öt darab 280.38A típusjelzésű buszt szereztek be, majd 1995-től a 280.70-es változatból (280.70B és 280.70E változat) is érkezett mintegy 150 darab. Az utolsó szállítmány 1998 februárjában érkezett meg, így a kezdetektől összesen mintegy 1500 buszt vásárolt Varsó. A buszok még több mint tíz évig járták Varsó utcáit, az utolsó jármű 2013. november 29-én szállított utasokat. Többségüket selejtezték, négy darabra üzemi vontatójárműként számítottak, illetve egy darab 280.37-est és egy darab 280.70E-t nosztalgiajárműként vettek állományba. A Klub Miłośników Komunikacji Miejskiej (KMKM) nevű szervezet 2010-ben megvásárolta és felújította a 2600-as számú Ikarus 280.26-ost, amely azóta nosztalgiabuszként üzemel.Poznańban 1981-től 2010-ig közlekedtek a 280.02-es, a 280.26-os és 280.70A altípusú buszok, melyekből összesen 211 darabot vásároltak. Az egyik 1986-os évjáratú 280.26-os buszt megőrizték, és nosztalgiajárműként üzemel.Gdańskban is mindennapos szerepük volt, közel 100 darab 280.26-os és 280.58-as altípusú csuklós Ikarus járt a városban. Egy piros-sárga festésű 280.26-ost megőriztek, melyet bérbe adnak esküvőkre, partikra, vagy egyéb rendezvényekre.Krakkóban először 1981-ben vásároltak 100 darab 280.26-os buszt, majd 1990-ig minden évben újabb példányok érkeztek, így összesen 299 darabra tettek szert. Népszerűségét többek között annak köszönhette, hogy a többi buszhoz képest több utast tudott elszállítani, erősebb motorral rendelkezett és az utasok kényelmesebbnek is találták. Az ezredfordulóra a legtöbb buszt selejtezték, helyüket az új Scania és Jelcz buszok vették át. Menetrend szerint az utolsó busz 2007. szeptember 24-én szállított utoljára utast, de hat darab még egy ideig labdarúgó-mérkőzések idején a szurkolók utaztatásában segédkezett. A város több darabot is megőrzött az utókor számára, a DK 260-as számút 2007-ben újították fel, először sötétkék-világoskék színekben, majd a hagyományos krakkói vörös-fehér színezést kapta. Múzeumban és nosztalgiameneteken egyaránt találkozni lehet vele. A 24575-ös számú darabot világoskék színezéssel használják nosztalgiaútvonalakon, melyet 2012-ben vásároltak Siedlce városából.Wrocławban 2014-ben is volt még forgalomban lévő 280-as, sorsukat az újonnan érkező Solaris buszok pecsételték meg. A város az 1980-as évek elejétől kezdve összesen mintegy 150 darabbal rendelkezett. 2009-ben Guinness-rekord-kísérletként 320 utas szállt fel egy wrocławi 280-asra.Lublinban 1985-től 2012-ig összesen 126 darab 280-as közlekedett, többnyire a 280.26-os altípusból. Egy 1985-ös gyártású buszt a Lubelskie Towarzystwo Zrównoważonego Transportu nevű szervezet megőrzött.Szczecinben 262 darab csuklós Ikarus járt, melyeket 1981-től 1992-ig szereztek be, de ezek után is még 17 évig jártak a városban, amit elsősorban a felújításoknak köszönhettek. 2007-ben két 280-ast is sikerült eggyé alakítaniuk. Az utolsó busz 2009. április 6-án vett részt utasszállításban. A 2252-es számú példányt a Szczecini Műszaki- és Közlekedési Múzeumban őrzik.Lengyelországban már csak elvétve lehet találkozni forgalomban lévő Ikarus 280-assal, de például Bielsko-Biała városban 2017 januárjában is forgalomban volt tíz darab 280.70E, hat darab 280.37-es és három darab 280.37B.
Az Ikarus gyár második legnagyobb felvásárló országaként, az NDK-ba több ezer csuklós Ikarus érkezett, ebből közel 1700 darab Kelet-Berlinben közlekedett, többnyire a 280.02-es városi kiszerelésből, de beszereztek a 280.03-as távolsági kiszerelésű buszból is. A buszok botváltóval és sok osztatlan ablakkal rendelkeztek. Németország újraegyesítése után a legtöbb példány visszakerült Magyarországra, és helyi Volánoknál álltak forgalomba, a maradék mintegy 50 buszt pedig fokozatosan selejtezték, vagy eladták külföldre, az utolsó darab 2000-ben járt utoljára a német fővárosban, majd a fehérorosz Hrodna városa vette meg. A Denkmalpflege-Verein Nahverkehr Berlin (Berlini Tömegközlekedési Emlékegyesület) két darab csuklós Ikarust őrzött meg, egy városi és egy távolsági változatot, melyeket azóta is meg lehet tekinteni a múzeumban, illetve nosztalgiautak során. A berlini közlekedési vállalatnak, a BVG-nek is van egy felújított 280-asa, amely a Partibusz nevet kapta, és ki lehet bérelni a cégtől. Chemnitzben is felújításra került egy 280.03-as busz, amely magánkézben van.Lipcse 1975 és 1990 között szerzett be 89 darab 280.02-est, illetve 1978-tól 1990-ig Berlinből kölcsönvett további 26 darabot. A városban az utolsó jármű a 67-es és a 89E vonalakon 2001. március 7-éig közlekedett. A 208-as számú buszt felújították és nosztalgiajárműként őrzik.
A Szovjetunió az Ikarus legnagyobb felvásárlója volt, a 280-as típusból több mint 25 000 buszt vásároltak különböző altípusokkal, a Szovjetunió felbomlása után pedig Oroszország is még mintegy 5500 darabot rendelt. A prototípus már 1970-ben megérkezett, a sikeres teszt után a sorozatgyártás 1973-ban indult, az új buszok főleg Ikarus 180-as buszokat váltottak. 1990-ben a magyar kormány nem engedett ki majdnem 1000 buszt, többnyire Ikarus 263-ast és 280-ast, mert a rubel annyira inflálódott, hogy nem fedezte a buszok előállításainak költségét. Így maradt Magyarországon az 1993-ban legyártott 200 000. Ikarus 200-as busz is. A gyár körül folyó állandó huzavonák ellenére további nagy megrendeléseket teljesített az Ikarus, többnyire továbbfejlesztett változatokkal, például a holland Deltec céggel közösen kifejlesztett Ikarus 280.52F, melyek motorja földgázzal működött és Szegeden álltak forgalomba, majd később pár darab Oroszországba és Romániába is került. A rendelések teljesítését segítette, hogy az orosz műhelyek megtanulták összeszerelni a buszokat, így csak az alkatrészeket és a vázakat szállították le a magyarok, a buszokat helyben szerelték össze az oroszok. A Szovjetunióban és utódállamaiban négy altípus fordult elő a legnagyobb számban. Az elsők között 280.01-esek érkeztek. Az ASH 75.2-A8 sebességváltóval rendelkező buszokat 1980-ban váltották a ZF S6-90U sebességváltóval rendelkező 280.33-asok. 1987-től 1989-ig eltérő üléselrendezéssel és bolygóajtókkal érkezett a 280.48-as altípus. A következő évben áttértek a 280.64-esre, amely csak apróbb módosításokon esett át, mint például a belső világítás cseréje. Kisebb számban egyéb altípusú buszok is érkeztek, illetve 1990-től használtan is vásároltak, főleg az NDK-ból.A moszkvai Moszgortransz is több ezerrel rendelkezett a típusból, még 2001-ben készült példányok is kerültek az orosz fővárosba. 2010-ben 1390 darab forgalomban lévő 280-asuk volt, ez 2012-re 450 darabra apadt, és ezeket is folyamatosan vonják ki, helyüket új alacsony padlós járművek veszik át.
A mai Oroszország területén elvétve még találkozni lehet Ikarus 280-as buszokkal, főleg a keletebbre fekvő részeken, a legtöbb helyen azonban már átadták helyüket a korszerűbb buszoknak.Kijevbe is nagy számmal érkeztek 280-asok, először 1973-ban szállított a MOGÜRT, a leggyakoribb a 280.33-as változat volt. Mintegy 700 darabbal rendelkeztek, melyek már nem közlekednek. A csernobili atomkatasztrófát követő evakuálást mintegy 1200 darab, többnyire Kijevből átirányított Ikarus és LAZ buszokkal végezték. A pripjaty-i felvételeken Ikarus 280-as csuklós buszok is feltűnnek. A katasztrófa után a járműveket roncstemetőben helyezték el, az erős radioaktív sugárzás miatt.A Balti államokba is eljutott a típus, főleg a 280.48-as változat, melyek többnyire a fővárosokban jártak, Tallinnban, Vilniusban és Rigában, utóbbi helyen nosztalgiajárművel is rendelkeznek.Kazahsztánban és Tádzsikisztánban is jártak csuklós Ikarusok, előbbibe tíz darabot, utóbbiba hét darabot újonnan szállítottak le, illetve használtan is vásároltak. Az utolsó legyártott 280-asok is Tádzsikisztánba kerültek 2003-ban.Moldova 1998-ban 21 darab 280.33O altípusú buszt vásárolt újonnan, illetve öt darabot használtan szerzett be, melyek Chișinăuba kerültek, ahol többségük még forgalomban van.A fehérorosz Amkodor gyár, amely főként mezőgazdasági gépek gyártásával foglalkozott, 1993-ban félkész Ikarus 280-asokat kezdett el összeszerelni saját néven. Az Amkodor-10126 névre keresztelt járműveket Pinszkben szerelték össze, a buszok homlokfalán az Amkodor és az Ikarus logó is feltűnt. Végül csak 47 darab készült el ezzel a módszerrel, illetve további 30 darab 280-ast átalakítottak. A járművek főként Minszkben, illetve Breszt, Mahiljov és Hrodna környékén álltak forgalomba.
Románia számára külön csak egy sorozat készült, a 280.05-ösöket 1977-ben gyártották, melyek többnyire Bukarestben álltak forgalomba. Ezek után a románok inkább saját gyártású csuklós buszokat vásároltak. Az 1990-es évektől azonban magyar Volán-társaságoktól, az NDK-ból és Oroszországból használtan vásároltak autóbuszokat, amelyek többek között Aradon, Nagyváradon, vagy Szatmárnémetiben teljesítettek szolgálatot. Ploiești 2011-ben 41 darab csuklós Ikarusszal rendelkezett, volt köztük különleges homlokfalú, illetve hét darab LPG üzemű busz is (ezeket a tetőn elhelyezett tartályról és a virágmatricákról lehetett felismerni).
A 200-as sorozat megjelenésének idején Kínában már népszerűek voltak az Ikarus buszok, többek között az Ikarus 31-esekből 640 darabot vásároltak, majd az Ikarus 60-as és az Ikarus 55-ösből is került az ázsiai országba. Az új csuklós busz sorozatgyártásának legelején a 280.01-es és 280.19-es változatból 187 darabot szereztek be, amit több autóbusz azért nem követett, mert megromlott a két ország kapcsolata.Feljegyzések szerint az Ikarus öt darab 280-ast adott el Japánnak, azonban ezek a buszok sosem közlekedtek a szigetországban, hanem egy japán cég, az International Procurement and Service Corporation (IPS) kötötte a szerződést Luxemburgban 1978 májusában öt darab, az NDK-exporttal megegyező Ikarus 280.02-es autóbusz vásárlásáról. A buszokra a japán érdekeltségű, de németországi Schwedtben létesített vegyi üzemnél volt szükség.
Az Ikarus buszok Törökországban is hosszú karriert futottak be, főleg a nagyvárosokban. A törökök több mint 2000 darab szóló Ikarus mellett 911 darab Ikarus 280-ast is beszereztek, melyek Isztambulban, Ankarában, İzmirben, Bursában, Eskişehirben és Antalyában jártak. A törököknek eleinte fizetési gondjaik voltak, ezért dohánnyal, pamuttal, zöldséggel és gyümölccsel fizettek a buszokért. Az 50 darab 280.25-ös Isztambulban állt forgalomba. 1980-ban a 280.28-as változat bemutatópéldány is a városban járt, majd 1991-ben 160 darab 280.67-est vásároltak, immáron pénzért. A városban már nem jár egyik típus sem, 2013 körül az utolsót is selejtezték. 1990-ben Antalyába és Eskişehirbe 280.68-as, 1991-ben İzmirbe 280.66-os, 1992-ben pedig Bursába 280.68A altípusú buszokat szállított le a MOGÜRT. Bursa később a 280.72-es változatból is rendelt. A főváros Ankara először 1980-ban 50 darab 280.25-öst, majd 1985-től 1991-ig 333 darab 280.28-ast vásárolt, melyek közül a 2011-es adatok szerint már csak 23 darab volt forgalomban.
A 280-as buszok sikerével 1975-ben elkészült a 280-as trolibusz prototípusa 280.T1 típusjellel, ami ZiU–5-ösök berendezésével jelent meg Budapest utcáin. A BKV 100-as pályaszámmal vette állományba, és 1991-ig szolgálta a fővárost. A járművet megőrzési célból leállították, de helytelen tárolás miatt állapota leromlott, és 2000-ben szétvágták. Mégis van azonban egy megőrzött példány: a 156-os pályaszámú trolit egy későbbi GVM-troli alkatrészeit is felhasználva újították fel.
GVM-elektronikával az Ikarus trolibuszokat 1985 és 1989 között gyártott. A legyártott 160 példányból 83 darab került Budapestre, Ikarus 280.94 típusként.Számtalan prototípus is létezett különféle műszaki megoldások tesztelése miatt, így többek között Svájcban, Ausztriában, Franciaországban, illetve Mexikóban és az Egyesült Államokban is jártak próbaüzemen Ikarus trolik. Nagyobb rendeléseket Bulgária és az NDK számára teljesített az Ikarus, de a trolik üzemszerűen jártak Észtországban és Romániában is.
↑ Az Ikarus évszázados története:  Gerlei Tamás, Kukla László, dr. Lovász György: Az Ikarus évszázados története. Budapest: Maróti Könyvkereskedés és Könyvkiadó Kft. 2008. ISBN 9789639005853  
↑ Legát 2008:  Legát Tibor: Közlekedik a főváros. Budapest: Jószöveg Műhely Kiadó. 2008. ISBN 9789637052774  
Drajkó Imre és Kaszap Jenő: Autóbusz járműszerkezet és típusismeret. Budapest: ÉTK Kiadó. 1990.  
Ikarus 280 elővárosi-városi csuklós autóbusz. buszok.freeweb.hu. [2009. március 21-i dátummal az eredetiből archiválva]. (Hozzáférés: 2017. február 4.)
Ikarus 280 csuklós városi autóbusz. users.atw.hu/mc-bubu. [2016. március 4-i dátummal az eredetiből archiválva]. (Hozzáférés: 2017. február 4.)
Ikarus 280 csuklós autóbusz. Budapesti Közlekedési Zrt.. (Hozzáférés: 2017. február 4.)
Ikarus 280 Járműállomány (AKD, BPV, JOY). hbweb.hu. (Hozzáférés: 2017. február 4.)
Автобус. Подвижной состав. Ikarus-280. Модификации (orosz nyelven). Харьков транспортный. (Hozzáférés: 2017. január 30.)
Az Ikarus 280T az Ikarus 280-as autóbusz alapján készített trolibusztípus. A karosszériákat az Ikarus Karosszéria- és Járműgyár gyártotta, elektromos berendezéseit különféle cégek tervezték. Kezdetben még a selejtezett ZiU-trolik elektronikáját használták fel, végül a legtöbb új troli a Ganz Villamossági Művekben (GVM) kifejlesztett berendezéssel készült.
Az első példány 1976-ban még ZiU–5-ösök berendezéseivel jelent meg Budapest utcáin. Ezt 1978-ig további 77 darab követte; közülük három különbözött a többitől, kísérleti megfontolásokból például önjáró üzemet is teszteltek. Magyarországon Szeged és Debrecen is beszerzett Ikarus trolikat. Szegedre került négy, korábban vásárokon járt bemutató darab és különféle prototípusok, majd hat darab Obus elektronikás sorozattroli is. Debrecen egy prototípust szerzett be; ezt további négy, szintén Obus elektronikás jármű követte.
A típus iránt külföldről is érdeklődtek: a prototípus járművek több nyugati országban jártak próbakörökön, többek között Franciaországban, Ausztriában és Svájcban, sőt, a tengeren túl is bemutatkoztak: az egyik járművet Mexikóban és az Egyesült Államok néhány városában tesztelték. A legnagyobb vásárló azonban Bulgária lett, a fővárosba (Szófia) 1985 és 1989 között 151 GVM-berendezésű trolit exportált az Ikarus, ezen felül további négy pedig Vratsza(wd) városába került. Ezzel egy időben az NDK 150 trolit rendelt az egyik GVM-troli lipcsei bemutató útja után, de politikai változások miatt végül csak 55-öt szállítottak le. Ezek négy városban álltak forgalomba, az utolsót 2000-ben selejtezték – egyes GVM-trolik később Tallinnba, Temesvárra kerültek.
Az Ikarus legnagyobb vásárlója, a Szovjetunió magyar trolikat nem vásárolt, de néhány prototípus Moszkvában futott próbaköröket. Ezek alapján fejlesztették ki saját, autóbuszokból átépített trolibuszaikat, amelyeket SZVARZ-Ikarus néven állítottak forgalomba. Autóbuszokból átépített trolik Lengyelországban és Észak-Koreában is futottak, ezeket mind helyben gyártották Ikarus karosszériákkal.
A Budapesti Közlekedési Vállalat (BKV) az új csuklós trolibuszok gyártásával az Ikarust bízta meg, mivel akkor még ez a technika kiforratlan volt. A megegyezés szerint az ezzel párhuzamosan selejtezésre kerülő ZiU–5 típusú trolik motorja került az Ikarus szekrényekbe. Az első trolit Ikarus 280.T1 szériajellel 1975-ben szállították le és 1976. január 2-án vették állományba 100-as pályaszámmal. A prototípus jármű a 100-as sorozat utolsó napjáig közlekedett, majd megőrzési célból leállították. A helytelen tárolás miatt azonban állapota leromlott, ezért 2000-ben szétvágták.A prototípus trolibusz után 1976-ban és 1978-ban további 78 darabot vásárolt a BKV, a szóló változattal ellentétben erre azért nyílt lehetőség, mert a Szovjetunió ekkor még nem tudott csuklós járműveket gyártani. Az új trolik a 280.91 szériajelet és a 101–178 pályaszámot kapták, amelyek kocsiszekrényét az Ikarus leszállította a BKV-nak, ahol a selejtezett ZiU–5-ösök alkatrészeit beszerelték.Néhány darab kísérleti megfontolásból különbözött a többiektől: a 101-es kísérleti örvényáramféket, a 102-es erősáramú védőkapcsolást, a 104-es akkumulátoros segédhajtást kapott, a 120-ast részben önjáróvá tették egy Lada motorral, a 155-ös pedig Volkswagen segédhajtással üzemelt. Utóbbi jármű az Ikarus tulajdonában volt 1989-ig. Az alkatrészeket általában utas nélküli tesztüzemekkel próbálták ki, amelyeket később kiszereltek.A trolik először a 75-ös vonalon jártak, majd az újonnan létesített 80-as és 81-es vonalakon is megjelentek, illetve a ZiU-kkal vegyesen közlekedtek a 79-es vonalon. Az 1980-as évek végén elkezdték a selejtezésüket az újonnan érkező GVM-trolik érkezésével egy időben, az utolsó darabot 1995-ben vonták ki a forgalomból.1981-ben kísérleti prototípusként készült el a két motoros, egyedi hajtásrendszerű 300-as pályaszámú troli, melyet az Ikarus, a BKV és a VKI (Villamosipari Kutatóintézet) közösen épített. Az egyik motort később kiszerelték. A trolival a hidraulikus hajtásrendszert tesztelték, mellyel a sokszor hibás szaggatós berendezéseket szerették volna lecserélni. A próbák végül sikertelenek voltak, a troli további sorsa ismeretlen.Egy Ikarus prototípus troli még készült 1987-ben, ezt 199-es pályaszámon vette állományba a BKV 1990-ben. A jármű a 972-es ZiU–9V típusú troli (később ZiU–9B-vé átépített, egyedi példány) berendezéseivel közlekedett. Az új konstrukció eredményeképpen a troli villamosféke erősebb lett, ám néha megnőtt a késedelmi ideje (később fékezett), vagy blokkolásig fékezte a hajtott kerekeket, ezáltal erősen balesetveszélyessé vált. 1996-ban átépítették GVM-berendezéssel és a 283-as pályaszámot kapta, így 2014-ig forgalomban volt. Ekkor ennek a trolinak az alkatrészeit használták fel a 156-os pályaszámú nosztalgiatroli megépítésekor.
1987-ben hét, 1988–89-ben pedig 76 darab GVM-troli került Budapestre Ikarus 280.94 szériajellel, amik szinte teljesen megegyeztek a keletnémet 280.93-as járművekkel. Öt darab harmonikaajtóval, míg a többi bolygóajtókkal érkezett, de az öt harmonikaajtós trolit is 2001 és 2003 között átalakították bolygóajtóssá. A trolikba 196 kW-os TK 110 K jelű motor került, nevüket pedig a villamosegységeket gyártó Ganz Villamossági Művekről (rövidítve GVM) kapták, pályaszámuk 200–282. Egyenáramú szaggatós technológiával készültek, melynek fejlettsége akkor úttörőnek számított a villamosgépiparban. A budapesti trolikban ezt a funkciót cseh gyártmányú tirisztorok látták el. A járművek másik úttörő tulajdonsága a visszatápláló villamosfék, amely fékezéskor generátorként viselkedve villamosenergiát képes visszatáplálni a felsővezetékbe. Az új trolikat a sofőrök eleinte nehezen szokták meg, mert a korábbi típushoz képest az ellentétes oldalon volt a fékpedál. 1997. március 27-én az Örs vezér terén a műszaki pihenőre félreálló 263-as pályaszámú trolibuszt egy fiatalembernek sikerült beindítania, majd az első házba beleütközött. A trolit később megjavították, majd újra forgalomba állt. Az első GVM-troli selejtezése 2014. március 31-én történt meg, ekkor hat darabot állítottak le. 2015. február 15-én a 205-ös pályaszámú trolit Eberswalde vette meg, ahol nosztalgiacélok miatt felújítják. 2016. december 22-én az ukrajnai Bila Cerkva négy trolit megvásárolt a BKV-tól, ezeket eredeti piros festésükkel küldték ki. Budapesten 2019 januárjában már csak 44 darab GVM-troli volt állományban.
A típus debreceni története 1989 végén kezdődött, amikor a BKV-tól kölcsönkapott 213-as pályaszámú GVM-trolit tesztelték, ami három hónapig utasokat is szállított a városban eredeti BKV festésében. A tesztüzem után Debrecen az egyik T6-os prototípust szerezte meg, ami eredetileg İzmir városának készült, majd budapesti próbafutásai után Ankarába került. 1982-ben visszavitték Budapestre, ahol a szaggatós berendezések fejlesztéséhez tesztelték a Ganz gyárban, végül 1991 márciusában került Debrecenbe. Itt egy balesetes ZiU–9-es troli elektromos berendezéseivel szerelték fel, majd 400-as pályaszámmal vették állományba. Egyedisége és nehézkes javítása miatt 2000-ben selejtezték. A kedvező tapasztalatok miatt azonban 1991 őszén további négy darab Ikarus troli állt üzembe a Debreceni Közlekedési Vállalat színeiben, amelyekbe szintén ZiU–9 alkatrészek kerültek. Kettőt Budapesten, kettőt pedig Debrecenben szereltek össze, a trolik a 401–404 pályaszámokat kapták. 2007-ig a debreceni buszok és trolik kék-fehér fényezést kaptak, a 404-es troli kivételével, ami korábbi piros festését megtartotta. Ezt a járművet 2016-ban selejtezték, majd 2017 márciusában szétvágták. Ekkor a másik három még forgalomban volt.
Szeged első Ikarus trolibuszait 1982-ben szerezte be, ekkor két kísérleti darab került az alföldi városba: a Kiepe-elektronikás T4-es és a Ganz-elektronikás T6-os. Másfél évvel később a Hitachi-elektronikás T7-est, 1987-ben pedig az egyik BBC-elektronikás T3-ast is megvették. A T4-es 1978-ban készült, ebbe Kiepe-berendezést szereltek. Ellenállás-vezérlése egyedi volt, elektropneumatikus kontaktorvezérléssel rendelkezett. Szegedre 1982-ben került, majd 1984-ben vették állományba T4-281 pályaszámmal és 1992-ig volt forgalomban. Az első T6-os prototípus 1980-ban épült bolygóajtókkal, részben önjáró funkcióval. A próbafutások után megjelent a BNV-n, majd Lipcsében is. Ez után Weimarban forgalomba is állították 1980 szeptembere és novembere között, majd kiállították Plovdivban, illetve további próbaúton vett részt Szófiában. 1982-ben került Szegedre T6-281-es pályaszámmal, 1990-ben villámcsapás érte, amelytől tönkre mentek az elektromos berendezései, de hivatalosan csak 1996-ban selejtezték. 2011-ben Szeged környékén megtalálták a jármű roncsait, és 2014-ben a Közlekedési Emléktár Alapítvány megvásárolta. A T3-as 1980-ban Linzben, majd Grenoble-ban járt próbaúton, utána 1986-ig az Ikarusban kísérleteztek vele. Szegedre üresen került, ahol 1987-ben állt forgalomba GVM-berendezéssel. Pályaszáma T6-282 volt. 1999-ben selejtezték, de csak 2002-ben vágták szét. A T7-es prototípus egy 1977-es szekrényre épült, de csak 1980-ra készült el. Japán Hitachi-berendezéssel építették meg, Volkswagen segédmotorral, így önjáró üzemre is képes volt. 1985-ben került Szegedre, ahol a T7-281-es pályaszámot kapta. 1994-től nem közlekedett, de csak 1998-ban selejtezték, majd egy évvel később elbontották.1991-től 1993-ig az Obus Kft. berendezéseivel hat darab trolit vásárolt a Szegedi Közlekedési Társaság, ezeket Budapesten előszerelték, a végső összeszerelést pedig Szegeden végezték. A járművekbe ZiU–9-es elektromos berendezések voltak beépítve, a légsűrítő viszont lengyel gyártmányú volt. A trolikat 500–505 pályaszámmal vették állományba. 2001-ben az 502-es pályaszámú trolit átalakították Ganz aszinkron motoros hajtásúvá, illetve a német Eberswalde városából két darabot használtan vásároltak, ezek az 506-os és 507-es pályaszámokat kapták. A trolikat 2004-ben kezdték el selejtezni, helyükre használt Mercedes és Škoda 15Tr trolikat vásároltak. Az 505-ös pályaszámú trolibuszt 2009-ben felújították, és azóta nosztalgiajárműként közlekedik. Az utóbbi években menetrend szerinti forgalomban csak alkalmanként közlekedő 502-est 2018. október 19-én – a hatósági vizsgájának lejártával – végleg leállította az SZKT, ezzel törölte az utolsó Ikarus-troliját is az állományból.
Az Ikarus GVM-elektronikával először 1985-től 1989-ig gyártott sorozattrolit Bulgáriának Ikarus 280.92 szériajellel, ezek Szófiában álltak forgalomba. A trolik egy részének homlok- és hátfalát a 2000-es években lecserélték. Az egykori 151 darabos flottának a nagy részét már selejtezték, 2017 januárjában még 60 körüli állományi Ikarus trolibuszuk van, amelyek leginkább csak csúcsidőszakban közlekednek.1991-ben négy darab 280.92-es trolit Vratsza városa is vásárolt, ezek közül kettőt 2016-ban selejteztek, a másik kettő 2017 januárjában még forgalomban volt.Szófiában három Ikarus 280-as autóbuszba Škoda 9Tr-berendezést építettek, ezeket 401-403 pályaszámokon vették állományba és 2004-ben selejtezték őket.
Phenjanban is közlekedett Ikarus troli, de az ország elszigeteltsége miatt ezekről nem áll rendelkezésre elég forrás. Új trolikat az Ikarus nem adott el Észak-Koreának, a trolibuszok közül kettő ránézésére két darab Ikarus 260-as autóbuszból van összeillesztve, a harmadik pedig egy Ikarus 280-as busz átalakítva.
Észtország Ikarus trolibuszait használtan vásárolta a német Hoyerswerda-ból 1995-ben és 1996-ban, a hat darab jármű 426–431 pályaszámmal Tallinnban állt forgalomba. Az utolsó trolit 2004-ben kivonták a forgalomból.
Lengyelország nem vásárolt eredeti Ikarus trolit, az országban közlekedő példányok autóbuszokból lettek átalakítva. Az első darabot a Kapena gyár 1987-ben Słupsk-ban készítette egy hétéves Ikarus 280.26-os buszból, amely 1988 elején állt forgalomba. A városban 1999-ben megszűnt a trolibusz-közlekedés. 1988-tól 1993-ig Gdynia kilenc darab 280.26-os buszt alakított át trolibusszá. 1991-ben további három trolibuszt szerelt össze a Kapena Lublin számára. A lengyel trolibuszok a 280E jelzést kapták, közülük már egyik sem közlekedik.
AZ NDK-ban a trolibuszállomány jelentősen leromlott az 1970-es években, a régi Škoda trolik elavultak, továbbá nem rendelkeztek csuklós buszokkal. Az első GVM-troli 1980-ban mutatkozott be a Lipcsei Őszi Vásáron, majd Weimarban. Sikeres próbafutások és átalakított elektronikus berendezések után 150 trolit rendeltek a németek, harmonikaajtós változatban 1985-ben és bolygóajtós változatban 1989-ben. A trolik Potsdamban (5 darab), Weimarban (15 darab), Eberswalde-ban (18 darab) és Hoyerswerda-ban (12 darab) közlekedtek. Öt troli Suhlba is került, de ezek nem álltak forgalomba, és hamar átkerültek Weimarba. Végül csak 55 darab GVM-troli érkezett meg az NDK-ba, mert Németország újraegyesítése után a trolikat elkezdték selejtezni, illetve néhányat Temesvár, Cseljabinszk, Tallinn és két példányt Szeged vásárolt meg.Eberswalde 2015-ben Budapestről megvásárolta a 205-ös pályaszámú GVM-trolit, ezt felújították és nosztalgiajárműként tartják.
Romániában csak Temesváron jártak Ikarus trolik, ezeket használtan vásárolták 1995 és 1999 között a német Weimarból és Eberswalde-ból. A járműveket 2008 körül selejtezték.
1987-ben az Ikarus 2 prototípust készített: ezek Moszkvába kerültek, 0010 és 0011 pályaszámon. A 0010-es a Ganz bemutató járműveként volt kinn, rövid időn belül visszatért Budapestre, ahol állapota leromlott. A 0011-es a budapesti 199-essel egy időben készült, elektromos berendezéseik megegyeztek. Ez a jármű sem közlekedett sokáig, selejtezése után pedig szétvágták, és a moszkvai saját gyártású troliknak lett a mintadarabja.Az 1997-ben gyártott újabb prototípust 1999-ben Moszkvában vették állományba 0049-es pályaszámmal. A troli tervezője az Obus volt, az előszerelést az Ikarus, a végső szerelést pedig a TMZ (Tusinszkij Masinosztroityelnij Zavod – Tusinói Gégyár) végezte. Az oroszok elsődleges célja az volt, hogy trolikat gyártsanak, de a gyár csődjével ebből a tervből végül nem lett semmi.1993-ban Cseljabinszk az NDK-ból öt, majd 1998-ig további tíz használt GVM-trolit vásárolt, illetve alkatrésznek négy működésképtelen darabot. A trolibuszok 3850–3864 pályaszámmal álltak forgalomba. Napjainkban már egyik sem közlekedik, 2009-ig mindet selejtezték.1988-tól 1991-ig a moszkvai SZVARZ (Szokolnyicseszkij Vagonoremontnij Zavod – Szokolnyiki Járműjavító Üzem) gyárban az MTRZ-vel (Moszkovszkij Trollejbusznoremontnij Zavod – Moszkvai Trolibuszjavító Üzem) együttműködve csuklós Ikarus autóbuszokat alakítottak át trolibusszá – az Ikarus gyár Moszkvában tesztelt Ikarus 280.91D típusjelű (a „D” betű a Dinamó aggregátot jelölte) prototípus trolibusza alapján. A módszerrel 58 jármű készült ZiU–9-es berendezéssel, ezek közül öt darabnál 18 méteres Ikarus 283 típusú busz volt a donor. Az ezredfordulóra 18 kocsi maradt, ebből 17 lett selejtezve 2002 és 2004 között, míg a 0034-es kocsit felújították, és nosztalgiatroliként közlekedik. Több város megvásárolta a selejtezett moszkvai kocsikat, Tverbe három, Vologdába öt, a grúz Rusztaviba pedig hét trolibusz került ily módon. A karbantartás elégtelensége miatt állapotuk hamar leromlott, így selejtezésük is hamar megtörtént: napjainkban már egyik sem közlekedik.
2016 decemberében az ukrajnai Bila Cerkva négy leselejtezett budapesti GVM-trolit vásárolt a BKV-tól, melyekkel a kiöregedett trolibuszflottájukat szerették volna ideiglenesen megújítani. Az egyiket csak donornak használták, a másik három kisebb szünetekkel még forgalomban van.
Az 1978-ban elkészült Ikarus 280.T3 prototípus BBC (Brown-Boweri & Cie AG) elektronikával, szaggatóval és örvényáramfékkel készült. A járműszekrényeket az Ikarus gyártotta, a villamos berendezéseket Genfben szerelték be. A trolikba még Volkswagen segédhajtást is építettek, emellett rugós áramszedő-lehúzóval is fel voltak szerelve. Az egyik trolit először Genfben, majd Budapesten is kipróbálták. 1981-ben Mexikóvárosban, 1982-ben San Franciscóban és Seattle-ben tesztelték. A próbafutások után visszakerült az Ikarushoz, további sorsa ismeretlen.Az Ikarus 280.T5 Škoda-berendezéssel épült volna a csehszlovák piacra, de végül a tervet a magas költségek miatt nem valósították meg.

Az Ikarus 412T az Ikarus 412-es autóbusz alapján készített trolibusztípus. A karosszériákat az Ikarus Karosszéria- és Járműgyár, elektromos berendezéseket pedig a Ganz-Ansaldo, a Kiepe és az Obus gyártotta. Összesen 20 darab készült el belőle, ezek Tallinnban (5 darab) és Budapesten (15 darab) álltak forgalomba. 2014-ben a BKV Zrt. két Ikarus 412-es autóbuszát trolibusszá építette át, ezek Ikarus–BKV 412.81GT típusjellel 2016-ban álltak forgalomba.
A 412T trolibuszok elődje az Ikarus 411T típus egyetlen példánya, a későbbi 400-as pályaszámú trolibusz volt. Ezt a járművet az Ikarus 1994-ben készítette el Ikarus–Obus–Kiepe kooperációban. A típust 1995-ben mutatták be, Magyarországon és külföldön (Hannoverben) is egyaránt.
Az észt főváros, Tallinn a 411T-nél egy méterrel hosszabb trolikat rendelt, emiatt a típusjel 412T-re (412.81) módosult. Az öt jármű 1999-ben állt forgalomba a városban, 310–314-es pályaszámon kék-fehér flottaszínben a TTTK Tallinn (később TLT Tallinn) üzemeltetésében. A kocsik 2012-ig közlekedtek a városban, a 311–314-es kocsikat pedig 2015-ben selejtezték.
A BKV Rt. trolibuszállománya az ezredforduló idejére jelentősen leromlott, a belvárosi viszonylatokon közlekedő ZiU–9 típusú trolibuszok állapota vállalhatatlanná vált, emiatt elengedetlenné vált a régi kocsik cseréje. 2000-ben felmerült a részleges autóbuszüzem bevezetése egyes trolibuszvonalakon Ikarus 412 típusú autóbuszokkal, azonban a Trolibusz Üzemegység és a lakosság tiltakozása miatt erre nem került sor. A megoldást a BKV pályázata jelentette: a vállalat 15 új trolibuszt kívánt vásárolni, a nyertes pedig az IkarusBus–Obus–Kiepe lett a 412T típussal. A trolik 700–714-es pályaszámmal álltak forgalomba 2002 májusában és júliusában. Érdekesség, hogy a 705-ös troli 2003. február 24. és március 28. között Debrecenben tesztjárműként közlekedett 802-es pályaszámmal.2013-ban jelent meg a hír, hogy a BKV Zrt. két leselejtezett Ikarus 412 típusú autóbuszából, vázfelújítás és teljes átépítés keretei közt, két Ikarus 412GT típusjelű trolibuszt kíván építeni az Ikarus 280T típusú trolik elektromos-berendezéseinek felhasználásával. A már önjáró üzemre is képes járművek 2014-ben készültek el, majd 2016-ban vette állományba a trolikat a BKV 720-as és 721-es pályaszámon. A 720-as trolit hosszú ideje húzódó üzemképtelenség után, 2019 júliusában törölték az állományból.
InfoboxokIkarus 412T – alacsony padlós városi trolibusz. BKV Zrt.. (Hozzáférés: 2017. április 22.)
Ikarus 412GT – alacsony padlós városi trolibusz. BKV Zrt.. (Hozzáférés: 2017. április 22.)
Bemutatkozik az Ikarus 412.GT. Aron_son, sony872.blog.hu, 2016. július 29. (Hozzáférés: 2017. április 22.)

Az Ikarus 435T (más néven Ikarus 435.81) az Ikarus Karosszéria- és Járműgyár 435-ös autóbusztípusa alapján elkészített trolibusztípusa. A karosszériákat az Ikarus, elektromos berendezéseket pedig a Kiepe gyártotta. A típusból összesen 15 darab készült, ezek Budapesten álltak forgalomba 300–314-es pályaszámmal.
Az 1990-es évek elejére a BKV 100-as trolibuszainak (első szériás Ikarus 280T-k) cseréje sürgőssé vált, ugyanis állapotuk leromlott és jelentős felújításon kellett volna átesniük. A választás az Ikarus 435-ös autóbusz troliváltozatára (Ikarus 435T) esett. A BKV ebből a típusból 1994 és 1996 között 15 járművet vásárolt, amelyek 300–314-es pályaszámon álltak forgalomba a 75-ös, 77-es, 80-as, 81-es és 82-es vonalon. A buszváltozattal ellentétben ezekben a motort a B tengelyhez helyezték el, így a jármű húzócsuklós lett. A kocsikba a német Kiepe cég háromfázisú aszinkronos technológiája került beépítésre az Obus Kft. közreműködésével az addig megszokott Ganz elektronika helyett. A trolik 149 kW-os Alstom (akkori nevén Alsthom) motort kaptak, azonban ezek alacsony teljesítménye miatt a későbbiekben 200 kW-osra kerültek lecserélésre. 2003 és 2015 között a trolikat modernizálták: új kijelzővezérlőt (Vultron) és mikroprocesszoros vezérlést kaptak, továbbá a kocsik vázjavításon és utastér-átalakításon estek át. Azoknak a troliknak a típusjelzése, amelyek központi CAN-buszos (RS-485) diagnosztikai rendszert kaptak (301–304, 306, 314), Ikarus 435.81M-re, míg az RS-485-től eltérő rendszerrel felszerelteké (300, 305, 307–312) Ikarus 435.81F-re módosult. A 313-as kocsi működésképessé tétele drágának bizonyult, így ezt a járművet (felújítás nélkül) 2014. április 30-án selejtezték.
InfoboxIkarus 435T – városi csuklós trolibusz. BKV Zrt.. (Hozzáférés: 2017. április 23.)
Az Ikarus  egyike a magyar ipar egy időben legsikeresebb, valóban világhírű márkaneveinek. Az állami autóbuszgyár  előtörténete 1895-ig nyúlik vissza, viszont története Ikarus néven csak a második világháború után kezdődött meg. Az Ikarus mint állami vállalat az 1970-es - 1980-as években meghatározó szerepet töltött be nem csupán a KGST-országok piacán, hanem a világpiac egyéb országai körében is.
Az állami vállalat megszűnése óta Ikarus autóbuszok csak csekély számban készültek Magyarországon.
Széles Gábor cége 2018-ban védjegybitorlási pert indított az Ikarus Autóbusz Gyártó Egyedi Kft. ellen.
Az Ikarus néven komplett autóbuszokat csak a második világháború után alapított állami vállalat kezdett gyártani.
Az állami vállalat egyik elődvállalata az Uhri (Uhry) cég volt, amelyet  Uhry Imre 1895-ben, Budapesten alapított Uhry Imre Kovács- és Kocsigyártó Üzeme néven. Ez egy kicsiny, családi vállalkozásként kezdte meg a működését. Az üzem fő profilja ekkor még szekerek javításában és patkókészítésben merült ki. Azonban Uhry a bevételeket folyamatosan visszaforgatta a vállalkozás fejlesztésére, így csakhamar el tudta kezdeni a saját készítésű szekerek és vontatmányok gyártását. A következő egy évtized a vállalkozás folyamatos bővítésével, a székhely gyakori váltásával zajlott, mivel az üzemnek újra és újra nagyobb helyre kellett költöznie. Az 1913-ban vásárolt üzemhelyen aztán alapvetően a háborús ipar kiszolgálása vált prioritássá, mivel itt már teherautók javítása, illetve azok felépítményének gyártására is volt lehetőség. Mire a háború végül befejeződött 1918-ban, Uhry vállalkozása az ország legjelentősebbjei közé emelkedett. Ezt tovább tetézte az Osztrák–Magyar Monarchia széthullása, illetve az is, hogy sok magyar vállalkozással szemben Uhry üzeme az új határokon belül maradt.
Mindezek következtében a húszas évek elején az üzem újabb bővítése vált szükségessé. Ekkor a vállalkozás nevet is váltott: Uhry Imre Karosszéria és Pótkocsigyárra, ezzel is jelezve a profilváltást. A harmincas évek elejéig a gyár különböző és sok esetben egyedi felépítményeket gyártott olyan külföldi gyártók alvázaira, mint a Ford, a Mercedes-Benz, a Fiat, a Büssing vagy épp az osztrák Gräf & Stift. Az így készült járművek már nem csak teherautók, de autóbuszok és személygépjárművek is lehettek. A növekedés tehát a húszas években sem lassult le, 1929-ben már elkészült a gyár 1000. teherautója is. Habár ekkortájt a gyár még nem foglalkozott a termékek exportálásával, időről-időre mégis feltűnt egy-egy modelljével a nemzetközi porondon. Ezek közül kiemelendő, hogy az 1934-es franciaországi „Concours d’Élégance” elnevezésű autó-szépségversenyen részt vett egy Gräf & Stift-alvázas autóbuszuk is.
Ekkoriban a gyár első számú megrendelői magyar állami cégek – melyek közül a három legfontosabb a MÁV, a MAVART és a BSzKRt – voltak. Ezek egészen 1930-ig rendszeresen vásároltak nagy számban Uhry üzemétől. Ekkor azonban a világválság Magyarországot is elérte. Az említett cégek gyakorlatilag mindennemű rendelésüket azonnal visszavonták, amellyel hirtelen nehéz helyzetbe sodorták Uhry Imre gyárát. A következő pár évben többször is hitel felvételre, illetve a termékeinek áron alul való értékesítésére kényszerült, amely 1932-re csődeljáráshoz és a gyár leállásához vezetett.
1933-ra Magyarország lassan elkezdett kilábalni a válságból és Uhry Imre gyermekei úgy döntöttek, hogy újraindítják a vállalkozást, amely ekkor Uhri Testvérek Autókarosszéria és Járműgyár néven kezdte meg működését. Uhry fiai már nem „y”-nal, hanem „i” betűvel írták a nevüket, amely gyakorta félreértések forrása. Az új cég az első pár évében csak kisebb megrendeléseket kapott, azonban 1936-ban befutott a BSzKRt igénye 50 db dízelmotoros, MÁVAG–Mercedes alvázas autóbuszra. Ezek a járművek még favázas karosszériával készültek, azonban a megrendelést követően a gyár elkezdte fejleszteni a fémvázas felépítményeket.Nem árt megjegyezni, hogy ebben a korban az Uhri Testvérek üzemében, épp úgy, mint más magyar gyárak esetében, nem volt szokás elnevezni a termékeket, emiatt alváznév és gyártási év alapján szokás hivatkozni ezekre az autóbuszokra. Hasonló a helyzet egyébként a Ganz és a MÁVAG által gyártott villamosokkal is, amelyek típusneveit (pl. N típus) az üzemeltető BSzKRt aggatta rá.Az első Uhri Testvérek által gyártott fém karosszériás autóbusz végül a MÁVAG N26/36-os típus, vagy közismertebb nevén koporsó lett, amelynek a következő években több módosítása, fejlesztése született. 1939-ben kezdték el gyártani az első MÁVAG N26/39-eseket, amelyet a köznyelv harcsának nevezett el. Ennek a típusnak készült hegyi, azaz budai viszonyokra tervezett, rövidebb változata is MÁVAG N2h/39 típusjelzéssel. Ezekből a modellekből összesen 184 darab készült.
A csaknem ezer embert foglalkoztató cég 1942-ben repülőgépgyártásba fogott Mátyásföldön, ahová fokozatosan az egész cég átköltözött. Az akkor alapított Margit utcai telephely egészen az ezredfordulóig a hazai járműgyártás egyik bástyája volt.1948-ban, mint minden más vállalat, az Uhri Testvérek gyára is az államosítás áldozatává vált, amely nem sokkal később magával vonta az Uhri-család távozását is az országból.
1948-ban a BSzKRt felkérte az ekkor még mindig Uhri Testvérek néven működő céget egy új autóbusztípus kifejlesztésére, amellyel kiválthatóak a – még megmaradt – korábbi típusok. Ez a modell lett a gyár által elsőként elnevezett Tr 5-ös, MÁVAG LO 5000-es alvázra épített autóbusz, aminek még az évben el is kezdték a gyártását.
1949-ben az állampárt utasítására átszervezték a magyar ipart, ami az Uhri Testvérek vállalat számára is változásokat hozott, ekkor ugyanis összevonták két másik céggel:
illetve az Ikarus Gép- és Fémáru Rt.-vel.Így született meg az Ikarus Karosszéria- és Járműgyár 1949. február 8-án.
Az átszervezés és a gyár új neve ellenére a vállalat által gyártott modellek nem kapták meg az Ikarus szót a nevükben, egészen 1951-ig. Azonban a szárnyas logó már a Tr 5-ös homlokfalán is megtalálható volt.A háború egyik következményeként Magyarországon nem lehetett kielégítő mennyiségű alvázat gyártani, mert az ipar egyszerűen nem tudott megfelelni az igényeknek. Ezt elsősorban az okozta, hogy Budapest ostroma alatt rengeteg autóbusz és teherautó semmisült meg, amelyeket pótolni kellett. Az Ikarus mérnökei tehát rá voltak kényszerítve arra, hogy megtalálják az alvázas konstrukció megoldását. Ennek lett az eredménye a Tr 3,5-ös kisautóbusz-típus, amely 1948-ban, a világon elsőként önhordó karosszériával készült. Néhány forrás tévesen a Setra S8-ashoz tulajdonítja ezt az eredményt, azonban a német típus csak 1950-ben jelent meg.
Ez az ún. kisautóbusz mindössze 3,7 tonnát nyomot (innen a név), és valamivel kevesebb mint 8 méter hosszú volt. Az orrban elhelyezett erőforrást a Rába adta, azonban csak háború előtt kifejlesztett, akkor már tíz év körüli konstrukcióval tudtak szolgálni.Ebben a rövid, mindössze három évig tartó periódusban az Ikarus vezetése máris nagy terveket szőtt, amelyek egyike volt az exportálás megindítása. Ennek érdekében fejlesztették ki az A 19-es típust, amely 10,5 méteres hosszával, ülőhelyenként elhelyezett ablakaival és túldíszítettségével a dél-amerikai piacokra lett tervezve. Minden erőfeszítés ellenére azonban csak két prototípus épült a típusból, az üzlet pedig meghiúsult.
Azonban volt még egy exportprogram a gyárban, amelyet az M 5-ös típus fémjelzett. A modellt a Tr 5-össel megegyező alvázra építették, azonban a homlokfalát és a belterét módosították, az ajtókat lengő ajtókra cserélték. Ez a program lényegesen sikeresebbnek bizonyult: 90 darabot adtak el Lengyelországba, 45-öt Romániába és 35-öt a MÁVAUT részére.
1951-ben egy hosszan tartó vita ért véget, amelyben szakmai és politikai erők csaptak össze a tekintetben, hogy önhordó karosszériás vagy alvázas buszok fejlesztésével kéne-e a gyárnak foglalkoznia a jövőben.
A vita eredményeképpen a Tr 3,5-ös modell utódja az immár a gyár nevét hivatalosan is viselő Ikarus 30-as lett, amelyet önhordó karosszériával építettek. A modellt univerzális autóbusznak tervezték, azaz egyszerre volt hivatott ellátni városi, elővárosi és távolsági szolgálatot is. Több okból kifolyólag a városi kivitel nagyon gyorsan megbukott a gyakorlatban.Ellenben a modell nagyon sikeresnek bizonyult távolsági rendeltetésű vonalakon, amelyet az is bizonyít, hogy az első – ám nem utolsó – Ikarus modell lett, amelyet jelentős példányszámban exportáltak. A legkiemelkedőbbek NDK és Kína egyenként több mint 600 darabos, illetve Csehszlovákia valamivel több mint 500 egységnyi rendelése számított.
Szintén 1951-ben készült el a 30-as típus „nagyobb testvére”, az alvázas Ikarus 60-as, amely a Tr 5-ös modell utódjaként lett kifejlesztve. A Járműfejlesztési Intézet (JÁFI) által tervezett alvázakat gyártókapacitás hiányában az Ikarusnak kellett elkészítenie. A típus rendkívül sokoldalúnak bizonyult, amelyet mi sem bizonyít jobban, hogy egy sor különböző altípusa jelent meg a következő években, amelyek egyes példányai még a hetvenes években is futottak. Ezen altípusok közül a legfontosabbak a troliváltozat, az Ikarus 60T, amelyet 1952 és 1956 között gyártottak, illetve az ITC 600, valamint IC 660 modellek. Ez utóbbiak voltak Magyarország első csuklós autóbuszai és világviszonylatban is az első olyanok, amelyeket nagy darabszámban gyártottak. Azonban ezeket a csuklós buszokat, vagy ahogyan akkor gyakorta nevezték őket: „ízelt buszokat”, nem az Ikarus készítette, hanem a FAÜ, házilag a már leselejtezett járművekből. Innen ered az altípus ismertebb elnevezése is, a FAÜ-csuklós.
Az Ikarus gyár hosszú fennállása alatt sok sikert elkönyvelhetett magának, és vitathatatlanul ezek közé tartozik a formabontó, azóta is egyedinek számító formatervvel épített Ikarus 55-ös, illetve annak testvérmodellje, a városi kivitelű Ikarus 66-os. A két típusból összesen 16.726 darabot adtak el három kontinensen 1952 és 1973 között. Különleges formatervüknek köszönhetően máig az egyik legikonikusabb Ikarus modellként tartják számon, amelyet a köznyelv csak Faros néven emleget.
Az ötvenes évek második felében az vállalat kifejlesztette a 30-as és 60-as modellek utódjait, ezek lettek az Ikarus 31, majd annak utódja, az Ikarus 311, illetve az Ikarus 620-as modellek. Előbbi kettő komolyabb exportsikereket ért el az NDK-ban, míg utóbbi igen sikeresnek számított a Szovjetunióban.
1963-ban a állam úgy döntött, hogy az Általános Mechanikai Gépgyárat (ÁMG) beolvasztja az Ikarusba. Az ÁMG gyár Székesfehérvárott működött, így az Ikarus új, második gyáregysége is ott lett létrehozva.
A hatvanas évek eleje a meglévő paletta teljes átalakításáról szólt, aminek az eredménye az Ikarus 180, 556, 557 autóbuszok lettek. Az Ikarus úgy tervezte, hogy ezekkel az összes korábban gyártott típust kiváltja majd a forgalomból. Ezek közül külön kiemelendő a 180-as modell, mivel az volt az Ikarus első, saját maga által gyártott csuklós típusa. Azonban megkerülhetetlen információ, hogy a típus kifejlesztéséhez a gyár beszerzett egy Henschel HS 160 USL típusú autóbuszt, amelyet a gyárban többször darabjaira szedtek és újra összeraktak, hogy alaposan át tudják tanulmányozni annak működését. A Henschelre azért esett a választás, mert a korban az a típus számított „a csuklós busznak”, az Ikarus pedig gyakorlatilag lemásolta azt. Olyannyira, hogy még HS 160 egyedi ajtókialakítását is átvették.A hatvanas évek második felében aztán újabb irányt vett a fejlesztési politika, amelynek áldozatául estek a 180-as típus és annak testvérmodelljei is. Az Ikarus, erőforrásai jelentős részét egy új, sokoldalú, egységes sorozat kifejlesztésébe fektette, amely később 200-as típuscsalád néven vált híressé.
A típuscsalád első prototípusát, egy Ikarus 250-est az 1967-es BNV-n mutatták be. A sorozat mögötti ötlet az volt, hogy egy olyan sokoldalú járműcsaládra volt szükség, amely tagjai könnyen módosíthatóak, sokoldalúak és komolyabb átalakítás nélkül képesek ellátni városi, elővárosi és/vagy távolsági feladatköröket is. Lényegében a moduláris tervezés első előfutárai voltak ezek a járművek. Finta László formatervező vetette fel az ötletet, hogy a korban elterjedt gömbölyített karosszéria helyett törekedjenek egy szögletesebb konstrukcióra, mert az sokkal több helyet, jobb kilátást és közérzetet teremthet az utasok részére.
A sorozatgyártás beindulása előtt több prototípus és bemutatókocsi is épült, amelyek több nemzetközi megmérettetésen részt vettek. Ezek közül kiemelendő az 1969-es nizzai Nemzetközi Autóbusz Hét, ahol a 17 fős mezőny második helyét szerezte meg a típus. Ennél is rangosabb díjat kapott 1971-ben Monacóban egy Ikarus 250 SL, azaz tárgyalóbusz kivitelű jármű, amely elnyerte Rainier herceg fődíját.
1968-tól kezdődően a vállalat számos kísérleti járművet (pl. Ikarus 220, 242) épített a típuscsalád keretein belül, amelyekből ugyan nem született sorozatgyártás, de a futáspróbákon szerzett tapasztalatok segítették a mérnököket az ideális típusok létrehozásában.
Végül 1971-ben kezdődhetett meg a városi/elővárosi rendeltetésű Ikarus 260 és Ikarus 280-as modellek gyártása, amelyek később a vállalat bestsellerjeivé, illetve idővel saját hanyatlásának egyik faktorává váltak. A csuklós 280-as típus annyira népszerű és sikeres modellé vált, hogy egy módosított változata, az Ikarus 286 még Észak-Amerikában is megvetette a lábát.Az Ikarus termelésének csúcspontját 1984-ben érte el, amikor egy év alatt több mint 13.000 járművet gyártott le, amellyel akkor a világ negyedik legnagyobb buszgyárának számított. Ezen a csuklós típushoz tartozik egy világrekord is: A hetvenes évek végén és a nyolcvanas évek elején a világ autóbusz-termelésének a 2/3-át az Ikarus 280-as típus tette ki. Ám a szóló változat, az Ikarus 260-as is a világ legnagyobb példányszámban eladott autóbuszai között szerepel, 75 547 legyártott egységgel.
A 200-as típuscsalád sikerein felbuzdulva az Ikarus további fejlesztésekbe fogott bele, azonban változtattak a típuspolitikán. Ahelyett, hogy az egy egységes, univerzális típuscsaládra törekedtek volna, inkább elkezdtek kifejleszteni egy távolsági (300-as sorozat) és egy városi (400-as sorozat) típuscsaládot.A típuscsalád első prototípusa, az Ikarus 386 K1 (380 NE) 1981-ben készült el, és több olyan újítással lett felszerelve, amelyeket a vállalat a korábbi Ikarus 270-es és 254-es típusokból szerzett. Ezeket a típusokat az Ikarus anyavállalat 1989-ig gyártotta, amikor is a további fejlesztésüket átadta az újonnan létrehozott Ikarus EAG leányvállalatnak.
A 400-as, azaz városi/elővárosi rendeltetésű sorozat fejlesztését már a 300-asok előtt, 1979-ben elkezdték. Az első prototípus az Ikarus 413.K1-es volt, amelyet még csaknem egy tucat társa követett. A kísérleti típusok több éven keresztül, rengeteg teszten mentek keresztül, mire a fejlesztés a végső fázisba érhetett.A sorozatgyártás megkezdésére végül 1984-ben került sor, az Ikarus 415-ösök első generációjával, amelyből a BKV rendelt egy kisebb sorozatot. Annak ellenére, hogy egy jól megtervezett típuscsaládot hoztak létre az Ikarus mérnökei, a várt megrendelések elmaradtak, ami főként annak köszönhető, hogy a keleti blokk országai ekkortájt már elkezdték érezni saját gazdasági válságuk előszeleit. Így sem a hagyományos belföldi, sem a külföldi megrendelőpartnerek nem akartak hallani drágább modellekről. Ehelyett szinte az összes piac az ekkor már 15 éves 200-as típuscsalád gyártásának folytatását követelte. Az Ikarusnak végül egészen 1992-ig kellett várnia arra, hogy megrendelés érkezzen a 415-ös típusra, amikor is a BKV vásárolt meg 140 példányt. Ekkora már a típus csuklós változata, az Ikarus 435-ös is bőven ki volt fejlesztve, azonban arra sem érkezett megrendelés, csak 1994-ben, szintén a BKV részéről.
1979 és 1999 között az Ikarus, alapvetően a fejlődő országok részére, azok igényeinek megfelelően gyártott több különböző kisautóbusz-modellt. A másik három típuscsaláddal szemben ez a sorozat nem követett konkrét formaterveket, egyetlen általános közös vonásuk, hogy különböző vállalatok alvázaira épültek. Ilyen vállalatok voltak a teljesség igénye nélkül a Volkswagen, az Avia, a MAN, a Renault vagy épp az Isuzu. Mind közül a legnagyobb példányszámban gyártott típus az Ikarus 543-as volt, melyből több mint 2100 darab készült.
A rendszerváltással és a Szovjetunió megroppanásával párhuzamosan az Ikarus is válságos helyzetbe került. Legfőbb felvevőpiaca, a KGST országai elkezdtek elzárkózni a Magyarországról való járműbeszerzésektől, ráadásul a gazdasági helyzetük sem oldódott meg azonnal pusztán a politikai változások nyomán, így akik akartak volna sem feltétlenül tudtak vásárolni a magyar vállalattól. Azon ügyfelek pedig, akik mindezek ellenére mégis vásároltak, csak a legritkább esetben érdeklődtek az ekkor már újnak jóindulattal sem nevezhető, de mégis modernebb és drágább 300-as, illetve 400-as típusok iránt. Továbbra is az ekkor még javában gyártásban lévő 200-as típuscsalád volt az érdeklődések középpontjában, amely ekkor már több mint 20 éves volt. Tetézte a problémákat, hogy 1990-ben Oroszország csődközeli helyzetbe került és a magyar kormány elkaszálta több mint 1000 darab, orosz rendelésre már legyártott autóbusz kivitelét az országból. Szintén ebben az évben a németek is visszamondtak egy komolyabb megrendelést.
Ezek az események és körülmények egy láncreakciót indítottak el, amely pusztító hatással bírt a magyar ipar nagy részére. Ennek részeként az Ikarus számos beszállítójával szerződést bontott, és inkább házon belül saját maga kezdte el legyártani a szükséges termékeket. Ez az üzletpolitikailag logikus húzás több tucat vállalkozás és gyár, többek között a Csepel Autógyár sorsának megpecsételődését jelentette.
Mindezek ellenére az Ikarusnak sikerült a víz felett maradnia, amely részben olyan eseményeknek köszönhető, mint a brit piacra való betörés a 400-as család egyes tagjaival, amelyeket 1990-től egészen 2002-ig exportáltak a szigetországba. Ezek a járművek külön a brit igények szerint lettek kifejlesztve, és szinte kizárólag az ő részükre lettek szállítva. Az utolsó ilyen fejlesztésű modell 2000-ben készült el Ikarus 489 Polaris típusjellel. Ez a jármű időtálló formatervvel és a kornak minden téren megfelelő technológiával készült.
Emellett az Ikarus nem hagyott fel az autóbusz-fejlesztéssel, és 1993-ban előrukkolt az első, teljesen alacsony padlós modelljével, az Ikarus 411-essel. Ezzel a járművel a gyár ismételten bizonyította, hogy továbbra is a világ élvonalába tartozik, hiszen az első ilyen jellegű busz, a Van Hool A300 mindössze két évvel korábban, 1991-ben készült el. Azonban a 411-esből csak egy kis sorozat készült, ami részben a gyermekbetegségeknek, részben a 11 méteres kialakításnak volt köszönhető. A helyzetre a gyár viszonylag gyorsan reagált és csakhamar kifejlesztette az Ikarus 412-es típust, amelyből már nagyobb mennyiségű sorozat is készült. Egy jelentős méretű flottát a BKV még ma is üzemeltet belőle. A 411-412-es párosnál is nagyobb nemzetközi visszhangja volt az Ikarus 417-es típusnak, amely a világ első, teljes hosszában alacsony padlós csuklós busza volt. Ez a tulajdonság olyan népszerűvé tette, hogy már rögtön a bemutatásakor megrendelés érkezett egy 17 darabos flottára a németországi Wuppertal városából. Azonban a modell sikere nem tartott sokáig, mivel azt meghibásodások, gyakori műszaki problémák árnyékolták be. Emiatt nagyobb megrendelés sosem érkezett a 417-esből és 7 év gyártási idő alatt mindössze 32 darabot adtak el belőle.
1998-ban a nehéz gazdasági helyzet és a 200-as családra való továbbra is kitartó igényre tekintettel a gyár felfrissítette a típuscsaládot és Classic néven kezdte árusítani, azonban ez párhuzamosan folyt a 200-asok értékesítésével. A sorozat új, modernebb, műanyag modulos homlok- és hátfalat, erősebb Rába D10-es vagy Detroit Diesel S50-es erőforrást és a kornak megfelelőbb belteret kapott. A sorozat végül is jó üzleti húzásnak bizonyult, mivel a keleti országokban és idehaza is több százat rendeltek a különböző típusokból, illetve a módosítások miatt az Ikarus is valamivel nagyobb összegért tudta őket árulni.
1999-ben a francia Irisbus megvásárolta az akkor már amúgy is gyengélkedő Ikarust, ami ekkor erőteljes zuhanópályára került. Az Irisbus nem rendelkezett hosszútávú céllal a márkát illetően, az egyetlen célja az Ikarus piacainak megszerzése volt, azonban az már a meglévő piacait sem tudta megtartani. Ennek következményeképpen 2000-ben bezárt a mátyásföldi üzemegység, majd 2003-ban az Irisbus felszámolta a teljes, akkor már csak Székesfehérvárott működő céget. Az utolsó három – Ikarus 280-as típusú – jármű 2003 októberében hagyta el a gyár kapuit.
1967-ben, a növekvő kis darabszámú és/vagy különleges kialakítású autóbusz-rendelések kielégítése végett a gyár létrehozta az Ikarus Egyedi Gyáregységet, amely ekkor még egy, az Ikaruson belüli üzemegység volt. Számos skandináviai országoknak exportált jármű itt készült. Ezen felül ide köthetők olyan különlegességek is, mint a PALT-rendszerű autóbuszok.
Ez a gyáregység készítette a hetvenes évek folyamán a nyugat-német megrendelésű, ún. VöV-szabványos Ikarusokat is, amelyek aztán Kuvaitba is eljutottak.A 190-es típus sikereinek híre Svédországba is eljutott, és fel is kérték az Ikarust, hogy gyártson a modell alapjain, de az ő igényeiket összefoglaló STLF-szabvány – (Svenskkollektivtrafik, magyarul: Svéd Közlekedési Szövetség) – szerint autóbuszokat. A feltételek között szerepelt sok egyéb mellett, hogy a járműveknek Scania vagy Volvo alvázon kell érkezniük, így az Ikarus mind két céggel kooperált, mikor kifejlesztette az Ikarus 194-es típust, és annak csuklós változatát, az Ikarus 196-ost.
1989-ben végül a gyáregységet kiszervezték leányvállalattá, ekkor alapult meg az Ikarus Egyedi Gyáregység (vagy röviden Ikarus EAG, néha Egyedi), amely megkapta a 300-as típuscsalád továbbfejlesztésének feladatát. Ezekből alakult ki az E-sorozat, melynek legsikeresebb tagja az Ikarus E95-ös volt. Azonban a sorozat több tagját is sikerült számos nyugat-európai és skandináv országba exportálni, miközben Magyarországon is magas eladási számmal bírtak.
Annak ellenére, hogy az EAG sikereket produkált, 2007 decemberében az Irisbus a bezárása mellett döntött, ezzel végleg felszámolva az egykori gyáróriás Ikarus Karosszéria- és Járműgyárat.
Az 1980-as évek folyamán az Ikarus sikerrel exportálta az észak-amerikai kontinensre az Ikarus 286-osokat, azonban hogy biztosítani tudja az ellátást, előbb az Egyedi Gyáregység mintájára üzemet hozott létre Amerikában, majd 1989-ben megalapította az American-Ikarus névre hallgató leányvállalatát. Azonban, részben az anyavállalat rossz anyagi helyzete miatt, 1993-ban a leányvállalat elszakadt az Ikarustól és megalapította a North American Bus Industries vagy NABI névre hallgató gyárat. Ez a vállalat később az USA egyik legfontosabb autóbusz gyártójává vált.A NABI az Ikarus által gyártott Ikarus 416-os és 436-os modellek továbbfejlesztett változatait kínálta egészen 2013-ig, amikor a New Flyer Industries felvásárolta a vállatot, majd 2015-ben bezárta azt.
A Kormány a 126/2018. (VII. 11.) Korm. rendeletével  az IKARUS Egyedi Autóbusz Gyártó Korlátolt Felelősségű Társaságot stratégiailag kiemelt jelentőségű gazdálkodó szervezetté minősítette. Erre a minősítésre a csődeljárásról és a felszámolási eljárásról szóló 1991. évi XLIX. törvény 65. § (3) bekezdés e) pontja alapján kerülhet sor.
↑ Az Ikarus évszázados története:  Gerlei Tamás, Kukla László, dr. Lovász György: Az Ikarus évszázados története. Budapest: Maróti Könyvkereskedés és Könyvkiadó Kft. 2008. ISBN 9789639005853
Kik tették tönkre az Ikarust?. Totalcar, 2015. április 23. (Hozzáférés: 2015. április 26.)
126/2018. (VII. 11.) Korm. rendelet Az IKARUS Egyedi Autóbusz Gyártó Korlátolt Felelősségű Társaság stratégiailag kiemelt jelentőségű gazdálkodó szervezetté minősítéséről (az 1.  szerint: "A Kormány az  IKARUS Egyedi Autóbusz Gyártó Korlátolt Felelősségű Társaságot (cégjegyzékszám: 01-09-866564, székhely: 1165 Budapest, Újszász utca 45.) a csődeljárásról és a felszámolási eljárásról szóló 1991. évi XLIX. törvény (a továbbiakban: Cstv.) 65. § (3) bekezdés e) pontja alapján stratégiailag kiemelt jelentőségű gazdálkodó szervezetté minősíti.")
Az ikozaéder (ógörög: εἰκοσάεδρον, eikosáedron; eikoszi = húsz, hedron = ülés) olyan poliéder, melynek húsz lapja van.
Az „ikozaéder” szó alatt gyakran a szabályos ikozaédert értik, mely az öt platóni vagy szabályos test egyike. Konvex, szabályos poliéder, melyet húsz háromszöglap alkot – ezekből a csúcsokon öt-öt találkozik. Tizenkettő csúcsa és harminc éle van. Duális poliédere a dodekaéder.
Mivel minden csúcsa, éle és lapja szimmetriával átvihető egymásba, ezért a platóni szabályos testek egyike. Szimmetriái:
Középpontosan szimmetrikus a középpontjáraSzimmetriacsoportja duális teste, a dodekaéder nevén ismert dodekaédercsoport, 120 elemmel. Ebben a forgatások 60 elemű részcsoportot alkotnak, ami a legkisebb nem Abel egyszerű csoport, és a legnagyobb nem Abel normálosztó az összes szimmetria csoportjában. Az ikozaéder szimmetriacsoportja izomorf az ötelemű halmazok páros permutációinak csoportjával. Ez a nem kommutatív csoport egyszerű, és az egyetlen nem triviális normálosztó az ötelemű halmaz permutációinak csoportjában (azaz az ötödfokú szimmetrikus csoportban). Mivel az általános ötödfokú egyenlet Galois-csoportja izomorf az ötödfokú szimmetrikus csoportjával, ezért az általános ötödfokú egyenlet nem oldható meg gyökjelekkel. Az Abel-Ruffini-tétel bizonyítása ezt az egyszerű tényt használja, és Felix Christian Klein könyvet írt, amiben az ikozaéder szimmetriáinak elméletét használta, hogy analitikus megoldást adjon az ötödfokú egyenletre (a könyvet 1888-ban adták ki  Lectures on the ikosahedron and the solution of equations of the fifth degree címen).
Mivel szimmetriáiban szerepel az ötös szám, ezért ez a csoport összeegyeztethetetlen a hézagmentes térkitöltéssel, így nincs ilyen szimmetriájú kristályrács. A kvázikristályokban azonban előfordulnak ikozaéder alakú cellák.
Az ikozaéder háromféleképpen színezhető uniform színezéssel. Ezek az 11213, 11212, 11111 számokkal reprezentálhatók, ahol a számok azt jelölik, hogy az egy csúcs körüli lapok milyen színűek lesznek.
Az ikozaéder a tetraéder snubjaként is előáll. Az így keletkezett ikozaéder mutatja az ikozaéder királis tetraéderes szimmetriáját. Oktaéderből alternált csonkolással is konstruálható, ez pyritoéderes szimmetriát mutat. A pyritoéderes szimmetriája egy nem szabályos ikozaédertípusnak is megvan, amit pszeudoikozaédernek neveznek, és aminek 8 szabályos és 12 egyenlő szárú lapja van. Duális teste a pyritoéder.
    {\displaystyle r_{u}={\frac {a}{2}}{\sqrt {\tau {\sqrt {5}}}}={\frac {a}{4}}{\sqrt {10+2{\sqrt {5}}}}\approx 0,9510565163\cdot a}
    {\displaystyle r_{i}={\frac {\tau ^{2}a}{2{\sqrt {3}}}}={\frac {a}{12}}{\sqrt {3}}\left(3+{\sqrt {5}}\right)\approx 0,7557613141\cdot a}
    {\displaystyle r_{m}={\frac {a\tau }{2}}={\frac {1}{4}}\left(1+{\sqrt {5}}\right)a\approx 0,80901699\cdot a}
Az a élhosszú szabályos ikozaéder felszíne (A) és térfogata (V) az alábbiak szerint számolható:
    {\displaystyle V={\frac {5}{12}}(3+{\sqrt {5}})a^{3}\approx 2,18169499a^{3}}
Az origó központú, 2 élhosszúságú ikozaéder csúcsait az alábbi Descartes-koordináták határozzák meg:
    {\displaystyle \scriptstyle \phi ={\tfrac {1+{\sqrt {5}}}{2}}\approx 1,618}
Az egységnyi élű ikozaéder lapközéppontjait összekötve kapott dodekaéder élhossza
Az ikozaéder csúcsai gömbi koordinátákkal, szélességgel és hosszúsággal is megadhatók. Ha az északi és a déli sark az ikozaéder két csúcsa, akkor a többi tíz csúcs szélessége 
    {\displaystyle \scriptstyle \pm \arctan {\tfrac {1}{2}}\approx \pm 26,57^{\circ }}
Ez azt mutatja, hogy az ikozaéder ötszög alapú csavart nyújtott bipiramis D5d diéderszimmetriával, azaz két szabályos ötszög alapú gúla összekacsolva egy ötszög alapú antiprizmával.
Az ikozaéder egyedülálló a szabályos testek közül abban, hogy lapszöge nagyobb 120°-nál: ez az érték körülbelül 138,19°.
A szabályos hatszögek nem lehetnek egy szabályos poliéder lapjai, mert szögei 120°-osak, és nem fér el teljesszögnél kisebb szögben három 120°-os szög. Hasonlóan, az ikozaéder nem lehet egy négydimenziós szabályos test lapja, mert lapszöge nagyobb 120°-nál, és magasabb dimenzióban is minden csúcsban legalább három lapnak kell találkoznia.
Kisebb lapszögű szabályos testekkel együtt határolhat félig szabályos testeket. Ebben is hasonlít a hatszöghöz, ami szintén lehet félig szabályos test lapja. Végül határolhat négydimenziós konkáv szabályos testeket.
Ha egy ikozaédert rajzolunk egy gömb belsejébe, az a gömb térfogatának kisebb részét (60,54%) foglalja el, mint egy ugyanabba a gömbbe írt dodekaéder (66,49%).
Az ikozaéder és a dodekaéder segítségével további testek is alkothatók, amelyeknek ugyanazok a szimmetriáik, mint ezeknek a testeknek:
A rombotriakontaédernek 20 + 12 = 32 éle és 30 rombusz lapja van. Megkapható alkalmas méretű, közös középpontú ikozaéder és dodekaéder uniójának konvex burkaként.
Az ikozaédercsillag az ikozaéder éleinek meghosszabbításából keletkező konkáv test.
Az oktaéder 12 élét fel lehet osztani az aranymetszés szerint úgy, hogy az eredményül kapott csúcsok szabályos ikozaédert adjanak. Ezt úgy tehetjük, hogy vektorokat helyezünk az oktaéder éleire úgy, hogy minden lapot egy kör határol és ehhez hasonlóan minden élt az aranymetszés szerint felosztunk a vektor iránya mentén. Egy adott ikozaédert meghatározó öt oktaéder mindig szabályos összetett poliédert alkot.
Az ikozaéder élei közül kiválasztható három szemben fekvő élpár, hogy ezek három, egymásra páronként merőleges téglalapot feszítsenek ki, amely téglalapok oldalainak aránya éppen az aranymetszés, mivel az oldalak és az átlók szabályos ötszögeket alkotnak. Az ikozaéder így beírható egy kockába úgy, hogy ez a hat él a kocka hat oldalán feküdjön, és a kocka éleivel párhuzamos legyen.
A maradék 24 él 8 szabályos háromszöget határol, amelyek egy, az ikozaéder köré írt oktaéder lapjain fekszenek. Az ikozaéder csúcsai az oktaéder élein vannak.
Összesen öt ilyen helyzet van, amiben az ikozaéder minden éle élpárok egy ilyen halmazához tartozik, míg minden lap kétszer kerül egy köréírt oktaéder egy lapjára. Így hat az ikozaéder szimmetriacsoportja az öt helyzet 5!/2 = 60 páros permutációjára.
Az ikozaéder élei 12 szabályos ötszöget határoznak meg, minden él kettő és minden csúcs öt ilyen ötszöghöz tartozik. Ez a tulajdonság drótmodell építéséhez is használható.
Snub tetraéderként szintén megjelenik a tetraéderes és az oktaéderes szimmetriájú poliéderek családjában:
Az ikozaéder a {3,n} Shläfli-szimbólummal jellemezhető poliéderek és parkettázások sorozatába is beletartozik:
Az ikozaéder, mint snub tetraéder az (3.3.3.3.n) csúcsalakzatú snub poliéderek és parkettázások sorozatába tartozik. Mindezek az alakzatok és duálisaik (n32) forgásszimmetrikusak, ahol n=6 az euklideszi síkon, és n > 6 a hiperbolikus síkon. Ezeket a sorozatokat n=2-től kezdik.
SchläfliAz ikozaéder csúcsainak elrendezése megegyezik a Kepler–Poinsot-poliéderekkel. A nagy ikozaédernek az élelrendezése is megegyezik.
A hiperbolikus tér átfedés nélkül kitölthető egybevágó ikozaéder cellákkal, ahol egy él mentén három, egy csúcsnál 12 ikozaéder találkozik, és Schläfli-szimbóluma {3,5,3}. Ez a hiperbolikus tér négy szabályos cellarácsa közül az egyik.
Az ikozaédernek három speciális vetülete van: lapközepes, élközepes és csúcsközepes.
A The Fifty-Nine Icosahedra szerint az ikozaédernek 59 csillagpoliédere van, ezek közül az egyik maga az ikozaéder, egy másik a szabályos Kepler–Poinsot poliéder. Három közülük szabályos összetett poliéder.
Az ikozaéder lapjai három színnel színezhetők úgy, hogy két szomszédos lapnak ne legyen ugyanaz a színe. Ez a tetraédert kivéve minden konvex testre igaz, aminek háromszöglapjai vannak. Ez a Brooks-tételből következik, ha azt a test duális gráfjára alkalmazzuk.
Egy ókori görög probléma azt a kérdést veti fel, hogy melyiknek nagyobb a térfogata: egy adott gömbbe írt ikozaédernek, vagy az ugyanabba a gömbbe írt dodekaédernek. A feladatot többen is megoldották, köztük Hérón, Papposz és Fibonacci. Arra a következtetésre jutottak, hogy a gömb térfogatának nagyobb részét teszi ki a dodekaéder (66,49%), mint az ikozaéder (60,54%).
A pergamomi Apollóniosz arra a meglepő következtetésre jutott, hogy a két test térfogata úgy aránylik egymáshoz, ahogy a testek felszíne. Mindkét test képletében szerepel az arany arány, de más hatványon.
Az ikozaédergráf az a gráf, ami megkapható úgy, hogy csúcsai egy ikozaéder csúcsai, élei pedig az ikozaéder élei. A poliéder szimmetriatulajdonságai a gráfban is megjelennek, így az távolságtranzitív, távolságreguláris és szimmetrikus. Automorfiacsoportja megegyezik az ikozaéder szimmetriacsoportjával, így 120 elemű. Csúcsai 4, élei 5 színnel színezhetők, és átmérője 3.Mint minden konvex poliéder gráfja, az ikozaéder gráfja is síkba rajzolható. Hamilton-gráf, azaz van egy köre, ami minden csúcsát tartalmazza.
   számtestben végeznek számításokat. Itt azonban egy olyan konstrukciót mutatunk be, ami mellőzi ezt.
  -ben úgy, hogy bármely kettő közülük azonos szöget zár be. Egy, a közös metszéspontjukba helyezett középpontú gömb egy szabályos ikozaéder húsz csúcsát metszi ki.
    {\displaystyle A=\left({\begin{array}{crrrrr}0&1&1&1&1&1\\1&0&1&-1&-1&1\\1&1&0&1&-1&-1\\1&-1&1&0&1&-1\\1&-1&-1&1&0&1\\1&1&-1&-1&1&0\end{array}}\right).}
  Némi számolással megmutatható, hogy A2 = 5I, ahol I a 6×6-os egységmátrix. Ebből következik, hogy A sajátértékei 
    {\displaystyle \scriptstyle \pi :\mathbb {R} ^{6}\longrightarrow \mathbb {R} ^{6}/\ker(A+{\sqrt {5}}I)}
Egy másik konstrukció az A5 csoport reprezentációelméletét felhasználva vizsgálja ennek a csoportnak a hatását az ikozaéder szimmetriáira.
Sok vírus fehérjeburka (ún. kapszidja), például a herpeszé ikozahedrális szerkezetű. Ezt a szerkezetet lehet a legkönnyebben felépíteni azonos fehérjemolekulákból alkotott részegységekből. A szabályos testek közül az ikozaéder térfogata a legnagyobb a felszínéhez képest.Egyes baktériumok tartalmaznak ikozaéder alakú sejtszervecskéket. Az ikozaéder héj boríthat enzimeket és köztes termékeket is. Ezek a burkok különböző BMC tartományokat tartalmazó fehérjékből épülhetnek fel.
1904-ben Ernst Haeckel több sugárállatkáról írt, amelyek váza ikozaéderes szerkezetű.
A klozo-karboránok alakja megközelítően ikozaéder. Az ikozaéderes ikresedés kristályokban és nanorészecskék között is előfordul.
Sok borid és a bór egyes allotrop módosulatában is B12 az alap szerkezeti egység.
Ha az ikozaéder minden élére teszünk egy 1 ohmos ellenállást, akkor a szemközti csúcsok közötti ellenállás 0,5 ohm lesz, és a szomszédos csúcsok közötti ellenállás 11/30 ohm.Az ikozaéder fontos szerephez jut a klasztereknél. Egy klaszter 3 - 50 000 atomból áll. A több, mint hét atomos klasztereknél megjelenik egy ikozaéderre emlékeztető szerkezet. Ennek oka Friedel törvénye, ami kimondja, hogy minden szerkezet a lehető legkevesebb energiát tartalmazz, amiben a legközelebbi szomszédok közötti kötések száma maximális. Sok szabad szerkezetnél ez hét atomos mérettől jelentkezik, de vannak alóla kivételek, amelyek más szerkezeteket részesítenek előnyben, például a kockát.
Továbbá a klaszterfizikában vannak bűvös számok, amelyek szorosan kapcsolódnak a Mackay-ikozaéderhez. Az elektronszerkezethez hasonlóan ezek a számok egy réteg lezárását jelzik, így az ennyi atomból létrejött klaszterek különösen stabilak. Ezek a bűvös számok: 1, 13, 55, 147, 309, 561, 923 és 1415. Alan Mackaynek ez a korai észrevétele központi fontosságúvá vált a modern klaszterfizikában.A klaszterszámok ezzel a képlettel számíthatók:
ahol C a klaszterben levő összes atom száma, és n az egy élen levő atomok száma.
A szerepjátékok gyakori kelléke a húsz oldalú dobókocka. Az egyes akciók véletlenszerű kimenetelének meghatározására használják. Számozása lehet 0-tól 9-ig úgy, hogy minden szám kétszer szerepel (K10), de a legtöbb modern kiadást 1-től 20-ig számozzák (K20).
Az Icosagame játékot ikozaéder alakú táblán játsszák. A játék korábban Ico Crystal Game néven volt ismert.
A Scattergories táblás játékban ikozaédert használnak betűválasztásra. Hat, az angol nyelvben ritkán használt betű nem szerepel, mint például az X, a Q és a Z.
A Vecsei Róbert és Zoltán által szabadalmaztatott Dogic egy türelemjáték, egy csavargatható ikozaéder.
Egy Magic 8 Ball belsejében egy ikozaéderre vannak felírva a lehetséges válaszok.
Rudolf von Laban ikozaédert használt térharmóniatanához, így erős hatással volt a modern táncra. Ezt ma a modern Laban-mozgástanulmányok viszik tovább.
Stafford Beer kibernetikai menedzsmentelméletében az ikozaéder szerkezet az ideális csapat tagjai közötti kapcsolatokat modellezi.
A német meteorológiai szolgálat GME időjárás-előrejelző modelljének rácsstruktúrájának magja egy földgolyóba írt ikozaéder csúcsai.
R. Buckminster Fuller és a japán Shoji Sadao ikozaéder alakú földgömböt tervezett. Ez a Fuller-vetítéssel ábrázolja a földgömböt, és maximális torzítása 2%. Grundy Television
A "Sol de la Flor" húsz panelből áll, amelyek egy ikozaéder csúcsaiban találkoznak. Ezeket a pontokat rozetták díszítik, amelyek a frangipáni virágát mintázzák.
A TDK Corporation logója egy olyan alakzatot tartalmaz, amely az ikozaéder csillagdiagramján alapul.
K.J.M. MacLean, A Geometric Analysis of the Five Platonic Solids and Other Semi-Regular Polyhedra
Tulane.edu A discussion of viral structure and the icosahedron (archív: 2008. február 23.)
Printable Geometric Net of a Regular Icosahedron (archív: 2012. március 4.) Life is a Story Problem.org (archív: 2012. március 21.)

Az Iliasz (ógörögül: Ἰλιάς, IPA /iːliás/) Homérosz műve. A legnagyobb tekintélyű ókori görög eposz, a világirodalom egyik legjelentősebb alkotása. Ahogy azt rögtön a mű első soraiból megtudjuk („Haragot, istennő, zengd Péleidész Akhileuszét, / Vészest, mely sokezer kínt szerzett minden akhájnak”) az Iliasz nem a trójai háború egészét, hanem annak csupán egyetlen epizódját beszéli el: Akhilleusz haragját és ennek pusztító következményeit. A mű címe Trója régi nevéből (Ἴλιον - Ilion) származik.
A trójai mondakör eseményeit egészen a 19. századig pusztán néphagyománynak, mítosznak tartották, mígnem az autodidakta régész Heinrich Schliemann megtalálta a történelmi Trója várost Homérosz művének leírása alapján. Az ásatások során napvilágra került romokat a tudomány mindeddig 12 rétegre osztotta, ebből az úgynevezett hetedik hatalmas háborús pusztítás nyomait viseli. Ezt a háborút i. e. 1200 körül viselték Kis-Ázsia nyugati részének legerősebb pontja, Trója ellen a dél-görögországi Mükéné vezetésével a görögök, akiknek sok évszázadon át tartó vándorlása során mindig kiszorultak a már előbb odatelepült görög törzsek. Ezek így, új hazát keresve gyarmatosító rajokban voltak kénytelenek Kis-Ázsia felé vonulni. 
Nagy győzelmük volt Trója ellen az a háború, annak eseményeit a mondakör örökítette meg.
A szájhagyományon kívül tárgyi bizonyítékok is igazolják Trójának és Mükénének a háborút megelőző kapcsolatait: míg az úgynevezett lineáris B írással írt táblákról a krétai leleteken a homéroszi istennevek egy része olvasható, addig a trójai gyökerűek között mükénéi eredetűek is vannak. Mükéné és Trója hosszan tartó kapcsolatát, s végül egymás elleni háborúját Homérosz azzal jellemzi, hogy a Tróját ostromló görög seregek fővezérének Agamemnónt, Mükéné királyát mondja. A legújabb nyelvészeti kutatások Homérosz nyelvezetében is igen sok mükénéi elemet tártak fel. A háború emlékét őrző szájhagyomány később a különböző görög törzsek leszármazási mondáival is bővült, ezek jelentősége abban állt, hogy a példaszerűen hősi elődöktől való dicső származás tudata erősítette a nemzetiségi összetartozást. Ahogy a genealógiai ének megőrizte a nemzetiségi rend emlékét, úgy a később kialakult trójai mondakör is a görög társadalom fejlődésének különböző szakaszait őrizte meg.
Homérosz történelemszemlélete kétsíkú: egyfelől az általa mitikus-történeti múltba állított események korának felidézése, másfelől az e felidézés mögül minduntalan előbukkanó homéroszi jelenkor, amelynek talán legszebb példája az Iliasz 18. énekében Akhilleusz pajzsának leírása, amelyben a békésen folyó emberi munka nyilvánvalóan nem a háború korát idézi. Lényegében e kettős szemléletből adódik az Akhilleusz személyének előtérbe állításakor keletkezett probléma: eredetileg Akhilleusz története nem volt a trójai mondakör szerves része. A meglehetősen önkényes motívumválasztást az indokolhatta, hogy szerepelnek benne olyan eredetmonda-elemek, amelyek az Iliaszt hallgató előkelőségek hősi dicsőségét támasztották alá.
Bár csak feltételes módon, de ma már vannak elképzelések arról, hogy a trójai háború történeti dokumentumokban is említésre kerül, szereplői feltűnnek a hattuszaszi levéltár ékírásos levelezésében. Az óvatosságra azért van szükség, mert egy történelmi esemény és az arról fél évezreddel később keletkezett költői mű közti közvetlen kapcsolatokról van szó. Ennek ellenére is rengeteg kapcsolódási pont mutatható ki a Tavagalavasz és Manapa-Tarhuntasz által írt levelek, valamint az Alakszandusz-szerződés és a trójai háború között. Ha ez így igaz, a trójai háború egészen pontosan behatárolható módon III. Hattuszilisz és III. Tudhalijasz uralkodása alatt, i. e. 1245 és i. e. 1230 között játszódott le. A hosszú háborús periódus magyarázatot adhat a trójai háború 10 éves időtartamának motívumára is.
Ebben az időben a Hettita Birodalom szétzilálódott, két önálló hatalmi centrumra, Hattuszaszra és Tarhuntasszaszra esett szét. Anatólia nyugati területein már hosszú idő óta problémát okoztak a görög törzsek, mindenekelőtt az Ahhijava néven említett királyság, amely szinte bizonyosan az akhájokat takarja. Ahhijaváról azt tudni, hogy anatóliai exklávéjának központja Millavanda volt, de maga az állam a „tengeren túl” helyezkedett el. A földrajzi viszonyok figyelembe vételével nem zárható ki, hogy az anyaország ez esetben a görög szárazföld volt, Ahhijava pedig Mükénével azonos. Ilion országa és Trója városa Vilusza állammal és Taruisza várossal azonosítható. A terület közel van a Kaikosz folyóhoz, amelyet ekkoriban Szeha-folyó országának neveztek és Manapa-Tarhuntasz volt az uralkodója. Róla tudjuk, hogy egy ahhijavai királlyal közösen viselt hadat Vilusza ellen, amely utóbbi ország már legalább három évszázada a hettiták töretlen szövetségese volt.
Tavagalavasz – aki sok borsot tört a hettiták orra alá – talán közvetlenül azonosítható az orkhomenoszi Eteoklésszel, de a név mindenképp rokon. Orkhomenoszi királyok ez időben éppen Mükéné királyai is lehettek. Ahhijava nagy jelentőségét mutatja, hogy a hettita királyokkal azonos rangban említették királyaikat és a nagy király címet adták nekik. Ahhijava egyik név szerint említett királya Atriyaš, ami Atreusz nevével vonható párhuzamba, Agamemnón apjának nevével. Priamoszt általában egy Pariyamuwa luvi személynévvel hozzák összefüggésbe, míg Parisz görög neve Alexandrosz volt, aki talán azonos az Alakszandusz-szerződést megkötő személlyel. Vilusza utolsó uralkodója Valmusz volt, aki Millavandában keresett menedéket, miközben abban bízott, hogy III. Tudhalijasz visszahelyezi trónjára, ahogyan az eposzban Aineiasz menekült Trójából a nép maradékával.
Ezen párhuzamok mindegyike egyenként bizonytalan, talán cáfolható is, együttesen azonban meggyőző erővel bírnak arra vonatkozóan, hogy a trójai háború az i. e. 13. század végén az anatóliai akháj aktivitás egyik állomása. Ennek során a térség uralkodói felsorakoztak az egyik vagy a másik oldalon (akháj királyok és a Hettita Birodalom állandóan változó szövetségi rendszere) és a stratégiai szempontból rendkívül fontos Vilusza lett a célpont. Ahogyan Tróját bevették és elpusztították, úgy Vilusza is megszűnt ez idő tájt. Vilusza–Trója stratégiailag azért volt fontos, mert a tengeri kereskedelem fontos útvonala, a Dardanellák bejáratánál állt. Aki Tróját birtokolta, az ellenőrizte a Fekete-tenger kereskedelmét.
Az eposz nem a trójai mondakör egészét, hanem csupán a trójai háború utolsó, tizedik évének egyetlen epizódját – Akhilleusz haragját, és ennek következményeit – énekli meg 15685 hexameterben, 24 énekre van tagolva, úgy, hogy utalásokban az előzményeket és a következményeket is érzékelteti. A mindenképpen egyéni koncepcióra valló in medias res technikának már Horatius is nagy elismeréssel adózott az „Ars Poetica” című művében: szerinte Homérosz költői nagyságát bizonyítja az, hogy a történetet nem ab ovo gemino („Léda tojásainál”), azaz a történet mitikus magvának legelső motívumán kezdi. A költői szabadság nem csupán ebben nyilvánul meg, hanem abban is, hogy elhagyja a mondaanyagból mindazt, amire nincs szüksége. 
Apollón isten, papjának megsértése miatt dögvészt bocsát a Tróját ostromló görög seregre. Összegyűlnek a sereg vezérei, ahol Akhilleusz követeli, hogy Agamemnón, a fővezér adja vissza az Apollón-pap leányát, aki Agamemnón rabnője lett. Agamemnón ezt csak úgy teljesíti, hogy elveszi Akhilleusz zsákmányrészét, Briszéiszt. Akhilleusz haragjában megtagadja a részvételt a harcban mindaddig, amíg megfelelő elégtételt nem kap. Kérésére anyja, Thetisz istennő kieszközli Zeusznál, hogy a görög seregeket egyre újabb vereségek érjék, hogy Agamemnón belássa: semmire sem megy Akhilleusz nélkül. Eleinte a kiváló hősök, különösen Diomédész, pótolni tudják Akhilleuszt, s Héra, a görögöket pártoló istennő is mindent megtesz, hogy a görögök győzhessenek, végül mégis érvényesül Zeusz akarata, s a trójaiak Hektór, a királyfi vezetésével diadalmasan visszaszorítják az ostromlókat. Agamemnón már kész lenne elégtételt adni Akhilleusznak, de az megmakacsolja magát, nem akar harcba menni és az életét kockáztatni. Végül hozzájárul ahhoz, hogy legjobb barátja, Patroklosz az ő fegyvereiben induljon harcba. Patroklosznak először sikerül a trójaiakat visszaszorítani, de azután Apollón fegyvereivel Hektór megöli őt, és megfosztja fegyvereitől. Barátja elvesztése feletti fájdalmában és haragjában Akhilleusz harcba indul. Anyja kérésére Héphaisztosz új fegyvereket kovácsol neki, s ő szörnyű vérengzést visz végbe a trójaiak közt, végül megöli Hektórt, s hogy bosszúvágyát csillapítsa, meggyalázza a holttestet. Fájdalma csak akkor oldódik, amikor az istenek intésére a fia holttestéért könyörgő agg Priamosz királynak kiadja a testet.
Az eposzban Agamemnón Akhilleuszt büszkeségében, tiszteletében sértette meg. A heroikus alapokon nyugvó arisztokrácia kiváltságos helyzetét az igazolta, hogy tetteiben méltó volt az egész közösség által elismert kiemelkedő hősökhöz, ennek a közösség részéről jövő elismerése volt a hírnév és a tisztelet. Érthető, hogy a hősök erre kínosan ügyeltek, hiszen ez társadalmi helyzetük egyik erkölcsi és anyagi pillére volt, Akhilleusznak tehát végeredményben igaza volt, amikor felháborodott Agamemnón tettén. Magatartása azonban ennek az értékrendszernek a válságát is mutatja: a tisztelet és a hírnév ugyanis eredetileg annak járt ki, aki kiváló tettet, tetteket hajtott végre a közösség érdekében, Akhilleusz azonban ennek a tiszteletnek védelmében épp a közösséget hagyta cserben, a hírnév így puszta öncéllá vált. E ponton ismét igen tisztán érezhető a kettős történelmi tükrözés: Homérosz korának már nem volt szüksége a katonai arisztokrácia régi értelemben vett nagy tetteire, s bár a létfenntartásért folytatott háború idején még volt tényleges funkciója a hírnévnek és a tiszteletnek, az ezt az ideált megtestesítő Akhilleusz tetteit a költő már saját kora szempontjából ítélhette meg. Akhilleusz úgy kezd kiszakadni a közösségből, ahogy a költő korának katonai arisztokráciája kezd kiválni az össznemzetségi közösségből. Így jut el a hősi ideál oda, hogy saját életét félti, s helyzetének fonák mivoltára csak akkor ébred rá, amikor elveszíti barátját, Patrokloszt, aki ugyanúgy miatta hal meg, mint sok más bajtársa. Emiatt érzi a kegyetlen bosszúvágyat, jóvá akarja tenni a jóvátehetetlent, de mardosó érzéseitől csak akkor tud megszabadulni, amikor visszatér kora emberi közösségének normáihoz, s visszaadja Hektór holttestét apjának.
Az Iliász világirodalmi hatása szinte fölmérhetetlen. Valamennyi európai eposznak alapmintául szolgált; témája, szöveghelyei megjelennek számos más alkotásban, többek között a Faustban, az Isteni színjátékban és Schiller Haramiák című drámájában, de az V. énekben leírt Glaukosz-Diomédész fegyvercsere megihlette Janus Pannonius költőt is.
Wolfgang Petersen Trója című, 2004-ben bemutatott filmjének alapjául Homérosz műve szolgált.
D. B. Monro, Homer: Iliad, Books I-XII, with an Introduction, a Brief Homeric Grammar, and Notes (3rd ed., 1890)

Az illírek az ókorban az Adriai-tenger keleti partvidékén élt indoeurópai nép vagy egymással közeli rokonságban lévő indoeurópai nyelvet beszélő népcsoport volt. Őseik az i. e. 3. évezredben telepedtek le a Balkán-félsziget nyugati területein. A történettudomány hagyományosan az Isztriai-félsziget és a Píndosz közötti vidéket tekinti az illírek szállásterületének, amely keleten a trákokéval volt határos. Az írott történelmi források alapján megközelítőleg huszonöt illír törzs, illetve azoknak további regionális csoportjaik különíthetők el. A partvidék nevezetesebb illír törzsei a liburnok, dalmaták, ardiaták és epiróták voltak, a félsziget belsejében a dardánok, piruszták és paionok éltek. Elsősorban állattenyésztéssel és gyümölcstermesztéssel foglalkoztak, de egyes tengerparti illírek könnyű, fürge hajóikkal az Adria rettegett kalózai voltak. Az egymással is rivalizáló illír törzsek tengeréből az i. e. 4. században alakult meg az Illír Királyság(wd), amelyet az i. e. 3. századtól a kalózportyáikról hírhedt ardiaták irányítottak. A Római Birodalom az i. e. 2. században leigázta az illír területek népét, akik az i. sz. 3. századig jórészt romanizálódtak.
Schütz István: Fehér foltok a Balkánon: Bevezetés az albanológiába és a balkanisztikába. Budapest: Balassi. 2002. ISBN 9635064721
Az illírek az ókorban az Adriai-tenger keleti partvidékén élt indoeurópai nép vagy egymással közeli rokonságban lévő indoeurópai nyelvet beszélő népcsoport volt. Őseik az i. e. 3. évezredben telepedtek le a Balkán-félsziget nyugati területein. A történettudomány hagyományosan az Isztriai-félsziget és a Píndosz közötti vidéket tekinti az illírek szállásterületének, amely keleten a trákokéval volt határos. Az írott történelmi források alapján megközelítőleg huszonöt illír törzs, illetve azoknak további regionális csoportjaik különíthetők el. A partvidék nevezetesebb illír törzsei a liburnok, dalmaták, ardiaták és epiróták voltak, a félsziget belsejében a dardánok, piruszták és paionok éltek. Elsősorban állattenyésztéssel és gyümölcstermesztéssel foglalkoztak, de egyes tengerparti illírek könnyű, fürge hajóikkal az Adria rettegett kalózai voltak. Az egymással is rivalizáló illír törzsek tengeréből az i. e. 4. században alakult meg az Illír Királyság(wd), amelyet az i. e. 3. századtól a kalózportyáikról hírhedt ardiaták irányítottak. A Római Birodalom az i. e. 2. században leigázta az illír területek népét, akik az i. sz. 3. századig jórészt romanizálódtak.
Schütz István: Fehér foltok a Balkánon: Bevezetés az albanológiába és a balkanisztikába. Budapest: Balassi. 2002. ISBN 9635064721
Illíria, latinosan Illyria (ógörögül Ἰλλυρία, azaz Illíria, Illürisz vagy Illürikon, latinul Illyria) ókori történelmi régió. Tágabban minden föld Itáliától és Noricumtól keletre, valamint Thesszáliától és Makedóniától nyugatra egészen a Savusig (Száva) és az Isterig (Duna). Ez a hatalmas régió a Balkán-félsziget északnyugati részét, ezen belül a mai Szlovénia, Horvátország, Bosznia-Hercegovina, Montenegró, Koszovó és Észak-Albánia területét foglalta magában. A néhány ókori szerzőnél előforduló szűkebb értelemben vett Illíria csak az autariaták és ardiaták országát jelentette, amely az i. e. 4. században alakult ki a mai Dalmácia déli részén.
A rómaiak az i. e. 2–1. század során Illíria egész területét elfoglalták, és annak nagyobb északi részén alakították ki Illyricum, majd Dalmatia provinciát.
Az ókori szerzők zord országnak írták le – alkalmasabbnak az állattenyésztésre, mint a növénytermesztésre –, amelyhez a rómaiak csak bányái miatt ragaszkodtak. Nevét a feltételezések szerint a korabeli forrásokban egyébként nem említett, a Labeátiszi-tó környékén feltételezett illürök törzséről kapta. Az elmélet szerint az illír népnév a későbbiekben elterjedt a Nyugat-Balkánt benépesítő, rokon nyelvet beszélő népcsoportok egészére. Illírek voltak a hisztrónok(wd) (a róluk elnevezett Isztria területén), a japodok(wd) a Szavosz (Száva) felső folyásánál, valamint a liburnok egészen a Titiosz folyóig (Krka). A liburnok voltak a rómaiak szerint a legjobb tengerészek, Octavianus később nekik köszönhette actiumi győzelmét. A Titiosztól a Narónig (Neretva) terjedő terület, a mai Közép-Dalmácia a dalmaták vagy delmaták földje volt, akikről később az egész tartomány a nevét kapta. A Narón folyónál, a mai Dél-Dalmáciában kezdődött az „igazi illírek” földje, legészakibb törzseik a daorszok, az ardiaták és az autariaták voltak. Tőlük délre a Drilón folyóig (Drin), azaz a mai Montenegró és Észak-Albánia vidékén laktak a pürák, a dokleaták és a labeátok. Ettől keletre, a mai Koszovó területén a dardánok hegyi népe élt. A Drilóntól dél felé egészen a Genuszosz folyóig a grabák, az illürök feltételezett törzse, a taulantok, az albanok és a parthinok, kelet felé pedig a makedóniai határig az enkhelék, később a peneszták és több más hegyi törzsek területe húzódott (a mai Észak- és Közép-Albánia vidéke). Legdélibb, az epiruszi határvidéken élő csoportjaik közé tartoztak a dasszaréták, az atintánok, a büllionok és az amantok.
Illíria területe nem esett egybe az illír törzsek által lakott valamennyi területtel, hiszen illír nyelvű népek éltek Illírián kívül is, egyrészt a Kárpát-medence területén (pannonok és azalok), másrészt Dél-Itáliában (japigok és enotrusok).
Illíria területéhez az Adriai-tenger hosszú tengerpartja mellett számos sziget is tartozott, közös néven liburniai-szigetek, köztük Curictae (ma Krk), a két Apsyrtis (Cres és Lošinj), Arba (Rab), Issa (Vis), Pharia (Hvar), Corcyra Nigra (Korčula) és Melite 
(Mljet). Ezekre a szigetekre az i. e. 4. század elejétől a Siracusa felől érkező görög gyarmatosítók telepedtek le. A görögökön kívül kelták és föníciaiak is keveredtek az illírek közé.
Nevezetesebb városok voltak (északról délnek haladva): Metulum (Csáktornya), Senia (Zengg), Jader (vagy Jadera, Zára), Scardona (Skradin), Tragurium (Trau), Salona (Solin, Split mellett), Delminium (Tomislavgrad), Narona, Epidaurus (Cavtat, Dubrovnik mellett), Doclea (vagy Dioclea, Podgorica mellett), Olcinium (Ulcinj), Lissus (Lezha), Scodra (Shkodra), Dyrrachium (görögül Epidamnosz, ma Durrës), Apollónia, Oricum és Aulona (Vlora).
A tengerparti területeken élő illírek nemcsak jó hajósok voltak, hanem félelmetes kalózok hírére is szert tettek. Az összes törzset egybefogó egységes államot azonban sohasem tudtak alkotni.
Az i. e. 5–2. században a mai Észak-Albánia és Montenegró területén állt fenn az Illír Királyság, amelyet az egykori görög forrásokból is ismerünk. Első ismert uralkodója, Bardülisz feltehetően az enkhele törzsből származott, utódai az egymással vetélkedő délillír törzsekből kerültek ki. A bizonytalan származású, i. e. 356-tól uralkodó Pleuratoszt i. e. 335-ben a taulant Glaukiasz követte a trónon. Glaukiasz Dasszarétia királyával, Kleitosszal szövetkezett, de a pélioni csatában alulmaradt Nagy Sándorral szemben. A dardán területeket Makedónia bekebelezte, így az Illír Királyság fő hatalmi gócpontja a Glaukiasz kezén lévő partvidék lett. Kasszandrosz makedón király i. e. 314-ben Glaukiasz királyságára támadt, elfoglalta az illír területek nagy részét, köztük Epidamnoszt és Apollóniát. Két évvel később azonban kerkürai segítséggel az illírek visszahódították területeiket. Glaukiasz i. e. 302-ben bekövetkezett halálát követően a taulantok helyét más törzsek vették át az Illír Királyság feletti uralomban, a taulantok szállásterületének nagy részét pedig I. Pürrhosz épeiroszi király hódította meg.
Az i. e. 3. század közepétől a feltételezhetően ardiata származású II. Pleuratosz, Agrón és utódaik irányították a királyságot, amely ekkor a mai Északnyugat-Albánia, Nyugat-Montenegró és Dél-Dalmácia területét foglalta magában. Az i. e. 3. századtól az illíreknek új ellenséggel, a felemelkedő, balkáni hídfőállásait kiépítő Rómával kellett szembenézniük. Agrón király özvegye, Teuta királyné követeiket is megölette. Ez idézte elő az első római–illír háborút, melyben Gnaeus Fulvius Centumalus és Lucius Postumius Albinus visszaállították Róma tekintélyét és Teuta királynét súlyos békefeltételek elfogadására kényszerítették (állandó hadisarc, a partvidék és Kerküra szigetének átengedése). A Róma elleni háborúk sorában az utolsó, az i. e. 168-as harmadik római–illír háborúban Róma legyőzte Genthiosz illír királyt, ezzel a királyság egykori területe római fennhatóság alá került. Genthiosz száműzött királyként halt meg Iguviumban.
A királyság fontos városai történetének korai, i. e. 4. századi szakaszában Pélion, Lükhnisz és Eugenum voltak, majd az i. e. 3. században nyugatra, az Adriai-tenger partvidékére tolódott királyság fő hatalmi centruma Lisszosz, Szkodra, Meteon, Rhizón és Ulkinion városai körül összpontosult. Időről időre a királyság fennhatósága kiterjedt a dél-illíriai Albanopolisz városára, Epidamnosz és Amantia poliszaira, valamint északon Pharosz szigetére.
Illíria számottevő stratégiai és gazdasági jelentőséggel bírt a birodalomban. Számos fontos kikötővárosa volt, belső részeiben pedig aranybányái. Innen indult a Via Egnatia nevű római út, amely Dyrrachium (a korábbi Epidamnosz) városától az Adriai-tenger mentén Bizánc (Byzantium) felé haladt. A harcias bennszülött lakosság a római hadsereg egyik fontos erőforrása volt. Az i. e. 1. század során a rómaiak a Neretvától északra eső partvidéket is fokozatosan meghódították. Az addigi Illíria mellett a meghódított területeken újabb protektorátusokat alakítottak ki (Dalmatia, Iapydia és Liburnia).
Az utolsó illír felkelést Julius Caesar fojtotta vérbe, aki után Octavianus i. e. 35–33 között a még mindig kalózkodó japodokat, liburnokat és dalmatákat kiirtotta és területüket római provinciává tette. A korábbi négy protektorátus legnagyobb részét Illyricum provincia néven egyetlen tartományba olvasztotta. A volt Illyria protektorátus déli részét (a mai Albánia területét) ugyanakkor Macedonia provinciához csatolta. Mint római közigazgatási fogalom Illyricum tehát ettől kezdve az Isztriától a Drilon folyóig, továbbá a Savus (Száva) és Drinus (Drina) folyók közé eső terület volt, tehát nagyjából a mai Szlovénia, Horvátország, Bosznia és Montenegró. A provincia fővárosa Salona (Salonae) lett.
Az i. sz. 1. században Illyricum provinciát ismét átszervezték, és ettől kezdve Dalmatia provinciának nevezték. 
Az elrómaisodó helyi lakosság vagyoni és műveltségi színvonala gyorsan fejlődött. Több híres író is származott a tartományból (például Appianus), és több római császár is született itt, köztük II. Claudius, Aurelianus, Diocletianus, I. Constantinus és Valens.
A Római Birodalom kettészakadása (395) után a területet a Nyugatrómai Birodalomhoz csatolták, 476-tól azonban a bizánci császárok voltak az urai.
1809-ben Napóleon önálló államot szervezett Illír tartományok (Provinces illyriennes) néven, amely Karintiát, Krajnát, Görzöt, Triesztet, Isztriát, Fiumét, a mai Horvátország középső részét és Dalmáciát foglalta magába. A párizsi békeszerződés megkötése után ez az államalakulat Ausztria birtokává lett, és 1815-ben a bécsi kongresszus formálisan is Ausztriának ítélte. 1816-ban császári rendelettel Illír Királysággá alakították, Dalmáciát azonban elválasztották tőle, azt külön koronatartománnyá tették. 1822-ben az Illír Királyságról leválasztották a történelmi Közép-Horvátországot és Fiumét is, ezeket a Magyar Királyság fennhatósága alá helyezték vissza. Az 1849-es államreform keretében Ferenc József a maradék Illír Királyságot is megszüntette, és Karintiát, Krajnát, Görzöt, Triesztet, valamint Isztriát az Osztrák Tengermellék néven egyetlen koronatartománnyá olvasztotta egybe. Ezt 1861-ben három önálló koronatartományra bontotta szét: Isztriai Őrgrófság, Görz és Gradisca Hercegesített Grófság, és a közvetlen birodalmi közigazgatás alatt álló Trieszt, ezek közös elnevezése Osztrák-illír Tengermellék lett. Ez a beosztás fennmaradt 1867 után is, az Osztrák–Magyar Monarchiában. 1918-ban a terület nagy része az Olasz Királyságé lett, aki 1920-ban, a rapallói egyezmény értelmében egy részét átengedte a Szerb-Horvát-Szlovén Királyságnak.
↑ Ceka 2013: Neritan Ceka: The Illyrians to the Albanians. Tirana: Migjeni. 2013. ISBN 9789928407467  
↑ Pollo & Puto 1981: Stefanaq Pollo – Arben Puto: The history of Albania from its origins to the present day. Ass. by Kristo Frasheri, Skënder Anamali; transl. by Carol Wiseman, Ginni Hole. London: Routledge & Kegan. 1981. ISBN 071000365X  
↑ Wilkes 1992: John Wilkes: The Illyrians. Oxford;  Cambridge: Blackwell. 1992. = The Peoples of Europe,  ISBN 0631146717  
↑ Zavalani 2015: Tajar Zavalani: History of Albania. Ed. by Robert Elsie, Bejtullah Destani. London: Centre for Albanian Studies. 2015. = Albanian Studies,  ISBN 9781507595671
Az illuminátus rendet (latinul: illuminati, vagyis „a megvilágosodottak”), más néven bajor illuminátusok titkos társaságát, 1776. május 1-jén Adam Weishaupt ingolstadti filozófus, az egyházjog professzora alapította. A rendet rövid működés után Bajorországban, 1785-ben végleg betiltották, és azóta a szervezet hivatalosan nem aktív.
Célja az volt, hogy a felvilágosodás és az erkölcsi fejlődés révén az ember ember feletti uralmát feleslegessé tegye. Tagjainak erkölcsi fejlődését szigorúan ellenőrizte, és ennek alapján juttatta őket a rend magasabb fokozataiba. A kezdetben csak pár tagot számláló, inkább olvasókörre hasonlító szervezet Adolf Knigge belépésével komoly reformokon ment át. Tagjai a szabadkőműves páholyokba is beléptek, illetve  erre érdemesnek tartott szabadkőműveseket vettek fel. Létszáma fénykorában mintegy kétezer fő lehetett. Működése csúcsán a Német-római Birodalom hetven különböző városában, valamint Svájcban volt bizonyíthatóan jelen.
Magyarországon is bekerültek a rendhez tartozók az államigazgatás egyes vezető beosztásaiba, de páholyt feltehetően nem tudtak alapítani, hisz működésükről egyedül Martinovics Ignác vizionált.
A rend végső céljához, a hatalom forradalom nélküli átvételéhez és az állam működésének új alapokra helyezéséhez sosem került közel. Egyházi nyomásra a rendi államhatalom korlátozta, majd beszüntette működését. A német városokban a szervezet felszámolása egyértelműen sikeres volt. A bajorországi betiltás után Johann Bode Weimarban még tett egy kísérletet a rend életben tartására, de a kedvezőtlen körülmények és halála (1793) végleg lezárta a további működést.
A rend állítólagos továbbéléséről és vélelmezett ténykedéséről számos mítosz és összeesküvés-elmélet alakult ki. Ilyen a francia forradalom kirobbantásának vádja is, miszerint illuminátusok álltak volna a háttérben. Sokan úgy vélik, hogy az illuminátusok szervezetei titokban tovább élnek és még ma is világuralomra törnek, mint ahogy az emberiség szenvedéseit is ők okozták és okozzák máig is.
Adam Weishaupt (1748–1830) az Ingolstadti Egyetem egyházjog és természetjog professzora első lépésként 1776. május 1-jén, két egyetemi hallgatójával megalapította a Perfektibilisták szövetségét (Bund der Perfektibilisten) (a latin perfectibilis jelentése: a tökéletessé váláshoz képessé tett). A szövetség szimbólumának Weishaupt Minervának, a bölcsesség római istennőjének baglyát választotta. A szellemi hátteret az egyetem intellektuális légköre képezte. Ekkor az egyetem tanári karában többségben voltak az 1773-ban feloszlatott Jézus Társaság egykori tagjai. A még csak huszonnyolc éves, fiatal Weishaupt volt az egyetlen professzor Ingolstadtban, aki ugyan gyermekkorában jezsuita nevelést kapott, de nem volt jezsuita, s emiatt izolált lett a tantestületben. Ez az elszigeteltség persze a felvilágosodás iránti lelkesedéséből is adódott. Második lépésként, hogy hallgatóit megvédje a jezsuita intrikák ellen, melyeket mindenütt sejtett, de mindenekelőtt azért, hogy a hozzá csatlakozóknak hozzáférési lehetőséget biztosítson a kor egyházkritikai irodalmához, megalapította a Bölcsesség titkos szövetségét (Geheimer Weisheitsbund), ami kezdetben legfeljebb húsz tagot számláló olvasókör volt csupán.
Weishaupt a szabadkőművesek rendjén belül terjedő misztikus-spirituális rózsakeresztességet egyre erősödő, rossz irányzatnak látta, amellyel – úgy gondolta – meg kell küzdenie. Weishaupt társasága létrehozásának indítékairól a Pitagorasz, vagy megfigyelések egy titkos világuralomról és kormányzási művészetéről (Pythagoras oder Betrachtungen über die geheime Welt- und Regierungskunst) című írásában tudósít:
A rend első fellendülésére akkor került sor, amikor 1778-ban Weishaupt egykori tanítványa, Pfalz későbbi kormányelnöke, Franz Xaver von Zwack átszervezte.
 Weishaupt a Méh rend nevet javasolta, mert az lebegett a szeme előtt, hogy a tagoknak egy méhkirálynő irányítása mellett a bölcsesség nektárját kell gyűjteniük, de mégis az Illuminátusok szövetsége majd végül az illuminátus rend elnevezés mellett döntöttek. A bölcsesség szövetsége így most igazi titkos renddé vált, amely szervezetét tekintve akkor még leginkább a jezsuitákéhoz hasonlított.
1780-ban Adolf Knigge báró belépett a rendbe, és további átszervezést hajtott végre. Ez a rendnek 1782-ben – amely Weishaupt vallomása szerint ekkoriban „tulajdonképp még igazából nem létezett, csupán az ő fejében” – a szabadkőműves páholyokhoz hasonló struktúrát adott, amelynek vezetői Weishaupt, Knigge és mások voltak, és mint úgynevezett areioszpagosz (elnökségi kollégium) működtek. Erről az új szervezeti struktúráról még lesz szó. Ezzel sikerült az illuminátusoknak a maguk számára számos szabadkőművest megnyerniük, sőt átvenniük teljes páholyok felett az ellenőrzést. A háttere ennek az a válság volt, amelybe 1776 után került a német szabadkőművesség. Akkor omlott össze ugyanis a szabadkőművesség egyik irányzata, az úgynevezett Strikte Observanz. Ez az erősen hierarchikus, magas fokú rendszer magát az 1312-ben felszámolt templomosok utódjának tekintette.
Karl Gotthelf von Hundnak sikerült ezzel az inkább politikamentes, romantikus mozgalommal a német páholyok nagy részét a saját irányítása alá vonni. Éveken át azt állította, hogy kapcsolatban áll az „ismeretlen felsőbbséggel (Unbekannten Oberen)”, ami beavatta őt a szabadkőművesség legmélyebb titkaiba. Amikor azonban Hund báró 1776-ban bekövetkezett halálát követően semmiféle „titkos felsőbbség” nem jelentkezett, nagy lett a tanácstalanság a páholyokban. 1782. július 16-ától szeptember 1-jéig Wilhelmsbadban ülésezett a német páholyok nagy konventje. Ezen a Strikte Observanz dominált. A templomosok rendszerét feladták, kisebbségben maradt az arany- és rózsakeresztesek rendje, amely arra törekedett, hogy a Strikte Observanz örökébe lépjen. A nagy konventen fellépő két prominens illuminátus, Knigge és az egyértelműen radikális felvilágosító Franz Dietrich von Ditfurth magukhoz ragadták a szabadkőműves rendek eszmei irányítását. Sőt, sikerült megnyerniük Johann Joachim Christoph Bodét is, aki a Strikte Observanz egyik vezető személyisége volt.
Az elkövetkező időben a tagok száma gyorsan növekedett, de ez a siker a vég kezdetének bizonyult: Knigge úgy látta, nem eléggé becsülik meg a rend megerősítése érdekében végzett munkáját, és egy levelében azzal fenyegetőzött, hogy a rend titkait elárulja mind a jezsuitáknak, mind a rózsakereszteseknek. Ezzel csak megerősítette Weishaupt bizalmatlanságát, akinek komoly gondot okozott, hogy Karl von Hessen és Ferdinand von Braunschweig, valamint Ernst von Sachsen-Gotha és Carl August von Sachsen-Weimar hercegekkel Knigge és az ugyancsak nagyon aktív Bode támogatói kerültek be a rendbe. W. Daniel Wilson amerikai germanista véleménye szerint Carl August és titkos tanácsosa, Goethe csak azért lépett be, hogy a rendet kiismerjék, tehát ennek a bizalmatlanságnak valós alapjai lehettek.
Ezek után a nézetkülönbségek oly mértékben kiéleződtek Weishaupt és Knigge között, hogy az már a rend szétesésével fenyegetett. 1784 februárjában emiatt egy „kongresszusnak” elnevezett kvázi békéltető bíróságot hívtak egybe Weimarba, amelyen többek közt Goethe, Johann Gottfried Herder és Herzog Ernst von Sachsen-Gotha is részt vett. Itt Knigge számára teljesen meglepő döntés született. A kongresszus szerint ugyanis a rend mindkét vezető személyiségének fel kellene adnia hatalmi pozícióit, és teljesen új areioszpagoszt kellene felállítani. Ez akkor reális kompromisszumnak tűnt, bár előre látható volt, hogy a rend alapítói az areioszpagosz formális elnöklése nélkül is befolyásosak maradnak. Mindez Knigge számára egyértelmű vereséget jelentett. Megegyeztek abban, hogy a dolgot titokban tartják, és visszaszolgáltatják a rend náluk levő iratait, Knigge pedig el is hagyja az illuminátus rendet. Knigge a továbbiakban teljesen elfordult a „divatos bolondságtól”, nem kívánta többé titkos társaságok segítségével megjavítani a világot, Weishaupt pedig a maga részéről átadta a rend vezetését Johann Martin Graf zu Stolberg-Roßlának.
Bajorországban a titkos társaságok, a belső meghasonlás közepette, felhívták magukra a vezető körök figyelmét. Ezek számára a felvilágosodás eszméit terjesztő titkos rendek gyanúsak voltak, hiszen azt tűzték ki célul, hogy a fennálló rendet megváltoztatva „az ész államát” hozzák létre a közhivatalok behálózásán keresztül. Következésképpen 1784. június 22-én Karl Theodor választófejedelem betiltott minden olyan „közösséget, társaságot és kapcsolatait”, amelyek nem az ő „választófejedelmi engedélyével” alakultak meg.
1785. március 2-án páter Frank, báró Kreittmayr kancellár, a rózsakeresztes Törring báró és az udvar más embereinek nyomására egy további rendelet követte ez előbbit, ami ezúttal néven nevezve az illuminátus és a szabadkőműves rendeket mint hazaárulókat és valláselleneseket betiltotta. A házkutatások során a rend különféle iratait lefoglalták, melyek további bizonyítékokat tartalmaztak radikális céljaikról. 1785. július 20-án a Weishaupttal sétáló páter Lanz villámcsapás áldozata lett Regensburg mellett egy viharban, s a baleset hivatalos kivizsgálása során megtalálták a rend tagjainak névsorát Lanz szálláshelyén, a ruháiba varrva. Ez komoly riadalmat keltett a renden belül. (Amint Engel hivatkozott munkájában írja, a levél másolata 1906-ban Drezdában az Állami Levéltárban volt „Akt 30150” számmal ellátva. A levél eltűnt.) Ugyanebben az évben VI. Piusz pápa két, a freisingi püspöknek írt (1785. június 18-i és november 12-i) levelében a katolikus hittel össze nem egyeztethetőnek deklarálta a rendhez tartozást.
A rend tagjainak az 1784–85 évi tilalmak kapcsán folytatott zaklatása mégis keretek közt maradt. Voltak házkutatások és elkobzások, néhány tiszt és udvari tanácsos elveszítette állását, a rend bizonyos tagjait kiutasították az országból, de senkit sem börtönöztek be. Weishauptot magát, akiről senki sem tudta, hogy ő volt a rend alapítója, gyanúsították ugyan, de sikerült elmenekülnie. Előbb Regensburg szabad birodalmi városba, majd 1787-ben Gothába ment, ahol Ernst herceg udvari tanácsosa lett. Itt jó fizetést kapott, és a rend további sorsával már nem foglalkozott.
A bajor kormány 1787-ben a rend 1786-ban és 1787-ben lefoglalt dokumentumait és levelezését közzétette, és szétküldte az európai uralkodóknak.
1785 áprilisában Stolberg-Roßla gróf a rend vezetőjeként hivatalosan szüneteltette – ideiglenesen felfüggesztette – a rend működését. Bode ekkor Weimarban próbálta a szövetséget továbbra is életben tartani. Megpróbált utódszervezeteket létrehozni, ilyen lett volna a Minerva tanítványainak temploma és A láthatatlan barátok rendje, azonban 1790-ben abba kellett hagynia erőfeszítéseit a forradalmak évének erősen illuminátus-ellenes légkörében. A történelemkutatásban általánosan elfogadott az az álláspont, hogy az illuminátus rendet sikerült felszámolni, Bode 1793-ban bekövetkezett halála pedig azt jelentette, hogy a rend feltámasztásának utolsó lehetősége is elveszett.
Karl Theodor választófejedelem rendeleteinek közzététele kiváltotta az első, illuminátusokhoz kapcsolódó hisztériát, mindenütt a radikális felvilágosító titkos szövetség tevékenységét gyanították. A második, lényegesen nagyobb hulláma ennek a hisztériának a francia forradalom után következett, amikor a jakobinusoktól és az illuminátusoktól való félelem egyetlen rémisztő fantazmagóriává olvadt össze.
Ebben a hangulatban Maximilian von Montgelas bajor államminiszter – aki korábban maga is illuminátus volt  – 1799-ben, közvetlenül a hivatalba lépésekor rendeletileg az összes titkos társaságot feloszlatta Bajorországban.
Hogy mennyire erős volt a francia forradalom időszakában a misztikus, titokzatos titkos társaságok hatása, az tetten érhető a kor különféle irodalmi műveiben, kezdve Friedrich Schiller Geisterseher (Kísértetlátók)jától (1787–89) Jean Paul Die unsichtbare Loge, Láthatatlan páholyán át (1793) egészen Johann Wolfgang von Goethe Der Groß-Cophta (A Nagy Kofta) (1792)  és a Torony-társaságig a Wilhelm Meister tanulóéveiben (Wilhem Meisters Lehrjahre, 1796).
Ma Ingolstadtban már csak egy emléktábla utal a titkos társaságra a Theresienstraße 23. alatt, a város egyik sétálóutcájában levő épületen, amelyben egykor az illuminátus rend gyűlésterme volt.
Csak akkor lehet megérteni az illuminátus rend létrejöttét és célkitűzéseit, ha figyelembe vesszük Bajorország politikai és szellemi fejlődését a felvilágosultnak számító III. Miksa bajor választófejedelem uralkodásának vége felé.
Az illuminátus rend teljesen elkötelezte magát a felvilágosodás eszméi mellett. El akarták távolítani a hatalom közeléből a jezsuitákat, meg akarták szüntetni a befolyásukat. Fel akarták szabadítani a politikát a zsarnokság és a babonák uralma alól, alapjait a katolikus hagyományoktól független, humánus kozmopolitizmusban keresték. Ahogyan Weishaupt tanítványa, Mennenhofen megfogalmazza: 
 A cél így a világ és a rend tagjainak jobbá és tökéletesebbé tétele (innen származott a régi név: perfektibilisták). Weishaupt 1782-ben a beszédem a felvételre váró illuminatos dirigentesekhez címmel ezt írja:
Weishaupt számára az oktatás volt az elsődleges eszköz a szabadság eléréséhez, és nem csupán az ismeretek gyakran felszínes továbbadása, hanem inkább a nevelés, a szív képzése, az erkölcsösség. Ez utóbbinak kellene az egyes embert képessé tenni az önuralomra, amely feleslegessé tenné az uralom más formáit, nevezetesen az uralkodó hercegek „despotizmusát”, valamint azt a szellemi despotizmust, amit a katolikus egyház gyakorol. Tehát az „erkölcs hadserege” szerinte előfeltétel és egyben az út is, amely a szabadok és egyenlők társadalmához vezet, hercegek és egyház nélkül – ez az anarchizmushoz nagyon közelálló libertariánus utópia.
Eltérően a 19. századi militáns anarchistáktól, a felvilágosodottak azt gondolták, erőszak nélkül is elérhető a céljuk, az uralom nélküli társadalom. Ahogyan azt Weishaupt a fent idézett beszédében megvilágította, az volt a véleménye, hogy a történelem az ő oldalán áll. Visszautalt olyan gondolkodókra, mint például Joachim von Fiore, akinek a három korszakból álló történelemfilozófiáját így ismertette: „az emberiség gyermekkorában” sem tulajdon, sem hatalmi törekvések nem voltak. Ezek „az ifjúság szakaszában” jelentek meg az első államok megjelenésével, melyek azonban egyre inkább a „despotizmus” felé csúsztak el. Ez maga kelti fel a vágyat az uralom nélküli elveszett paradicsom után: „Magának a despotizmusnak kell eszközzé válnia, hogy a szabadsághoz vezető utat megvilágosítsa” – írja Weishaupt dolgozatában, amit rendje úgynevezett misztériumosztálya számára írt meg. Az emberi faj „érett korában” a despotizmust az általa gerjesztett szabadságvágy erőszak nélkül meghaladja a felvilágosításon és az ennek révén elsajátított önuralmon keresztül.
E felvilágosodást elterjeszteni és az emberiséget az „ígéret földjére” visszavezetni a „titkos bölcsességiskolák” feladata. Ezek Weishaupt szerint egy szellemi örökség ívét hozzák létre az őskereszténységtől egészen a szabadkőművességig. Habár a szabadkőműves páholyok addigra politikamentessé váltak, de álcaként szolgálhatnák az illuminátus rendet. Végül majd „a szétesés ideje” új ciklus kezdetévé lesz. Ebben a történelemszemléletben keveredik a középkori chiliazmus és az újkori utópia, a megváltott világról szóló, még nem modern prófécia és a modern prognózis, hogy hogyan is lehet ezt elérni a saját cselekvésünkkel. Weishauptnak két ellentétes üzenete van: egyrészt kvietizmust prédikált, ami a rend tagjait minden, a történelem előrehaladásában betöltött felelősségük alól feloldozza; másrészt viszont felforgató aktivitást követelt, amely a fennálló uralmi rendszert kívánta aláásni. Hogy e két aspektus közül melyik a fontosabb, azt függőben hagyta. Előbb arról szólt, hogy nem kell többet tenni, csak kivárni, mert az abszolutisztikus despotizmus ideje magától lejár belső okokból következően. Később viszont azt állítja, hogy a felvilágosodottak egyedül tevékenységük révén, sőt már puszta jelenlétükkel is közrehatnak a despotikus uralmak megszüntetésében. Az abszolutisztikus uralom megszüntetéséhez így nem forradalom útján jutnának el, hanem a személycserék révén: azaz az abszolutisztikus állam kulcspozícióiból egyre többet kell elfoglalni, fokozatosan elérni az állam feletti kontrollt. Weishaupt nem világította meg utópiájának végső stádiumait, nem tudjuk, hogy az államnak végül meg kellett volna szűnnie, vagy csupán az illuminátusok általi ellenőrzése lenne totális.
A német felvilágosodás fejlődésének kései szakaszában három döntő előrelépés volt, ami az illuminátus rendnek ebben betöltött szerepe és jelentősége nélkül nem érthető. Az illuminátus rend egyike volt a felvilágosodás során kialakult modern nyilvánosság számos társaságának és egyesületének, ahogyan azt Jürgen Habermas A társadalmi nyilvánosság szerkezetváltozása (Strukturwandel der Öffentlichkeit) című tanulmányában leírta. Míg a rendi társadalom reprodukcióját az egyházi és az uralkodói körök biztosították, addig felvilágosodás társaságai és egyesületei lehetőséget adtak a rendi határokon átnyúló kapcsolatok kialakulására. A társadalmi osztályok és rétegek közeledése valósult meg az olvasókörökben, különféle jótékonysági egyesületekben (példaként Hamburgban a Hazafias Társaságban), szabadkőműves és rózsakeresztes páholyokban, vagy éppen az olyan titkos társaságban, mint az illuminátus rend, a résztvevők közötti, legalábbis elvi egyenlőség alapján.
A társulásoknak más formáihoz képest az illuminátus rendnek volt explicit politikai programja, míg a szabadkőműveseknél mind a mai napig tilosak a vallási, hitbéli vagy pártpolitikai viták. A szabadkőművesek megvallhatják a hovatartozásukat, és emiatt nem kifejezetten titkos társaságok, az illuminátusok ezzel szemben ezt nem teszik. Bár átvettek szabadkőműves struktúrákat, mint például a páholyokba szerveződést és a hierarchikus fokozatokat, mégsem tartoztak a szabadkőművességhez. Nem tagozódtak be az országos szintű szabadkőműves szervezetekbe, a nagy páholyokba. A szabadkőművesektől és a rózsakeresztesektől elsősorban a célkitűzésben, a racionalitás szintjében, a titkosságban és az abszolutisztikus rendszerrel szembeni ellenzékiségben különbözött az illuminátus rend.
Knigge a reformjai során, a szabadkőművesség hatékony befolyásolása érdekében, a tőlük származó struktúrába szervezte az illuminátus rendet. Fantáziadús rendi fokozatokat alkotott, amelyek mindegyikéhez saját beavatási szertartás és saját „titkok” tartoztak, amelyeket a fok várományosának az avatás során árultak el, pl. „növényi csemeték iskolája”, ami a kezdőt kívánta bevezetni a páholy és a titkok természetébe, a novícius, a minerval (a név a bölcsesség római istennő, Minerva nevéből származik) és az illuminatus minor (latin = kis illuminátus) rendi fokozatokból állt. A szabadkőművességet idéző „kőműves osztály” fokozatai az inas, segéd, mester, illuminátus maior (latin = nagy illuminátus) és illuminatus regens (lat. irányító illuminátus). A „misztérium osztály” a rend koronája, a pap, régens, mágus és király fokozatokból állt. Ez utóbbi számára a rend rövid fennállása alatt még nem volt elég idő az előírások és rítusok kidolgozásához.
A tagok toborzásában segített a misztifikálás. Mindegyikük kapott a beavatásakor egy titkos nevet, vagy másként harci nevet (franciául: „nom de guerre”), ami általában nem keresztény, de legalábbis nem ortodox eredetű volt. Weishaupt önmagának jellemzően az antik rabszolgafelkelés vezérének Spartacusnak a nevét választotta, Knigge Alexandriai Philón zsidó filozófus nevét, míg Goethe Abarisz szkíta mágus nevét kapta. A földrajzi neveket is titkos nevek helyettesítették (München például Athén, Tirol Peloponnészosz, míg Frankfurt az Edessza és Ingolstadt az Eleuszisz nevet kapta); sőt maga a keltezés is titkos, perzsa nevű hónapneveket tartalmazott, időszámításuknak a kezdete pedig i. sz. 632. volt.
Minden felvilágosultnak szellemi vitát kellett folytatnia a névadó patrónusával, sőt ezen felül havonta kötelező irodalmat kapott a rendbéli elöljárójától, amiben a felvilágosító és deista művek egyre nagyobb szerepet kaptak. Ezen kívül köteles volt szellemi és erkölcsi fejlődését Quibuslicet-füzetekben (a latin kifejezésből: quibus licet – kinek szabad [kiegészítendő: ezt olvasnia]) rögzíteni. Helytelen viselkedés esetén, vagy ha nem érték el az előírt haladást, a rend vezetője úgynevezett „reproche-cédulával” (francia szó, reproche: megrovás) büntetett.
Bár a tagok egy-egy fokozaton belül egyenlőek voltak, az egyes fokozatok közti különbség a hierarchiában nyilvánvaló volt. Ezt már maga az eskü is mutatta, amit minden beavatandó letett:
A szigorú hierarchiát kiegészítette a rend ezoterikus struktúrája, azaz, hogy az új tagok nem tudhattak a rend valódi céljairól, ezzel kapcsolatban félrevezették őket. A novícius még azt hallotta, hogy a rendnek egyáltalán nem célja:
Ez cinikus hazugság volt persze. A rend legmagasabb szintjére eljutókat ugyanis a „minden titkok legnagyobbikába” avatták be:
Az illuminátus rend legmélyebb titka, arkánuma az volt, hogy a jövőben a saját erkölcsi uralmi rendszerüket – amit a renden belül már gyakoroltak – kiterjesztik a világ egészére.
Az alacsonyabb fokozatú tagoknak ezt a becsapását és a vezetés túlzott szigorát, merevségét a renden belül is hamar bírálni kezdték. Ez pontosan annak volt köszönhető, ami Weishaupt célja is volt: az individuumot önnevelésre sarkallni és a rejtett vezetés révén tökéletessé tenni. Ez utóbbi elérésének feltétele volt valamennyi titkuk tökéletes ismerete. E módszereket láthatóan legádázabb ellenségétől, a jezsuita rendtől vehette át, így a szolgai engedelmességet, az óvatos, de annál hatékonyabb, a gyónáson keresztül érvényesülő irányítást. A rend az ellenfelével dialektikus összefonódásban maradt, amint azt Agethen, az illuminátus rend kutatója megállapítja: azért, hogy az egyént az egyház szellemi és lelki uralma alól felszabadítsa, a lelkiismeret vizsgálatának jezsuita módszereit alkalmazta; hogy a felvilágosodás és a józanság győzedelmét elősegítse, egy sok fokozatból álló misztikus rendszert alkotott, amely a rózsakeresztesek rajongó irracionalizmusára emlékeztetett, és annak érdekében, hogy az emberiséget végül az uralkodók despotizmusától megszabadítsa, a tagjait pszichotechnika alkalmazásával totális ellenőrzés alá vonta.
Az 1780-as évek elején sikeres volt az illuminátus rend: a Német-római Birodalom hetven különböző városában 1500–2000 tagja volt, akiknek mintegy harmada egyben szabadkőműves is volt. Főként Bajorországban és a türingiai kis városokban, például Weimarban és Gothában működtek; a birodalmon kívül csak Svájcban voltak bizonyíthatóan jelen. Eberhard Weis német történész megvizsgálta a rend társadalmi összetételét, és arra az eredményre jutott, hogy a tagok harmada a nemességből jött, és legalább 12 százalék pap volt. Csaknem 70 százalékuknak volt felsőfokú végzettsége, a kézművesek aránya a maga 25 százalékával jóval meghaladta a kereskedők 10 százalékát. Túlnyomó többségük, 75 százalékuk hivatalnok, tiszt, vagy más állami szolgálat tagja volt, ami érthető, ha figyelembe vesszük a rend célját az állam behálózásával kapcsolatban. Weishaupt 1787-ben büszkén közölte, sikerült Bajorország hivatalnokainak több mint a tizedét beléptetni a rendbe. Egyértelműen kezükben volt a bajor cenzúratanács, amely 1784-ig, a választófejedelem közbeavatkozásáig csaknem kizárólag illuminátusokból állt. A hivatal gyakorlata ennek felelt meg: exjezsuiták írásait és más felvilágosodás ellen írt, vagy egyházi műveket, sőt még imakönyveket is betiltottak, ellenben támogatták a felvilágosító irodalom megjelenését.
A kezdeti siker azonban nem fedheti el azt a tényt, hogy az illuminátusok zömükben közepes szellemi színvonalú felsőfokú végzettségűek voltak, akik talán épp amiatt léptek be tömegével a rendbe, mert attól a karrierépítésükben előnyöket vártak. Ez a reményük mindenképp összhangban állt Weishauptnak az állam behálózását célzó koncepciójával, még akkor is, ha ez a koncepció rejtve is maradt az új tagok előtt. A rend a tulajdonképpeni célját nem érte el, azaz nem vált a társadalom intellektuális és politikai elitjévé. Ha eltekintünk a már említett kivételektől (Goethe, Herder, Knigge), akkor azt látjuk, hogy a kései német felvilágosodás tényleg jelentős képviselői vagy teljesen távol tartották magukat (Schiller, Kant, Lessing, de Lavater is, akit Knigge hosszan és hiábavalóan kapacitált), vagy ha Friedrich Nicolaihoz hasonlóan beléptek, akkor gyorsan távoztak, mert csalódottak voltak a rend rideg struktúrája miatt. Arról egyáltalán nem lehet beszélni, hogy „a könyvkukac Weishaupt és társai, úgyis mint jó, vagy nevetséges értelemben vett utópisták” részéről a bajor államot valódi fenyegetés érte volna, mégis „a régi hatalmasok kihívása természetesen még ebben a szelíd formájában is túl erősnek számított”.
„A korszak politikai történetével, mozgalmaival foglalkozó irodalom utal arra, vagy pontosabban határozottan állítja azt, hogy a magyar szabadkőművesek tekintélyes csoportja az illuminátusok közé tartozott.” A szabadkőművesek többsége és az ismert illuminátusok jozefinisták voltak, segítették II. József felvilágosult reformjait kidolgozni és megvalósítani. Ilyen volt például Gottfried van Swieten báró és Joseph von Sonnenfels báró a császár közvetlen környezetéből. Van Swieten a rend betiltása után Bajorországból menekülni kényszerülő illuminátus értelmiségieket szívesen fogadta, s mint a tanulmányi és udvari könyvvizsgáló bizottság elnöke például Deling Jánost a pécsi, Kreil Antalt (szabadkőműves főmester) a pesti egyetem tanárává nevezte ki. A nagy hatalmú bizottságban Sonnenfels volt a cenzúraügy előadója, akinek magyar vonatkozásokban a szintén illuminátus Pászthory Sándor segédkezett.
A hazai illuminátusok közé a bajor menekülteken kívül a magyar nemesség és főnemesség legkiválóbb tagjai közül tartoztak néhányan; ők vagy európai útjaikon, vagy a Born Ignác lovag vezette bécsi „Igaz Egyetértéshez” illuminátus vezetésű szabadkőműves páholyon keresztül léphettek be.
A következő személyekről tudott dolog, hogy illuminátusok voltak: Pálffy Károly gróf (szabadkőműves nagymester), Bánffy György gróf (szabadkőműves nagymester), Podmaniczky József báró (szabadkőműves főmester), Forgách Miklós gróf főispán, Balogh Péter kúriai bíró, Berzeviczy Gergely közgazdasági író, evangélikus egyházkerületi felügyelő.
Kazinczy Ferenc szabadkőműves társának, Aranka Györgynek írt levelében lelkesedett az illuminátusokért, bár saját maga nem volt a rend tagja:
II. József Bajorországra is ki akarta terjeszteni uralmát, s ezt a szabadkőművesség és az illuminátus rend segítségével próbálta elérni. Mivel ezek nem tudták támogatni elképzeléseit, számára értéküket elvesztették, és bajorországi betiltásuk után ő is korlátozta tevékenységüket.
II. József halála után Martinovics Ignác, mint az új uralkodó, II. Lipót titkos ügynöke, több jelentést is írt az illuminátusok tevékenységéről. Életrajzírója, Mályusz Elemér szerint ezek java része kitaláció, írójuk saját személyének fontosságát akarta fokozni velük. Berzeviczy Gergely hagyatékában fennmaradt egy illuminátus szellemiségű szervezet szabályzata (Norma Unionis [Norma Unió]), de ez sohasem jött létre, tervezet maradt.
Az illuminátusokkal kapcsolatos mítoszképződést talán a legjellemzőbben a villámcsapásos történeten keresztül mutathatjuk be. Weishaupt 1787-ben kiadott Kurze Rechtfertigung meiner Absichten (Céljaim tömör igazolása) című művében azt írja, hogy „Amikor boldogult barátomat, Lanzot 1785-ben Regensburgban agyonütötte közelemben a villám, alkalmam lett volna megjátszanom a bűnbánó képmutatót és ezzel megszerezni üldözőim bizalmát”.  Barruel abbé ezt kissé átigazítva így közli a Mémoires pour servir à l’histoire du jacobinisme (Emlékiratok a jakobinizmus történetéhez) című könyvben: „Weishaupt rendi misztériumok leírását és összeesküvési terveket küldött volna Sziléziába egyik követőjével, egy Lanz nevű hitehagyott pappal, s amikor éppen végső utasításait adta neki, az illetőt egy villám halálra sújtotta. Az összeesküvők ijedtségükben nem tudták elrejteni az elhunyt papírjait a hatóságok elől, amelyek újabb indítékot adtak Bajorország bíróságának a Weishaupttal kapcsolatban levők utáni nyomozásra”.
Nesta Webster változata: „Egy Lanze nevű evangélikus prédikátor, az Illumináti tagja, 1785 júliusban megbízatást kapott, hogy menjen Sziléziába, azonban útközben agyonütötte a villám. A rend utasításait találták nála, amelyek világosan felfedték a bajor kormány előtt az Illumináti áskálódásait”.
A későbbiekben egyre több változata született meg a legendának. Néhány variáció a névre: Lanz, Lanze, Lang; a helyszínre: Regensburg, Lanz kertje, a városon kívüli erdő , útban Szilézia felé, útban Franciaország felé; a körülményekre: sétálgatás közben, sétalovaglás közben; az iratok helyére: a halott testén levő ruhában , a halott szállásán levő ruhában, a ló (és lovas) villámcsapástól szénné égett testén épen maradt nyeregtáskában.
Annak ellenére, hogy a bajor kormány 1787-ben nyilvánosságra hozta az illuminátusokkal kapcsolatos vizsgálatok iratait, ennek az esetnek semmi nyoma ezek között.
A mai napig számos összeesküvés-elmélet hirdeti, hogy az illuminátusok a betiltásukat követően továbbra is tevékenykedtek, és minden nem örvendetes eseményért ők a felelősek.
Igen kedveltek azok az elméletek, amelyek azt állítják, hogy illuminátusok működtek az Amerikai Egyesült Államok létrejöttében. Ez már csak az időbeli eltérés miatt is lehetetlen, ugyanis az amerikai függetlenségi háború már 1775-ben elkezdődött, jóval a rend alapítását megelőzően.
Nem utolsósorban az illuminátus rendet tették felelőssé a francia forradalom kirobbanásáért. Ez a gyanú először 1791-ben bukkant fel, Jacques François Lefranc, francia pap a Le voile levé pour les curieux ou les secrets de la Révolution révéles à l’aide de la franc-Maçonnerie című könyvében (megközelítő fordításban: A fátyol a kíváncsiak számára fellebbent, avagy a forradalom megismert titkai a szabadkőművesség segítségéről). A vád nagy elterjedtsége mégis két más szerzőnek köszönhető, akik röviddel később terjedelmes műveket alkottak a francia forradalom okairól: Barruel abbé egykor volt jezsuita és a skót természettudós, John Robison egymástól függetlenül próbálta azt bebizonyítani, hogy nem a harmadik rend állandó elnyomása, a felvilágosodás ideáinak elterjedése, a megelőző év katasztrofális aratása és XVI. Lajos rossz válságkezelése, hanem az illuminátusok robbantották ki a forradalmat. Ehhez mindenekelőtt három „bizonyítékkal” szolgáltak:
Állítják, hogy a forradalmárok vezérei közül csaknem mindegyik jelentős szabadkőműves vezető is volt. Ez a minden további nélküli egyenlőségjel a szabadkőművesek és az illuminátus rend között – mint már láttuk – elfogadhatatlan, nem lehet összemosni a két szervezetet.
A forradalom előtti Franciaországban valóban volt egy szabadkőműves páholy, amely önmagát „les illuminés” (megvilágosultaknak) nevezte, ugyanúgy mint ahogyan Weishaupt a saját rendjét. Az összemosni szándékozókat kevéssé zavarja, hogy a francia „illuminés” csoportja egyrészt kicsiny, másrészt csekély befolyással rendelkező szervezet volt, inkább a misztikus irányt követték, a Knigge-féle radikális felvilágosodás idegen volt tőlük.
Harmadszor: ismeretes, hogy Bode 1787-ben Párizsba utazott, június 24-től augusztus 17-ig ott tartózkodott. Ennek azonban semmi köze nem volt a forradalomhoz, egy szabadkőműves konventre utazott, ami egyébként már véget ért, mire ő megérkezett.Az a tézis, amely azt állítja, hogy illuminátusok álltak a francia forradalom hátterében, teljesen alaptalan. Ennek ellenére Barruel és Robison művei nagy sikert értek el. A német nyelvterületen az egyébként kérészéletű, konzervatív folyóirat, az Eudämonia (1795–1798) volt e tétel szószólója. Daniel Pipes szerint mind a mai napig foglalkoztatják az ilyen összeesküvés-elméletek a szélsőjobboldal publicistáit és politikai csoportjait. Ezek között kell megemlíteni Nesta Webster, ismert angol okkultista történészt, a húszas évek összeesküvés-elméleti teoretikusát, az amerikai John Birch társaságot, vagy Pat Robertson, fundamentalista keresztény prédikátort. Mai összeesküvés-elméleti teoretikusok, például Des Griffin és Jan Udo Holey („Jan van Helsing”) az illuminátusoknak mindig újabb és újabb nyomait vélik felfedezni, egyre tovább él az illuminátusellenes paranoia.
Néhány okkult vagy teozófus csoport megpróbálta önmagát úgy beállítani, mintha ők lennének az évtizedek óta bujdosó illuminátusok. Ez újabb táplálékul szolgált az összeesküvés-elméleteknek. 1896-ban például Leopold Engel történész, aki maga is publikált könyvet az illuminátus rendről, megalapította az Illuminátusok világszövetségét, ami Weishaupt rendje örökösének tekintette magát. 1929-ben ezt a bejegyzett egyesületet törölték a berlini regisztrációból. Az 1896-ban létrehozott Ordo Templi Orientis, vagy az 1978-ban megalapított Thanateroszi illuminátusok szintén megpróbálták magukat a bajor illuminátusok hagyománya továbbvivőinek beállítani, bár semmi közük nincs Weishaupt, Bode és Knigge felvilágosult, racionalista rendjéhez.
Egyes népszerű regények kedvelt témájául szolgálnak az illuminátusok. Ilyen például Robert Shea és Robert Anton Wilson trilógiája, az Illuminatus!, Umberto Eco A Foucault-inga, vagy Dan Brown Angyalok és démonok című regénye. Mint sötét alakok, kiismerhetetlen cselszövők, vagy démonikus összeesküvők szerepelnek, ez felel meg a forgalomban lévő összeesküvés-elméleteknek. Például Galileo Galilei (1564–1642) és Giovanni Lorenzo Bernini (1598–1680) nem voltak (nem is lehettek) a rend tagjai, mint Dan Brown beállítja, és persze az illuminátusok nem a kelta druidáktól az aszaszinokon és templomosokon át ívelő ezeréves hagyományok folytatói.
Különösen népszerű az a regényekben szereplő, elterjedt feltételezés, hogy az illuminátus rendnek esetleg voltak olyan szimbólumai, amelyeket csak a beavatottak ismertek. Ezekhez a vélt illuminátus szimbólumokhoz tartoznak:
az előző, de mint az az Amerikai Egyesült Államok nagypecsétjének hátoldalán található piramis záróköve,
az ambigrammák.Az illuminátus rendnek, mint szervezetnek egyetlen szimbóluma volt, ami egyben a „titkos bölcsességek iskolájáé” is, mégpedig Minerva baglya.
Gyakran utalnak az illuminátus rendre filmekben, könyvekben, számítógépes játékokban és zenedarabokban, mivel nevük az összeesküvés-elméletekből nagyon ismert. Ezekben őket egy rendkívül titkos és igen nagy hatalommal bíró csoportként kezelik, s pont ez teszi őket alkalmassá arra, hogy bennük misztikus fenyegetést láttassanak.
23 – Semmi sem az, aminek látszik, német film, 1999-ben Bajor filmdíjjal tüntették ki,
Angyalok és démonok (német címén Illuminati), amerikai thriller Tom Hanksszel (2009),
Kártyajáték: Illuminati, Steve Jacksonnak 1982-ben, az USA-ban megjelent kártyajátéka;
Számítógépes játékok: a Deus Ex sorozat több játéka, Resident Evil 4, The Secret World;
Zeneszámok: 23 a Welle: Erdball nevű együttes előadásában, 23 (zenealbum) Bushidótól és Sidótól, akik együtt, Formáció 23 néven vették fel az albumot;
Nyomtatott sajtó: Számos példája van a titkos világhatalmat sejtető és ennek urait az illuminátusok tovább élő rendjébe tartozó tagoknak tekintő összeesküvés-elméleteknek. A világhatalomra törő titkos, ma is élő illuminátusokat a pénzarisztokrácia tagjaiként mutatják be egyes ilyen művek. A magyar sajtóban is található olyan cikk, ami ehhez hasonlóan tárgyalja az illuminátusok állítólagos jelenlegi szerepét.
Ez a szócikk részben vagy egészben  az   Illuminatenorden című német Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.
↑ Barruel 1911:  abbé Barruel: Mémoires pour servir à l'histoire du jacobinisme. Paris: La Renaissance française. 1911.  408. o.  
↑ Bode 1994: Johann Joachim Christoph Bode: Journal von einer Reise von Weimar nach Frankreich im Jahr 1787 (Egy út leírása Weimártól Franciaországig). München: Ars Una; (hely nélkül): Hermann Schüttler. 1994. ISBN 3-89391-351-3  
↑ Boreczky 1977:  Boreczky Beatrix: A magyar jakobinusok. Budapest: Gondolat Kiadó. 1977.  240. o.  
↑ Burghardt 1988: Franz Josef Burghardt: Der Geheimbund der Illuminaten (PDF) pp. 20, 1988. (Hozzáférés: 2013. január 5.)
↑ Drábik: Drábik János: Képzelődés vagy összeesküvés?. (Hozzáférés: 2013. január 31.)
↑ Dülmen 1973: Richard van Dülmen:  Der Geheimbund der Illuminaten (Az illuminátusok titkos szövetsége).  Zeitschrift für Bayerische Landesgeschichte,   36. sz. (1973)   793–833. o.
↑ Engel 1906: Leopold Engel: Geschichte des Illuminatenordens. Ein Beitrag zur Geschichte Bayerns. (Az illuminátus rend története. Adalék Bajorország történelméhez.). Berlin: Hugo Bermühler Verlag. 1906.  
↑ Epstein 1966: Klaus Epstein: The genesis of German conservatism (A német konzervativizmus genezise) 10. fejezet. Princeton: Princeton University Press. 1966.  
↑ Fagen 2005: Myron van Fagen: Az illuminátusok (PDF). Magyar Nemzet, 2005. október 1. (Hozzáférés: 2013. január 12.)
↑ france-secret: Adam Weishaupt et les Illuminés de Bavières. [2013. április 19-i dátummal az eredetiből archiválva]. (Hozzáférés: 2013. január 12.)
↑ Frick 2005: Karl R. H. Frick: Die Erleuchteten. Gnostisch-theosophische und alchemistisch-rosenkreuzerische Geheimgesellschaften (A felvilágosultak. Gnosztikus-teozófikus és alkimista-rózsakeresztes titkos társaságok). Wiesbaden: Marix-Verlag. 2005.  455. o. ISBN 3-86539-006-4  
↑ H. Balázs Éva 1967:  H. Balázs Éva: Berzeviczy Gergely, a reformpolitikus 1763–1795. Budapest: Akadémiai Kiadó–Zrínyi Kiadó. 1967.  184. o.  
↑ H. Balázs Éva 2005:  H. Balázs Éva: Életek és korok. Budapest: MTA Történettudományi Intézete. 2005.  
↑ H. Balázs Éva 1977:  H. Balázs Éva:  Szabadkőművesség a XVIII. században.  Világosság,   4. sz. (1977)   216–223. o.
↑ Habermas 1973: Jürgen Habermas: Strukturwandel der Öffentlichkeit (A nyilvánosság struktúrájának változása): Untersuchungen zu einer Kateforie der Bürgerlichen Gesellschaft (A polgári társadalom egyik kategóriájának vizsgálata). Neuwied-Berlin: Suhrkamp. 1969.  
↑ Hoffmann 1982: Jochen Hoffmann:  Bedeutung und funktion des Illuninatenordens in Norddeutschland (Az illuminátusok jelentősége és funkciója Észak-Németországban).  Zeitschrift für Bayerische Landesgeschichte,   45. sz. (1982)   363. o.
↑ Independentgazette: Illuminati of Bavaria (Founded 1776) A brief history of it's founder and writings by Weishaupt. (angol nyelven). independentgazette.com. (Hozzáférés: 2013. január 31.)
↑ KazLev II:  Kazinczy Ferenc: Kazinczy Ferencz levelezése: II.kötet. 1790-1802. Budapest: Magyar Tudományos Akadémia. 1891.  626. o. = Kazinczy Ferencz összes művei,   
↑ Koselleck 1973 Reinhart Koselleck: Kritik und Krise. Eine Studie zur Pathogenese der bürgerlichen Welt (Bírálat és krízis. Tanulmány a polgári világ patogeneziséről). Frankfurt: Suhrkamp. 1973. ISBN 3-518-07636-1  
↑ Kraus 2004: Kraus, Andreas: Geschichte Bayerns. Von den Anfängen bis zur Gegenwart (Bajorország történelme a kezdetektől a jelenig). 3. kiadás. Stuttgart: Koch, Neff & Volckmar GmbH. 2004.  350. o.  
↑ MagyTört 1686-1790 1998:  Ember Győző – Heckenast Gusztáv: Magyarország története 1686-1790. H. Balázs Éva, Ember Győző, Heckenast Gusztáv, Kosáry Domokos, R. Várkonyi Ágnes, Vörös Károly, Wellmann Imre. Budapest: Akadémiai Kiadó. 1989.  1570. o. = Magyarország története tíz kötetben,  4. ISBN 963 05 5289 2  
↑ Mályusz 1926:  Mályusz Elemér:  Martinovics és társai.  Napkelet,   IV. évf.  6. sz. (1926. jún.)
↑ Mályusz 1939:  Mályusz Elemér: A türelmi rendelet. II. József és a magyar protestantizmus. Budapest: Magyar Protestáns Irodalmi Társaság. 1939.  736. o. = A magyar protestantizmus történetének forrásai,   
↑ Miskolczy 2008:  Miskolczy Ambrus:  A titkostársasági kultúra születése és kiteljesedése, paroxyzmusa és felszámolása.  Múltunk,   4. sz. (2008)
↑ Nachtrag von weitern Originalschriften des Illuminatenordens: Nachtrag von weitern Originalschriften des Illuminatenordens. (Hozzáférés: 2013. január 15.)
↑ New World Order: New World Order (NWO): its history and explanation. (Hozzáférés: 2013. január 15.)
↑ Pipes 1998: Daniel Pipes: Verschwörung. Faszination und Macht des Geheimen (Összeesküvés. A titkos dolgok bűvölete és hatalma). München: Gerling Akademie Verlag. 1998.  247. o.  
↑ Roth & Sokolowsky 1999: Jürgen Roth, Kay Sokolowsky: Der Dolch im Gewande. Komplotte und Wahnvorstellungen aus zweitausend Jahren. (Tőr a köpeny alatt. Két évezred cselszövései és őrült feltételezései.). Hamburg: KKV Konkret. 1999. ISBN 3-930786-21-4  
↑ Schmieg, Scherbl, Plank és Gündisch 2004: Hans Georg Schmieg, Jens Scherbl, Christian Plank & Andreas Gündisch: Illuminaten (PDF) pp. 11, 2004. (Hozzáférés: 2013. január 5.)
↑ Carroll 2013: Robert Todd Carroll: Illuminati, The New World Order & Paranoid Conspiracy Theorists (PCTs) (angol nyelven). (Hozzáférés: 2013. január 18.)
↑ Vajda Iván: Vajda Iván: ILLUMINÁTUSOK, az Új világrend elitje -I.. [2016. március 5-i dátummal az eredetiből archiválva]. (Hozzáférés: 2013. január 15.)
↑ Vekerdi 1996:  Vekerdi László: "A Tudománynak háza vagyon": Reáliák a Régi Akadémia terveiben és működésében. Piliscsaba: Magyar Tudománytörténeti Intézet. 1996.  228. o. = Magyar Tudománytörténeti Szemle Könyvtára,  1. ISBN 963 04 7059 4 arch Hozzáférés: 2013. jan. 30.  
↑ Weishaupt 1787: Weishaupt, Adam:  Kurze Rechtfertigung meiner Absichten. it.scribd.com. Frankfurt und Leipzig (1787)  (Hozzáférés: 2013. jan. 30.) arch
↑ Webster 2005: Nesta Webster: Secret Societies 10. BETETŐZÉS (magyar nyelven). yamaguchy.com, 2006. június 26. (Hozzáférés: 2013. január 15.)
↑ Wehler 1989: Wehler, Hans-Ulrich: Deutsche Verfassungsgeschichte (Német alkotmánytörténet). München: Kohlkammer. 1989.  324. o.  
↑ Pasley 2003:  Jeffrey L. Pasley: Illuminati Conspiracy Theories in American History. An Encyclopedia. Santa Barbara: ABC Clio. 2003.  336. o. ISBN 1-57607-812-4  
↑ Hammermayer 2003:  Ludwig Hammermayer: Entwicklungslinien, Ergebnisse und Perspektiven neuerer Illuminatenforschung, in: Alois Schmid und Konrad Ackermann (Hrsg.), Staat und Verwaltung in Bayern. Festschrift für Wilhelm Volkert zum 75. Geburtstag, Schriftenreihe zur bayerischen Landesgeschichte 139, München 2003, S. 421-463.
↑ Werner:  Claus Werner: Le voyage de Bode à Paris en 1787 et le «complot maconnique». In: Annales historiques de la révolution française. 55 (1987), S. 432–445.
↑ Abafi 1993:  Abafi Lajos: A szabadkőművesség története Magyarországon. Budapest: Akadémiai. 1993.  
↑ Balassa 1924:  Balassa József: A szabadkőművesség története. Budapest: Béta Irodalmi Rt. 1924.  52. o.
Karl R. H. Frick: Die Erleuchteten. Gnostisch-theosophische und alchemistisch-rosenkreuzerische Geheimgesellschaften (A felvilágosultak. Gnosztikus-teozófikus és alkimista-rózsakeresztes titkos társaságok). Wiesbaden: Marix-Verlag. 2005.  455. o. ISBN 3-86539-006-4  
Manfred Agethen: Geheimbund und Utopie. Illuminaten, Freimaurer und deutsche Spätaufklärung. München, Oldenbourg, 1987, ISBN 3-486-54171-4.
Richard van Dülmen: Der Geheimbund der Illuminaten. Frommann-Holzboog, Stuttgart 1977, ISBN 3-7728-0674-0.
Karl-Heinz Göttert: Knigge oder von den Illusionen des anständigen Lebens. dtv, München 1995, ISBN 3-423-04672-4.
Stephan Gregory: Wissen und Geheimnis: Das Experiment des Illuminatenordens. Stroemfeld, Frankfurt/M., 2009, ISBN 3-86109-183-6.
Thomas Grüter: Freimaurer, Illuminaten und andere Verschwörer. Wie Verschwörungstheorien funktionieren. Scherz, Frankfurt 2006, ISBN 3-502-15047-8.
Jochen Hoffmann: Bedeutung und Funktion des Illuminatenordens in Norddeutschland. In: Zeitschrift für Bayerische Landesgeschichte. 45/1982, S. 363–380.
Reinhard Markner, Monika Neugebauer-Wölk & Hermann Schüttler: Die Korrespondenz des Illuminatenordens. Niemeyer, Tübingen, Band 1: 1776–81. 2005, ISBN 3-484-10881-9.
Wilhelm Mensing: Der Illuminatismus auf dem Freimaurer-Konvent in Wilhelmsbad vom 14. 7. bis zum 1. 9. 1782. In: Zeitschrift für Bayerische Landesgeschichte. 41/1978, S. 271–292.
Walter Müller-Seidel & Wolfgang Riedel (Hrsg.): Die Weimarer Klassik und ihre Geheimbünde. Königshausen & Neumann, Würzburg 2002, ISBN 3-8260-2528-8.
Helmut Reinalter (Hrsg.): Der Illuminatenorden (1776–1785/87). Ein politischer Geheimbund der Aufklärungszeit. Lang, Frankfurt [u.a.] 1997, ISBN 3-631-32227-5.
Jan Rachold (Hrsg.):Die Illuminaten. Quellen und Texte zur Aufklärungsideologie des Illuminatenordens (1776–1785). Akademie-Verlag, Berlin 1984.
Johannes Rogalla von Bieberstein: Die These von der Verschwörung 1776–1945. Philosophen, Freimaurer, Juden, Liberale und Sozialisten als Verschwörer gegen die Sozialordnung. 2., verb. u. verm. Auflage. Lang, Frankfurt/Bern/Las Vegas 1978, ISBN 3-261-01906-9.
Hans-Jürgen Schings: Die Brüder des Marquis Posa. Schiller und der Geheimbund der Illuminaten. Niemeyer-Verlag, Tübingen 1996, ISBN 3-484-10728-6.
Hermann Schüttler: Die Mitglieder des Illuminatenordens 1776–1787/93. Ars Una, München 1991, ISBN 3-89391-018-2.
Kajtár, Mária: German Illuminati in Hungary. In  Szenczi, Miklós J.-Ferenczy, László: Studies in Eigtheenth Century Literature. Budapest: Akadémiai Kiadó. 1974.  325–346. o.  
Eberhard Weis: Der Illuminatenorden (1776–1786). Unter besonderer Berücksichtigung der Fragen seiner sozialen Zusammensetzung, seiner Ziele und seiner Fortexistenz nach 1786. In: Helmut Reinalter (Hrsg.): Aufklärung und Geheimgesellschaften. Zur politischen Funktion und Sozialstruktur der Freimaurerlogen im 18. Jahrhundert. Oldenbourg Verlag, München 1989, ISBN 3-486-54751-8.
W. Daniel Wilson: Geheimräte gegen Geheimbünde. Ein unbekanntes Kapitel der klassisch-romantischen Geschichte. Metzler, Stuttgart 1991, ISBN 3-476-00778-2.
Josef Swoboda: Das Gespenst des Illuminatenordens - Verschwörungstheorien und wirkliche Verschwörungen; Erstpublikation in: Phase 2 24/2007
Weishaupts Gespenster oder Illuminati.org revisited. Zur Geschichte, Struktur und Legende des Illuminatenordens, Aufsatz von Marian Füssel auf der Website der Universität Münster, 2000
Deutsche aufklärerische Adelige als Erleuchtete 1776-1793, Liste adliger Mitglieder beim Institut Deutsche Adelsforschung
László Ferenc: Fényerősség - Az illuminátus rend (magyar nyelven). magyarnarancs.hu, 2006. június 26. (Hozzáférés: 2013. január 15.)
Az I’m Outta Love Anastacia amerikai énekesnő első kislemeze első, Not That Kind című albumáról. Az Egyesült Államokban 1999 elején, Európában nyáron jelent meg, és kedvező fogadtatásban részesült: Ausztráliában, Belgiumban és Új-Zélandon listavezető lett, több más országban a top 10-be került. Az USA-ban a 2. helyet érte el a Billboard Hot Dance Club Play és Hot Dance Airplay slágerlistáján. A Billboard Hot 100-on a 92. helyet érte el, ez az énekesnő egyetlen kislemeze ezen a listán. Ausztráliában és Új-Zélandon az év legnagyobb példányszámban, Európában pedig a negyedik legnagyobb példányszámban elkelt kislemeze lett.
A dal videoklipjét Nigel Dick rendezte, koreográfusa Robin Antin volt. A Los Angeles-i Park Plaza Hotelben forgatták 1999. október 9–10-én. Készült klip a Hex Hector Radio Mixhez is, pár új jelenettel. Mindkét klip szerepel a The Video Collection című DVD-n (2002).
Hex Hector Unreleased Club Mix (kiadatlan; csak egy részlete szivárgott ki) – 2:43

India (hindi nyelven भारत, ISO: Bhārat), hivatalosan Indiai Köztársaság (hindi nyelven भारत गणराज्य, ISO Bhārat Gaṇarājya), dél-ázsiai független ország, földrajzilag a Föld hetedik legnagyobb és második legnépesebb országa, fővárosa Újdelhi. A 28 államot és 7 szövetségi területet magába foglaló ország partjait délen az Indiai-óceán, nyugaton az Arab-tenger, keleten a Bengáli-öböl mossa. Tengerpartjának hossza így összesen 7517 kilométer. Nyugaton Pakisztán, északkeleten Kína, Nepál és Bhután, keleten Banglades és Mianmar (Burma) határolja. Az ország a tengeren szomszédos Srí Lankával, a Maldív-szigetekkel és Indonéziával is.
A gyakran szubkontinensként emlegetett ország hosszú történelme méltán tette Indiát a sokszínű kulturális értékek országává. A kezdeti Indus-völgyi civilizáció, majd a fontos kereskedelmi útvonalak és az ókorban megalakult ősi indiai birodalmak fontos szerepet játszottak a szubkontinens tudományos, kulturális és kereskedelmi felemelkedésében. Két nagy világvallás, a hinduizmus és a buddhizmus, valamint két másik szintén nagy vallás, a dzsainizmus és a szikhizmus ered a történelmi India területéről, de az ország kulturális fejlődését alapvetően befolyásolta az első évezredben megjelent zoroasztrizmus, a zsidó vallás és az iszlám is. A hatalmas középkori birodalmak felemelkedésének és bukásának korát a Brit Kelet-indiai Társaság megjelenése zárta le a 18. században, és a következő évszázadban az Egyesült Királyság gyarmatosította az egész szubkontinenst. Az indiai függetlenségi mozgalommal 1947-ben vált önálló országgá; a modern India kialakulása a Mahátma Gandhi nevével fémjelzett mozgalommal kezdődött.
Korunk Indiája sok tekintetben megdöbbentő eredményeket ér el. A nominális bruttó hazai termék (GDP) alapján a világ 5-dik legnagyobb gazdasága, vásárlóerő alapján számolva a harmadik. Az utóbbi évtized reformjai Indiát a világ  leggyorsabban bővülő gazdaságává tették. Az ország 2050-re a világ  legnagyobb gazdaságává válhat. Eközben súlyos problémákkal küszködik: legnagyobb kihívásai a túlnépesedés, a szegénység, az analfabetizmus és az alultápláltság.
Az India elnevezés az Indus folyó és környékének nevéből eredeztethető. A folyó neve pedig az óperzsa hindu szóból ered. Ennek a szónak a gyökerei pedig a szanszkrit Sindhu névből erednek, ami India ősi nyelvén az Indus-folyó vidékét jelölte. Nagy Sándor hódításainak köszönhetően az ókori görögök által használt elnevezés is fennmaradt, a görög források Indoi (Ινδοί) néven utalnak a mai indiaiakra, ami az Indus népét jelenti. Az ország alkotmánya hivatalosan elismeri és a köznyelvben is gyakran használatos az ország hindi neve: Bhárat ( kiejtés). Ez a név egy legendás indiai király, Bharata szanszkrit nevéből eredeztethető, az ő leszármazottjainak a történetét India egyik híres eposza, a Mahábhárata meséli el.A Hindusztán név perzsa nyelven a Hinduk országát jelenti. Bár ez az elnevezés történelmileg csak az iszlám által is erősen befolyásolt Észak-Indiára utalt, néha ma is használják India egészét értve alatta.
A kontinensnyi kiterjedésű ország legnagyobb része földtani szempontból az indiai tektonikus lemezen helyezkedik el, ami Földünk egyik legkisebb lemeze. A hetvenöt millió évvel ezelőtt a déli őskontinensről, Gondvánáról leváló szubkontinens igen intenzív mozgásba kezdett, és nekifogott 55 millió éven keresztül tartó vándorlásának az akkoriban még kialakulóban lévő Indiai-óceánon keresztül. Az indiai lemez ezt követően ütközött az eurázsiai tektonikus lemezzel, amelynek ütközési vonalán jött létre a Himalája hatalmas vonulata. Ezzel tulajdonképpen a mai India minden szerkezeti formája kialakult.
Az Arab-tenger, az Indiai-óceán és a Bengáli-öböl által határolt dél-ázsiai ország északi részét egyértelműen a Himalája 8000 méter fölé tornyosuló csúcsokkal koronázott, eljegesedett vonulatai uralják.
Miután az eurázsiai és az indiai lemezek az óceán alatt ütköztek össze, a vízből felgyűrődő hatalmas vonulat déli oldalán egy nagy medence keletkezett, amit idővel a Himalája folyói feltöltöttek. Ez a terület az Indiai-alföld (észak-indiai alföldek), amely négy, jól elkülöníthető síkság összefoglaló elnevezése: 
a Hindusztáni-alföldet a Gangesz és a mellékfolyói töltötték fel. Hosszan nyúlik el a Himalája és a Dekkán között. Északi peremét a Terai teraszos völgyekkel tagolt erdős dombvidéke övezi.
a Gangesz és a Brahmaputra deltavidéke a Bengál-alföld, amelynek nyugati része tartozik Indiához. Ezt az alföldet jelenlegi és elhagyott folyóágak kusza hálózata szeli át. A torkolati szakasz a mocsaras Szundarbansz.
az Asszámi-síkság a Brahmaputra alföldje. A Himalájából kilépő Brahmaputra a deltavidékig ugyan még 600 km-t tesz meg, de alföldje alig 70–80 km széles. Ez Dél-Ázsia egyik legcsapadékosabb területe (évi 3000-4000 mm).Ettől délre a Dekkán-fennsík az ősi indiai lemezen fekszik. A fennsíkot nyugaton a Nyugati-Ghat, az Arab-tenger partvonala mentén, keleten a Keleti-Ghat határolja, a Bengáli-öböl partvonala közelében. A Nyugati-Ghatok legdélebbi szakaszán a Kardamom- (Cardamom) hegyvidékben folytatódik, majd a hegyek fokozatosan lealacsonyodnak.
A Dekkán kiemelt peremétől északnyugatra, az Indus alföldje és az Aravalli-hegység között terül el a zonális sivatagok közé tartozó Thar, amelyet Indiában Nagy-Indiai-sivatagnak hívnak. A Thar fölé meredeken kiemelkedő DNy-ÉK csapású, 700 km hosszú, egymással jobbára párhuzamos vonulatokból álló Aravalli-hegységet kvarcitok és kristályos palák építik fel. Legmagasabb pontja az Ábú-hegy gránitmasszívuma (1721 m).
A Bengál-alföld fölé magányosan kiemelkedő Khasi-hegység (más néven Shillong-fennsík a névadó Shillong városról) - az ország ÉK-i részében - a szerkezetileg tágabb értelemben vett Dekkán része. Vonulatai 1500-1900 méterig emelkednek és kiemelkedően bő csapadékúak. Egykori buja esőerdőit mára nagyon megritkították.
A Dekkán északi részén összetöredezett, lepusztult idős hegységmaradványok, valamint fiatal bazaltlávafennsíkok helyezkednek el. Utóbbiak közé tartozik az Aravalli-hegységtől keletre fekvő, átlag 600 m magas Malwa-fennsík. Ennek déli falát formálja - a Narmada folyó északi oldalán - nyugat-keleti irányban a Vindja-hegység (Vindhya-hegység). A folyó déli részén, a Vindhya-hegységgel szinte párhuzamosan a Szatpura (Satpura-) hegység húzódik. Ezen hegységektől keletre a Csota Nágpur (Cshotá Nágpur, Chota Nagpur) hegyvidéke változatos földtani felépítésű terület.
A legnagyobb, legbővizűbb folyók a Himalájában erednek. Közülük az Arab-tengerbe ömlik az Indus, a Bengáli-öbölbe a Gangesz és a Brahmaputra. Közös torkolatvidékük Szundarbansz, hatalmas feltöltött deltavidék, amelyen India Bangladessel osztozik. A Gangesz jelentős mellékfolyói a Jamuna és a Koszi. Ezek esése kicsi, emiatt árvizük nehezen vonul le, így rendszeresen súlyos károkat okoznak. Jelentős ága még, a mára erősen feliszapolódott, Kolkata városát átszelő Húgli (Hooghly).
A Dekkán-fennsík folyóinak vize is kevesebb, esésük is kisebb, így nem okoznak olyan nagy károkat. Hosszabbak a Bengáli-öbölbe ömlő folyók: Godávári, Mahánadi, Kávéri, Krisna. Az Arab-tengerbe ömlik a Narmada és a Tapti.
Gudzsarát államban található a Rann of Kutch (Kacs) nevű hatalmas terület. Felszíne többnyire sós pusztaság, amely az esős évszakban mocsárvidékké válik.
A félsziget nyugati szélének északi, 50–80 km széles tengerpartját Kónkan-part néven ismerik. Ettől délre a tengerparti síkság neve a Malabár-part. A keleti tengerpart déli szakaszának neve Koromandel-part.
India több éghajlati zónára osztható és éghajlatát elsősorban a szélességi fok, a domborzat és a monszun alakítja. Klímája melegebb, mint az a szélességi fekvésénél fogva megilletné, mert a Himalája hatalmas fala mint védőbástya állja útját az északról érkező hideg légtömegek beáramlásának. Ennek következtében a mezőgazdálkodás úgyszólván az év egészében lehetséges. Általában az "indiai klíma" ötévenként ismétlődik. Ebből egy év jónak, egy rossznak, három pedig közepesnek mondható.A nyári monszun júniusban érkezik délnyugat felől, s általában négy hónapon át tart. Ebben a négy hónapban esik le az évi csapadék túlnyomó része. Mennyiségének területi eloszlása erősen változó. A monszunesők hatására a folyók megáradnak, a víztározók megtelnek, s ebből a vízmennyiségből gazdálkodik India a következő monszunig. 
November végén, december elején kezdődik a hűvös évszak. Ekkor északkeleti monszunszelek fújnak, esőket azonban csak a Koromandel-part kap.
Az ország nagy részén a legszárazabb időszak november-decembertől április-májusig tart. A hőmérséklet általában december-januárban a legalacsonyabb és tavasszal a legmagasabb; a szárazföld belsejében a monszun beköszönte előtt elérheti az 50 fokot is.
India nagy mérete, változatos felszíne, földtörténeti múltja miatt változatos és egyedi élővilággal rendelkezik. Különösen a hüllő- és kétéltű fajok között sok az endemikus.
Az ország tengerpartjai mentén kókuszpálmaligetek vannak. Trópusi esőerdei, amelyek az elmúlt századokban a Malabár-part mentén voltak, mára igen megfogyatkoztak. A Dekkán csapadékosabb részein, ahol a száraz évszak csak néhány hónap, zárt lombhullató trópusi erdők, monszunerdők alakultak ki. Erdőalkotó fái a tíkfa, az ébenfa és az emeletfafajok (pl. az indiai mandula). A csapadékban szegényebb középső területeken az afrikaihoz hasonló füves puszták találhatók. A gyepeket csak néhol szakítják meg akáciafajokból álló csoportok, tövises cserjék. A Hindusztáni-alföldön az erdők csak a folyók mentén maradtak meg. A Himalája déli lejtőin 2000 m magasságig száraz trópusi erdők felettük örökzöld hegyi erdők, rododendron-, fenyő- és köderdők élnek. Az erdőhatár 4000 m magasságon van, a növényzet 4500 m magasságig hatol fel. Az erdőségeket – főként keleten – teaültetvények szakítják meg. 
A nagy népsűrűség, a földterületek fokozott igénybevétele az állatok élőhelyeit nagyon visszaszorította. Csak a nemzeti parkok és természetvédelmi területek nyújtanak nagyobb védelmet az élővilágnak. Érdekes, hogy az állatvilág elsősorban az afrikaival mutat rokon vonásokat. 
Az egykor gyakori ázsiai oroszlán ma már csak a gudzsaráti Gir-erdőségben található, indiai orrszarvú pedig csak Észak-India nemzeti parkjaiban fordul elő. Az egykor a maharadzsák által vadászott bengáli tigris nagyon megritkult, Indiában kb. 2000 példányt tartanak számon. A párduc még viszonylag nagyobb létszámban előfordul a nedves monszunerdőkben; közeli rokona a Himalájában élő, ritkán látható hópárduc. Ismertebb ragadozók még a gepárd, a csíkos hiéna, a cibetmacska, a szürke farkas, a sakál, a vadkutya és a róka. A különböző medvefélék elsősorban a Himalája erdőségeiben élnek. Az ázsiai vadszamár a száraz, félsivatagos területeken lelhető fel. A hüllők közül a gaviál nevű krokodilfaj a Gangesz lakója, míg az emberre is veszélyes krokodilok a mangrovés vidékeken, pl. a Szundarbansz területén gyakoriak. A mérgeskígyófajok közül legnagyobb az indiai királykobra (3–4 m), legismertebb pedig a kígyóbűvölők kedvence, a pápaszemes kobra. A gazdag madárvilág közé tartoznak a nagyobb csoportokban élő keselyűk;
Az első nemzeti parkot 1935-ben szervezték meg, azóta folyamatosan bővül a nemzeti parkok és rezervátumok hálózata. 2017 júliusában 103 nemzeti park van, amely 40 500 km² területet foglal magába, amely India teljes területének 1,23%-a. A rezervátumok száma meghaladja az ötszázat.
Az UNESCO világörökség listájára az alábbi területek kerültek fel természeti értékeik miatt:
A Madhja Prades állambeli Bhímbetkában található kőkorszakbeli barlangrajzok az első emberi jelek a mai India területéről. Az első, ismert, állandó települések már 9000 éve megjelentek ezen a területen, ezekből alakult ki később az Indus-völgyi civilizáció. Ez a birodalom egészen i. e. 19. századig fennállt, bukása után helyét a védikus civilizáció vette át, majd i. e. 500 körül ez is felbomlott, és a helyén sok új birodalom jött létre.
Az ország északi részén alakult ki a Maurja Birodalom, amelynek sok mindent köszönhet a mai India. Az i. e. 180-as évektől kezdve Közép-Ázsiából rengeteg támadás érte Indiát, ezek hatására alakultak meg az Indo-görög, az Indo-szkíta és az Indo-pártai királyságok. Krisztus előtt 300-tól a Gupta család uralkodott Indiában, az ő uralmukat „Aranykornak” is nevezik. Az ország északi részén több dinasztia váltotta egymást a trónon. Ez idő alatt Indiában virágzott a tudomány, a művészet, az irodalom, a matematika, a csillagászat, a vallás és a filozófia. E virágzás kiterjedt Dél-India államaira is.
Az iszlám inváziók után, amelyek Közép-Ázsiából és Perzsiából érkeztek, Észak- és Közép-India nagy része először a Delhi Szultanátus irányítása alá került, később a mogulok uralkodtak itt. Ennek ellenére sok kis birodalom megmaradt, mint például a dél-indiai Vidzsajanagara birodalom (1336-1565). Az 1500-as évek elején több európai ország, mint például Portugália, Hollandia, Anglia és Franciaország, melyek eredetileg kereskedni akartak Indiával, kihasználták azt, hogy az ország területén levő királyságok egymás ellen harcolnak, és gyarmatokat kezdtek létesíteni. Az 1857-es forradalom (az ún. szipojlázadás) a brit megszállók ellen kudarcot vallott. A lázadás elnyomása után a Brit Birodalom uralma alá került egész India. A 20. század beköszöntével Mahátma Gandhi vezetésével erőszakmentes tüntetések kezdődtek Indiában, melyek 1947. augusztus 15-én elérték céljukat, és India függetlenné vált, de az ország hivatalosan csak 1950. január 26-án vált köztársasággá. A független India első elnöke Dzsaváharlál Nehru lett.
Mint több vallású és több nemzetiségű állam, India sok nemzetiségi és vallási ellentétekből kialakult konfliktust élt át az ország különböző részeiben, de ezek nem gyengítették le az újonnan alakult államot. Sok határkérdésből származó konfliktusa volt Kínával, amelyek a kínai–indiai háború kitöréséhez vezettek (1962). Pakisztánnal rengeteg konfliktusa volt az országnak (1947, 1965, 1971, 1999), amelyeknek oka Dzsammu és Kasmír tartomány hovatartozása. 1974-ben India egy 8 kilotonnás atombombát robbantott a föld alatt (Operation Smiling Buddha néven), ami az atomfegyverekkel rendelkező országok sorába emelte. 1998-ban újabb atomteszteket hajtottak végre Indiában. Az ellentétek Pakisztán és India között a mai napig sem csitultak, demonstratívan nukleáris erővel fenyegetik egymást.
A gyors urbanizáció, a túlnépesedés és a klímaváltozásból fakadó szélsőséges időjárás miatt 2050-re Indiában 200 millió ember kerülhet veszélybe. A Világbank szerint a megfelelő felkészülés és tájékoztatás sokat javíthat a helyzeten.
India alkotmánya, amely 1950. január 26-án lépett érvénybe, a leghosszabb és legalaposabb alkotmány a független államok sorában. Preambuluma az országot független, szocialista, szekuláris, demokratikus köztársaságként határozza meg. Kormányzati formája szövetségi köztársaság, erős központtal és gyengébb államokkal, bár az 1990-es évek végi politikai, gazdasági és szociális változások megnövelték az egyes államok jogkörét.
Az elnök az államfő, akit az elektorok közvetetten ötéves időszakra választanak. Az elnök nevezi ki a miniszterelnököt, a kormányfőt, aki a legnagyobb végrehajtói hatalommal rendelkezik. A többséggel rendelkező alsóházi párt vagy politikai szövetség megegyezés szerint támogatja a miniszterelnököt. A végrehajtó hatalom többi ága az elnök, az alelnök és a miniszterek tanácsa élén a miniszterelnökkel. Mindegyik tárcával rendelkező miniszter a parlament valamelyik házának tagja kell hogy legyen. Az indiai politikai rendszerben a végrehajtás alárendelt a törvényhozásnak, mivel a miniszterelnök és tanácsa közvetlenül felel a parlament alsóházának.
India törvényhozása a kétkamarás parlament, amely a Rádzsja Szabha (Államok Tanácsa) nevű felsőházból és a Lok Szabha (a Nép Tanácsa) nevű alsóházból áll. A felsőház állandó testület, amelynek 245 tagját hat évre választják. Legtöbbjüket az államok törvényhozásai küldik képviselőjükként, számuk az adott terület népessége alapján változik. Az alsóház 545 tagjából 543-at választások útján közvetlenül a nép juttat be a parlamentbe. Mindegyikük egy-egy választókerületet képvisel öt évre. A fennmaradó két helyre az elnök jelöl ki személyeket az angol-indiai közösségből, ha úgy gondolja, hogy érdekeik nincsenek megfelelően képviselve.
Az igazságszolgáltatói ág három fokozatra tagolódik. A bírói hatalom csúcsát a legfelsőbb bíróság jelenti, élén India főbírójával, ezt követi a 21 felső bíróság és a többi, kisebb bíróság. A Legfelsőbb Bíróság az alapvető kérdésekben, az államok és a szövetségi kormányzat közti vitákban dönt és joga van felülvizsgálni a felső bíróságok döntéseit. Jogilag független.
India a világ második legnépesebb országa. A világ népességének arányában minden hatodik ember indiai. A nyelveket, a vallásokat és a kasztokat a szociálpolitikai szervezetek korlátozzák és befolyásolják a magas népességi ráta miatt. A népességnövekedés az elmúlt időszakban folyamatosan csökkent az állami születésszabályozás miatt.
Az indiai kormány szociális politikáját a nemzetközi elemzők részben sikeresnek ítélik. A születésszabályozás egyre nagyobb mértékű elterjedésével a népesség növekedési üteme már csökken (jelenleg ez 1,5% körüli). Az alapfokú oktatás is egyre elterjedtebbé vált, sőt a felsőoktatás megítélése világszinten igen kedvező. Ugyanakkor az egyes társadalmi rétegek közötti különbségek hatalmas mértékben nőttek. A mai napig a társadalmi élet legmeghatározóbb vonása, az alkotmányban lefektetett elvekkel ellentétesen, a hindu vallásból eredően a lakosság több ezer kasztra való tagolódása.
Az ország legnagyobb agglomerációi: Mumbai (Bombay), Delhi, Kolkata (Kolkata) és Csennai (Chennai/Madrasz). A városi lakosság aránya 2015-ben 32,7%. A gyors gazdasági fejlődés hatására az urbanizáció felgyorsult. Bár a népesség nagyobb része még falvakban lakik, rohamosan nő a városlakók száma.  
2015-ben a 15 év felettiek 71,2%-a tud írni-olvasni (a férfiak 81%-a, a nők 61%-a).2016-ban a születéskor várható élettartam 68,5 év.
Indiában két nagy nyelvi csoport van: az indoárja (az emberek 72-73%-a beszéli) és a dravida (az emberek 24-25%-a beszéli). Az országban használatos további nyelvek a sino-tibeti és az ausztroázsiai nyelvcsaládból származnak.
A hivatalos nyelvek a hindi (40% beszéli) és az angol (10% beszéli*). A felsőbb törvényhozásban és a szövetségi államok közötti  érintkezésben az angol az egyetlen hivatalos nyelv. Az alkotmány ezeken kívül még összesen 20 nyelvet megemlít hivatalos regionális nyelvként (legalább 11 írásrendszerrel).Jelentős nyelvek a bengáli, a telugu, a maráthi, a tamil, az urdu, a gudzsaráti, a szanszkrit, a nága, a malajálam, a kannada, az orija, a pandzsábi, az asszámi, a kasmíri, a szindhi és a szikkimi. 24 olyan nyelv van, amelyik beszélőinek száma meghaladja az 1 milliót. Összesen kb. 1600 nyelven beszélnek. A hindinek önmagában 13 dialektusa van. Ezek annyira eltérhetnek egymástól, hogy a más dialektust beszélők nem, vagy csak alig értik meg egymást.
Annak ellenére, hogy az emberek körülbelül 80,5%-a hindu vallású, Indiában van a harmadik legnagyobb muszlim közösség a világon Indonézia és Pakisztán után (a lakosság 13,4%-a iszlám vallású). További jelenlévő vallások még a kereszténység (2,3%), a szikhizmus (1,9%), a buddhizmus (0,8%) és egyéb (1,1%). Az iszlám a muszlim hódítók, a kereszténység a portugál és angol gyarmatosítók hatására terjedt el, a többi Indiában született.
Indo-árja 72%, dravida 25%, mongoloid vagy más eredetű 3% (2000).A lakosság hihetetlenül sokszínű. Felsorolni is lehetetlen, hogy mennyi népcsoport él az országban. A legtöbben a magukat árjáknak nevező, az őslakos dravidáknál világosabb bőrű emberek vannak. A hindi népcsoportok - akiknek a nyelve a hindi, vallásuk a hindu - vannak a legtöbben. Ebből tulajdonképpeni hindi 24%. Bihar állam lakói a bihariak, kelet-hindik, arányuk 9%. Rádzsasztán lakói a rádzsputok, nyugat-hindik, arányuk 4%. Sokféle etnikai csoport tartozik az iszlám vallásúak közé, őket vallási csoportként tartják számon, arányuk 11%. A szomszédos Banglades többségi népe, a bengáli a népesség 7%-át teszi ki. Szintén 7%-ot tesznek ki a következő népcsoportok: a maráthiak, a tamilok és a teluguk. Ezenkívül a legalsóbb kasztok tagjai, akik a sötét bőrű dravida őslakók utódai, szintén 7%-nyian vannak. Őket adivasziknak, vagyis jegyzett törzseknek nevezik. A kormány számontartja és megpróbálja segíteni őket. Az adivaszik 200 különböző törzshöz tartoznak, sokuk ma is rendkívül primitív életmódot folytat. Néhány törzs lélekszáma oly csekély, hogy a kihalás szélén áll. További etnikumok: a gudzsarátiak és a kannadák egyaránt 4-4%-ot tesznek ki. Orija 3%, malajálam szintén ugyanennyi. Pandzsábi, a szomszédos Pakisztán többségi népe 1%-os arányt ér el. Szintén 1%-nyian vannak az asszámiak. A maradék 1% a szomszédos országok népcsoportjaihoz tartozó tibeti, burmai, nepáli. Ezenkívül kisebb népek tartoznak ide, mint a kasmíriak, a nagák, a mizók és egyéb népek.
2012-ben a lakosság 49%-a dolgozik a mezőgazdaságban, 20% az iparban, 31% a szolgáltatásokban.
A GDP (reál) növekedési üteme: 5,6% (2014-es becslés), 5% (2013-ban). Az ország bruttó nemzeti összterméke (GDP) a Világbank várakozásai szerint 7,3%-kal nőhet 2018-ban, ezzel a növekedési ütemmel az adott évben a világ hat leggyorsabban fejlődő gazdaságai közé tartozik.
A GDP összetétele (2014-ben): mezőgazdaság: 17,9%, ipar: 24,2%, szolgáltatások: 57,9% .
India behozatalra szorul kőolajból és földgázból, ugyanakkor nagy szénkészlettel rendelkezik és vízenergiából az északi területeken jelentős az energiatermelés. Az országnak 30 nagy gátja van, amik az energiatermelés mellett a földek öntözését is biztosítják. Indiának jelentős a nukleáris energiatermelése.
Az ország háztartási elektromos feszültsége 230 V, 50 Hz. Sok helyen található kétpólusú, európai csatlakozó, de a brit hárompólusú is.
India mezőgazdasága duális szerkezetű. Ez azt jelenti, hogy egyszerre van jelen a hagyományos és a modern mezőgazdasági művelés. Az élelmiszertermelés általában apró parcellákon folyik. Ezeken igen elmaradott eszközöket alkalmaznak. A termésátlagok alacsonyak, a termés csak épp elegendő az önellátásra. Az exportra termelő nagybirtokokon ugyanakkor a legkorszerűbb gépekkel és művelési módokkal találkozhatunk. 
A hőmérsékleti viszonyoknak köszönhetően a földművelés gyakorlatilag egész évben lehetséges. A csapadék egyenlőtlen időbeli és térbeli eloszlása miatt azonban nagy területeket kell öntözni. Egyes területeken háromszor is aratnak egy évben.
Legfontosabb termesztett növények: rizs, búza, kölesfélék, kukorica, árpa, földimogyoró, szezám, tea, repce, cukornád, gyapot, juta, ricinus, hüvelyesek, kávé, gumi, dohány, kender, len, burgonya, banán, fűszerek, kókusz, zöldségek.A legfontosabb élelmiszernövénye a rizs. Exportra teát, dohányt és különböző fűszereket termesztenek. Ipari növények közül a gyapot, a cukornád, valamint a zsákok, kötelek alapanyaga, a juta emelhető ki. 
A szarvasmarhaállománya az egyik legnagyobb a világon. Az indiai púpos marhát (zebu) a hinduk szent állatként tisztelik. A lakosság nagy része nem fogyasztja a húsát, sokáig csak igavonásra használták. Az utóbbi időben viszont a tej lépett elő India legértékesebb mezőgazdasági termékévé. 
Legfontosabb tenyésztett állatok: szarvasmarha, bivaly, kecske, juh, sertés, teve, baromfi.
Főbb iparágak (2014): textilipar, vegyipar, élelmiszer-feldolgozás, acélipar, cementipar, bányászat, kőolajipar, gépgyártás, szoftverek, gyógyszerek gyártása. Az ipari termelés növekedési üteme 3,8% (2014-ben).
A világ második legnépesebb országának gazdasági szerkezete az 1990-es évek elején kezdett átalakulni, amit a GDP kimagasló mértékű, közel 6%-os évi növekedése bizonyít. Ez az országba érkező, egyre nagyobb külföldi működőtőke-befektetéseknek köszönhető, amelyek értéke több mint 20-szorosára nőtt. Az utóbbi években évente már több mint 2 milliárd USD értékű külföldi működőtőke-befektetés érkezett Indiába. Legfontosabb telepítőtényezők a hatalmas piac és az olcsó, de igen jól képzett, kreatív munkaerő. A növekedés másik tényezője az export óriási mértékű, évente átlagosan több mint 12%-os növekedési rátájú felfutása, amely az indiai exportösztönző gazdaságpolitikát dicséri.
Két húzóágazata a magas színvonalú feldolgozóipar és a szolgáltatási szféra. Kivitelének több mint 70%-át már a gépipari és elektronikai termékek adják. Jelentős a mozdony-, hajó-, textilgépgyártás, továbbá a személy- és teherautók összeszerelése. Ezen kívül elektronikai berendezéseket, távközlési műholdakat gyártanak. 
A szolgáltatási tevékenységek, főleg a pénzügyi és üzleti szolgáltatások, valamint a szoftvergyártás GDP-jének már közel felét állítják elő. Már több mint 200 szoftvergyártó vállalat van Indiában, többségük az amerikai transznacionális cégek leányvállalata.
Bengalurut India Szilícium-völgyének is nevezik. A régió ugyanis az amerikai Szilícium-völgyben tapasztalthoz hasonló fejlődést él meg.
A legfontosabb bányászati termékek: magnezit, grafit, kősó, feketekőszén, vas, csillám, mangán, bauxit, kőolaj, ólom, cink, kaolinit, gipsz, króm, foszfát, arany, cirkónium, titán, földgáz, urán, tórium.
Exporttermékek: szoftver, textil termékek, drágakövek és ékszerek, műszaki termékek, vegyipari termékek, bőrtermékek, vasérc
Importtermékek: kőolaj, földgáz, műszaki felszerelések és alkatrészek, műtrágya, vegyipari termékek, ipari termékekLegfőbb kereskedelmi partnerek 2016-ban:
Import:  Kína 17%,  USA 5,8%,  Egyesült Arab Emírségek 5,4%,  Szaúd-Arábia 5,2%,  Svájc 4,2%
Az országban sok helyen rendelkezésre áll a telefon, fax, e-mail, mobiltelefon, de ezeket nem mindenki tudja megfizetni. A mobiltelefon népszerű, ami részben abból adódik, hogy nem kellett hozzá vezetékrendszert kiépíteni. Sok vállalkozásnak nincs is vezetékes telefonja, csak mobilszámokkal rendelkezik. A mobilszámok rendszerint 10 jegyűek és 9-cel kezdődnek.
Greater Kashmir (Szrinagar) http://www.greaterkashmir.comA nemzeti rádiót és televíziót korábban a kormány felügyelte, ez azonban számtalan visszaélésre adott alkalmat. A politikusok a médiákat gyakran a saját politikai céljaikra használták fel.
Ezt a problémát a többi állomás megjelenése szüntette meg, amik közül sok műholdról sugároz.
Az 1990-es évektől kezdve Indiában elérhető a CNN, az MTV indiai változata és sok más nyugati tévé-csatorna.
A gyarmati időkből jól kiépített közúti- és vasúthálózat maradt az országra. Ez nagyban hozzájárul az utcai közlekedés enyhítéséhez. A közutak hossza (2015-ben): 4 699 024 km
A városokon belül a közúti forgalomra a sokszínűség a jellemző. Az autók mellett kerékpárok, motorbiciklik, mopedek, háromkerekű riksák, és buszok is megtalálhatók. Egyes nagyvárosokban földalatti vagy magasvasút is üzemel. A közlekedés a nagyvárosokban a zsúfoltság miatt kaotikus.
A világon Indiának a negyedik legnagyobb a vasúti hálózata, ami azonban problémákkal terhelt. Az országban négyféle szélességű sínpár létezik: 1,676 m, 1 m, 762 mm és 609 mm. Emiatt a vonatok nem tudnak az egyik rendszerről átmenni a másik hálózatra, az utasoknak kell átszállniuk. A vonatok annyira zsúfoltak, hogy az emberek néha az oldalán is kapaszkodnak. A másodosztályú kocsikban az utasok gyakran az állataikat is magukkal viszik. Becslések szerint Indiában naponta 17-20 millió utas közlekedik vonaton.[mikor?] A vasútvonalak hossza (2014-ben): 68 525 km
A városok közötti közlekedés leggyorsabb módja a légi közlekedés, ez azonban a helyi lakosság nagy részének még megfizethetetlen.
Mumbai, Delhi, Csennai és Kolkata közvetlen légi kapcsolatokkal rendelkezik sok ázsiai és európai nagyváros felé. Az ország állami nemzetközi légitársasága az Indian Airlines és az Air India. Mellettük még több hazai és külföldi légitársaság is üzemeltet járatokat.
Fő kikötők: Csennai, Jawaharal Nehru Port, Kandla, Kolkata, Mumbai, Sikka, Vishakhapatnam
2015-ben az ország lakosságának 71%-a tud írni-olvasni (a férfiak 81%-a, nők 60%-a), bár ez az arány a nagyvárosokban magasabb.
India az egyik legősibb magaskultúra. A szubkontinens kulturálisan nagyon különbözik a világ minden más tájától. Ez tükröződik abban, hogy Indiában viszonylag sok helyet nyilvánított világörökséggé az UNESCO.
A tudománytörténet szerint a matematikában lényeges szerepet játszó nulla és a végtelen fogalmát indiai tudósok alkották meg valamikor a Gupták uralma idején, az i. sz. 4. században. Csillagászati megfigyeléssel és trigonometria alkalmazásával megállapították, hogy a Nap 400-szor távolabb van a Földtől, mint a Hold. A 15. században meg tudták határozni a pí számértékét tetszőleges pontossággal (ez 2 évszázaddal az európai hasonló teljesítmény előtt sikerült).
Az indiai művészek még a leghétköznapibb alkotásokon is az átszellemültségre törekedtek, formába öntötték a nép képzelőerejét. A régi indiai alkotások inkább bámulatot keltenek az európai emberben, mintsem elragadtatást. Az ország művészete sohasem tudott igazán lemondani a természet istenítéséről, mert az indiai templomtornyok, az ember- és állatábrázolások, és a Buddha-képmások is mind az imádat tárgyai voltak, ahogy a fák és az állatok is.
India filmipara a 19. század végén indult el, az első indiai gyártású film, a Panorama of Calcutta 1899-ben készült. Az első némafilmet Raja Harishchandra címmel 1913-ban mutatták be.
Manapság India filmipara a legnagyobb a világon (beleértve Hollywoodot is). Mumbait, India hindi nyelvű film-fővárosát szívesen nevezik Bollywoodnak. Más nagyobb filmes városok között van Csennai, Haidarábád és Bengaluru, de filmes központok más városokban is vannak, ahol a filmeket a helyi igények szerint készítik. Indiában évente átlagosan 1000 mozifilmet készítenek.
Nagy általánosságban kétféle indiai mozifilm van: az első a fő vonulathoz tartozó tömegfilm. Ez gyakran három óra hosszúságú, tele szomorú, könnyes jelenetekkel, váratlan drámai fordulatokkal, amiket zenés-táncos betétek szakítanak meg (a történethez lazán kapcsolódó zenés-táncos közjáték még akciófilmben is előfordul, lásd a Gadzsini c. filmről szóló szócikket). A filmekben nincs szexuális ábrázolás, még csók sem, bár puszi előfordul. A meztelenség hiányát testhezálló öltözékkel ellensúlyozzák, amiben a hősnő alakja jól látszik.
A másik típusú indiai film művészfilm, ami a valóság ábrázolásából indul ki. Ezek a filmek szándékuk szerint társadalmilag vagy politikailag aktuális, fontos témákat érintenek. A tömegfilmeknél összehasonlíthatatlanul kisebb költségvetésből készülnek. Ezeket a filmeket külföldön sokan kedvelik, gyakran nyernek fesztiváldíjakat (lásd például A japán feleség c. filmről szóló szócikket).
Nem szokás az utcán ölelkezni, csókolózni, egymás kezét fogni - mindez megbotránkozást kelt.
Üdvözléskor a két tenyeret összeteszik és enyhén meghajolnak egymás felé. Ugyanekkor a namaszte kimondása megfelel az „üdvözlöm”-nek. A kézfogás kerülendő (hacsak az indiai fél nem kezdeményezi), különösen az ellenkező nem részéről.
Evéskor csak a jobb kezet illik használni, a bal kéz az illemhely használatára van fenntartva.Az idegenektől ismerkedéskor megkérdezhetik vallási hovatartozásukat, családi állapotukat, de szóba kerület az életkor, végzettség, munka és a jövedelem is.
A harmincas éveiket töltők körében ritkaság, ha valaki nem házas és nincsenek gyerekei. Bár a szerelmi házasságok száma emelkedőben van (elsősorban a városokban), a hagyományos hindu házasságot a családok döntik el. A megfelelő pár kiválasztását diszkréten végzik, először a szűkebb közösségben, de igénybe veszik profi házasságközvetítők segítségét is, illetve az olyan eszközöktől sem riadnak vissza, mint a házassági hirdetés vagy az internet használata. A pár összeillését a horoszkópjaik egybevetésével is vizsgálják. A házasulandók törvényes alsó életkora 18 év. Bár a menyasszonnyal járó hozomány törvénytelen, ez a szokás titokban sok konzervatív közösségben fennmaradt. Ennek során a lányos család erején felül, akár hitelek felvételével is beszerzi az új háztartáshoz szükséges holmikat (televízió, mosógép, számítógép vagy akár autó). Az Indiában végzett nagy számú abortusznak (melynek során főként lánymagzatokat távolítanak el) ez a hozományadási kényszer az egyik fő oka. A házasok szokás szerint a férj családjával élnek együtt, ahol az irányítás az anyós kezében van. Ez sok konfliktus forrása, ami az Indiában készített filmsorozatok állandó témája.
A válás és újraházasodás lehetséges és terjedőben van a városokban, de a társadalom többsége elítéli, és a bíróságok sem rutinszerűen folytatják le az eljárást. A magasabb kasztokban megözvegyült nőktől elvárják, hogy ne menjenek férjhez, hordjanak fehér ruhát és jámbor életet folytassanak.
A gyermek születéséhez, illetve a vele kapcsolatos különböző alkalmakhoz (horoszkóp felállítása, névadás, az első szilárd étel adása, az első hajvágás) különleges szertartások társulnak.
A hinduk nyílt tűzön elhamvasztják a halottaikat. A temetési eljárás célja az elhunyt és az élők megtisztítása és vigasztalása. Az eljárás fontos eleme a sradda, aminek során vizet és rizsből készült süteményeket ajánlanak az ősöknek. Ezt a halál minden évfordulóján megismétlik. Az elégetés után a hamvakat összegyűjtik és 13 nappal a halál bekövetkezte után (ekkorra a vérrokonokat rituálisan megtisztultnak tekintik) a család egyik tagja a hamvakat egy szent folyóba szórja (ilyen például a Gangesz), vagy közvetlenül az óceánba.
A hinduizmusra az istenek és istennők sokfélesége jellemző, amelyek szinte minden filozófiai alapelvvel, kedélyállapottal vagy hellyel összefüggésbe hozhatók. A hinduizmus a vallási életnek a földön kialakult csaknem valamennyi megjelenési formáját felöleli. Megtalálható benne a fétisek, hegyek, folyók, növények, állatok, démonok és szellemek kultusza, helyi hősök, továbbá a szentek és istenek iránti hódolat, egészen a legmagasabb rendű egyistenhitig, a misztikus panenteizmusig és addig a meggyőződésig, hogy a világegyetemet nem valamilyen világ ura, hanem örök erkölcsi törvények (dharma, karma) kormányozzák.
A hindu családok hagyományosan különleges kapcsolatot tartottak fenn az istenekkel földrajzi és kasztbeli származásuktól függően. Ezt jelképezik a minden hindu családban megtalálható házi oltár megszentelt szobrocskái, melyek közül néhányat örököltek, másokat zarándoklatuk során vásároltak. A családtagok minden nap a házi oltár elé járulnak és tiszteletüket fejezik ki az isteneknek és az istennőknek, akik a hit szerint akkor védelmezik az otthont, ha elvégzik a púdzsát (puja). E szertartás során imákat mondanak, mécsest vagy füstölőt gyújtanak és étel-, gyümölcs- vagy virágáldozatot mutatnak be.A hinduk számára előírás az évente legalább egyszeri dzsatra (jatra), vagyis zarándoklat egy szent helyre. Erre az istenek kegyelmének elnyerése miatt van szükség, aminek tárgya lehet konkrét kívánság, egy elhunyt hamvainak szent helyre való szállítása, vagy a lelki fejlődés elősegítése. Indiában több ezer szent hely található, ahová a zarándokok utazhatnak. Az idősebbek kedvelik Váránaszi felkeresését, amit utolsó útjuknak szánnak, amiről az a hiedelem terjedt el, hogy aki ott hal meg a szent városban, az mentesül az újjászületési ciklus terhe alól. Indiában a legtöbb ünnep és fesztivál vallási eredetű, akármilyen színes, zajos és látványos.
12 évente négyszer, egyidejűleg négy különböző helyen tartják észak- és közép-Indiában a Kumbh mela hindu vallási ünnepet, ami a Földön a legnagyobb embertömeget megmozgató vallási összejövetel. Ez a hatalmas arányú ünnepség hindu zarándokok tízmillióit vonzza, akik között mindenféle kaszt és felekezet megtalálható. Az óriási tömegben végzett ceremóniák hatása a résztvevőkre leírhatatlan. Ezek között van a folyókban való megmártózás, aminek helyszíne lehet a szentnek tekintett Gangesz, Sipra vagy a Godavari. Az ünnep eredete a jó és a rossz közötti harc, ami az istenek és a démonok között zajlott le. A harc tárgya egy korsó volt (kumbh), amiben a halhatatlanság nektárját tartották. Visnu elrohant a korsóval, de repülés közben négy csepp a földre hullt - ezek a helyek ma Alláhábád, Haridvar, Naszik és Udzsain. A szertartások ezeken a helyeken nagyjából hat hétig tartanak. A megmártózásra kedvezőnek tartott időpontból azonban általában mindössze hat van. Az Alláhábádban tartott esemény neve Maha Kumbh Mela (=Nagy Kumbh Mela), a tömeg itt a legnagyobb. Mindegyik helyszín tart hatévente Ardh Mela néven ismert kisebb eseményt (=fél Mela), és évente Magh Mela néven tartanak egy még kisebbet.
A szent helyek látogatásához illetlenség rövidnadrágban és rövid ujjú ingben menni és nem szabad dohányozni. Mellőzni kell a hangos beszédet és vidámságot.
A szent helyre való belépés előtt le kell venni a cipőt a bejáratnál (távozáskor illik adni a cipőkre felvigyázónak némi aprópénzt). Ajánlatos a zoknit fent hagyni a lábon, mert egyes napsütötte helyek padlója igen forró lehet. Általában tilos fényképezni, illetve ezt a fotózás megkezdése előtt tisztázni kell. Vaku használata általában tilos, mert zavarja a hívőket.
Nem ajánlott megérinteni a helyiek fejét (például gyerekek fejét megsimogatni).
A fej betakarása egyes vallási helyeken szükséges lehet mindkét nem számára, különösen szikh templomok vagy mecsetek környezetében.
A dzsaina templomok megkövetelik minden bőrből készült ruhadarab vagy személyes holmi eltávolítását (nőknek menstruáció alatt tilos a belépés).
A fényképezést durva sértésnek tekintik templomban, temetésen vagy más vallási ceremónia alatt (ebbe a hívők megmártózását is beleértik). Az ilyen alkalmak előtt mindig engedélyt kell kérni a résztvevőktől.
Indiában az öltözködés ugyanúgy a társadalmi hovatartozás kifejezője, mint bárhol máshol a világban. Az emberek azzal fejezik ki identitásukat és hitüket, hogy bizonyos ruhadarabokat viselnek. Az összképet színesítik azok az apróbb stílusbeli különbségek, amelyek a különböző földrajzi területekhez kötődnek.
Az indiai nők hagyományosan szárit hordanak. A szári egy darabból álló, kb. 5–8 m hosszú, 1 m széles színes textil, amit kapcsok vagy gombok alkalmazása nélkül rögzítenek a testre. A szári mellé csólit (szűk blúz) és alsószoknyát viselnek. A pallu a szári tartozéka, amit a vállra vetve viselnek. A szári felvételének módja árulja el, hogy viselője az ország melyik területén él, vagy melyik területéről érkezett. 
Gyakran viselt ruházat a szalvar-kamiz, ami hagyományos tunikából és nadrágból áll, ami mellé dupattát (=hosszú sál) hordanak. A szári és a szalvar kamiz is rengeteg variációban létezik anyagban, kinézetben és árban.
A férfiak hagyományos öltözete a doti, délen pedig a lungi és a mundu. A doti (dhóti) laza és hosszú ágyékkötő. A lungi a szarongra hasonlít, aminek végeit csőszerűen felvarrják. A mundu olyan, mint a lungi, de a színe mindig fehér. A kúrta hosszú, bő ing. Az öltözetekben a területi és vallási különbségek is tükröződnek. A muszlim nők például a mindent elfedő burkát is hordják.
A ruha színe is árulkodó, közli a viselője társadalmi hovatartozását. A szannjászík és a brahmacsárík a cölibátust jelző sáfrányszínű ruhát hordanak, míg a családos emberek fehéret. Fehér a ruhájuk a megözvegyült nőknek is, szemben a családos asszonyok színes és mintás szárijával. Ugyanakkor a párszi és keresztény menyasszonyok szárija leggyakrabban fehér, vagy Dél-Indiában a fehér ruha a világról lemondottak (szannjászik) színe is lehet, amely jelzi a belső békét, tisztaságot és az egyszerűséget (lásd pl. Ammánál).
Az ortodox szikhek turbánt viselnek, nem dohányoznak, nem vágják le a hajukat. A pársziknak is tilos dohányozni.
A muszlimoknak tilos kutyával érintkezniük. Ne adjunk muszlim gyereknek játékkutyát vagy bármi mást, ami kutyát ábrázol.
A tehén az országban szent állat. Ne nyilatkozzunk róla tiszteletlenül és ne beszéljünk marhahús-ételekről.
A fej szent és sérthetetlen. Ne érintsük meg senkinek a fejét, még egy kisgyerekét sem.
Ne mutassuk a talpunkat senki felé. A lábfej a test legalsó és alsóbbrendű része.  Ugyanezért ne mutassunk senki felé a lábunkkal. Ne érintsünk meg senkit szándékosan a cipőnkkel vagy a lábfejünkkel.
Ne használjuk a bal kezünket evéshez, ha megérintünk valakit vagy ha átadunk és átveszünk valamit. A bal kéz tisztátalannak számít.
Ne mutassunk senkire és ne intsünk magunkhoz senkit egy ujjal, mindig az egész kezünket használjuk.
Az ajándékozás általános szokás. Kerüljük viszont a nagyon drága, intim vagy vallási jellegű ajándékot. Ha becsomagoljuk, a csomagolóanyag színe legyen zöld, piros vagy sárga (de ne fehér vagy fekete).
Ha egy indiai férfi megfogja egy vele egynemű társának a kezét, az a barátság jele. Az indiai és az arab férfiak ez okból gyakran kézen fogva sétálnak.
A fejrázás nem jelent "nem"-et. Az emberek fejük jobbra-balra ingatásával jelzik egyetértésüket.
Egy kérdésre inkább adnak téves választ, mint hogy azt mondják, hogy "nem tudom". Útirány, cím stb. kérdezése esetén jobb ha több embert megkérdezünk különböző helyszíneken.
A hindu hagyomány legszigorúbb tiltása a marhahús fogyasztására vonatkozik, mivel a szarvasmarha szent állat. A hinduk és dzsainisták közül sokan kerülik a hagyma és fokhagyma fogyasztását is, mert azok felpezsdítik a vért és a szexuális vágyat - általánosságban azokat a növényeket, amik fogyasztható része a föld alatt terem, mivel ezek leszedésekor a földben lévő élőlények sérülést szenvedhetnek. A hagyma és fokhagyma hiányát az ételekben egyes éttermek külön jelölik.
A legtöbb vallásos indiai kerüli az alkohol és más stimulánsok használatát. A disznóhús tilos a muszlimok számára. A megengedett ételek összefoglaló neve halal, a tiltottak neve haram. A koplalást a test és lélek megtisztításának útjaként tartják, ami a szegények megértését is elősegíti.
A lakosság jelentős része (hinduk, dzsainák, buddhisták zöme) az ahimsza (erőszakmentesség) elvét követi, ezért többnyire vegetáriánusok. 
Az összlakosság kis részét kitevő szikhek, keresztények és párszik azonban nem korlátozzák az elfogyasztható ételek körét.
A csájnak nevezett sűrű tea sok tejjel és cukorral készül. Ezt az utcákon mindenfelé kínálják garam csáj kiáltozásával (=forró tea) és tömegesen fogyasztják. A masszala szoda alapvetően indiai üdítőital, ami citrommal, sóval, cukorral ízesített szódavíz. A dzsal dzsira citrommal, sóval, köménnyel és mentával készül. A lasszi joghurtszerű, édes ital, aminek frissítő hatása van. A faluda rózsaízű ital, ami tejből és különféle magokból készül és cérnametélt is van benne. A badam tejből készül, amit mandulával és jóféle sáfránnyal ízesítenek.
India háromnegyed részén megtalálhatók a házilag készült alkoholos italok, ezek egyike a közismert arak, amit kókuszpálma nedvéből, burgonyából vagy rizsből készítenek. Ez „a szegény ember itala”, ami évente sokaknak vakságot vagy halált okoz a rossz lepárlás esetén az italba kerülő, mérgező metilalkohol miatt. Érdekes helyi alkoholos ital a csípős ízű mahua, amit az azonos nevű növény virágjából készítenek közép-Indiában március-áprilisban, amikor a fák virágzanak. Kelet- és északkelet-Indiában rizssört készítenek. A Himalája közelében állítják elő a rakszi nevű italt, aminek enyhén faszén íze van, ami a skót whisky-re emlékeztet. A toddy a pálma levéből készül, ezt főleg Kerala partvidéken készítik. A kesu feni a kesu-fa gyümölcséből készül.
Az Indiába látogató turisták számára az ország sok kihívást tartogat. Az utazóknak számolniuk kell a gyakori késésekkel, a drága és nem eléggé komfortos szállásokkal. Az infrastruktúra sok helyen fejletlen. A nagyvárosokban a zajszint eléri a 90 decibelt, ami a biztonságosnak tartott érték 150%-a. A közlekedésben káosz jellemző, az utak és a tömegközlekedési eszközök túlzsúfoltak, sok helyen nagy a légszennyezettség is. A tájékozódás nehéz, mivel csak elvétve vannak az utcákon táblák. A köztisztaság európai szemmel nézve drasztikus.
Delhi: Kutub Minár torony és épületegyüttes, Rádzs Ghát, Vörös Erőd (Delhi), Dzsama Maszdzsid, Humájun császár síremléke
a dzsaina templomok kivételes szépségűek (Dzsaipur, Ábú-hegy, Pálítáná, Ranakpur, Pattadakal, Bádámi, Aihole, Sravánabélagóla, Tiruvannámalaj stb.)
Khadzsuráhó, Hampi, Ellorai és Adzsantai barlangtemplomok, Mándú erődvárosa stb.
Az országban legnépszerűbb sport a krikett, aminek első feljegyzett mérkőzése 1721-ben volt. Ez a sportág a társadalom legkülönbözőbb képviselői szenvedélyének tárgya, a nemzeti büszkeség kifejezője. A játékosokra óriási nyomás nehezedik, ha például India és Pakisztán játszik egymás ellen. Az országban manapság a „Twenty20” szabályrendszer szerint játsszák a krikettet, ami óriási üzletet jelent.
Az országnak eddig kilenc aranyérme van a játékokról. A legeredményesebb sportág a gyeplabda.
Az Indiai labdarúgó-válogatott eddigi legjobb eredménye az 1964-es Ázsia-kupán elért 2. helye volt.
2011-ben rendezték meg először az első Formula–1-es indiai nagydíjat a Buddh International Circuit versenypályán, Újdelhiben. Az első Formula–1-es indiai versenyző Narain Karthikeyan, a másik versenyző Karun Chandhok volt.
A gyeplabda az országban az egyik legnépszerűbb sport. Az indiai válogatott nyolcszoros olimpiai bajnok ebben a sportágban.
Lonely Planet sorozat: India („ünnepek”, „hagyományok”, „öltözködés”, „filmművészet”, „gasztronómia” szakaszokhoz)
Szegedi N. – Wilhelm Z. (2008): Dél-Ázsia társadalomföldrajza. In: Horváth G. – Probáld F. – Szabó P. (szerk.): Ázsia regionális földrajza, Eötvös Kiadó, Budapest, pp. 403–562.
Bipan Chandra: India’s Struggle for Independence, Viking, 1988, New Delhi, India, ISBN 978-0-670-82151-8 - szakértő módon összefoglalja India történetét 1857-1947 között
