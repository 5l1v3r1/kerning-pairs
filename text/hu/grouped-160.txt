
Kim Dzsunszu, művésznevén XIA vagy Xia(h) Junsu (Kjonggi, 1986. december 15. –) dél-koreai énekes, musicalszínész és dalszerző. Az S.M. Entertainment fedezte fel egy meghallgatáson, 2003-ban debütált a TVXQ együttesben, akikkel együtt négy koreai és négy japán nagylemezt, valamint számos kislemezt adott ki. 2010-ben Kim Dzsedzsunggal és Pak Jucshonnal kivált az együttesből és saját zenekart alapított JYJ néven, majd 2012-ben szólólemezt adott ki Tarantallegra címmel. Az első koreai szóló idolénekes, aki világ körüli turnét tartott. Második albuma, az Incredible 2013. július 15-én jelent meg, harmadik nagylemeze pedig Flower címmel 2015. március 3-án.
Rendkívül népszerű musicalénekes, a magyar származású Sylvester Levay két musicaljének, a Mozart!-nak és az Elisabethnek a főszerepében volt látható, valamint egy koreai-amerikai koprodukcióban, a Tears of Heaven-ben.
Művésznevét az Asia (아시아, Ázsia) szóból alkotta meg a szókezdő /a/ levágásával. Többször is megszavazták a legjobb hangú K-pop-idolnak, az egyik 2011-es felmérésben énektanárok helyezték az első helyre. Kambodzsában egy falu viseli a nevét.
1986. december 15-én született, a személyi irataiban azonban 1987. január 1. szerepel, mert akkor regisztrálták a szülei a hatóságoknál. Édesanyja Miss Korea-résztvevő volt, Dzsunszunak egy bátyja van, Dzsunho, akivel kétpetéjű ikrek. Dzsunho JUNO (ZUNO) művésznéven szintén énekes. Édesapjának pizzériája van, illetve szállodája Csedzsu szigetén.Gyerekkorában egy SRD nevű táncformációban szerepelt a későbbi Super Junior együttes egyik tagjával, Eunhyukkal, aki az általános iskola óta a legjobb barátja. 2000-ben szerződtette le az S.M. Entertainment, miután jelentkezett a Starlight Casting System elnevezésű válogatóra. Tinikorában sokáig mutált a hangja, három évig problémái voltak a magas hangok képzésével, ami miatt kérdésessé vált az énekesi karrierje.2002-ben a kiadó két másik gyakornokkal (Sungmin és Eunhyuk a Super Juniorból) együtt trióként akarta Kimet felléptetni, azonban végül a TVXQ-ba válogatták be, így a trió nem debütálhatott.Művésznevét az Asia (아시아, Ázsia) szóból alkotta meg a szókezdő /a/ levágásával.
Kim 2003-ban a TVXQ együttes tagjaként debütált, első albumuk, a Tri-Angle 2004 nyolcadik legsikeresebb lemeze volt több mint 242 000 eladott példánnyal. Kim Dzsunszu az együttessel négy koreai és négy japán nagylemezt, valamint számos kislemezt adott ki. Társaival szerepelt az SBS csatorna Banjun Theatre című hétrészes sorozatában, valamint az együttes saját, négyrészes tévésorozatában, a Vacation-ben.Az együttes nem csak Koreában, de külföldön is rendkívül népszerű volt, Japánban az első külföldi fiúegyüttes lett, akiknek sikerült az Oricon slágerlistáján első helyet szerezniük, és ők lettek az első külföldi előadó, akinek nyolc kislemeze vezette a japán slágerlistákat.2006-ban Kim közreműködött Csang Li-jin Timeless című dalában. 2007-ben a Samsung Anycall projektjének keretein belül az AnyBand nevű formáció tagja lett BoA, Tablo és Csin Bora (진보라) zongorista mellett.Kim Dzsunszu több dalt is írt a TVXQ számára, a Ne kjote szumszül szu ittdamjon (네 곁에 숨쉴 수 있다면) az együttes harmadik lemezén jelent meg, illetve két szólódalát, a My Page-et és a Rainy Nightot is maga komponálta. 2008-ban a TVXQ Mirotic című albumára Noul… Paraboda (노을… 바라보다) címmel írt dalt. 2009-ben Xiahtic című szólódala az együttes Break Out! című japán kislemezén jelent meg.
2010-ben két csapattársával, Kim Dzsedzsunggal és Pak Jucshonnal közösen pert indított az S.M. Entertainment ellen a méltánytalannak tartott szerződésük miatt. A bíróság a javukra ítélt, aminek hatására a méltányos kereskedelemért felelős bizottság mintaszerződések kiadását javasolta a szerződések szabályozása érdekében. A per következtében a TVXQ duóként folytatta tovább, a kivált tagok pedig saját együttest alapítottak.
Kim 2010 januárjában musicalénekesként debütált a magyar származású Sylvester Levay Mozart! című musicaljének koreai feldolgozásában. Szereplése nagy sikert aratott, rövid idő alatt minden jegy elkelt a fellépéseire. A musicalszínészi felkészülés részeként operaéneklési technikákat tanult.A TVXQ-ból való kilépés után Kim Dzsunszu, Kim Dzsedzsung és Pak Jucshon létrehozták a JYJ együttest. A megalakulásukat áprilisban jelentették be Japánban.Miután az S.M. Entertainmenttel való pereskedés miatt a JYJ fellépéseit Japánban lemondták, az Avex bejelentette, hogy Dzsunszu szólólemezt készít. Május 26-án jelent meg szólóalbuma Xiah címmel. Kanasimi no Jukue (悲しみのゆくえ; Hepburn: Kanashimi no Yukue) című dala a 5nen Atono Love Letter (５年後のラブレター) című japán televíziós sorozat betétdala lett. Intoxication című saját szerzeménye R&B-alapokra épül, az alkotási folyamat során Kim számára a dal táncolhatósága volt a legfontosabb aspektus, ehhez igazította a ritmust, a refrén dallama készült el először, majd erre táncolva és énekelve dolgozta ki a dal többi részét. A lemez második helyen debütált az Oricon napi listáján 118 510 eladott példánnyal.2010 szeptemberében a JYJ megjelentette The... című lemezét, ami első helyen debütált az Oricon slágerlistáján.Októberben Dzsunszu négy közös koncertet tartott Sylvester Levayval Kim Junsu Musical Concert, Levay with Friends címmel Szöulban, amelyen Uwe Kröger német musicalszínész is részt vett. Levay dalt is írt Kim számára Miss You So címmel. A koncerten először adta elő Intoxication című dalának koreai nyelvű változatát.Ugyancsak októberben a JYJ angol nyelvű nagylemezzel jelentkezett The Beginning címmel, amin Kanye West is közreműködött. A felvételek idején Kim még nem beszélt folyékonyan angolul.2011 januárjában együttesével koreai nyelvű középlemezt adott ki Their Rooms címmel, amelyre két dalt írt Mission és Nakjop (낙엽, „Lehullott levelek”) címmel.2011 februárjában Kim Frank Wildhorn koreai-angol nyelvű Tears of Heaven című musicaljében kapott főszerepet, amelyben egy koreai katonát alakított, aki a vietnámi háború során beleszeret egy vietnámi énekesnőbe. Az előadásra öt perc alatt mind a 15 000 jegy elkelt. Kim gázsiját nem határozták meg, a profit függvényében kapott részesedést.Áprilisban Kim a JYJ-vel turnézott Ázsiában és Észak-Amerikában. A turnét később Európára és Dél-Amerikára is kiterjesztették. Az 5. Musical Awardson Popular Star-díjjal jutalmazták musicalénekesi tevékenységéért. Augusztusban You Are So Beautiful címmel a Scent of a Woman című sorozat betétdalát énekelte, a sorozatban cameoszerepet is vállalt. Szeptemberben a JYJ újabb koreai nyelvű albumot adott ki In Heaven címmel, 350 000 darabot adtak el belőle, és a lemez a Kaon slágerlistáját is vezette. A címadó dal videoklipjében Dzsunszu Szong Dzsihjo színésznővel szerepelt együtt.
2012-ben Kim Dzsunszu Levay Elisabeth című musicaljének koreai változatában játszott főszerepet. A 20 előadást összesen 34 000 fő látta, a jegyeket percek alatt eladták. A szerep kedvéért az énekes diétázott, hogy vékonyabb legyen, mivel a „nemtelen lény” megformálásához túlságosan „kerekdednek” érezte a testalkatát. Lévay Kim Dzsunszu teljesítményéről ekképpen nyilatkozott: „Mint tudják, Tod karaktere teljesen eltér Mozartétól. Ahogy figyeltem a próbák alatt, mély benyomást tett rám az, ahogyan [Dzsunszu] a játékával elmerült ebben az új szerepben. Megváltoztattam a hazautazásom időpontját is, hogy láthassam az első fellépését.”
2012 májusában Tarantallegra címmel szólóalbumot adott ki, az album több mint 130 000 példányban fogyott el, ami szólóalbumok tekintetében egyedülálló volt Dél-Koreában. Az album készítésekor az énekes teljes imidzsváltásra törekedett, a lemez koncepciójára nagy hatással volt Kim Elisabeth-beli szerepe, a Halál, akinek misztikus megjelenése és fantáziavilága inspirálta a Tarantallegrát: „[a célom az volt, hogy] se férfi, se női alakot ne testesítsek meg, inkább egy afféle nemtelen lényt.” Ezért a smink nőiesebb lett, a hajstílus is a nőiesség felé mozdult el.” A címadó dalhoz készült videoklipre ötmillió vont (kb. egymillió forintot) költött az ügynöksége. Az album dalainak írásakor Kimet elsődlegesen a vizuális koncepció befolyásolta, ellentétben korábbi dalszerzési gyakorlatával, a Xiahtic és az Intoxication esetében például a tánc inspirálta az alkotási folyamatot. Mivel úgy vélte, az emberek általában a balladákból ismerik a hangját, arra törekedett, hogy az első kislemez inkább egy gyors, táncolható dal legyen, hogy egy másik oldalát is megmutathassa a közönségnek. A merészebb koncepciót az is befolyásolta, hogy az S.M. Entertainmenttel akkor még zajló per következtében sem Kim, sem az együttese nem léphetett fel a koreai televíziókban, ezért az énekes úgy döntött, nincs oka konzervatívabb videoklipet illetve koreográfiát készítenie. Az album címadó dala Koreán kívül Németországban, Kínában és Chilében is felkerült a slágerlistákra.Júliusban menedzsmentje bejelentette az énekes szólóturnéjának észak- és dél-amerikai állomásait. Kim lett az első koreai szóló idolénekes, aki világ körüli turnét tartott, Ázsián és Amerikán kívül Európában is fellépett.Augusztusban Uncommitted címmel angol nyelvű kislemezt jelentetett meg, a dalt a Sony Music producere, Bruce Vanderveer írta. A dal videoklipje több mint hárommillió megtekintéssel vezette a kínai YinYueTai listáját.2012-ben két sorozat, a Rooftop Prince és a Nice Guy betétdalát is énekelte. December 29–31. között az énekes Xia 2012 Ballad and Musical Concert with Orchestra címmel egyedülálló élő, szimfonikus zenekarral kísért koncertet tartott, ő az első koreai idol, aki ilyen jellegű koncertet adott. A 150 perces koncertet alkalmaként 7000 fő látta. Az énekes részleteket adott elő a Mozart!, a Tears of Heaven és az Elisabeth című musicalekből, valamint filmbetétdalokat énekelt, illetve újrahangszerelt formában a Tarantallegra című dal is szerepelt a repertoárban szimfonikus kísérettel.
2013 januárjában a kínai BTV csatorna a legnépszerűbb külföldi előadónak választotta Kimet Justin Bieber és Madonna előtt.Február 25-én együttesével fellépett Pak Kunhje elnöknő beiktatási ünnepségén, 70 000 néző előtt. Ugyanekkor bejelentették, hogy az együttes négy év után először újra felléphet Japánban a Tokyo Dome-ban, miután az Avex Group elvesztette ellenük a pert. Az április 2–4. között tartott koncertre mind a 150 000 jegy elfogyott, és 118 moziban is vetítették Japán-szerte. A koncerten Kim az Uncommitted című angol nyelvű dalát is előadta, ezt követően a hónapokkal korábban megjelent kislemez első helyre került az Amazon.com.jp K-pop-listáján.Május 16-án jelent meg Pabo kaszum (바보 가슴, „Bolond szív”) című dala, mely a KBS csatorna Heaven's Order című sorozatának betétdala.Júniusban a C-JeS Entertainment bejelentette, hogy júliusban az énekes kiadja második szólóalbumát, az Incredible-t. Július elsején jelent meg az első videoklip, 11 AM címmel, melyet a Kjonggi tartományhoz tartozó Tebu-szigeten forgattak, kora reggeli órákban, mindössze egy óra alatt. Xiah Junsu vágatlanul, a helyszínen élőben énekelte el a dalt, összesen három alkalommal, speciális, ruha alá rejtett mikrofonok és fülhallgató segítségével. A dal felét az énekes a cappella énekli.. Az album címadó dalához az énekes az Egyesült Államokban forgatott videoklipet. A dalt az Uncommitted szerzője, Bruce Vanderveer írta.2013 decemberében Kim a December című musical főszerepét játszotta, 2014 májusában pedig megkapta a Dracula című musical címszerepét.2014 júliusában együttesével kiadta a Just Us című nagylemezt.
Kim 2015. március 3-án jelentette meg Flower című harmadik nagylemezét, melyen közreműködik többek között Tablo, Dok2 és Naul, a Brown Eyed Soulból. 2015 nyarán Death Note című japán manga alapján színpadra vitt musicalben kapott szerepet.2015. október 19-én jelent meg Yesterday című középlemeze öt új dallal és három régebbi dal akusztikus változatával.2016-ban Psy Psyder című albumán a Dream című dalban működött közre. 2016 májusában jelent meg negyedik szólólemeze, a Xignature, melyen közreműködött többek között The Quiett, Automatic, Crucial Star és Paloalto. Ebben az évben két musicalben is játszott, ismét Drakulát alakította, majd a Dorian Gray főszerepét kapta meg.2017 év elején Kim újra L-t alakította a Death Note musicalváltozatában, mielőtt február 9-én bevonult katonának.
Kim 2018. november 5-én szerelt le, melyet követően három napos koncertet tartott Szöulban. Visszatért a színpadra is, ismét az Elizabeth című musicalben alakította a Halál szerepét. 2019. június 15. és augusztus 4. között Artúr királyt alakítja az Xcalibur című musicalben.
2008 óta Kim Dzsunszu és rajongótábora nagy összegű adományokkal segítik az ADRA Korea Repair and Improvement elnevezésű jótékonysági projektjét, amely Ázsia szegény régióiban épít lakóházakat és iskolákat. 2009-ben a TVXQ rajongótábora, a Cassiopeia Kim születésnapjának alkalmából olyan összegű adományt juttatott el egy harminc házból álló kambodzsai falunak, hogy hálából a falut Xiah Junsu-falu névre keresztelték a helyiek annak ellenére, hogy nem ismerték az énekest.2011-ben a kambodzsai Puszat tartomány egyik falujában iskolát építettek Kim adományaiból, az iskola a nevét viseli.Dzsunszu Dél-Korea sztárokból álló labdarúgó-csapatának, az FC MEN-nek a kapitánya, a csapat számos jótékonysági célú mérkőzésen játszott.Az énekes születésnapját a rajongók (샤퐈, Sjaphva, „Xia-követők”) minden év decemberében jótékonysági kiállítással és programokkal ünneplik, 2012-ben 24 országban tartottak úgynevezett XIADAY-t, azaz Xia-napot.
Phadzsuban lakik, Kjonggi tartományban, egy 288 m²-es, 1,7 milliárd von (kb. 334 millió forint) értékű házban. Szabadidejében sportolni szeret, főképpen a labdarúgást, az asztaliteniszt és a baseballt kedveli. Gyermekkorában focista akart lenni. Több macskája és egy kutyája van, egyedül él.2016-ban ügynöksége megerősítette a hírt, hogy Kim az Exid együttes énekesnőjével, Hanival randevúzik.2017. február 9-én Kim megkezdte kötelező sorkatonai szolgálatát rendőrként és 2018. november 5-én szerelt le.
2012. május 19. – november 30.: XIA 1st World Tour Concert turné, 13 állomás, több mint 42 000 néző
2012. december 29–31.: XIA Ballad & Musical Concert with Orchestra, Szöul (Seoul COEX Hall D), összesen 21 000 fő
2013. július 20 – augusztus 11.: XIA 2nd Asia Tour Concert INCREDIBLE, 4 állomás, 6 koncert
2014. május 13–15.: 2014 XIA the Best Ballad Spring Tour Concert in Japan, Tokió, 33 000 néző
Ez a szócikk részben vagy egészben  a   Junsu című angol Wikipédia-szócikk fordításán alapul.  Az eredeti cikk szerkesztőit annak laptörténete sorolja fel.
Xiah Junsu Starlight Casting System-meghallgatásának felvétele 2000-ből. a YouTube-on (koreaiul) (angolul)
Interjú az Uncommitted szerzőjével a Xiah Junsuval való közös munkáról (angolul)
The reason why Kim Junsu had to be the one to rewrite the history of K-pop (angolul)
Kim Hongdo (hangul: 김홍도, handzsa: 金弘道), művésznevén Tanvon (hangul: 단원, handzsa: 檀園, latin betűkkel: Danwon; „szantálfa kert”; 1745–1806?) Csoszon (Joseon)-kori, csungin (jungin) származású festő, aki életképeiről ismert.
Kim számos műfajban jártas festő volt, életképek mellett tájképeket, állatokat, virágokat, portrékat és vallásos témájú festményeket egyaránt készített. Jongdzso (Yeongjo) (u. 1724–76) és Csongdzso (Jeongjo) (u. 1776–1800) királyok kedvenc festője volt. Festményei értékét a humor és a jelenetek élettel telítettsége adja. Az ázsiai festészetre általában jellemző idealisztikus ábrázolás helyett a realista ábrázolásra törekedett. Az egyszerű emberek hétköznapi dolgainak ábrázolását kedvelte leginkább, így megörökítette például a szodang (seodang), a falusi iskola életét, a ssirum (ssireum) népi birkózást, vagy éppen az aratást. Festményei gyakran fogalmaznak meg kritikát is a felsőbb osztályokkal szemben.
↑ Koreana:  Kim Hong-do Captures the Essence of Joseon Society. Koreana. (Hozzáférés: 2015. július 10.)
↑ MET:  Work and Leisure: Eighteenth-Century Genre Painting in Korea. The Metropolitan Museum of Art. (Hozzáférés: 2015. július 10.)
Kimi-Matias Räikkönen (Espoo, 1979. október 17. –) finn autóversenyző, 2007 Formula–1-es világbajnoka.
Legismertebb beceneve az Iceman, azaz Jégember, amely nyugodt természetére és északi származására utal.
2010-től ralizni kezdett, majd 2012-től visszatért a Formula–1-be a Lotus F1 Team csapat versenyzőjeként. Több ízben sikerült felállnia a dobogóra, Abu-Dzabiban csapata első győzelmét is megszerezte. 2014-ben visszaigazolt a Ferrarihoz. 2018-ban jelentették be, hogy a szerződését a Ferrarinál nem hosszabbítják meg, ezért a 2019-es versenyévadtól az Alfa Romeo pilótája lett.
Räikkönen kilencévesen kezdett el gokartozni. 1988-ban már részt vett néhány finn ifjúsági futamon az A, B és C osztályban és első győzelmeit is learatta. 1991-ben a finn gokart bajnokság mini sorozatában versenyzett, 1992-ben a finn Rakéta Gokart Bajnokság junior osztályában. Ugyanebben a sorozatban 1993-ban a kilencedik, 1994-ben a második helyen végzett. 1995-től a finn gokart bajnokság A osztályában versenyzett, amelyben 1996-ban a negyedik helyet szerezte meg. 1996-ban részt vett a gokart Európa-bajnokságon, a világbajnokságon és az északi bajnokságban is.
1997-ben megnyerte a finn gokartbajnokság A osztályát, és negyedik helyet ért el az északi gokartbajnokság A osztályában. Részt vett a világbajnokságon is az A osztályban. 1998-ban ismét megnyerte a finn gokartbajnokság A osztályát és megnyerte az északi gokartbajnokság A osztályát is. Második helyet szerzett a gokart Európa-bajnokságon a Super A osztályban és harmadik helyet a Monaco Kupán a Super A osztályban.
1999-ben második helyet szerzett a finn gokartbajnokság A osztályában és tizedik helyet a gokart világbajnokság Super A osztályában. Ugyanebben az évben kezdett el formulaautókkal versenyezni a Formula–Renault bajnokságban a Haywood Racing Teammel. Első futamán a harmadik helyen végzett. A Formula–Ford Euro–kupában ötödik helyet szerzett. A Formula-Renault téli bajnokságán négy versenyből négyet megnyert a Manor Motorsport csapattal.
2000-ben – továbbra is a Manor Motorsporttal – megnyerte a Formula–Renault brit bajnokságát, tíz futamon hét győzelmet aratott, hétszer szerzett pole-pozíciót és hatszor futott leggyorsabb kört. A Formula–Renault Európa–bajnokságon három versenyen indult, ebből kettőt megnyert, összetettben ezzel a hatodik helyen végzett. Érdekesség hogy ekkor néhány futamon egy mezőnyben versenyzett a későbbi csapattársával Felipe Massával.
A Formula–1-es Sauber-Petronas csapat vezetője, Peter Sauber felfigyelt a fiatal finn eredményeire és 2000 szeptemberében meghívta egy tesztelésre, majd később még továbbiakra. Saubernek tetszett, amit látott és leszerződtette Räikkönent a 2001-es szezonra csapatához Nick Heidfeld csapattársának. Sokan kritizálták ezt a lépést (beleértve a FIA elnökét, Max Mosley-t is), mivel Räikkönen mindössze 23 versenyt futott együléses versenyautóval, mielőtt Formula–1-es szerződést kapott. Mosley – és mások is – úgy vélték, hogy nagy kockázatot jelent egy ilyen tapasztalatlan versenyzőt Formula–1-es autóba ültetni.
Räikkönen azonban a teszteken megfutotta a szuperlicenchez szükséges kilométereket, így ideiglenes engedélyt kapott a versenyzésre az FIA-tól az első három futamra azzal, hogy a versenyzési engedélyét akkor véglegesítik, ha nem okoz balesetet vagy követ el komoly szabályszegést.
Räikkönen nem okozott csalódást, sőt, első versenyén rögtön pontot szerzett egy hatodik hellyel. Később a szezon során még nyolc pontot gyűjtött és ezzel a világbajnokság tizedik helyén végzett. Csapattársa, Heidfeld 12 pontot ért el és hetedik lett. A két versenyző összesen 21 pontot gyűjtött és ezzel a Sauber a konstruktőr-világbajnokság negyedik helyét biztosította be, ami a csapat történetének legjobb eredménye.
A 2001-es szezon során a média gyakran összefüggésbe hozta Räikkönen nevét a Ferrarival, ám végül mégsem a maranellói csapathoz szerződött, hanem annak riválisához, a McLaren-Mercedeshez, amelyiktől a 2001-es szezon végén éppen visszavonult Räikkönen honfitársa, a kétszeres világbajnok Mika Häkkinen. Räikkönen csapattársa a tapasztalt David Coulthard lett.
A finn versenyző első McLarennel futott versenyén, a 2002-es ausztrál nagydíjon rögtön felállhatott a dobogó harmadik fokára és megfutotta a verseny leggyorsabb körét. A McLaren számos műszaki problémával küzdött a szezon során, Räikkönen végül összesen 24 pontot szerzett és a világbajnokság hatodik helyén végzett, egy hellyel Coulthard mögött, akinek 41 pontja volt. A melbourne-i futamon kívül Räikkönen még három alkalommal állhatott dobogóra: a Nürburgringen és Suzukában harmadik, Magny-Cours-ban második lett.
2003-ban a McLaren az előző évi autó módosított változatát, az MP4-17D-t használta. Az autó stabilan jó teljesítményt és megbízhatóságot mutatott a szezon során – Räikkönen úgyszintén. A finn versenyző az év második versenyén, a maláj nagydíjon megszerezte pályafutása első futamgyőzelmét, s a szezon végéig összesen tíz alkalommal állt dobogóra (egy első, hét második, két harmadik hely). Ez a kiegyensúlyozott teljesítmény azt eredményezte, hogy Räikkönennek az évzáró japán nagydíjon még volt esélye a világbajnoki címre. Ebben az évben nagy harcot vívott Michael Schumacher, Juan Pablo Montoya és Räikkönen a végső elsőségért. Végül azonban a Ferrari kimagasló teljesítménye és az újonnan bevezetett pontrendszer miatt (amelyben 10-8-6-5-4-3-2-1 elosztásban az első nyolc helyezett kapott pontot) – Michael Schumacher diadalmaskodott. Räikkönen 91 pontjával mindössze két ponttal maradt el a világbajnoki címtől.
2004-ben a McLaren ismét visszaesett – különösen a megbízhatóság terén. Räikkönent számos műszaki hiba sújtotta, így az első hét futamból mindössze kettőt fejezett be. A szezon közepén a csapat az addig használt MP4-19 kódjelű autót lecserélte az MP4-19B-re, és ez valamivel jobb eredményeket hozott. Räikkönen Silverstone-ban pole-pozíciót szerzett, a versenyen másodikként ért célba, Michael Schumacher nyert. Hockenheimban a második helyről esett ki a hátsó szárny leszakadása miatt. A Hungaroringen elektromos hiba következtében szintén nem tudta befejezni a versenyt. Az ezt követő belga nagydíjon végre nem hátráltatta a technika és megszerezte pályafutása második futamgyőzelmét. Azonban ez csak rövid szünet volt. A pechsorozat folytatódott Monzában, ahol az autó megállt a boxban és újra kénytelen volt feladni a versenyt. Kínában újra fölállhatott a dobogóra, igaz csak a harmadik fokára, majd Japánban motorcsere és az ebből következő büntetés miatt végül hetedikként ért célba. Az év utolsó versenyén, a brazil nagydíjon újra harcba szállt a győzelemért, végül második lett. A világbajnoki pontversenyben a hetedik helyen végzett 45 ponttal. Csapattársa, Coulthard tizedik lett 24 ponttal.
2005-ben újabb jelentős szabályváltozásokat hoztak a Formula–1-ben. A legfontosabb az a szabály volt, aminek értelmében a versenyzőknek egy garnitúra gumival kellett végigfutniuk az időmérő edzéseket és a teljes versenytávot, valamint a motorszabály, amely szerint egy hajtóműnek két versenyhétvégét kellett kibírnia. A rajtsorrendről az első hat futamon két „egykörös” időmérő edzés döntött (egy szombaton, egy vasárnap), ám a nürburgringi európai nagydíjtól kezdve a nézők és a média általános elégedetlensége miatt eltörölték a vasárnapi időmérő edzést.
A szezon elején a Renault és Fernando Alonso erősen kezdett és nagy előnyre tett szert a világbajnoki pontversenyben. A McLaren az első néhány futamon azzal a problémával küzdött, hogy autójuk túlságosan óvta a gumikat, így azok nem tudtak megfelelően felmelegedni az egykörös időmérő edzésen. Miután ezt kiküszöbölték, a csapat egyre jobb teljesítményt nyújtott, Räikkönen pedig megnyerte a Spanyol- és a monacói nagydíjat.
A Nürburgringen az első helyen állt az utolsó körig, amikor azonban a kockásra fékezett gumi miatt eltört a jobb első kerékfelfüggesztése és a gumifalba ütközött. A versenyzőnek nem lett baja, de a futamot a nagy vetélytárs, Alonso nyerte meg.
A következő versenyen, Kanadában csapattársát, Montoyát kiintették az első helyről, így Räikkönen ismét nyert, majd a Michelin gumikkal ellátott csapatok (a McLaren és a Renault is közéjük tartozott) által kihagyott amerikai nagydíj után Franciaországban második, majd a brit nagydíjon pedig harmadik lett. Räikkönennek mindkét alkalommal motort cseréltek az autójában az időmérő edzés után, és a szabályok értelmében ez tíz helyes rajtbüntetést vont maga után a versenyen, így a finn csak a mezőny közepéről rajtolhatott.
A német nagydíjon Räikkönen ismét kiesett a túlhajtott motorja miatt, de aztán a Magyar- és a török nagydíjon nyerni tudott. Az olasz nagydíjon megint motort cseréltek autójában, így a pole-pozíció helyett csak a 11. helyről indult, s végül negyedik lett. Belgiumban nyert, de ekkor már a sok műszaki hiba miatt, ami a szezon során sújtotta, nem sok esélye volt a világbajnoki címre. A következő versenyen, a brazil nagydíjon Alonsónak a harmadik hely is elég volt arra, hogy bebiztosítsa a címet – és ezt meg is tette. A japán nagydíjon Räikkönen a 17. helyről indulva nyert az utolsó körben megelőzve a műszaki hibával küszködő Giancarlo Fisichellát, a szezon utolsó futamán, Kínában pedig második lett Alonso mögött.
A világbajnoki pontversenyben a finn összesen 112 pontot gyűjtött és a második helyen végzett a 133 pontos Alonso mögött. Szoros csata kettejük között a pályán vagy a világbajnoki pontversenyben nem alakult ki az év során. Räikkönen csapattársa, Juan Pablo Montoya – aki két futamot szezon eleji sportbalesete miatt kihagyott, egyről pedig kizárták a csapat hibája miatt – 60 ponttal a negyedik helyen végzett.
2006-ban újabb technikai változtatások történtek: a V10-es motorokról áttértek a V8-asokra. Ez az év újabb csalódás lehetett a versenyző számára: a McLaren teljesítménye elmaradt a fő rivális Ferraritól és Renault-tól. Az első futamon technikai hiba hátráltatta az időmérőn így csak a 22. hely jutott neki. Ám a futamon minden rendben alakult így harmadikként állhatott fel a pódiumra. A második futamon ütközés miatt kiesett. Ausztráliában jobban alakultak a dolgok: második lett.
Európába visszatérve egy ötödik, egy negyedik, majd egy újabb ötödik helyezést szerzett. Autója ezúttal nem megbízhatatlan, hanem lassú volt.
Kanadában Räikkönen egy harmadik hellyel gazdagodott. Egy újabb kiesés és egy ötödik hely után egy újabb dobogó következett. A rendkívül élvezetes, esős magyar nagydíjon újra kiesett, miután hátulról nekiment a lekörözött Vitantonio Liuzzinak.
A törökországi kiesése után legjobb 2006-os eredménye következett: második lett Monzában, ahol a pole-pozícióból indulhatott, 2 ezredmásodperccel előzve meg Michael Schumachert. Egy kiesés után két ötödik hellyel búcsúzott a McLarentől.
Az évad közben rengeteg pletyka röppent fel, hogy a 2006-ban lejáró szerződése után hova igazol, esetleg marad-e a McLarennél. Végül kiderült, a Ferrari őt választotta, három évre szerződött a csapathoz.
2007-ben Räikkönen a Ferrarihoz szerződött. Ausztráliában, első futamán, rögtön sikerült megszereznie az első rajtkockát, majd a versenyen megfutotta a leggyorsabb kört, és végül a dobogó legfelső fokára is ő állhatott fel, megelőzve a McLaren két versenyzőjét. Nigel Mansell 1989-es ferraris debütálása óta Räikkönennek sikerült először, hogy győzelemmel mutatkozzon be a Scuderiánál.
A második futamra, a maláj nagydíjra kiegyenlítődtek az erőviszonyok a Ferrari és legnagyobb riválisa, a McLaren között. Räikkönen a harmadikról a negyedik helyre esett vissza, majd Massa kicsúszása után 3. lett.
Bahreinben ismét harmadiknak futott be Hamilton mögött, ám ezúttal csapattársa nyert. Ekkor hármas holtverseny alakult ki a világbajnokságban Räikkönen, Alonso és Hamilton között.
Barcelonában a felfüggesztés meghibásodása miatt kiesett, csapattársa ezt a futamot is megnyerte.
Monacóban, az időmérőn nekiment a szalagkorlátnak és eltört a Ferrari első felfüggesztése. Az irányíthatatlan Ferrarival szinte pontosan leutánozta Michael Schumacher egy évvel azelőtti, nagy vihart kavart, "leparkolását". Nehezen begurult a boxba, de autóját már nem lehetett rendbe hozni az időmérő további részére. Mért idő nélkül a 15. helyről rajtolt, és végül körhátrányban az utolsó pontszerző helyen futott be, nyolcadikként.
A kaotikus kanadai nagydíjon Hamilton a verseny elejétől a végéig vezetett, Räikkönen végül csak az ötödik lett.
A következő futam Indianapolisban zajlott. A világbajnokság állásának megfelelő sorrend alakult ki a rajtrácson: Hamilton-Alonso-Massa-Räikkönen, majd ugyan ebben a sorrendben is futottak be. A két McLaren még mindig fölényben volt, de előnyük Indianapolisban már "csak" 10 másodperc volt a Ferrarikkal szemben.
Mire kritikusai leírták volna a finn versenyzőt, Franciaországban, majd Silverstone-ban is futamot nyert, ezzel újra világbajnoki esélyesként emlegették.
A kaotikus európai nagydíjon, ahol kétszer is heves esőzés lassította a versenyt, Kimi motorhiba miatt feladni kényszerült a futamot.
Magyarországon Räikkönen a második lett Hamilton mögött, míg Massa nem szerzett pontot.
A török nagydíjon a Ferrari második kettős győzelmét aratta az évben, ezúttal Massa-Räikkönen sorrendben. Alonso 20 másodperces hátránnyal harmadik lett. Massa ismét egy ponttal Räikkönen elé került a pontversenyben.
Az olasz nagydíjon a McLarenek 20 másodpercet vertek a harmadik helyen célba érő ferraris Räikkönenre, a Scuderia hazai pályájának számító Monzában. Massa kiesett és elvesztette érdemi esélyét arra, hogy világbajnok legyen az évben.
A belga nagydíjat Räikkönen sorozatban harmadszor megnyerte, életben tartva ezzel esélyét a világbajnoki címre. Mögötte csapattársa futott be másodiknak. Az FIA, bár először nem büntette meg a McLarent, a Ferrari fellebbezése után kizárta a wokingi csapatot a konstruktőr-világbajnokságból. A versenyzőket nem büntették meg.
A japán nagydíjnak otthont adó Fudzsiban esős időben zajlott a verseny. A biztonsági autó mögött indult el és haladt a mezőny 19 körig. A Ferrarik nem kapták meg időben a versenybírók azon döntését, miszerint kötelező az extrém esőgumik használata a futamon, így intermediate gumikon hajtottak pályára. Ezeket azonban le kellett cserélniük, így a mezőny végére estek vissza. Alonso a futamon egy vízátfolyáson megcsúszva falnak ütközött. Hamilton végig uralta az esős versenyt és nyert. Kovalainen második, Räikkönen a harmadik lett.
A japán nagydíj után Hamilton 107 ponttal az élen állt, utána következett Alonso 95 ponttal, majd Räikkönen 90-nel, míg Massa 80 ponttal a negyedik volt.
Hamilton vezetett a kínai nagydíjon, amikor elhasználódott hátsó kerekei miatt lelassult, Räikkönen elment mellette. Ezután Hamilton a boxba hajtott, de a bokszutca bejáratánál kicsúszott és a kavicságyban ragadt. Räikkönen nyert, Alonso pedig második lett: a spanyol versenyző 4 pontra megközelítette Hamiltont, míg Räikkönen hátránya hét pontra csökkent.
A brazil nagydíj Massa hazai versenye volt, de a brazil a világbajnoki címre már esélytelen volt, így már a verseny előtt is azt nyilatkozta, kész átadni esetleges első helyét csapattársának, és egyáltalán bármiben segíteni őt, ha ezen múlna a világbajnokság sorsa.
A Massa-Hamilton-Räikkönen-Alonso rajtfelállásban a Ferrarik voltak a tisztább íven, és mialatt Massa Hamilton elé hajtva kicsit visszafogta az angol versenyzőt, Räikkönen feljött a második helyre, csapattársa mögé. Rögtön utána Alonso is elment Hamilton mellett, ezzel feljött a harmadik helyre. Hamilton hamar megpróbálta visszaelőzni csapattársát, ám a pálya poros ívéről kicsúszott, és visszaesett a nyolcadik helyre. A 3. Alonsónak esélye sem volt megelőzni a Ferrarikat, így ő biztosan lecsúszott a világbajnoki címről. Hamilton a hetedik körben hirtelen lelassult, az egész mezőny elment mellette, és amikor az autó újra erőre kapott, a 18. helyen állt. A Ferrari taktikájával és Massa lelassulásával Räikkönen második boxkiállása után az első helyre jött vissza.
A finn végül megnyerte a versenyt, csapattársa a második, Alonso a harmadik, Hamilton a hetedik helyen végzett: így Räikkönen 110 ponttal, vetélytársait 1 ponttal megelőzve megnyerte a 2007. évi Formula–1-es világbajnokságot.
Hamilton és Alonso 109-109 ponttal mögötte végeztek: Hamilton jobb helyezései miatt második, Alonso harmadik lett.
A 2008-as idényre rányomta bélyegét, hogy Räikkönen számára nem kedvezett a 2008-as technikai szabály, mely szerint a versenyzők nem használhattak kipörgésgátlót. Az évad során folyamatos problémákkal küzdött, mivel nem tudta a gumijait üzemi hőmérsékletre melegíteni rövid távon ezért az időmérőkön rosszul szerepelt. Az évad során ő szerezte a legtöbb leggyorsabb kört, de nem tudott teljes versenytávon gyors lenni, és ez meglátszott a gyűjtött pontok számán is.
A szezonnyitón, többször kicsúszott, nem sokkal a vége előtt fel is adta a versenyt műszaki probléma miatt, de Barrichello kizárásával mégis kapott 1 pontot, mivel teljesítette a versenytáv 90%-át. A maláj nagydíjat megnyerte, és az összetettben feljött a 2. helyre. A bahreini nagydíjon elért második helyével átvette a vezetést a versenyzők között, miután a világbajnokságot addig vezető Lewis Hamilton nem szerzett pontot. A spanyol nagydíjon Formula–1-es mesterhármast ért el: övé lett a pole-pozíció, a győzelem és a verseny leggyorsabb köre is. Csapattársa, Massa második helyével a Ferrari kettős győzelmet ünnepelhetett.
A török nagydíj edzései rosszabbul sikerültek, az időmérő edzésen csak a 4. helyet szerezte meg. A rajtnál koccant az előtte beragadó Heikki Kovalainennel, így sérült első szárnnyal versenyezte végig a távot. Kezdeti hártányát ledolgozta Alonsóval, majd Kubicával szemben is, de a merész boxtaktikával versenyző Hamiltont már nem tudta megelőzni. Massa magabiztosan nyerte a futamot, Räikkönen a 3. lett.
A monacói nagydíj időmérő edzésén a második helyet szerezte meg, de az esős versenyen végül csak a 9. lett. A rajtnál Hamilton, majd később Kubica is megelőzte. Kubicát boxkiállása után vissza akarta előzni, de a célegyenes végén kicsúszott és letörte az első légterelőjét. Még így is lett volna esélye pontot szerezni, de nem sokkal a verseny vége előtt egy fékezésnél elvesztette uralmát az autója fölött és az előtte haladó Adrian Sutilba rohant. Újabb kényszerű boxkiállása után csak a 9. helyen intették le. Mivel nem szerzett pontot, Hamilton átvette tőle a vezetést a világbajnokságban.
A kanadai nagydíjon a harmadik helyről rajtolhatott, de az első, a biztonsági autó bentléte miatt kaotikus boxkiálláskor Hamilton hátulról belerohant és mindketten kiestek. A hibájáért Hamilton tízhelyes rajtbüntetést kapott a francia nagydíjra.Magny Cours-ban hagyományosan jól szerepelnek a Ferrarik, és ez 2008-ban sem volt másként. Massával magabiztosan szerezték meg az első két rajthelyet. Az első helyről indulva magabiztosan vezette a futamot, amikor jobb oldali kipufogócsöve előbb meglazult, majd leszakadt az autójáról, karosszéria-elemeket magával rántva. Massa könnyedén megelőzte, de a harmadik helyen haladó Jarno Trulli már túlságosan le volt maradva ahhoz, hogy befogja. A második helyéért járó nyolc ponttal a világbajnokság harmadik helyére zárkózott föl, Kubica mögé, akit Massa váltott az élen.
A brit nagydíjon a 3. rajthelyet szerezte meg. A rajtnál megőrizte a 3. helyet, de pár körrel később Kovalainen megpördült, így Kimi feljött a második helyre. A boxkiállások idején egyszerre érkezett a bokszutcába Hamiltonnal. A brit kapott új gumikat, Räikkönen autóján azonban nem cseréltek kereket. Ez rossz döntés volt, mert pár perc múlva esni kezdett, és a kopott gumikon Räikkönen nem tudta a többiek tempóját autózni. A Ferrari ekkor újabb rossz döntést hozott, mert Räikkonent sokáig nem hívták be a boxba, így viszont csak szenvedett. Végül, amikor behívták, már akkora hátránya volt, hogy csak a negyedik helyen futott be.
A magyar nagydíjon újra csak a 6. rajthelyet szerezte meg, de a versenyen feljött a 3. helyre, és mivel Massa motorhiba miatt kiesett az első helyről, megelőzte őt a világbajnokságban.
A európai nagydíjon az időmérő edzésen a negyedik helyet szerezte meg. Ennek ellenére a rajtnál megelőzte Heikki Kovalainen, és ezután már nem szólhatott bele a dobogóért folytatott küzdelembe. A hatodik helyen haladt, mikor a második boxkiállást követően túl hamar indult el, ezáltal magával rántotta a tankolóembert, aki csonttörést szenvedett. A versenybe visszatérve, két körrel később motorhiba miatt fel kellett adnia a futamot.
A belga nagydíj időmérőjén csak a negyedik helyen végzett. A rajtnál rögtön megelőzte csapattársát, Felipe Massát, Heikki Kovalainen pedig még inkább visszaesett, így Räikkönen az első kör után a második helyen haladt Hamilton mögött. A második körben, a célegyenes utáni visszafordítóban Hamilton megpördült, így Räikkönen elment mellette. Innentől kezdve folyamatosan az élen haladt. Az utolsó 2 körben elkezdett esni az eső, így Hamilton utolérte, és a célegyenes végén megelőzte (később emiatt az eset miatt Hamiltont megbüntették). Räikkönen ezután még próbálta visszaelőzni Hamiltont, de a kör vége felé kicsúszott, és kiesett, mert összetörte az autóját.
Az olasz nagydíj eső miatt kaotikus időmérő edzésén csak a 14. helyet szerezte meg, csapattársa a 6., míg Hamilton a 15. lett. A verseny egészén nem találta a tempót a vizes talajon. 9. lett, míg Hamilton 7. és Massa 6., Vettel pedig rajt-cél győzelmet aratott. Az összetettben a 4. helyre szorult vissza, Robert Kubica mögé.
A szingapúri nagydíjon, a sportág első éjszakai versenyén a 3. helyről indulhatott. A futam első részében nem tudta tartani a lépést az élen haladókkal. A Piquet balesete miatti biztonsági autós időszakban közvetlenül csapattársa mögött jött ki tankolni, aki a jelzőrendszer hibájából túl korán indult el és kitépte az üzemanyagtöltő tömlőt. A 14. helyről az ötödik helyre zárkózott fel ezután, de Timo Glock üldözése közben a 10-es kanyarban a falnak ütközött. 15.-ként, 4 kör hátrányban rangsorolták.
Világbajnoki címének megvédése ekkor végleg lehetetlenné vált. A japán nagydíj időmérő edzésén hosszú idő után újra megelőzte csapattársát és a 2. helyre kvalifikálta magát. A versenyen jobban rajtolt, mint az élről induló Hamilton, aki az első kanyarban későn fékezett, ezáltal mindketten kicsúsztak. A harmadik helyen haladt, de sem a versenyt megnyerő Alonsót, sem a világbajnokságban közvetlenül előtte álló Kubicát nem tudta megelőzni, így csak a dobogó legalsó fokára állhatott föl. Kínában és Brazíliában is egyaránt a harmadik helyen végzett, így a 2008-as évet a 3. helyen zárta, azonos pontszámmal, de több győzelemmel, mint Robert Kubica.
2009-ben számos szabályt gyökeresen megváltoztattak a sportágban (slick gumik visszahozatala, szélesebb első, keskenyebb, magasabb hátsó szárny, szezon közbeni teszttilalom, 18000-es fordulatszám korlátozás, engedélyezett KERS). Számos nagycsapat, köztük a Ferrari, a McLaren, a BMW, nem tudott jól alkalmazkodni az új szabályokhoz.
A 2009-es Ferrarit, az F60-ast január közepe óta tesztelték, a évközbeni teszttilalom miatt. Räikkönen új versenymérnököt kapott, Andrea Stella személyében.
Ausztráliában a 9. helyről indult, 15 körrel a verseny vége előtt a korlátnak ütközött. A versenyt folytatni tudta, de 3 körrel a leintés előtt kiállt a boxba.
Bár Malajziában megnyerte a második szabadedzést, de az időmérőn csak 9. lett. Vettel és Barrichello büntetése miatt vasárnap a 7. pozícióból rajtolt. A csapat túl korán hívta ki a finnt extrém esőgumikért, ezért jelentősen hátracsúszott a mezőnyben. Végül a 14. lett.
Az esős kínai nagydíjon a 8. helyről indulva a tizedik lett, miközben csapattársa a 3. helyről állt ki műszaki hiba miatt.
Barcelonában már az új duplafedeles diffúzorral indult a csapat. Ennek ellenére a 16. helyről indult, majd a futamon a hidraulika meghibásodása miatt kiesett.
Monacóban, az addig legjobban sikerült 2009-es időmérő edzésén második lett, 25 ezredmásodperccel Button mögött. A rajtnál Barrichello megelőzte, így a harmadik helyre esett vissza. Pozícióját a futam végéig megőrizte és Ferrari első dobogós helyezését szerezte.
Törökországban 6. lett az időmérőn, de az első szárnya megsérült az első körben. Csak a kilencedikként zárt, pont nélkül, csapattársa, aki mögüle rajtolt, 6. lett.
Silverstone-ban a 9. helyről jó rajtja után az 5. helyre jött fel. Boxkiállásai után a 8. helyre esett vissza és ebben a pozícióban is fejezte be a versenyt.
A német nagydíjon a 9. helyre kvalifikálta magát, majd a verseny 34. körében műszaki probléma miatt kénytelen volt kiállni.
A magyar nagydíj után a Ferrari már nem fejlesztette tovább az F60-ast, ennek ellenére a finn 4 egymást követő versenyen is dobogós lett.
A Hungaroringen a 7. helyről indulva, lendületes rajttal sikerült a 4. helyre előre lépnie. Räikkönen számára az első boxkiállás hozta meg a versenyen elért 2. helyet, mivel Fernando Alonso egy elrontott boxkiállást követően kiszállt a versenyből és Mark Webbert is a Red Bull csapat által elrontott boxkiállással sikerült megelőznie.
Az európai nagydíjon ismét dobogóra tudta magát küzdeni. Miután az időmérőn a 7. helyre kvalifikálta a kocsit, a futamon a 3. helyre küzdötte fel magát Rubens Barrichello és Lewis Hamilton előtt.
Belgiumban az előző évekhez hasonlóan ismét jól szerepelt, a 6. helyről indulhatott, és parádés rajtjának köszönhetően felzárkózott a 2. helyre, közvetlen Giancarlo Fisichella mögé. Az olaszt a biztonsági autó után a KERS segítségével megelőzte, és innentől (boxkiállásokat kivéve) végig vezetve megnyerte, immár negyedszer a belga versenyt. A 2008-as spanyol nagydíj után állhatott ismét a dobogó legfelső fokára.
Monzában tovább folytatta jó formáját: a harmadik helyről indulva és ebben a pozícióban végezve ismét dobogóra állhatott, sorozatban negyedik alkalommal.
Szingapúrban megszakadt sorozata: csak a 10. helyen végzett a 12. helyről indulva, pont nélkül.
Japánban ismét közel került a dobogóhoz, 4. lett. A verseny elején a kemény gumikon indulva nem tudott előrébb lépni az 5. helyről, később a lágyabb keverékűekkel megközelítette Heidfeldet, majd boxkiállásánál megelőzte. A futam végén a biztonsági autós szakasz után Hamilton mögött haladt (akinek problémái voltak a KERS-szel), de megelőzni nem tudta autójának kevés tapadása miatt.
Interlagosban az 5. helyről indult, az első kör elején már a második Mark Webbert próbálta előzni, amikor az ausztrál elévágott, így az első vezetőszárnya megsérült. A bokszutcába hajtott, ahol Kovalainen a tankolása után leszakította a tankolócsövet, amelyből az üzemanyag a mögötte haladó Räikkönen autójára került, rövid tüzet okozva (az esetben senki sem sérült meg). Végül a hatodik helyen ért célba.
Utolsó ferraris versenyén, Szingapúrhoz hasonlóan ismét csak a mezőny második feléből indult, a 11. helyről. Az egykiállásos taktikát választva sem sikerült előrébb jutnia, 12. lett.
48 ponttal a 6. helyen végzett az egyéni bajnokságban, Lewis Hamilton mögött 1 ponttal.
A szezon végén a Ferrari bejelentette, hogy Räikkönen elhagyja a csapatot, mivel 2010-től Fernando Alonso kerül helyére. Esélyes volt McLaren ülésére is Hamilton mellé, de végül a Rali-világbajnokságban való részvétel mellett döntött. 2009. november 17-én menedzsere bejelentette, hogy nem fog indulni a 2010-es bajnokságban, de lehetséges, hogy 2011-ben visszatér.
A Lotus (Renault) GP 2011. november 29-én bejelentette, hogy a finn világbajnok 2 évig a csapat versenyzője lesz.
Az előszezoni tesztek során gyorsnak tűnt a 2012-re fejlesztett versenygép, Kimi rögtön az élre vezette a Lotust, de ekkor még senki nem tudta megmondani, hogy valójában mire lehet majd képes.
Azonban nem kellett sokat várni, az eredmények az első futamoktól kezdve jöttek.
Ausztráliában egy elrontott időmérő után a 17. helyről rajtolva egészen a 7. helyig zárkózott fel a kockás zászlóig.
A következő futamon Malajziában már a pole-pozícióra is esélyesnek bizonyult, ám végül be kellett érnie az 5. legjobb eredménnyel, ráadásul öt rajthelyes büntetést is kapott mivel váltót kellett cserélni az autójában. A verseny napján eső fogadta a pilótákat, de kiegyensúlyozott versenyzéssel végül ötödikként intették le úgy, hogy a verseny leggyorsabb körét is megfutotta az utolsó körökben felszáradó pályán.
A kínai nagydíjon az 5. rajthelyet szerezte meg, de Lewis Hamilton büntetését követően a 4. helyről indulhatott. Räikkönen elég merész taktikát választva eggyel kevesebb kerékcserével próbálta meg teljesíteni a futamot a többieknél. Sokáig kifizetődőnek tűnt az elképesztő húzás, ám a verseny utolsó köreire teljesen elfogytak az abroncsai így egészen a 14. helyig csúszott vissza. Ennek ellenére megmutatkozott a Lotus normál körülmények közötti erős tempója is, amit Romain Grosjean 6. helye is bizonyított.
Bahreinben a shakiri pályán eleinte kissé csalódást keltően kezdett, a szezon során másodszor nem jutott be az időmérőn a legjobb 10 közé. A gyenge teljesítményt utólag gumispórolással magyarázták, mindössze egyetlen mért kört tett meg az időmérő második etapjában. Ez a taktika végül bevált, Kimi fénykorát idéző parádés versenyzéssel emlékeztette a bírálóit, hogy bizony számolni kell még vele. A 11. helyről indulva egészen a 2. helyig jött, fel komoly védekezésre kényszerítve a versenyt végül megnyerő Sebastian Vettelt.
Spanyolországban ismét dobogóra állhatott egy kevésbé szerencsés futam végén. A negyedik helyről rajtolva végül a harmadik helyen futott be.
Monaco és Kanada nem igazán jött össze a Lotus számára. Több problémába is ütköztek ami leginkább az időmérőn jelentkezett, a versenyen pedig nem volt meg a kellő tempójuk az előbbre jutáshoz. A csapat a Romain Grosjean által Kanadában elért második helyezéssel vigasztalódhatott.
Az európai nagydíjon ismét szenzációs versenyt láthattunk Kimitől. A rajtnál ugyan 4 helyet is veszített főleg Pastor Maldonado túlzottan agresszív védekezése miatt, de végül a második helyen ért célba Alonso ferrarija mögött.
A mezőny ezután az angliai Silverstone-ba utazott. Az időmérő ismét felemásan sikerült, de a verseny második felében erős tempót diktálva 1:34.661-es köridővel idén második alkalommal is megfutotta a verseny leggyorsabb körét.
A német nagydíjnak helyt adó Hockenheimben ért véget a 2012-es szezon első fele. Itt egy balszerencsés esőben véget érő időmérő edzésen csak a 10. rajtkockát szerezte meg. Vasárnap a már napsütéses futamon hagyományosan erősnek bizonyuló Lotusszal kiváló versenyben a 4. helyet kaparintotta meg, de Sebastian Vettel utólagos büntetésével 3. helyezetté lépett elő egy újabb dobogót szerezve csapatának.
Egy héttel később a Hungaroring fogadta a csapatokat, ahol a Lotus versenyzői - ellentétben a megszokottakkal - egész hétvégén gyorsnak bizonyultak egy körön. Az időmérő döntő etapjában Kimi nem tudott tökéletes kört futni, csapattársa viszont a második helyre kvalifikálta magát, megmutatva ezzel, hogy csapata bizakodva várhatja a vasárnapi futamot.
Másnap a várakozásoknak megfelelően rendkívül erős versenytempóval végig a győzelemért harcolva előbb Grosjean, majd Räikkönen üldözte a kockás zászlóig Lewis Hamiltont. Végül a szezon során másodszor mindkét Lotus Renault pilóta felállhatott a dobogóra Kimi második, Romain 3. helyének köszönhetően.
A belga nagydíj egyik szakértőjeként nem volt meglepetés, hogy ismét dobogóra állhatott, korábban két kieséstől (2001 és 2008) eltekintve csak nyert, így négy futamgyőzelem és egy harmadik hely az eddigi mérlege a spái aszfaltcsíkon.
A soron következő versenyeken nem sikerült kimagasló eredményeket elérnie, egészen az abu-dzabi nagydíjig, ahol szenzációsan versenyzett és visszatérése óta először felállhatott a dobogó tetejére.
Austinban az amerikai nagydíjon emlékezetes előzést mutatott be Hülkenberg ellen, végül a 6. helyen zárta a futamot.
Interlagosban azzal produkálta a legemlékezetesebb momentumát, amikor a pályáról lesodródva a régi pálya nyomvonalán próbált visszatérni, de annak kijárata zárva volt, így kénytelen volt visszafordulni. A versenyt a 10. helyen fejezte be, ezzel 2012-ben megdöntötte Nick Heidfeld rekordját, mivel minden nagydíjon célba ért, és 20 futamból 19-en pontot szerzett. 207 ponttal összetettben a 3. helyen végzett visszatérése évében, ezzel bőven túlteljesítette a felé támasztott elvárásokat.
Kimi Räikkönen szerződést hosszabbított a Lotusszal 2013-ra. Csapattársa Romain Grosjean maradt. A finn a 7-es, a francia pedig a 8-as rajtszámot kapta. Az új autó az E21 kódnevet viseli.
Az Enstone-i csapathoz szerződött a Coca Cola által gyártott Burn energiaital, mely hatalmas anyagi segítséget nyújt a csapatnak.
A szezon első futamára az utóbbi évekkel egyetemben Ausztráliában került sor. Az eső által elmosott időmérő második két etapját vasárnap reggelre halasztották, a finn végül a 7. rajthelyet szerezte meg.
A versenyen remek stratégiával, erős tempót diktálva a többségnél eggyel kevesebb kerékcserével jutott el a kockás zászlóig, ami bőven elegendőnek bizonyult az első hely megszerzéséhez, így Kimi második futamgyőzelmét ünnepelhette jelenlegi csapatánál.
A kiváló szezonkezdet után a maláj nagydíjon mindössze a 7. helyet tudta megszerezni, amiért 6 pont járt.
A következő megmérettetés Sanghajban várt a csapatokra. Itt visszatérése óta először az első sorba, a második rajtkockába kvalifikálta magát, ami ígéretesnek tűnt a versenyre nézve. A futamon végül megelőzte a pole-ból rajtoló Lewis Hamiltont, viszont mindkettejüket megelőzte a 3. helyről induló Fernando Alonso, így be kellett érnie rajthelyével, vagyis a második helyezéssel.
A futam után nem volt elégedett, mivel nyerni szeretett volna, amire meg is lett volna az esélye, ha a verseny korai szakaszában nem szorítja le a pályáról Sergio Perez. Az ütközés következtében megsérült a Lotus orrkúpja, így elvesztette esélyét, hogy üldözze Alonso Ferrariját.
Bahreinben, mindössze egy héttel a kínai nagydíjat követően ismét egymásnak feszültek a csapatok.
A Lotus hanyagolható formát mutatott az időmérőn, Kimi csak a 9. legjobb időt autózta (Hamilton büntetése miatt a 8. kockából rajtolhatott), azonban a másnapi futamot Ausztráliához hasonlóan képes volt a többségnél eggyel kevesebb kiállással teljesíteni.
Ez a győzelemhez ugyan kevés volt, de a dobogó második fokára elegendőnek bizonyult. A harmadik helyet csapattársa, Romain szerezte meg, így a Lotus a konstruktőrök között átvette a második helyet a Ferraritól.
Spanyolországban Kimi ismét egy fantasztikus versenyhétvégét fejezett be, a második sorból rajtolva egészen a dobogó második fokáig kapaszkodott fel. Monaco, és Kanada nem úgy sikerült a Lotus számára ahogy tervezték, mindössze 3 pontot gyűjtöttek, viszont Räikkönen kanadai pontszerzésének köszönhetően beállította Michael Schumacher rekordját, miszerint 24 futamon keresztül pontszerző helyen intették le.
A silverstone-i nagydíjra a Lotus számos újítást hozott, amitől előrelépést vártak, azonban az időmérőn Kimi, csak a 9. lett. A Versenyen más volt a helyzet, úgy tűnt a versenytempóval nincs gond, Räikkönen egy biztosnak látszó dobogós helyezést bukott el, a csapat rossz taktikájának köszönhetően, miszerint az utolsó Sefaty Car-os fázisnál kint hagyták Kimit a pályán a használt abroncsokkal, csak 5. lett.
A német nagydíjon remek versenyzéssel a negyedik rajthelyről a 2. helyig küzdötte fel magát, és Sebastian Vettel sarkában ért célba.
A magyar nagydíj időmérő edzésén csak a 6. helyet szerezte meg, de nem volt elégedett autójának egyensúlyával. Vasárnap a futamon egy kiállást megspórolva, remek tempóval maga mögött tudta tartani az utolsó kiállásáról visszaérkező Sebastian Vettelt, így Hamilton mögött újra a 2. helyen ért célba.
A négy hetes szünet után következett a Belga Nagydíj, melyen a finn már pályafutása során négyszer tudott diadalmaskodni, ezért minden rajongó győzelmet várt tőle. A Lotus fékje azonban nem bírta ki a versenyt, így a Jégember 27 futam után először nem tudott pontot szerezni.
Az olasz nagydíjon egyre erősödtek a hírek, miszerint Kimi Räikkönen visszatér a Ferrarihoz, mert a Lotus képtelen győztes autót építeni, illetve az anyagiakat sem rendezték. Räikkönen számára sem az időmérő, sem a futam nem volt szerencsés. Mindössze a 11. helyen zárt, így sorozatban két futamon nullázott.
A Formula–1 egyetlen éjszakai futama Szingapúr, melyre Räikkönen már úgy érkezett meg, hogy bejelentették a 2014-es szerződését, mely szerint visszatér a Scuderia Ferrarihoz. Természetesen közrejátszott a finn döntésében az is, hogy 2 éve képtelenek bajnok autót építeni az Enstone-iak. Kimi a 13. helyről indulhatott, s kiváló előzéseket bemutatva a 3. helyen zárt.
Koreában robbant ki az első botrány Räikkönen és a Lotus között. Kimi a 9. helyről vághatott neki a futamnak, s borzasztó agresszivitással az utolsó körökben megelőzte csapattársát Romain Grosjeant, így a 2. helyen intették le. A finn tehát ismét dobogós futamot tudhatott maga mögött.
A japán nagydíjon ismét elrontotta az időmérő edzést, s ismét csak a 9. helyről indulhatott, most azonban nem sikerült feljönni a dobogóra, így "csak" az 5. helyen ért célba.
Ha még nem volt elég a botrányból, akkor Indiában jöhetett a második felvonás. A finn Jégember a 6. helyről indulhatott, tehát ismét kockáztatniuk kellett egy jó eredmény érdekében. A Lotus és Kimi úgy döntött, hogy megspórolnak egy kiállást, ami egy darabig működött is. Räikkönen a 2. helyen haladt, majd 10 körrel a futam vége előtt teljesen elfogytak a gumijai, s egészen a 7. helyig esett vissza. A finnt először csapattársa próbálta megelőzni, s a francia túl agresszív próbálkozásának köszönhetően majdnem kiütötték egymást, mire Alan Permane, a csapat pályamérnöke annyit mondott a finnek rádión: " Kimi, takarodj a kib*szott útból", mire Kimi reagált: "Ne ordibálj velem b*szd meg! Majd elengedem ha kiértünk a kanyargós részből." Ez az eset olyan komoly bombát robbantot, hogy a Räikkönen rajongók tömegestül léptek ki a Lotus F1 Team Facebook oldaláról, s valószínűleg Kiminek is elege lett a csapatból.
Az abu-dzabi nagydíjra Räikkönen egy nap késéssel érkezett meg, nem véletlenül. A finn, péntekre összehívta a sajtót, s kitálalt a Lotus ügyeiről. Räikkönen elmondta, "0, azaz nulla eurót kapott a csapattól ebben az évben, s még Ő rá mondják, hogy "nem csapatjátékos" ?" Kimi és menedzsere kijelentette: Ha nem fizetik ki a hétvége után, akkor nem ül autóba az utolsó két futamon. Kimi egyébként az 5. helyről várhatta volna az Abu-Dzabi futamot, de a Lotus szabálytalan padlólemeze miatt kizárták az időmérőről és az utolsó helyről kellett rajtolnia. A finn számára nem tartott sokáig a futam, már az első kanyarban kiesett. A szezon hátralévő futamain nem indult el hátsérülése miatt. A 2014-es szezont a Ferrari csapatánál kezdheti meg.
2013 szeptemberében bejelentették, hogy Räikkönen anyagi okokból kifolyólag otthagyja a Lotust, és a Ferrari versenyzője lesz 2 évre. A második turbókorszak első évében bevezették az állandó rajtszámokat, ő a 7-est választotta, azzal az indokkal, hogy "az előző évben is az volt". A 2014-es év pocsékul kezdődött a számára, köszönhetően a Ferrari formájának is, de a nyári szünetről visszatérve a Belga Nagydíjon negyedik helyet ért el - sajnos ez volt a legjobb eredménye az évben. Ezen a futamon fordult elő először és utoljára, hogy csapattársánál, Alonsónál jobb helyen végzett. A bajnokságot a 12. helyen zárta, és az újonc évét leszámítva az egyetlen év volt, amikor nem állt dobogóra. Ráadásul a Brit Nagydíjon csúnya balesetet szenvedett, amit szerencsére kisebb zúzódásokkal megúszott.
2015-ben új csapattársat kapott, Sebastian Vettel személyében. A szezonnyitó Ausztrál Nagydíjat fel kellett adnia, mert lazán rögzítették fel az egyik abroncsot kerékcserénél. A bakit követően jobb formában versenyzett, Bahreinben második lett. A Ferrari is sokkal jobb formában volt, mint az előző évben, és Räikkönen szorgalmasan gyűjtögette a pontokat. Néhány versenye szerencsétlen véletleneken ment el: Montrealban kipördült, az Osztrák Nagydíjon Alonsóval ütközött, a Magyar Nagydíjon pedig technikai hiba miatt lelassult, és ezzel kettős Ferrari-győzelmet bukott a csapat. A nyári szünetben bejelentették, hogy újabb egy évre aláírt a Ferrarihoz. Az Olasz Nagydíjon az első sorból indult, és egy győzelemesélyes versenyt vesztett, amikor a rajtnál beragadt az autója, és csak ötödik lett végül. A bajnokságban ebben az évben a negyedik helyen zárt, és háromszor állhatott dobogóra.
2016-ban a Ferrari ismét visszaesett. A szezonnyitó Ausztrál Nagydíjon kiesett, mert kigyulladt az autója, de aztán Bahreinben második lett. Kínában a harmadik helyről indult, de a rajt után ütközött Vettellel,és visszaesett, mégis az ötödik helyen zárta a futamot.Oroszországban a harmadik helyre jött fel, kihasználva egy rajtbalesetet, s ez volt a Ferrari 700. dobogós helyezése. Spanyolországban második lett, ez volt harmadik, és utolsó dobogós helyezése az évben.
A 2017-es évben a Ferrari egy abszolút bajnokesélyes csapat volt. Räikkönen 129 verseny után újra pole pozícióból indulhatott Monacóban,amit aztán nem sikerült győzelemre váltania. Eléggé hullámzó volt az évben a teljesítménye, főként Vettelhez képest. A Magyar Nagydíjon kettős győzelmet arattak, Räikkönen második lett. Szingapúrban közvetetten érintett lett egy rajtbalesetben, aminek köszönhetően a két Ferrari már az első kanyarban kiesett, és ez Vettel világbajnoki esélyeit is elvágta.Malajziában hiába indult volna a második helyről, motorhiba miatt el sem tudott rajtolni. Austinban, Mexikóban, és Brazíliában harmadik lett.
Szerződését meghosszabbították 2018-ra is. Ígéretesen kezdett: Ausztráliában harmadik lett, de Bahreinben egy buta hiba miatt kiesett: boxkiállása során áthajtott az egyik szerelő lábán, aki súlyosan megsérült, és fel kellett adnia a futamot. A Ferrarit 50 ezer euróra büntették ezután. Az ezt követő versenyeken rendszeresen dobogóra állhatott, az Olasz Nagydíjon pedig pole pozícióból indulhatott, megfutva a Formula-1 addigi leggyorsabb időmérős körét. Az eredményt mégsem válthatta győzelemre,mert a Ferrari eltaktikázta magát, így csak a második helyen ért célba. Pár héttel később bejelentették, hogy 2019-től helyet cserél a Sauber ifjú tehetségével, Charles Leclerc-kel, és annál a csapatnál versenyez ismét, ahol elkezdte a pályafutását. Austinban parádés versenyzéssel futamot nyert, öt és fél évvel az utolsó, és kilenc évvel az első ferraris győzelme után. Ezzel a legeredményesebb finn Forma-1-es versenyző lett. Győzelmét úgy aratta, hogy az első körben lerajtolta Hamiltont (az első körben már 2 éve nem tudott pozíciót javítani), és minderre 11 évvel világbajnoki címét követően került sor.
Räikkönen először 2009. januárjában vett részt raliversenyen, akkor hazájában, az Arctic ralin szerepelt. A Tommi Mäkinen Racing Abarth Grande Punto S2000-esével indult, a 13. helyen ért célba. Ezt követően rajthoz állt egy februári finn viadalon is, majd májusban egy olasz viadalon indult.
A 2009-es Finn rali keretében vett először részt a rali-világbajnokságon. A futamot július 30. és augusztus 2. között tartottak. Az N-kategóriában a harmadik, összesítésben pedig a tizenötödik helyen állt, amikor a szombati nap záró szakaszán balesetet szenvedett, és összetörte autóját. A baleset után már nem folytatta a versenyt.
2009. december 9-én jelentették be, hogy 2010-ben Citroën Junior Teammel részt vesz a világbajnokság - az Új-Zéland-rali kivételével - összes futamán. A szezon során a Red Bull által szponzorált Citroën C4 WRC-t vezette a tapasztalt navigátorral, Kaj Lindström-mel. Legjobb eredményük a török ralin elért 5. hely volt.
A szezonnyitó svéd ralit megelőzően, a tavalyi évhez hasonlóan idén is rajthoz állt az Arctic ralin. A futamon a Citroen gyári versenyzője Dani Sordo is jelen volt. 2010. április 3-án szerezte meg első pontjait a WRC-ben a jordán ralin elért 8. helyével. Ezzel a pontszerzéssel ő lett a második, olyan pilóta aki a Formula–1 és a WRC-ben is pontot szerzett Carlos Reutemann után. A következő versenyen a török ralin sokat javulva az 5. helyen végzett. A győztes Sébastien Loeb-től 6:44.3-s hátrányban ért célba.
A német ralin megszerezte első szakasz győzelmét is. A 7. helyen fejezte be a versenyt. 2010. szeptember 18-án megnyerte első rali versenyét Franciaországban a Rallye Vosgien elnevezésű versenyen, ahol 6-szakaszból hatot nyert meg.A 2011-es rali-világbajnokságon a ICE 1 Racing csapat színiben indult, ami saját csapata is volt egyben. Egy Citroën DS3 WRC-vel vett részt a versenyeken. A svéd ralin a szezonnyitó futamon rögtön a 8. helyen ért célba. A mexikói ralin nem indult el. A Jordán-ralin a 6. helyen végzett. Räikkönen nem fejezte be a szezont, miután kevesebb, mint két európai futamon vett rész, így kizárták a szezon hátralévő futamairól.
2005-ben és 2008-ban is beállította Michael Schumacher rekordját, aki a 2004-es szezon során 10 alkalommal futotta meg a verseny leggyorsabb körét.
Michael Schumacher után ő rendelkezik a legtöbb leggyorsabb körrel (46) a Formula-1 történetében.
2008-ban hat egymást követő futamon (Spanyolországban, Törökországban, Monacóban, Kanadában, Franciaországban és Nagy-Britanniában) is megfutotta a verseny leggyorsabb körét. Ugyanez egy szezonon belül rajta kívül csak Alberto Ascarinak sikerült 1952-ben.
Räikkönen volt az első versenyző Nigel Mansell 1989-es brazíliai győzelme óta, aki megnyerte a ferraris debütáló versenyét. Rajtuk kívül ez a tett csak Juan-Manuel Fangionak (1956) sikerült előttük, míg később, 2010-ben Fernando Alonso is megszerezte a győzelmet első ferraris versenyén, a 2010-es bahreini nagydíjon.
A 2008-as francia nagydíjon Räikkönen megszerezte a Ferrari kétszázadik pole-pozícióját.
Räikkönen volt a második formula-1-es versenyző, aki úgy nyerte meg a világbajnoki címet, hogy az utolsó futam előtt a harmadik helyen állt a ponttáblázaton. Az első ilyen pilóta Nino Farina volt, aki az első formula-1-es idényben nyert bajnokságot. Később Sebastian Vettelnek is így sikerült megszereznie első címét.
Räikkönen a harmadik versenyző Juan-Manuel Fangio és Jody Scheckter után, aki első ferraris szezonjában világbajnok lett.
Räikkönen a harmadik finn versenyző Keke Rosberg és Mika Häkkinen után, aki formula-1-es világbajnoki címet szerzett. Ezenkívül ő a legsikeresebb finn versenyző a pontok, a győzelmek, a dobogós helyezések és a leggyorsabb körök tekintetében.
Räikkönené a legsikeresebb ferraris debütáló szezon 6 futamgyőzelemmel. Korábban ezt a rekordot Alain Prost tartotta 5 győzelemmel (1990).
Räikkönen tartja a legtöbb dobogós hely egyazon pályán rekordját, a magyar nagydíjakon kilenc alkalommal állt a pódiumon.
Räikkönen a 2008-as francia nagydíj után csak a 2017-es monacói nagydíj időmérő edzésén tudta megszerezni az első rajtkockát, a két pole-pozíciója között háromezer-kétszázhatvankettő nap telt el. Ezzel csúcstartó.
† A versenyt nem fejezte be, de helyezését értékelték, mert a versenytáv több, mint 90%-át teljesítette.
Räikkönen híres arról, hogy ki nem állhatja, amikor interjút kell adnia, és jellemző rá ilyenkor a cinikus hangvételű, igen rövid válasz is. Leghírhedtebb ilyen válasza 2006-ban volt, amikor a brazil nagydíj után Michael Schumacher búcsúztatóját tartották, és a finn nem volt jelen. Martin Brundle kérdésére, miszerint mit csinált, annyit válaszolt: "éppen szartam".
Beceneve, a "Jégember" is részben utal csak finn származására, másrészt céloz nyugodt, kicsit talán fagyos stílusára. Nem szokása mosolyogni még olyankor sem, amikor örül, és a dobogón mindig előbb iszik a pezsgőből, minthogy locsolna vele. Higgadtsága olyan legendás helyzeteket szült, mint amikor első Forma-1-es futama előtt fél órával ébresztették,mert épp aludt, vagy amikor a felfüggesztett 2009-es Maláj Nagydíj szünetében jégkrémet evett.
Nem szereti, hogy a sportágban nagy szerepet kapnak a drámák és a villongások, mert megakadályozzák a tiszta versenyzést. A saját fejét követi, hírhedt volt az az eset, amikor a 2006-os monacói nagydíjon kiesett, majd otthagyva az autóját, még versenyzői szerelésben a közelben horgonyzó jachtjára ment és beült a jacuzziba.
Egymondatos beszólásai mellett megállapítható, hogy furcsa humorérzéke is van. A 2012-es abu-dzabi nagydíjon hangzott el a rádióban egyik legismertebb mondata: "Hagyjatok békén, tudom, mit csinálok!", amit arra adta válaszul, hogy a csapat folyamatosan informálta őt a mögötte haladó Alonsóról. Később ugyanezen a versenyen megjegyezte a csapatának arra a kérésére, hogy ügyeljen a gumik hőmérsékletére, hogy nem kell emlékeztetniük tíz másodpercenként, egész versenyen ezt csinálja.
2004 novemberében Kimi Räikkönen és menedzsere, Steve Robertson bejelentették, hogy Räikkönen Robertson Racing néven Formula–3-as csapatot alapítanak, aminek operatív vezetését Robertson végzi, a finn versenyző gyakorlatilag csak a nevét és a pénzt adja hozzá.[forrás?]
Kimi Räikkönen első felesége Jenni Dahlmann volt, a 2000-es finn és skandináv szépségkirálynő. 2001. október 5-én találkoztak és 2002. április 6-án volt az eljegyzésük. Esküvőjüket 2004. július 31-én tartották, majd 8 év után, 2012-ben elváltak. Gyermekük nem született.
2013-ban találkozott jelenlegi feleségével, Minttu Virtanennel. 2014 nyarán a pilóta eljegyezte, közös gyermekük, Robin 2015. január 27-én született meg. A pár 2016 augusztusában, zárt körben kelt egybe.  Második gyermekük, Rianna  Angelia Milana 2017. május 16-án született.
Kimi Räikkönen „hivatalos beceneve” az Iceman, azaz Jégember. Ezt a nevet a McLaren csapatfőnöke, Ron Dennis adta neki utalásként nyugodt természetére, illetve északi származására. Az "Iceman" felirat Räikkönen bukósisakján illetve bal alkarjára tetoválva is látható.
Másik beceneve, melyet a szerelők adtak neki, a Kimster, a Kimi és Monster szavak összetételéből. Ezt a 2004-es belga GP-n kapta, mert úgy vezetett, mint egy igazi rém. Említik továbbá Kimppa és Rakka néven is.[forrás?]

A Kínai Népköztársaság, röviden Kína (egyszerűsített kínai írásmóddal 中华人民共和国 (中国), pinjin: Zhōnghuá Rénmín Gónghéguó (Zhōngguó), magyaros átírásban: Csunghua Zsenmin Kunghokuo (Csungkuo)) a világ legnépesebb és Kelet-Ázsia legnagyobb országa, amely egyben túlmutat régióján, mivel mind Közép-Ázsiában, mind a tengeren vannak területei. Az ország 1949-től kezdve kettéosztva él: a Kínai Népköztársaság, Peking (北京, Pejcsing (Běijīng)) fővárossal, illetve a Tajvan (Taiwan) (台灣) szigetéből és annak környékéből álló Kínai Köztársaság, Tajpej (Taipei) fővárossal. Eleinte az utóbbit ismerték el nemzetközileg (még az ENSZ Biztonsági Tanácsában is tajvani (taiwani) képviselők ültek), ám az 1970-es években tapasztalt amerikai–kínai közeledés után megváltozott a helyzet. Bár ma nem tekintik önálló államnak Tajvant (Taiwant), az amerikai erők mindeddig megakadályozták, hogy a Kínai Népköztársaság bekebelezze.
A két állam eltérően fejlődött a 20. század végén. Az élet rengeteg terén más-más szokások alakultak ki. Míg a szárazföldön Mao Ce-tung (Mao Zedong) által 1956 és 1958 között folyamatosan bevezetett egyszerűsített kínai írásmódot használják, Tajvanban (Taiwanban) még mindig a hagyományos írásjegyekkel írnak.
Kína a világ legősibb folyamatos civilizációja, amely már az ókorban önálló kulturális egységet alkotott, és igen fejlettnek számított. Számos, Európában csak jóval később megismert találmány (iránytű, papír, nyomtatás, puskapor, porcelán, selyem, fogaskerék, stb.) már az ókorban vagy a kora-középkorban ismert volt Kínában. Az egységes birodalom (i. e. 221-es) megalakulása óta lényegében egységben, a különböző dinasztiák vezetésével és a többi kultúrától elzárva fejlődött egészen a 19. századig, amikor is az angolok félgyarmati sorba taszították. Egészen a 20. század közepéig a különböző nagy- és középhatalmaknak kiszolgáltatva, közben egy rendszerváltást átélve, 1949-ben a szárazföldön ismét beköszöntött az egység, megalakult a jelenleg is fennálló Kínai Népköztársaság, és az ellenzék kiszorult Tajvan (Taiwan) szigetére.
Kína ma a világ harmadik katonai, második gazdasági potenciálja, a világ legnépesebb állama (1,4 milliárd lakossal). Jelentős kínai etnikum él a világ különböző területein, elsősorban Délkelet-Ázsiában és a fejlett nyugati államokban.
Feltehető végső forrása a kínai Csin (Qin) dinasztia neve, ami indiai és portugál közvetítéssel jutott el Európába. A középkori olasz kiejtés nyomán lett a szókezdő hang a magyar nyelvben „k”. Egyes más elképzelések szerint a tea (茶, csa (chá)), illetve a selyem (丝, sze (sī)) szóban keresendő a szó eredete, de azt is felvették, hogy az első kínai császár, Csin Si Huang-ti (Qín Shǐ Huáng Dì) (秦始皇帝) nevéből alakult ki.
Ami a kínai nyelvű Csungkuo (Zhōngguó) (中国) szót illeti, ez magyarul annyit tesz, mint Középső birodalom vagy Középső királyság. Ezt a nevet egyszerűen azért alkalmazták, mert saját szempontjukból érthetően az ismert világuk közepén helyezkedtek el. Azonban a jelentéstartalma a szónak folyamatosan változott a korai időszakokban: a Sárga-folyó (黄河, Huangho (Huánghó)) körüli fejlett királyságokat, később egészen a Jangce (长江, Csang-csiang  (Cháng Jiāng)) vidékéig tartó területeket, míg a Tang-dinasztia alatt az úgynevezett barbár (nem kínai) területeket is beleértették.
中华人民共和国, Zhōng-huá Rénmín Gònghéguó – Kínai Népköztársaság (KNK). Hivatalos név.
中华民国, Zhōnghuá Mínguó – Kínai Köztársaság. A tajvaniak így nevezik Tajvant, de a KNK-ban nem fogadják el ezt az elnevezést.
A körülbelül Európa méretű ország a következő államokkal határos: Észak-Korea (Koreai Népi Demokratikus Köztársaság), Oroszország, Mongólia, Kazahsztán, Kirgizisztán, Tádzsikisztán, Afganisztán, Pakisztán, India, Nepál, Bhután, Mianmar (Burma), Laosz és Vietnám. A kínai szárazföldet keleten és délen a Pohaj- (渤海, Bóhǎi), a Sárga- (黃海道, Huánghǎi), a Kelet-kínai- (东海, Dōnghǎi) és a Dél-kínai-tenger (南海, Nánhǎi) szegélyezi**. A kínai felségvizeken több mint 5000 sziget fekszik, amelyek közül a két legnagyobb Tajvan (台湾, Táiwān) és Hajnan (海南, Hǎinán).
Kínának lezáratlan területi vitái vannak Indiával, egy szigetcsoport hovatartozásáról Japánnal, valamint a Dél-kínai-tenger egyes szigetcsoportjainak kérdésében Délkelet-Ázsia országainak nagy részével. Egészen az 1997-es megegyezésig az orosz-kínai határnál fekvő bizonyos területek hovatartozása is vitatott volt. Az 1960-as és 70-es években a Kínai Népköztársaság (KNK) kemény, konfrontatív külpolitikát folytatott, ami véres incidensekhez vezetett a kínai-szovjet, a kínai-indiai és a kínai-vietnámi határok mentén. Az utóbbi egy-két évtizedben a KNK a viták békés rendezésének útját választotta, s a vitatott területek hovatartozásáról szakértői tárgyalásokon szándékozik megegyezésre jutni a szomszédaival. Nem egyértelmű még Tajvan helyzete: a Kínai Népköztársaság saját részeként tartja számon a Dunántúl méretű, 21 milliós lakosságú szigetet, de az de facto nem áll az ellenőrzése alatt (ld. alább).
A mai Kína területének jelentős része történelmileg nem tartozott Kínához, csak az utóbbi néhány évszázadban foglalták el a kínai császári seregek. Ilyen Nyugat- és Észak-Kína nagy, ma is főleg nemzeti kisebbségek által lakott része, például Tibet (西藏, Xīzàng) és Kelet-Turkesztán (新疆, Xīnjiāng).
Erősen leegyszerűsítve azt mondhatjuk, hogy Kína területe nyugatról keletre lépcsőzetesen lejt. Nyugaton nagyrészt magas hegységek találhatók Himalája (喜马拉雅, Xĭmălāyă), Kunlun (昆仑, Kūnlún), Tiensan (天山, Tiānshān) stb., valamint a Csinghaj-tibeti-fennsík (青藏高艕, Qīngzàng gāoyuán), innen keletre haladva egyre alacsonyabb hegységek és fennsíkok következnek, s végül az ország keleti felének nagy része alföld. Az ország szárazföldi területének több mint kétharmadát hegységek foglalják el.
Kína legnagyobb része (mintegy háromnegyede) magashegység. Csak keleten, a tengerpartok közelében, a nagy folyók alsó szakasza mentén vannak hatalmas, termékeny alföldek. Legmagasabb pontja a Mount Everest, más néven Csomolungma (珠穆朗瑪峰, Csumulangma Feng (Zhumulangma Feng)): 8848 m, legalacsonyabb pontja pedig a Turfáni-mélyedés (吐魯番盆地, Tulufan Pendi): -154 m. Tájai:
Legnagyobb folyók: Jangce (长江, Csang Csiang (Chang Jiang)), Sárga-folyó (黄河, Huang Ho (Huang He)), Hszi Csiang (Xi Jiang) (西江), Amur (黑龍江, Hejlung Csiang (Heilong Jiang)), Szunghua Csiang (Songhua Jiang) (松花江), Brahmaputra (雅鲁藏布江, Jalu Cangpu Csiang (Yalu Zangbo Jiang)), Tarim (塔里木河, Talimu Ho (Talimu He)), Jalung Csiang (Yalong Jiang) (雅砻江), Jalu Csiang (Yalu Jiang) (鸭绿江), Indus (印度河, Jintu Ho (Yindu He)), Mekong (湄公河, Mejkung Ho (Meigong He)).
Legnagyobb tavak: Dongting-tó (洞庭湖, Tungting Hu (Dongting Hu)), Kuku-nór (青海湖, Csinghaj Hu (Qinghai Hu)), Hanka-tó, Poyang-tó (鄱阳湖, Pojang Hu (Poyang Hu)), Lop-nór, Tai-tó (太湖, Taj Hu (Tai Hu)), Nam-tó, Siling-tó, Hongcei-tó (洪泽湖, Hungcö Hu (Hongze Hu)), Hulun-tó
Kína éghajlata a nagy területi kiterjedés miatt igen változatos. Legnagyobb része szárazföldi éghajlatú, de déli területei már a trópusi és szubtrópusi övezetben találhatók, míg északi területei a hideg övhöz fekszenek közel. A domborzatnak megfelelően Kínában jócskán találunk magashegységi, valamint sivatagi éghajlatú területeket is. Az ország déli és keleti területei monszun hatás alatt állnak: tavasszal és nyáron a Csendes-óceán felől érkező meleg monszun szelek sok csapadékot hoznak, így a nyár Kína nagy részén meleg és csapadékos. Télen viszont északnyugat felé haladva egyre szárazabb és hidegebb az időjárás. Tehát délkeleten a nyár forró és csapadékos, a tél enyhe és csapadékos, míg északnyugaton a nyár forró és csapadékos, a tél hideg és száraz. Természetesen egyes területeken a domborzat jelentősen módosítja ezeket a tendenciákat.
Az ország déli területein a szubtrópusi monszunéghajlat az uralkodó, az északi, tengerhez közeli vidékeken a nedves kontinentális, beljebb száraz kontinentális, illetve Belső-Mongólia Autonóm Terület egyes vidékein a mérsékelt övi sivatag éghajlat jellemző. A magashegységekben és Tibetben hegyvidéki éghajlat van.
A kínai gazdaság erősödésével párhuzamosan nő a környezetszennyezés, amely az egész Földre hatással van: hetente mintegy két új erőművet adnak át Kínában, amelyek működése a globális felmelegedési válságot is egyre fokozza. Súlyos gondot okoz a termőtalaj eróziója, a vizek és a levegő elszennyeződése. Kevés az ivóvíz, a sivatagok terjeszkednek.A születési rendellenességgel világra jövő csecsemők aránya 2001 óta közel 40%-kal növekedett: míg 2001-ben minden 10 ezer szülésre átlagosan 104,9 testi fogyatékos eset jutott, addig 2006-ban már 145,5. A Kínában születő évi 20 millió csecsemőből 0,8–1,2 millió újszülött valamilyen születési hibával jön világra, közülük 300 ezer babánál szemmel látható a fogyatékosság.
Kínában 187 nemzeti park található. Ezek többsége nem összefüggő területen fekszik, hanem egyenként is sok védett terület tartozik hozzájuk. Helyzetüket 1999-ben szabályozták.
A lista az UNESCO világörökségi programjának kínai helyszíneit sorolja fel. Kína 2014-ben 47 világörökségi helyszínnel rendelkezett, amellyel második volt a világon. A helyszínek közül 33 kulturális, 10 természeti és 4 kulturális és természeti (vegyes) helyszín.
Kína az egyik legősibb civilizáció. A Sárga-folyó évenkénti áradásai során lerakott termékeny hordalékon már az i. e. 6. évezredben kialakult a földművelő életmód.
A mondabeli első kínai császár Huang-ti (Huang Di), Kr. e. 2100-ban alapította meg az első kínai államot a mai Peking környékén. Ezután kialakult a többi kínai királyság is.
I. e. 221 táján a Csin (Qin) állam Csin Si Huang-ti (Qin Shi Huangdi) vezetésével legyőzte a többi tizenegy nagy fejedelemséget, létrejött az egységes kínai állam. Ez a császárság sokféle etnikumot egyesített, de kifelé jól védhető volt: keletről a tenger, délről az áthatolhatatlan erdőségek, nyugatról a hegyek határolták. Mindössze északról volt sebezhető. A nomád népek támadásait kivédendő épült meg a Kr. e. 5-1. évszázad között a kínai nagy fal erődrendszer, melynek egységesítése Cseng (Zheng) császár érdeme.
A Csin-dinasztia (Qin-dinasztia), majd az azt követő Han- és Csin-dinasztia (Jin-dinasztia) uralkodása idején Kína óriásit fejlődött. A virágzásnak a hunok Kr.u. 316-os hódítása vetett véget. Kína 589-ig sok részre szakadva maradt, majd 589-ben a Szuj-dinasztia (Sui-dinasztia) egyesítette. A Tang-dinasztia vezetésével 875-ig maradt egységes állam, akkor sok fejedelemségre esett szét. Ez az „öt dinasztia kora”, amely 960-ig tartott. A Szung-dinasztia (Song-dinasztia) vezetése alatt Kína újra egyesült. Az 1127-es dzsürcsi hódítással véget ért a kínai dinasztiák kora. 1279-ben Kubiláj mongol vezér lett a kínai császár, megalapította a Jüan-dinasztiát (Yuan-dinasztia). Ennek helyébe 1368-ban a kínai Ming-dinasztia lépett. Végül 1644 és 1911 között a mandzsu Csing-dinasztia (Qing-dinasztia) uralkodott. Ekkor alakult ki Kína jelenlegi határa. Elfoglalták Tajvant (Taiwan-t) és Tibetet, határszerződést kötöttek Oroszországgal. Kína a 18. század végéig terjeszkedett. Csien-lung (Qianlong) császár halála után megindult Kína bomlása.
Az 1842-es, majd 1856-60-as ópiumháborúk során Kína az egyenlőtlen szerződések révén lényegében függőségbe, félgyarmati helyzetbe került, elsősorban Angliától, de más akkori nagyhatalmaktól is. Közben az elnyomott tömegek egyre jobban lázadoztak. Az 1901-ben levert bokszerlázadás után 1911-ben polgári demokratikus forradalom döntötte meg a császárságot. Kína köztársaság lett. Ezután hamar eluralkodott a káosz, bekövetkezett a hadurak kora. Gyakran beavatkoztak külső hatalmak, elsősorban Japán és Anglia. 1925-ben polgárháború tört ki, amely 1949-ig tartott. A II. világháború idején, a Japán ellen vívott háború közben sem szünetelt a polgárháború. A nemzetközileg elismert kínai kormány élén a Kuomintang (Guomindang) (Nemzeti Párt) állott. 1949-ben a kommunisták a szárazföldről kiszorították a Kuomintang (Guomindang) pártot Tajvan (Taiwan) szigetére. Megalakult a Mao Ce-tung (Mao Zedong) vezette Kínai Népköztársaság.
1958-ban Mao Ce-tung (Mao Zedong) meghirdette „Nagy ugrást”. Az ekkor megkezdődött folyamatok az 1966–69-es kulturális forradalomban érték el csúcspontjukat.
A '70-es évektől kezdve Kína folyamatosan bontotta le merev rendszerét. Gazdaságpolitikája kapitalista jellegű lett, miközben a pártállam fennmaradt. A demokráciát követelő 1989-es diáklázadást vérbe fojtotta a karhatalom.
Csiang Cömin (Jiang Zemin) elnök, és Csu Zsung-csi (Zhu Rongji) miniszterelnök vezették az országot az 1990-es években. Az ő irányításuk alatt Kína gazdasági teljesítménye hozzávetőleg 150 millió parasztot emelt ki a mélyszegénységből és az ország átlagos GDP növekedése 11,2% volt. Az ország formálisan csatlakozott a Kereskedelmi Világszervezethez 2001-ben, és szintén magas gazdasági növekedést ért el Hu Csin-tao és Ven Csia-pao kormányzása idején is a 2000-es években. A gyors növekedés azonban súlyos hatással volt az ország természetes erőforrásaira és a környezetre, amely tüntetésekhez és személycserékhez vezetett a politikában. A 2008-ban kirobbant gazdasági világválság ellenére az életminőség továbbra is gyorsan javult az országban, viszont a központosított politikai ellenőrzés nem enyhült.
2012-ben a kommunista párt vezetőségében történő változásokra utaló jelek voltak megfigyelhetők, például Vang Li-csun, Csungking polgármester helyettese bizalmas információkat szolgáltatott ki az amerikaiak részére, amely hatalmas botrányt keltett Kínában. 2012. novemberében, a KKP 18. kongresszusán során , Hu Csin-tao vezetői helyét Hszi Csin-ping vette át. A kínai kormány nagyszabású gazdasági reformokba kezdett, amely strukturális bizonytalanságokkal küzdött és a gazdaság növekedése is lelassult. A Hszi–Li adminisztráció jelentős reformokat ígért az egygyermekes politikával és a börtönrendszerrel kapcsolatosan. 2015. október végén a kínai kormány bejelentette, hogy eltörli a több évtizede érvényben lévő egy gyermekes politikáját és immáron egységesen kettőre emeli a megengedett gyermekek számát családonként.
A Kínai Népköztársaság államszervezetét a hármas felosztás jellemzi: a kormányzati hatalom megoszlik a Kínai Népköztársaság kormánya, az Államtanács, illetve a Kínai Népi Felszabadító Hadsereg között. A legtöbb, bár nem minden, posztot a Kínai Kommunista Párt tagjai foglalnak el, a pártot pedig a Politbüro Állandó Bizottsága irányítja, egy 4-9 főből álló csoport, akik a legfontosabb döntéseket hozzák. A hatalom a legfőbb vezető, az államfő (jelenleg Hszi Csin-ping) kezében összpontosul, aki három igen fontos szervezetet vezet: a Kommunista Párt és a Központi Bizottság főtitkára, a Kínai Népköztársaság elnöke, valamint a Központi Katonai Bizottság elnöke. A Kommunista Párt helyzetét a Kínai Népköztársaság alkotmánya garantálja, míg megvalósításának eszköze az államszervezet, a hadsereg, a média és a gazdaság jelentős része felett gyakorolt közvetlen felügyelet. Az államszervezet fontos elemei az  Országos Népi Gyűlés, a népköztársaság elnöke, illetve az Államtanács (a kormány). Az Államtanács tagjai az államfő, négy helyettese, öt államtanácsos, illetve 29 miniszter és az államtanácsi bizottságok vezetői.
Az alkotmány alapján az Országos Népi Gyűlés a legfelsőbb törvényhozó hatalom, minden évben két hétig ülésezik, feladata a legfontosabb politikai irányelvek, törvények, az állami költségvetés, valamint legfontosabb személyi változások megvitatása és elfogadása. A legtöbb törvényt az Országos Népi Gyűlés Állandó Bizottsága fogadja el.
Az alkotmány szerint csak az Országos Népi Gyűlés módosíthatja az alkotmányt, hozhat törvényeket és dönthet az ország politikai élete szempontjából jelentősebb kérdésekben. Az Országos Népi Gyűlésben (ONGY) egyaránt képviselve vannak a tartományok, a központi kormányzat alá rendelt városok, a fegyveres erők választott küldöttei, valamennyi nemzetiség, „demokratikus párt” és szervezet. Az ONGY tagjait ötéves időtartamra választják meg. Évente egyszer ülésezik, ülését az ONGY Állandó Bizottsága hívja össze. Mielőtt az ONGY éves ülése megnyílik, előkészítő ülést tart, hogy megválassza az elnökséget és a főtitkárt, és hogy elfogadják a hivatalos programot. Amikor az ONGY nem ülésezik, a munkát az ONGY Állandó Bizottsága folytatja, amely felelősséggel tartozik az ONGY-nek. Az Országos Népi Gyűlésnek széles feladat- és hatásköre van. Ebbe beletartozik az, hogy módosíthatja az alkotmányt, illetve ellenőrzi annak betartását. Törvénybe iktatja és módosítja a bűncselekményekre, az állami szervezetekre és az egyéb fontosabb területekre vonatkozó alapvető szabályokat. Megválasztja a Kínai Népköztársaság elnökét és alelnökét. A miniszterelnök javaslata alapján dönt a miniszterelnök-helyettesek, az államtanácsosok, a minisztériumok és a bizottságok vezetésével megbízott miniszterek, a Legfelsőbb Ellenőrzési Főigazgatóság vezetőjének és az Államtanács főtitkárának jelöléséről. Megválasztja a Központi Katonai Bizottság (KKB) elnökét, s az elnök javaslata alapján dönt a KKB más tisztségviselőinek megválasztásáról. Megválasztja a Legfelsőbb Népi Bíróság elnökét és a Legfelsőbb Népi Ügyészség főügyészét. Felülvizsgálja és jóváhagyja a népgazdasági és társadalomfejlesztési tervet, valamint az ezek végrehajtásáról szóló döntéseket. Módosítja vagy érvényteleníti az Állandó Bizottság nem megfelelő határozatait. Jóváhagyja a tartományok, autonóm területek, közvetlenül a központi kormányzat alá tartozó városok létrehozását. Dönt a különleges közigazgatási területek felállításáról, és meghatározza az ottani rendet. Dönt háború és béke kérdéséről. Visszahívhatja, vagy felmentheti hivatalából a KNK elnökét vagy alelnökét, az Állandó Bizottság, az Államtanács és a KKB tagjait, a Legfelsőbb Népi Bíróság elnökét és a Legfelsőbb Népi Ügyészség főügyészét.
Kínában a legfontosabb politikai szervezet a Kínai Kommunista Párt (KKP, Csungkuo Kungcsantang (Zhongguo Gongchandang)). A KKP-n kívül még nyolc politikai párt és nyolc jelentősebb népi szervezet működik. Ezek a szervezetek részt vesznek az állam irányításában. A párt jellegű szervezetek közé tartozik a Kuomintang (Guomindang) Kínai Forradalmi Bizottsága, amely 1948 januárjában alakult. Jelenleg több mint ötvenháromezer tagot számlál, akik nagyobbrészt a korábbi Kuomintang (Guomindang) tagjai voltak, illetve akiknek történelmi kapcsolataik vannak a Kuomintanggal (Guomindanggal). A Kínai Demokratikus Ligát 1941 októberében alapították. Az eredeti neve Demokratikus Politikai Csoportok Ligája volt. Jelenlegi nevét 1944 szeptemberében vette fel. Ma több mint százharmincezer tagja van, akik kulturális és oktatási körökből kikerült értelmiségiek. A Kínai Demokratikus Nemzetépítés Társaságát 1945 decemberében alapították. Tagsága főként a korábbi hazai gyáriparosokból és üzletemberekből áll. Jelenleg hatvankilencezer tagja van. A Demokráciát Előmozdító Kínai Társaságot 1945 decemberében alapították, tagjai főleg az oktatási, a kulturális, a tudományos és a kiadói területeken dolgozó értelmiségiek közül kerültek ki. Jelenleg hatvanötezer tagot számlálnak. A Kínai Demokratikus Paraszt-Munkás Pártot 1930 augusztusában hozták létre. Eredetileg a Kuomintang (Guomindang) Ideiglenes Akcióbizottságának hívták. 1935-ben Kínai Országos Felszabadítási Akcióbizottságra változtatta a nevét, jelenlegi nevét 1947 februárjában fogadták el, tagjai az egészségügy, a kultúra és az oktatás, illetve a tudomány és a technika területén működnek. Jelenleg több mint hatvanötezer tagjuk van. A Kínai Cse Kung (Zhi Gong) Pártot 1925 októberében alapították. Tagjai nagy része hazatért tengerentúli kínai. Jelenleg tizenötezer tagja van. A Csiuszan (Jiusan) (Szeptember 3.) Társaságot 1944 decemberében alapították. Tagjai javarészt a tudomány, a technika, a kultúra és az oktatás, illetve az egészségügy területén dolgozó értelmiségiek. A Taiwani Demokratikus Önkormányzati Ligát 1947 novemberében alapították. Tagjai nagyobbrészt Tajvanon született, de jelenleg a szárazföldön élő kínaiak. Ezerhatszáz tagjuk van.
Kína 23 tartományból (省) (Tajvant (Taiwan-t) (台灣) is számítva), 5 autonóm területből (自治区), 4 tartományi jogú városból (直辖市) és 2 különleges igazgatású területből (特别行政区) áll.
Kínában él a Föld népességének több mint 1/5-e, igen egyenlőtlen eloszlásban, az ország délkeleti 1/3-a tömöríti a lakosság 85%-át. A tengerparton több mint 400 fő/km² felett van a népsűrűség, míg Tibet népsűrűsége csupán 2 fő/km².
Kína lakosságának kb. 92%-a kínai, azonban ez a népcsoport nem egységes, jelenleg a Kínai Népköztársaságban 56 népcsoportot tartanak számon. Mindezek közül a legjelentősebb a han népcsoport, amely Kína lakosságának zömét adja. Több népcsoportot ide soroltak be és erőszakosan sinizálták őket.
Az ország hivatalos nyelve a mandarin, de további nyelvjárások is jellemzőek (ezek közül a legismertebb a kantoni).
Bővebben: Kínai nyelvAz országban 55 nemzeti kisebbséget tartanak nyilván, ezek közül a muszlim hujok és a mandzsuk a kínai nyelvet és írást használják, a többieknek saját nyelvük, 23-nak nemzeti írása van. A legfontosabb honos nyelvek a belső-mongóliai mongol nyelvek és a török nyelvcsaládhoz tartozó ujgur.
Az emberek felekezeti megoszlásáról igen eltérő felmérések születtek, ez alapján:
1978-tól kezdve a Kínai Kommunista Párt folyamatos lépéseket tett a tervgazdaság piacgazdasággá alakításáért. A mezőgazdaságban felhagytak a korábbi erőszakos kollektivizálással, helyette áttértek az állami gazdaságokra. A szolgáltatásban és a könnyűiparban megjelenhetett a magánszféra, amely az ország meghatározott területein egyben külföldi vállalkozók odatelepülését is jelentette. A párt befolyását a gazdaság minden területén csökkentették, a helyi hatóságok, illetve a vállalatok vezetősége kapta kézbe az irányítást. Így Kínában létrejött a szocialista piacgazdaság.
Ez a gazdaságpolitika meghozta a gyümölcsét: 20 év alatt megnégyszereződött az ország GDP-je. Kína jelenleg a világ második gazdasági potenciálja, amelyet elsősorban nagy lakosságának köszönhet (1,3 milliárd fő), miközben még mindig csak kb. 6000 dollár jut egy kínai lakosra. A kínai gazdaság minden évben jelentősen gyarapszik, évente 8–11%-kal nő a GDP, amely ha folyamatos marad, Kína hamar jelentős gazdasági térséggé nőhet óriási piaccal. A 2000-es évek elején Kína vált a világ 3-4. legnagyobb gazdaságává.
2014-ben - az IMF adatai alapján – Kína nemzeti össztermékének reálértéke 17,6 ezer milliárd dollár, míg az Amerikai Egyesült Államoké 17,4 ezer milliárd dollárt tesz ki. Ez alapján 2014-től Kína veszi át a világ legnagyobb gazdasága címet. Ennek ellenére az országos szintű, egy főre jutó átlagjövedelem nem éri el a világátlagot.
Államformája: népköztársaság. 1911. december 31-ig császárság, 1912. január 1-jétől köztársaság volt, 1949. október 1-jétől népköztársaság.
A GDP összetétele 2014-ben, származási szektor szerint: mezőgazdaság: 9,2%, ipar: 42,6%, szolgáltatások: 48,2%.
A lakosság foglalkozása (2012-ben): mezőgazdaság: 33,6%, ipar: 30,3%, szolgáltatások: 36,1%.
A nagy tengerszint feletti magasság, illetve a szárazság miatt az ország területének több mint 1/3-a terméketlen. Kína termőföldjei már alig bővíthetők, sőt az építkezések és a talajpusztulás miatt lassan fogyatkoznak. 
A szűk mezőgazdasági potenciált jelzi, hogy a Föld szántóterületének 7%-ról kell biztosítani a kínaiak élelmezését, akik a világnépesség 22%-át teszik ki.
A kínaiak szinte minden talpalatnyi földet megművelnek. A szántóföldek a hegyek oldalán kialakított teraszokra is felnyúlnak. 
Az összes szántó felét öntözik, ez a száraz belső országrészben mindenfajta művelés előfeltétele, keleten az árasztásos rizstermesztést, a Lösz-fennsíkon és a Kínai-alföldön pedig az aszály kockázatának csökkentését szolgálja.Az élelmezésben kiemelkedő a rizs termesztése, amely a kínaiak legfontosabb kenyérgabonája. A melegebb délkeleti tájakon évente kétszer, néhol háromszor is beérik.
Kínában tartják a világon a legtöbb sertést és baromfit. A szarvasmarhát és bivalyt igaerejéért tartják. A selyemhernyó-tenyésztés közel 4 ezeréves múltra tekint vissza. Főleg az ország déli részén foglalkoznak vele, ahol a táplálékául szolgáló eperfa él.
A 21. század elején a gépgyártás adja az ipar termelési értékének több mint felét és foglalkoztatja a munkások mintegy 1/3-át. A foglalkoztatási szektorban a második helyen a textil- és ruházati ipar áll, majd a vegyipar és élelmiszeripar következik.
Textil- és ruházati ipar: A tengerparti régió  Sanghaj, Kanton, Hongkong, Qingdao, Tiencsin, Weihai stb.
Elektronika: Sanghaj (Shanghai), Peking („kínai Szilícium-völgy”), Hongkong (Hong Kong).
Autógyártás: Sanghaj (Shanghai), Kanton (Guangzhou), Tiencsin (Tianjin), Csungking (Chongqing).
Gépgyártás: Hongkong, Sanghaj (Shanghai), Tiencsin (Tianjin), Peking, Senjang (Shenyang), Kujjang (Guiyang).
Vegyipar: Peking, Sanghaj (Shanghai), Kaohsziong (Gaoxiong) (Tajvan (Taiwan)), Talien (Dalian), Tajjüan (Taiyuan).
Vaskohászat: Peking, Sanghaj (Shanghai), Kaohsziong (Gaoxiong), Csungking (Chongqing), Tajjüan (Taiyuan).
Színesfémkohászat: Sanghaj (Shanghai), Shenyang, Kaohsziong (Gaoxiong), Kunming, Hszian (Xi'an), Tajjüan (Taiyuan).
Kerámiaipar: Jingdezhen, Jixing, Jiangxi, Boshan.Az ország hatalmas területe gazdag ásványkincsekben; feketekőszén, vasérc, bauxit, rézérc, mangánérc, arany, földgáz, kőolaj.
Kezdetben a gazdag nyersanyag-lelőhelyeknek köszönhetően önellátó volt, viszont az óriási méretű ipari növekedés következtében szinte mindenből behozatalra szorul.
Kína máig tartó egyik nagy gondja az energiahiány. Régen önellátó volt kőolajból, azonban mára már a 2. legnagyobb importáló, ezért érzékeny az olaj világpiaci árának változására. Kőolajtól való függőségét atomerőművek építésével próbálja csökkenteni. Ezek ellenére is gyakoriak a kényszerszünetek; előfordul hogy emiatt a termelőkapacitás 60%-a leáll. Ezt fokozza a háztartások növekvő fogyasztása, illetve az egyre nagyobb létszámban megjelenő autó (1995-ben még csak 320 ezer személyautót gyártottak, addig 2007-re már több mint 6 milliót).
Import: Dél-Korea – 9,7%, Japán – 8,3%, USA – 8,1%, Tajvan – 7,8%, Németország – 5,4%, Ausztrália – 5%.A 18 század elejéig Kína a világ egyik vezető gazdasági nemzete volt. Számos találmány (papír, porcelán, nyomtatás, lőpor stb.) tette vonzóvá a lehetséges kereskedelmi partnerek számára. Kínával való üzletkötés feltétele volt többek közt a Kotau (mély meghajlás) a császár előtt. A 19. század elején, az USA és Európa kereskedelmének fellendülése következtében, Kína hatalma csökkenni kezdett. A Japán által elfoglalt területek elvesztése tovább gyengítette az országot.
Az 1949-ben megalakult Kínai Népköztársaság legfőbb feladata ezért a több mint 540 milliós nép élelemmel való ellátása volt. A kommunista kormány szigorú tervgazdálkodáson alapuló gazdaságirányítási rendszert vezetett be, centralizálta az árak meghatározását, és eltörölte a magántulajdont. E gazdaságpolitika következménye a külkereskedelmi elszigetelődés mellett a süllyedő életszínvonal lett, amelynek hatására tízezrek haltak meg.
1978-ban Teng Hsziao-ping (Deng Xiaoping) utasítására nyitottak a gazdaság elszigeteltségén, bevezették a piacgazdálkodás primitív formáját. A gazdasági liberalizáció azonban csak korlátozott volt, sok tevékenység állami felügyelet alatt maradt. Az 1990-es években Kína folyamatosan tárta ki kapuit a világ felé, megkönnyítve ezzel a kereskedelmet és a gazdasági növekedést. 2014-ben Kína a világ első számú gazdasági hatalma lett.
Turizmusa a világ turizmusában meghatározó szerepet tölt be. A turista érkezések száma 2005-ben a negyedik, a bevételeket számítva pedig a hatodik helyet foglalta el a világon. A közelmúlt legdinamikusabb fejlődését is ez a kelet-ázsiai ország produkálta az ágazatban. A WTO előrejelzése szerint 2020-ban ez az ország lesz az első számú célpont a világ idegenforgalmában, és kiutaztatása is az elsők közé fog kerülni.[forrás?] Az ország jelentőségét a turizmusban a még kihasználatlan utazási potenciálja adja.
A 2000-es évek elején Kína belföldi áruszállításának alig több mint 1/10-e jut a közutakra, a többi csaknem egyenlő arányban oszlik meg a vasúthálózat, valamint a belföldi vízi utak és a part menti hajózás között. Sanghaj Yangshan nevű kikötője a világ legnagyobb árukikötője és Hongkong is a legnagyobbak közé tartozik. További nagy, forgalmas tengeri kikötők: Dalian, Ningbo, Kanton, Qingdao, Lianyungang.
Közúti hálózata gyorsan fejlődik, hosszát tekintve a második az Egyesült Államok után. A növekvő életszínvonal és a virágzó gazdaság miatt egyre többen engedhetik meg maguknak a személyautót. Ezzel nem tud lépést tartani az úthálózat, gyakoriak a közlekedési dugók.
Kínának több mint száz polgári repülőtere van, a legnagyobb forgalmat Hongkong, Peking, Sanghaj, Kanton, Shenyang, Chengdu és Xiamen bonyolítja.
Kínában a vasútra nagy szerep hárul. A vasúti hálózat hossza 78 000 km. A teljes pályahossz 154 600 km. Ez a legforgalmasabb hálózat a világon, az összes vasúti szállítás 24%-a zajlik a Föld összes vasúti pályájának 6%-án. Sok villamosított vonal is van, hosszát tekintve a harmadik legnagyobb a világon Oroszország és Németország után. 2012-re Kínáé a leghosszabb gyorsforgalmi hálózat a világon.
A kínai kultúra a többi fejlett kultúrától elzárva fejlődött. Régiójában meghatározó jelleggel bír; mind Japánra, mind Koreára, mind Vietnámra komoly hatást gyakorolt.
Mindamellett, Kínában egyféle kulturális sokszínűség is jellemző. Ezt az is mutatja, hogy három életfilozófia: a taoizmus, a konfucianizmus és a buddhizmus is elterjedt.
Kínában az építészet meghatározó művészeti ág. A művészet ezen ágának a legszebb alkotásai a pagodák.
A tradicionális hiedelmek gyakran megjelennek a kínai építészetben. Az úgynevezett szellemfalat például azért állították fel a lakások és paloták bejárata mögött, hogy ezzel megakadályozzák a gonosz szellemek belépését, melyekről úgy hiszik, hogy csak egyenes úton mozognak és nem képesek kanyarogni.
A paloták tetőzetét oromdíszek ékesítik: a tetőgerinc két végén található mitológiai szörnyek a tűztől és gonosz szellemektől védelmezik az adott épületet.
A kínaiak a legkorábbi időktől kezdve a fát részesítik előnyben építési alapanyagként, mivel azt nemcsak könnyen lehetett szállítani, de praktikusnak is bizonyult. A lakóhelyeket nem állandó épületeknek építették, hanem úgy tervezték őket, hogy majd újra és újra át lesznek építve.
A tetőszerkezet nagyban eltér a nyugaton elterjedt tetőtípusoktól. A kínai tetőt olyan egymáson nyugvó gerendák alkotják, amelyek felfelé haladva fokozatosan egyre rövidebbek. Ez a szerkezettípus egyrészt lehetővé tette a tető természetes görbületét, másrészt esztétikai célokat is szolgálhatott. A tetőt végül félköríves cserepekkel borították be.
A tradicionális kínai kertekben igyekeztek finom összhangot teremteni a természetes és mesterséges elemek között annak az alapvető taoista felfogásnak megfelelően, mely szerint törekedni kell a természettel való harmóniára. Az olyan filozófiai fogalmak, mint a jin-jang, képezték a kerttervezés alapjait mind a szó szerinti értelemben, mind látványelemként.
A történelem folyamán két fő kerttípus alakult ki: a császári park és a tudós-hivatalnokok magán pihenőhelyei.
A kínai festészet rendkívül jellegzetes, az európaitól erősen eltér, a 19. században a kuriózumokat kereső Európában hamar meghonosodott.
Úgy tartják, hogy a selyemhernyók tenyésztése egészen a Kr. e. 3. századra vezethető vissza. Évszázadokon keresztül a selyem szolgált fizetőeszközül: az állami szolgálatban állók, a hivatalnokok és a külföldi követek gyakran kaptak fizetségként vagy ajándékként selyembálákat. Az értékes anyagból a Közel-Keletre és a Római Birodalomba is szállítottak, többnyire a Selyemúton keresztül.
A selyemgyártás mai központjai Suzhou és Wuxi Zhaijang tartományban, Hangcsou körzetében, itt viszonylag alacsony áron lehet selymet vásárolni. Hangcsounak a legnagyobb a selyemipara, Suzhou pedig művészi selyemhímzéseiről híres.
A kínaiak valamikor a 7. században találták fel a porcelánt, de a kínai kerámiák története egészen a neolit korig vezethető vissza.
A szeladon volt az ősi Kína legszélesebben elterjedt porcelántípusa, amelyet vasoxid keverékéből állítottak elő - az égetés során keletkezett máz ebben az esetben zöld tónusú volt. A háromféle színű mázzal borított Sancai-kerámiák a Tang-korszakból világhírre tettek szert.
Az egykoron a császári udvar által támogatott Jingdezhen lett a porcelángyártás központja a 14. századtól. Napjainkban viszonylag olcsón lehet porcelánt vásárolni szerte az országban. Antik darabokhoz nehéz hozzájutni, mert az ópiumháborúk előttről származó műtárgyak kereskedelmét a kínai kormány nem engedélyezi.
A Közép- és Dél-Kínában honos lakkfa kérge tejszerű nedvet választ ki magából, amely nedves levegőn megszilárdul, majd kiszárad és megbarnul. Ez a száraz lakkréteg nem ereszti át a nedvességet, karcálló, ezért ideális eszköz az olyan anyagok megóvására, mint a fa vagy a bambusz.
Lakkozásnál először egy alapozó réteg kerül a belső anyagra, ezután következik egy különösen vékony réteg a legfinomabb lakkból. Korom vagy ecetbe áztatott vasreszelékek hozzáadásával fekete, krómmal vörös lakk nyerhető. A lakkozott tárgyak sima, fényes felülete nemcsak mutatós, de egyúttal erős és pillekönnyű is. A legkorábbi lakkozott tárgyak a Hadakozó fejedelemségek korából (Kr. e. 403–221) valók. Ebben az időben a lakk hétköznapi anyagnak számított. A (fából, bambuszból, bőrből, fémből, agyagból készült) berendezési tárgyakat gyakran vonták be lakkfelülettel.
A jáde Kína legértékesebb drágaköve és megmunkálása a legkorábbi olyan művészeti forma volt, amelyet a lehető legmagasabb szinten műveltek. 
A kínaiak nemcsak a szépségéért, de a neki tulajdonított varázserőért is tisztelik a jádekövet. A régi időkben a jádét rituális és vallási célokra használták, később azonban főleg díszítő és más esztétikai funkciót töltött be.
A mai kínai jáde-faragványokat készítő műhelyek mintegy 30 különböző jádekővel dolgoznak. A leghíresebb műhelyek Hetianban, Shoushanban és Luoyangban találhatók.
A kínai írás kb. 3000 éve született meg; a jellegzetes, szótagokat jelölő kínai karakterek azóta használatban vannak, igaz csak Tajvanon és Japánban. A Kínai Népköztársaságban 1956-58-ban bevezetett egyszerűsített kínai írásmód a hivatalos.
Az írás mindig is fontos szerepet játszott a kínai kultúrában. Nemcsak a különböző filozófiai és tudományos munkában, hanem a közigazgatásban is használatos volt. A hivatalnoki réteg is írásos versenyeken választották ki, illetve a kalligráfia és kínai szépirodalom is mindig virágzó művészeti ág volt.
A kínai zene egyedülálló. Hangskálája eltér az európai nyolcfokútól, helyette pentaton skálája van, mivel egy oktávban csak öt hang található.
Jellegzetes népi hangszerek: fúvós (fafúvók, okarina, szájorgona, pánsíp), ütő- (dob-, gong-, harangfélék), pengető- (citera-, cimbalom- és gitárfék), és vonós hangszerek (2, 3 és 4 húrú hegedűfélék).
Kína tudományos élete az ókortól kezdve igen fejlett sok tudományágat tekintve.
Az ókori kínai matematika, amely az ókori görögökével összemérhető, elsősorban az építészetet és a földrajztudományt szolgálta.
Mindenképp szólni kell a kínai csillagászatról, illetve csillagjóslásról, amely a mai napig nagy becsben tartott kínai horoszkóp alapjául szolgált.
Továbbá jelentős kínai eredmények születtek a kémia és a biológia területén is.
Kína rengeteg találmánnyal rendelkezett, amely Európában csak jóval később honosodott meg.
Kína ősi hitrendszerei ritkán kerültek összeütközésbe egymással. A kínai nép körében mindig is szabadon keveredtek és többnyire jól kiegészítették egymást a különböző vallási meggyőződések és gyakorlatok.
Kína szellemi életének meghatározó tényezői az úgynevezett három tanítás: a taoizmus, a konfucianizmus és a buddhizmus voltak. A két őshonos filozófiai rendszer közül a konfucianizmus sokkal inkább volt filozófia, amely az erkölcsről és a viselkedés pragmatikus alapjairól tanított, míg a taoizmus egyszerre volt filozófiai és vallási irányzat. A buddhizmust Indiából vették át az 1. században, majd fokozatosan kifejlődött belőle egy sajátos kínai változat, ahogyan a konfucianizmus és a taoizmus hatást gyakoroltak rá.A múlthoz hasonlóan a mai Kínában is sokan mutatnak be rituális áldozatokat házi oltáraikon az őseiknek, továbbá igen sokféle istenségnek a templomaikban. Számos szentélyben a jövendőmondás újabb formáit is gyakorolják.Az emberek többsége komolyan veszi a babonákat. A végzetbe vetett hit a feudális társadalomban gyökerezik, ahol úgy hitték, hogy „az isten” – azaz a császár – dönt az egyes emberek sorsa felett.
A jövendőmondó tanácsait követni néha azt jelenti, hogy le kell borotválni a fejüket, hogy ezzel engeszteljék ki a szerencse istenét, vagy élénk vörös övet kell viselniük, függetlenül attól, hogy milyen ruha van rajtuk.A fengsuj (szél és víz) ősi spirituális törvények gyűjteménye, más néven geomantika, amelyekkel a jó szerencsét igyekeznek vonzani, a balsorsot pedig megelőzni. Kínában az emberek és modern vállalatok gyakran komolyan követik a fengsuj útmutatásait.A taoizmus legfontosabb tanítása harmóniát találni a természet erőit mozgató teremtő őserővel és elérni a nem-cselekvés (vu-vej) állapotát. A nem-cselekvés a céltudatos cselekvés elkerülését jelenti, azaz helyet adni a változások természetes folyamataival összhangban álló spontán cselekvésnek, és majd ez előbbiek által megvalósítani a tökéletességet és a halhatatlanságot, vagyis a teljes megvilágosodást. A Tao („az Út”) azt az ösvényt jelenti, amelyet a természeti világgal történő harmónia eléréséhez követni kell.
Egy másik fontos kínai tudomány a hagyományos kínai orvoslás. A kínai akupunktúra, illetve további természetgyógyászati módszerek a nyugati országokban is egyre népszerűbbé válnak.
Kínában kora reggel több millió, többségében idősebb ember gyűlik össze a parkokban, hogy tornagyakorlatokat végezzenek. A tradicionális testedzésnek több válfaja is van, amelyekkel nemcsak a test karbantartásáról gondoskodnak, de terápiaként is használják.
Kína számtalan harcművészet szülőhelye, többek közt: a kung-fu, saolin kungfu, szansou, kuntao és megannyi más stílusé.
↑ Kiss Lajos: Kiss, Lajos. Földrajzi nevek etimológiai szótára. Budapest: Akadémiai (1980). ISBN 963 05 2277 2

A kínai buddhizmus (han kínai buddhizmus) rendkívül előkelő és jelentős szerepet játszott a buddhizmus története során, elsősorban Kelet-Ázsiában. A mintegy kétezer év alatt a buddhista ideák és gyakorlatok sokféleképpen formálták a kínai kultúrát, köztük a művészetet, a politikát, az irodalmat, a filozófiát, az orvoslást és a tárgyi kultúrát. Különböző elméletek léteznek a buddhizmus megjelenésének időpontjáról és érkezésének mikéntjéről. Annyi ismeretes, hogy Kína hagyományos uralkodó politikai-vallási rendszere a konfucianizmus volt, központjában az uralkodóval, aki égi mandátumot (tianming 天命) birtokolva kormányzott. A nagy konfuciánus uralkodók bukása mellett a vallási taoizmus mozgalma is segítette az idegen földről érkező buddhizmus kínai elterjedését, amely felszínes összehasonlításban emlékeztetett a buddhista filozófiára.
A buddhizmus legelőször az első században érkezett Kínába a Han-dinasztia idején, indiai hittérítőkön keresztül. Onnantól kezdve a buddhizmus jelentős szerepet játszott a kínai történelemben egészen a modern korig. Hatalmas mennyiségű indiai buddhista szöveget fordítottak le kínai nyelvre, amelyeket később kiegészítettek olyan szövegekkel, amelyek már Kínában íródtak. Így jött létre a nyomtatott kínai buddhista kánon, amely nagy hatással volt az egész kelet-ázsiai kulturális légkörre, többek között Korea, Japán, a Rjúkjú-szigetek és Vietnám területén. Az India és Nepál területéről származó vallás, filozófia és tudomány hozzájárult a kínai irodalom és a kínai nyelv fejlődéséhez egyaránt. A kínai buddhisták számát rendkívül nehéz megbecsülni. Az amerikai PEW kutatóközpont szerint a lakosság több mint 18%-a tekinthető buddhistának (2015). Az egymásnak ellentmondó adatok ellenére világosan látszik, hogy az enyhülő politikai légkör kedvez a spiritualitás újbóli megjelenésének. Az országban ma már újból több mint 28 000 buddhista kolostor és 16 000 templom működik, amelyekben a szerzetesek és apácák száma megközelíti a negyedmilliót.
Kínában a buddhizmus kezdetben évszázadokon át nehezen lépett ki a taoizmus árnyékából. A kínaiak szemében Buddha személye hasonlatos volt a taoista istenségekhez, ezért a buddhista hitet a taoista hit részeként fogadták el. Valószínűleg emiatt nem említik meg külön a dinasztikus történelmi munkák a buddhizmust. A két vallás azonosításához több tényező is hozzájárult. Mindkettő tartózkodott az állatáldozat bemutatástól szertartásaikban, mindkettőnél hangsúlyos volt a koncentráció és a meditáció, valamint egymáshoz hasonlóan kerülték bizonyos ételek fogyasztását. A buddhisták az újjászületések végtelen körforgását hirdették (szamszára), a taoisták pedig a Nagy Tisztaság égi birodalmában történő halhatatlanság elérésében hittek. A buddhizmus számára előnyt jelentettek a két filozófia közötti felszínes hasonlóságok, ugyanis a kínaiak alapvetően kétkedően és ellenségesen tekintettek minden külföldről érkező dologra.
Tudósok generációkon keresztül vitatkoztak azon, hogy a buddhista hittérítők a Han-kori Kínát legelőször tengeri vagy szárazföldi úton (a selyemúton) érték-e el. A tengeri út elmélete szerint (például Liang Csi-csao (Liang Qichao) (梁啟超; 1873–1929) vagy Paul Pelliot) a buddhizmust legelőször Kína déli részén gyakorolták, a Jangce és a Huaj (Huai)-folyó régiójában, ahol Liu Jing (Liu Ying) (劉英) herceg (a mai Csiangszu) i. sz. 65-ben egyszerre hódolt a Sárga Császár, Lao-ce (Laozi) és Gautama Buddha előtt. A szárazföldi elmélet szerint (Tang Jung-tung (Tang Yongtong)) a buddhizmus Kína nyugati részéről, a han fővárosból, Lojang (Luoyang)ból (a mai Honan (Henan)) terjedt keletre a kusánok területén keresztül. A han császár alapította meg 68-ban a Fehér Ló-templomot. Zsung Hszin-csiang (Rong Xinjiang) a pekingi egyetem történelem professzora az új multidiszciplináris felfedezések és kutatások alapján (például a gandhárai buddhista szövegek elemzésével) a következőket mondta:
 A történelmi források bizonysága szerint a Han-korban három központja volt a buddhizmusnak: Pengcseng (Pengcheng) (ma Szucsou), Lojang (Luoyang) és Tonkin (ma Vietnám része). Pengcseng (Pengcheng)ben hatalmas buddhista templomot építettek, amely mellett felállítottak egy háromezer ember befogadására alkalmas építményt is. Lojang (Luoyang)ban a császári palotában oltárt emeltek Buddha tiszteletére. A régi kínai irodalom népi elbeszélései a buddhizmus kínai elterjedéséről népszerű legendákat hoztak létre. Ezek közül a legnépszerűbb történetben Ming-ti császár (i. sz. 58–75) kiemelkedően járult hozzá a buddhista tanítások terjesztésében. A legelső feljegyzések (3-5. század) a Mou-ce li-huo-lun (Mouzi lihuolun) (牟子理惑論) című buddhista szövegben találhatók: A császár ezután követeket küldött Dél-Indiába, hogy Buddha tanításai felől érdeklődjenek. A Kínába ilyen módon eljutó buddhista szövegekről úgy tartják, hogy egy fehér ló hátán érkeztek. Erről kapta a nevét később a Fehér Ló-templom. A legenda szerint a küldöttek két indiai szerzetessel, Dharmaraksa és Kásjapa Mátanga, és a Szútra negyvenkét fejezetben (szi-si-er csang csing (Sishier zhang jing) 四十二章經) című művel tértek vissza. A történet azonban ellentmondásokba ütközik és a források sem egyeznek meg a küldöttség indításának és visszatérésének időpontjában.
Annak ellenére, hogy a Tunhuang (Dunhuang) melletti Mokao-barlangokban található falfestmények közül az egyik 8. századi freskó Han Vu-ti (Han Wudi) császárt (i. e. 141–87 körül) ábrázolja, amint egy arany ember szobrai előtt mutat be áldozatot („egy nomád népek elleni hadjárat után egy han hadvezér arany szobrokkal tért vissza az i. e. 121-ben”), sem a A történetíró feljegyzései, sem a Han su (Han shu) nem említi az arany buddhista szobrokat. A különböző indiai nyelvekről kínai nyelvre lefordított buddhista kéziratok legelső dokumentált fordításai 148-ból valók, amikor An Si-kao (An Shigao) (安世高) ellátogatott Kínába. A pártus hercegből lett szerzetes közbenjárásával buddhista templomok épültek Lojang (Luoyang) városban és buddhista szövegeket fordítottak kínaira. Ez bizonyítja a Közép-Ázsiából érkező buddhista hittérítő hullámot, amely évszázadokig tartott. An Si-kao (An Shigao) a húsz évig tartó kínai tartózkodása során az alapvető tanításokról, a meditációról és az Abhidharmáról fordított szövegeket. A korábbi katalógusok harmincöt, a későbbiek már kilencven művet tulajdonítanak neki. Az An Si-kao (An Shigao) segítőjeként dolgozó An Hszüan (An Xuan) (安玄) egy a bodhiszattva ösvénnyel kapcsolatos korai mahájána buddhista szöveget fordított le kínaira.Kínában a mahájána buddhizmus tanításait legelőször a szkíta származású Lókakséma (Cse-lo-csia-csen (Zhiloujiachen) 支婁迦讖) terjesztette, aki az ősi buddhista királyságból, Gandhárából érkezett. Lókakséma fontos mahájána szútrákat fordított le, mint például az Astaszáhaszriká Pradzsnápáramitá-szútra, illetve ma ritkának számító, korai szövegeket is átültetett kínai nyelvre a szamádhival és az Aksobhja Buddhán való vizualizációs meditációval kapcsolatban. A tőle származó fordítások sokat árulnak el a mahájána buddhizmus korai időszakáról. Ezek a szövegek gyakran fektetnek nagy hangsúlyt aszkéta gyakorlatokra, az erdei életre és a meditációs elmélyedés állapotainak elsajátítására:
Az általánosan elfogadott nézet szerint a 4. századig a kínai emberek nem álltak be szerzetesnek (bhikkhu), többek között azért sem, mert a császárok csak a külföldieknek engedték meg, hogy templomokat építsenek és csatlakozzanak a szerzetesrendhez. A kínaiak szemében Buddha nem sokban különbözött a taoista istenektől és a buddhista hitet a taoista hit részeként fogták fel. Valószínűleg ezért nem említik meg a dinasztikus történelmi munkák sem a buddhizmust külön. Több okból is azonosították a két vallást. Amellett, hogy a külső hasonlóságok elrejtették a tanítások különbözőségét, mindkettőben kerülték az állatáldozatot, fontosnak tartották a koncentrációt és a meditációt, a légző gyakorlatokat, és korlátokat szabtak bizonyos ételek fogyasztásának is. A buddhisták a szamszárában történő folytonos újjászületést hirdették, a taoisták úgy hitték, hogy a Keleti Tengerben rejtőzik a halhatatlanok földje, s a Nagy Tisztaság égi birodalmában remélték elérni a halhatatlanságot. Ezek a hasonlóságok természetesen előnyösek voltak a buddhizmus számára, ugyanis tanításai könnyebben találtak nyitott fülekre a kínaiak között. Ez fontos tényező akkor, ha figyelembe vesszük, hogy a kínaiak előítélettel viseltettek bármiféle „barbár” dologgal szemben. A kínai buddhizmus korai időszakában az indiai korai buddhista iskolákat tekintették fontosnak és ezeknek a szövegeit tanulmányozták. Ezek közé az iskolák közé tartozott a dharmaguptaka, a mahísászaka, a kásjapíja, a szarvásztiváda és a mahászánghika. A dharmaguptaka hívei mindegyik más szektánál több erőfeszítést tett, hogy a buddhizmust Indián kívülre is eljuttassa. Így jutott el a buddhizmus Iránba, Közép-Ázsiába és Kínába. Emiatt azokban az országokban, ahol Kínától vették át a buddhizmust, szintén a dharmaguptaka vinaját és szerzetesi örökösödési vonalat (bhikkhuk és bhikkhunik) vették át. A. K. Warder professzor szerint ezekben a kelet-ázsiai országokban úgy tekinthetjük, hogy valamelyest a dharmaguptaka szekta maradt fent a jelenkorig. Továbbá Warder kifejti azt is, hogy a korai időszakban a dharmaguptaka alapozta meg a buddhizmust Kínában:
Kezdetben több nehézséggel kellett megküzdenie a buddhizmusnak Kínában. Úgy tűnt, hogy a szerzetesség koncepciója és a közösségi élettől való elfordulás ellentmond a kínai társadalomban kialakult régi normáknak és szokásoknak. Voltak olyan vélemények, hogy a buddhizmus ártalmas lehet a kormányzásra, a buddhista kolostorok semennyit nem járulnak hozzá a kínai gazdaság fejlődéséhez, vagy, hogy a buddhizmus barbár és érdemtelen a kínai kulturális hagyományokhoz. Ugyanakkor a buddhizmust gyakran társították a taoizmus aszkéta meditációs hagyományaihoz. Emiatt egy koncepciópárosításos módszert használtak a korai indiai fordítók, hogy a taoista világnézethez és a terminológiához párosítsák a meglévő buddhista ideákat. A buddhizmus tetszett a kínai értelmiségnek és az elitnek mert az remek alternatívát nyújtott a konfuciánusok és a taoisták számára. Az előbbiek azonosulni tudtak a buddhizmus erkölcsével és szertartásaival, az utóbbiak a belső bölcsesség gyakorlatával. Így jött létre a „dzsentri buddhizmus”, amely támogatást kapott a császártól és a nemességtől. Az 5. századra Kína déli részében is megalapították a buddhista iskolákat. Ezalatt az indiai szerzetesek továbbra is terjesztették a buddhizmust a selyemút mentén. A fordításokat is ekkor még főleg külföldiek végezték, nem kínaiak.
311-ben a hunok elfoglalták Lojang (Luoyang)ot, majd 316-ban Csangan (Chang'an)t is, így a kínaiak mintegy háromszáz évre elvesztették az ellenőrzést Kína északi része felett. A szerzetesek többsége délre menekült Csiankang (Jiankang)ba (建康 - ma: Nanking közelében). Délen a buddhista egyház ekkor nagyfokú önállóságot élvezett, mivel a központi kormányzás gyenge lábon állt. A szerzeteseknek például nem kellett leborulniuk az uralkodó előtt. Nagy fordulópont volt ez a kínai buddhizmus történetében, ugyanis a 4. század elején a kínai írástudók is érdeklődést kezdtek mutatni a buddhizmus iránt. Ez összefüggésbe hozható a pradzsnyá irodalom elterjedésével. Északon ezzel szemben a buddhizmus sokkal inkább állami ellenőrzés alatt állt, időnként gyakorlatilag államvallásként működött, és a legnagyobb rangú szerzetesek olykor politikai és katonai tanácsokkal látták el az uralkodót.
Kumáradzsíva szerzetes a Kucsa királyság területén tett kínai hadjárat során esett fogságba és évekre börtönbe kényszerült. 401-ben engedték el és a kínai buddhizmusban egyből magas rangot kapott. Hatalmas mesterként tisztelték, aki nyugatról érkezett. Jao Hszing (Yao Xing) császár kiváltképpen nagyra tartotta Kumáradzsívát, akinek elismerő címet adományozott és istenként kezelte. Kumáradzsíva magas színvonalú fordításaival megreformálta a kínai buddhizmust (402-től 413-ig). A mai napig elismerik a szövegek gördülékeny olvashatóságát, irodalmi értékeit és tiszta jelentéseit. Kumáradzsíva erőfeszítéseinek köszönhetően ezután már nem csak a gyakorlati módszerei miatt ismerték el a kínai buddhizmust, hanem a filozófiája és vallása miatt is. Kumáradzsíva magas mércét állított fel a buddhista szövegek fordításainál is, amely után már felhagytak a korábbi koncepció-párosító rendszerekkel. Kumáradzsíva fordításai ma is népszerűbbek, mint más fordítások. Ezek közül a legismertebbek a Gyémánt szútra, az Amitábha-szútra, a Lótusz szútra, a Vimalakírti Nirdesa-szútra, a Múlamadhjamakakáriká és a Astaszáhasriká Pradzsnyápáramitá-szútra. Kumáradzsíva idejében lefordították a négy legfőbb szanszkrit ágamát kínai nyelvre. Mindegyik ágamát egymástól függetlenül fordította le egy-egy indiai szerzetes. Ezek jelentik az egyetlen olyan, teljességében fennmaradt Szútra-pitakát (páli: Szutta-pitaka), amely a théraváda páli nyelvű Szutta-pitakához is mérhető. A Szútra-pitaka tanításait általánosan a legkorábbi buddhista tanítások közé sorolják és egyben a kínai korai buddhista iskolák legfőbb szövegeinek tekintik. A kínai nyelven is elérhető buddhista szövegek széles körű terjesztésének és a Kínába ellátogató külföldi szerzeteseknek köszönhetően idővel kialakultak a speciális fókuszú hagyományok és szekták. Ezek közül az egyik legbefolyásosabb a Tiszta Föld iskola volt, amelyet Huj-jüan (Hui Yuan) alapított. Ebben az irányzatban az elmélyedés középpontjában Amitábha Buddha és az ő Szukávatí Tiszta Föld birodalma állt. A további fontos korai hagyományok közé tartozik még a tientaj (tiantai), hua-jen (huayan) és a vinaja iskola. Ezek az iskolák sorrendben a Lótusz szútra, az Avatamszaka-szútra és a Dharmaguptaka-vinaja szövegeire fektették a hangsúlyt, amelyet egyéb szútrákkal és szövegmagyarázatokkal egészítettek ki. A tientaj alapítója Cse-ji (Zhiyi) több olyan művet is írt, amelyek széles körben használt meditációs kézikönyvé váltak Kínában.Fa-hszien (Faxian) (magyar tudományos átírásban: Fa-hien; 337–422 körül) kínai buddhista szerzetes gyalog utazott Kínából Indiába 399 és 412 között. Buddhista szenthelyeket keresett fel, közben buddhista szövegeket gyűjtött és részletes feljegyzéseket készített utazásairól. Az ezekből készült könyvének címe Feljegyzések a buddhista országokról (佛囯记 Fo-kuo csi (Foguo ji)).
Fa-hszien (Faxian) utazása később számos szerzetest késztetett arra, hogy a buddhizmus történelmi fontosságú helyeire ellátogasson (Lumbini, Bodh-Gaja, Váránaszi, Kusínagar, stb). A sok próbálkozó közül csak kevés járt sikerrel. Fa-hszien (Faxian) történelmi jelentősége az, hogy ő volt az első olyan kínai szerzetes, aki eljutott Indi­ába, ott hosszabb ideig tanult, majd szent szövegekkel visszatért Kínába. Utazásairól készített beszámolói fontos történelmi eseményeket rögzítettek. Fa-hszien (Faxian) legfontosabb érdeme azonban mégis az, hogy számos kolostort alapított az általa bejárt területeken.
A szerzeteseket ebben az időszakban Kína déli részén leginkább a filozófia és az irodalom érdekelte, és szoros kapcsolatot tartottak fenn a neotaoizmussal. Három időszakban mégis különösen nagy lendülettel fejlődött a buddhizmus: a Jüan-csia (Yuanjia) (元嘉) korszakban (424–453), a Hsziao Celiang (Xiao Ziliang) (蕭子良) és Csing Ling (Jing Ling) (竟陵) herceg tevékenységének idején (kb. 484–495) és a Liang-dinasztia Vu (Wu) 武 császárának uralkodása idején (502–549). Ebben a három időszakban sok buddhista templom és kolostor épült, az uralkodók támogatták a szútrák kézzel történő sokszorosítását és hatalmas létszámú csoportok részére tartottak tanmagyarázó gyűléseket. Vu császár olyannyira támogatta a buddhizmust, hogy „Bodhiszattva császárként” is emlegetik. A korábbi trendnek megfelelően a déli dinasztiák buddhista szerzetesei továbbra is viszonylag önállóak voltak, nem kellett például leborulniuk az uralkodó előtt. Ezzel szemben északon sokkal erőteljesebben függtek a császár kegyétől. Mindemellett északon jobban megvalósították a buddhizmus eredeti célkitűzését azzal, hogy több hangsúly került a világtól elvonuló szerzetesi életmódra.
Az 5. században kezdődtek el a csan (chan) (zen) tanítások Kínában. Hagyományosan úgy tekintik, hogy az iskolát egy Bódhidharma nevű legendás szerzetes alapította. Ebben az irányzatban nagy hangsúlyt fektettek a Lankávatára-szútrában található elvekre, amelyek a jógácsára és a tathágata-garbha elemeit tartalmazzák. Ebben a tanításban „egy jármű” (szanszkrit: ekajána) használatával érik el a buddhaság szintjét. A korai években ezért úgy utaltak a csan (chan) tanításokra, hogy az „egy jármű iskolája”. A csan (chan)-iskola legkorábbi mestereit „Lankávatára mestereknek” nevezték, utalva a Lankávatára-szútra magas fokú elsajátítására. A csan alapvető tanításait később az ún. találkozás történetekkel, a kóanokkal, valamint az ezekben használt módszerekkel azonosították. Nan Huaj-csin (Nan Huaijin) (南懷瑾; 1918–2012) a Lankávatára-szútrát és a Gyémánt szútrát (Vadzsraccsediká Pradzsnyápáramitá-szútra) a csan (chan)-iskola legfőbb szövegeinek nevezi. A lényegét a következőképpen foglalja össze:
A korai Tang-dinasztia idejében (629 és 645 között) Hszüan-cang (Xuanzang) szerzetes Indiába utazott, ahol látogatása során több mint száz királyságba látogatott el. Tapasztalatairól hosszú jegyzeteket készített, amelyek később fontossá váltak a kor Indiáját tanulmányozók számára. Utazásai során eljutott szent helyekre, megtanulta a tanokat és sok híres buddhista mesterrel tanult együtt, elsősorban a közismert Nálanda Egyetemen. 657 szanszkrit szöveggel, szobrokkal, relikviákkal és apró buddhista tárgyakkal tért vissza útjáról, amelyet 22 megrakott ló szállított. A császár támogatásával felállított egy hatalmas fordítóirodát Csangan városban (a mai Hszian), amelybe egész Kelet-Ázsiából érkeztek diákok és fordítók. Mintegy 1330 köteg szöveget fordítottak le kínai nyelvre. Hszüan-cang (Xuanzang)ot személy szerint a buddhizmuson belül a jógácsára, avagy a „csak-tudat” érdekelte.
Saját tanulmányainak, fordításainak és szövegmagyarázatainak ereje indította el a kelet-ázsiai Fa-hsziang (Faxiang) iskola kialakulását. Annak ellenére, hogy az iskola nem virágzott sokáig, az észlelésről, a tudatról, a karmáról és az újjászületésről alkotott elméletei beépültek más, sikeresebb iskolák tanításai közé. Hszüan-cang legközelebbi és legkiemelkedőbb tanítványa Kuicsi volt, aki később a Fahsziang iskola első pátriarkája lett. Ő úgy vélekedett, hogy Hszüan-cang logikáját a kínai buddhizmus tudósai gyakran félreértették, mert hiányzott belőlük a szükséges indiai logikai háttér. Másik híres tanítványa Voncsuk koreai szerzetes volt. Hszüan-cang (Xuanzang) fordításai különösen fontosak voltak a jógácsára iskolával kapcsolatos indiai szövegek kínai nyelvre való átültetésében. Olyan központi fontosságú jógácsára szövegeket fordított le, mint a Szandhinirmocsana-szútra és a Jógácsárabhúmi-sásztra, ezen felül egyéb fontos szövegeket, mint a Mahá-pradzsnyá-páramitá-szútra és a Bhaisadzsjaguruvaidúrjaprabharádzsa-szútra (Gyógyító Buddha szútra). Neki tulajdonítják a Cseng Veisi Lun (Vidzsnyaptimátratásziddhi-sásztra) szövegmagyarázatok megírását, illetve összeállítását is. A Szív szútra fordításai jelentik a szabványt minden kelet-ázsiai buddhista szekta számára a mai napig. Ezen szútrák megjelenésével jelentős mértékben bővült a kínai buddhista kánon - fontos indiai buddhista szövegek minőségi fordításaival.Ebben az időszakban a buddhizmus népszerűsítése egyértelműen érezhető a számtalan barlangból és építményekből, amelyek falait kéziratokkal látták el. A Kanszu tartományban lévő Mokao-barlangok, a honani Lungmen-barlangok és a Sanhszi tartományban lévő Jünkang-barlangok az északi, Szuj (Sui)- és a Tang-dinasztiák legjelentősebb példái. A 8. században, a Tang-dinasztia idején hegyoldalba vájt Leshani óriás Buddha három folyó összefolyására tekint rá. A mai napig ez a világ legnagyobb kőből készült buddha szobra. A szerzetesek és a világi emberek egyaránt terjesztették a buddhista tanokat történetmeséléseken és szútrákon keresztül. Ezeket a szóhagyományokat később leírták ötvözve a prózát és a költészetet, amely újfajta elbeszélésmódjával befolyásolta a regényírást. Az ilyen stílusban készült népszerű legendák közé tartozott a Mulian megmenti anyját (pokoljárás história) című történet. A buddhista szövegek kézi másolásáról úgy tartották, hogy üdvös karmát hoz. Az egyesével kivésett fatáblákkal, majd az agyag és a fém mozgatható betűkkel készült nyomtatások váltak népszerűvé. A 868-ból való Gyémánt szútrát 1907-ben fedezték fel a Mokao-barlang belsejében. Ez számít a nyomtatás legkorábbi emlékének.
A Kaj-jüan (Kaiyuan) időszak három nagy megvilágosodott indiai származású mestere, Subhakaraszimha, Vadzsrabodhi és Amoghavadzsra alapította meg Kínában az ezoterikus buddhizmust 716 és 720 között. Elutaztak a Ta-hszing San-szi (Daxing Shansi) templomhoz (大行善寺, Nagy Termékeny Jóság temploma), amely a Nagy Megvilágosító, Mahávairócsana korábbi temploma volt. A templom Csangan ősi fővárosban (mai Hszian (Xi'an)) volt és a négy legfontosabb fordítóközpont közé tartozott, amelyet támogatott a császár is. Sok buddhista szöveget, szútrákat és tantrákat, fordítottak szanszkritról kínai nyelvre. A kor uralkodó tanításait (taoizmus és konfucianizmus) is beépítették a szövegekbe. Így vált a tanítás dinamikussá, varázslatossá és sejtelmessé. Olyan mantra formulákat és részletes szertartásokat tartalmazott ez az irányzat, amely képes volt egy személyt vagy egy birodalmat megvédeni, befolyással bírt a személyek halál utáni sorsára és szárazság idején esőt hozott. Nem meglepő tehát, hogy a császár nagy lelkesedéssel fogadta mindhárom mestert és a tanításaik gyorsan nagy népszerűségre tettek szert az udvarban. A fővárosi templomokba mantrajána (más néven vadzsrajána) oltárokat építettek és a 8. század végére a buddhizmus a felső osztály tagjai között több követőre lelt, mint a taoizmus. Taj-cung (Dai Zong) császár kedvenc mestere Amoghavadzsra volt, aki a mester 774-es halálát követően sztúpát emelt az emlékére.
Kína ezoterikus buddhista átadási vonalát később Vu-cung (Wu Zong) császár irtotta ki (és majdnem a teljes buddhizmust), aki lelkes taoista volt és előítélettel élt a buddhizmussal szemben. Ez vezetett a nagy buddhista-ellenes üldözéshez, amelynek gazdasági, társadalmi és vallási okai is voltak. Sok kritikust zavart a buddhista templomok és kolostorok gazdagsága, adómentessége és hatalma. Az ujgurok ellen vezetett hatalmas háborúk rengeteg pénzt vettek el az államkasszából, amelyre megoldást jelentett az akkora hatalmas vagyont felhalmozó buddhista létesítmények elkobzása. David Graeber szerint a buddhista szervezetek rengeteg nemesfémet gyűjtöttek össze, amelyre szüksége volt a kormánynak a pénzügyi stabilitás megalapozásához. Vu-cung (Wu Zong) 845-ben elrendelte 4600 buddhista kolostor és 40 000 templom lerombolását. Több mint 400 000 buddhista szerzetes és apáca vált paraszttá és meg kellett fizetniük a „két adót” (gabona és ruha). A konfuciánus értelmiség a hagyományos kínai társadalmi értékekkel szembe mutatónak találták a buddhista tanokat. Úgy érezték, hogy a buddhisták kivonják magukat a társadalomból, holott a kínai emberek számára fontos volt a családi élet. A buddhizmust sokan továbbra is külföldi vallásnak érezték - a taoizmussal és a konfucianizmussal szemben. Han Jü középkori esszéista és költő azt írta, hogy „Buddha barbár volt, aki nem beszélte Kína nyelvét és furcsa stílusú ruházatot viselt. A beszédei nem érintették az ősi királyainkat és az öltözködése sem felelt meg a törvényeinknek. Nem értette a kötelességeket, amikkel a szolgáló felelt az uralkodójának, sem az apa és a fia szeretetét”. Vu-cung (Wu Zong) is idegen vallásnak tekintette a buddhizmust és ugyanezen oknál fogva üldözte a Kínában élő keresztényeket is. A vallásüldözés fellángolásának idejére az összes ezoterikus buddhista átadási vonalat - Kúkai és Szaicsó szerzeteseken keresztül - átmenekítették Japánba, létrehozva a singon és a tendai szektákat. Az ősi kínai buddhizmus ezután soha nem volt már képes eredeti formáját visszanyerni.
Az öt dinasztia és a tíz királyság kora (Vu-taj Si-kuo (Wudai Shiguo)) politikai zavargások időszaka volt a Tang- és a Szung (Song)-dinasztia dinasztiák uralkodása között. Gyors egymásutánban öt dinasztia váltotta egymást északon és több mint 12 független államot alapítottak, elsősorban délen. Ezek közül azonban hagyományosan csak tízet szoktak felsorolni. Innen kapta a kor a „tíz királyság” elnevezést. Egyes történészek szerint, mint például Po Jang, tizenegyet számolnak. Ők az északi Han királyságot nem számítják bele, mivel azt a korábbi Han folytatásának tekintik. Ebben a korban alapították a Liao-dinasztiát is. A Tang-dinasztia bukása után Kína hatékony központi uralom híján maradt az öt dinasztia és a tíz királyság korában. Az országot több autonóm régióra osztották, amelyek közül a buddhizmus csupán néhányban maradhatott életben. A hua-jen és tientaj iskolák megszenvedték a megváltozott körülményeket, mivel függtek a császári támogatástól. A tang társadalom szétesése szintén megfosztotta az arisztokráciát a vagyonától és a befolyásosságától, amely szintén hátravetette a buddhizmust. Sen-hsziu (Shenxiu) északi csan iskolája és Hen-suj (Henshui) déli csan iskolája nem élte túl a változásokat. Ennek ellenére a kínai buddhizmuson belül domináns irányzattá vált a csan buddhizmus. Azonban a különféle iskolák földrajzi fekvésüktől függően eltérő részekre helyezték a hangsúlyt tanaikban. A fa-jen (Fayan) vált népszerűvé a déli Nan-Tang (Csianghszi) és Vu-jüe (Wuyue) (Csö-csiang) királyságokban.
A Szung-dinasztia korszaka két különálló időszakból áll: az északi és a déli Szung. Az északi Szung-dinasztia idején (北宋, 960–1127) a főváros Piancsing (a mai Kajfeng (Kaifeng)) volt és a császáruk uralta egész belső Kínát. A déli Szung-dinasztia (南宋, 1127–1279) időszaka onnantól számít, amikor elvesztették az irányítást Észak-Kína felett, egészen a Csin-dinasztia hatalomra kerüléséig. A déli Szung-dinasztia fővárosa Linan (a mai Hangcsou) volt. Annak ellenére, hogy hatalmas területeket veszítettek és az ősi kínai civilizáció bölcsőjének számított területek sem tartoztak már hozzájuk, a Szung gazdaság nem hevert romokban. Itt élt ugyanis a lakosság hatvan százaléka és itt volt a művelhető földek többsége is. A Szung-dinasztia idejében a közigazgatás a csan buddhizmust (禪) használta arra, hogy megszilárdítsa hatalmát a vidéken. Így válhatott a csan a kínai buddhizmus legnagyobb szektájává. A dinasztia első időszakában a csan Tiszta Föld szinkretizmus volt az uralkodó mozgalom. A buddhista ideológia összefonódott a konfucianizmussal és a taoizmussal, részben a buddhista szövegekben meglévő kínai filozófiai kifejezések miatt. Több konfuciánus tudós igyekezett újra megfogalmazni a konfucianizmust neokonfucianizmusként. A Szung-dinasztia idején, 1021-ben, a feljegyzések szerint közel fél millió (458 855) buddhista szerzetes és apáca élt és tevékenykedett a kolostorokban. Ezek közül 397 615 volt szerzetes és 61 240 volt apáca.
A Jüan-dinasztia (1279–1368) idején hivatalos vallássá tették Kínában az ezoterikus buddhizmust a mongol uralkodók és tibeti lámákat vettek pártfogásukba udvaraikban. Az általános nézet az volt, hogy a lámák pártfogása széles körben korrumpálta a tantrát. Amikor a mongol Jüan-dinasztiát a Ming-dinasztia letaszította trónjáról a tibeti lámákat elűzték az udvarból és a buddhizmus ezen formáját nem igaz vallásként bélyegezték meg. Weinstein szerint a Ming-dinasztia (1368–1644) idejére olyan erősen megszilárdult a csan iskola, hogy minden szerzetes a csan buddhizmus alá tartozó Linji vagy a Csaotung irányzatoknál kötelezték el magukat. A Ming-dinasztia idején a kínai buddhizmus egyik hatalmas reformere Han-san Tö-csing volt. Kortársaihoz hasonlóan ő is a csan és a Tiszta Föld módszerek kettős gyakorlatát vallotta, valamint a tudat megtisztítására a nianfo („Buddha tudatosság”) technikát. A gyakorlók számára mantra gyakorlatokat és szövegolvasást is tanított. Közismert tanítóvá vált, aki szövegmagyarázatokat készített és híres volt a fogadalmak szigorú betartásáról. Csiang Vu szerint a kor csan mesterei számára az önképzést tartották a legfontosabbnak és a formális beavatásokat és kliséket a háttérbe szorították. Elismerték a meditációt és aszkézist gyakorló neves papokat, akik nem tartoztak semmilyen átadási vonalhoz hogy „tanító nélkül érték el a bölcsességet”.
A Csing (Qing)-dinasztia (1644–1911) idején a mandzsu uralkodók támogatták a tibeti gelugpa iskolát politikai és személyes okokból egyaránt. Sun-cse (Shunzhi) uralkodó elkötelezett csan (chan) buddhista volt, míg az őt követő Kang-hszi (Kangxi) uralkodó a tibeti buddhizmust támogatta, és azt állította, hogy ő Mandzsusrí bodhiszattva egyik megtestesülése. Azonban a buddhista művészet csak a dinasztia harmadik uralkodójának, Csien-lung (Qianlong)nak az idején érte el az időszak legmagasabb uralkodói támogatottságát. Rengeteg vallásos művet rendelt tibeti stílusban, amelyek közül több is álruhában ábrázolja őt, rejtélyes szentként. Az ebben az időszakban készült művészeti alkotásokat a tibeti és a kínai művészeti megközelítések egyedi ötvözete jellemzi.
Csien-lung (Qianlong) kínai császár több nagyszabású építési projektbe kezdett. 1744-ben újra felavatta a pekingi Jungho (Yunghe)-templomot tibeti buddhista kolostorként és számos vallásos festményt, szobrot, textíliát és vésett táblát ajándékozott a templom számára. A császár másik projektjeként átadott Hszü-mi Fu-sou (Xumi Fushou) templom és a benne található műtárgyak ötvözik a tibeti és mandzsu művészeti stílusokat. Csien-lung (Qianlong) 1795-ös lemondása után a tibeti buddhizmus népszerűsége lecsökkent. Úgy tartották, hogy a Csing (Qing) udvar azért támogatta a tibeti buddhizmust, hogy politikai kapcsolatokat építsen ki a mandzsu, mongol és tibeti közösségekkel. Ezt az elméletet az elmúlt időszakban cáfolták akadémiai körökben. A Tajping-felkelés korai szakaszában a lázadások a buddhizmust célozták. Az 1853-as Nancsingi csatában a tajping hadsereg lemészárolt több ezer szerzetest. A felkelés közepe felé a tajping vezetők megenyhültek és a szerzetesek számára igazolványt követeltek.
A 20. század legelején más országok buddhistái is érdeklődést mutattak a kínai buddhizmus iránt. Anagarika Dharmapala srí lankai szerzetes 1893-ban látogatott el Sanghajba azzal a szándékkal, hogy körbeutazza Kínát. Szerette volna arra buzdítani a kínai buddhitákat, hogy hittérítőket küldjenek Indiába, hogy ott újra felélesszék a buddhizmust. Ám végül nem hagyta el Sanghaj városát. A 20. század elején aktívak voltak Kínában japán buddhista hittérítők.
A kínai modernizáció vezetett a kínai birodalom végéhez és a Kínai Köztársaság megalakításához, amely egészen a kínai polgárháborúig létezett, amely után 1949-ben megalakították a Kínai Népköztársaságot. Megkísérelték felélénkíteni a nyugati kultúra hatása alatt álló kínai buddhizmust. Ezek közül a legjelentősebb a Taj-hszü (Taixu)-féle humanista buddhizmus és a Hszü Jun (Xu Yun)-féle kínai csan buddhizmus volt. Hszu Jun (Xu Yun)t általánosságban a 19-20. század egyik legjelentősebb buddhista tanítójának tartják. A 20. század további fontos tanítónak tekintik még a tiszta föld buddhizmushoz tartozó Jin Kuang (Yin Kuang)ot és Hong Ji (Hong Yi) művészt. A világi emberek közül Csao Pucsu (Zhao Puchu) dolgozott sokat a hagyományok felelevenítésén. 1949-ig sok kolostort építettek a délkelet-ázsiai országokban a kínai buddhizmus terjesztése érdekében, például a Kuanghua (Guanghua) kolostor papjai. Jelenleg ennek a kolostornak hét ága működik a Maláj-félszigeten és Indonéziában.
Több kínai tanító hagyta el Kínát a kommunista forradalom idején, akik később Hongkongban vagy Tajvanon telepedtek le. Hszing Jun (Hsing Yun) (1927–) mester, a Fo Kuang San kolostor és a Buddha Fénye Nemzetközi Szövetség alapítója, a kínai Csiangszu (Jiangsu) tartományban született. Tizenkét éves korában lépett be a szanghába, majd 1949-ben menekült Tajvanra. 1967-ben alapította meg a kolostort és 1992-ben a szövetséget. Ezek Tajvan legnagyobb kolostorai és szövetségei közé tartoznak. Hszing Jun (Hsing Yun) a humanista buddhizmus híve. Seng Jen (Sheng Yen) (1930–2009) alapította a tajvani Dharma Dob Hegy alapítványt. Seng Jen (Sheng Yen) közismert progresszív buddhista tanító, aki a modern, nyugati világban kívánja oktatni a buddhizmust. Vej Csue (Wei Chueh) mester 1928-ban született Szecsuan tartományban, majd Tajvanban állt be a buddhista egyházba. 1982-ben megalapította a Lin Csüen (Lin Quan) templomot Tajpej városban és csan buddhista dharmát tanított és hétnapos elvonulásokat vezetett.
A katolicizmussal és egyéb keresztény egyházakkal ellentétben Kínában nem létezett semmilyen szervezet, amely felkarolta volna az összes buddhista felekezetet, még az egy szektába tartozókat sem. Hagyományosan minden kolostor független volt és a hatalom a kolostorok vezetőinek kezében összpontosult. 1953-ban egy pekingi találkozón, 121 küldött jelenlétében megalapították a Kínai Buddhista Szövetséget. Az esemény során megválasztottak egy elnököt, négy tiszteletbeli elnököt, hét elnökhelyettest, valamint egy főtitkárt, három főtitkár helyettest, 18 állóküldöttségi tagot és 93 igazgatót. A 4 megválasztott tiszteletbeli elnök a Dalai láma, a Pancsen láma, Belső-Mongólia Autonóm Terület nagylámája és Hszü Jun (Xu Yun) mester voltak.
Az 1970-es évek reformja és a nagy nyitás időszaka után a kínai buddhizmus második újjáéledése zajlott le. Ősi buddhista templomokat állítottak helyre valamint újakat építettek. A helyi kormányzatok által irányított kínai buddhista templomok egyre inkább a belépőjegyekből, füstölőkből és egyéb vallási kellékekből származó bevételek kereskedelmét helyezte előtérbe. Ezen felül hatalmas bevételt jelentett a templomok bejegyzése a tőzsdén és az önkormányzatoknál. 2012 októberében a vallásügyi állami szervezet kihirdette, hogy vissza kívánja szorítani a vallási nyerészkedést. Sok helyszín törölte a belépőjegyeket és bevezették az önkéntes adományozást.A 108 méter magas hajnani Dél-kínai-tenger Kuan-yin (Guanyin) szobrát 2005. április 24-én rögzítették több tízezer zarándok és 108 előkelő szerzetes részvételével, akik különböző buddhista csoportból érkeztek Kína szárazföldi területeiről, Hongkongból, Makaóból és Tajvanból. A küldöttségben helyet kaptak a théraváda és a tibeti buddhizmus hagyományait képviselő szerzetesek is. Kínában találhatók a világ legmagasabb szobrai, amelyek közül sok a buddhista szobor. 2006. áprilisban Kína szervezésében először ült össze a Buddhista Világfórum, amelyet azóta két évente megismételnek. 2007-ben a kormány betiltotta azokban a hegyekben a bányászatot, amelyeket a buddhista egyházak szent hegynek tartanak. Még ebben az évben Csangcsou-ban felépítették és megnyitották a világ legmagasabb pagodáját. Egy évvel később a tajvani Cu Csi alapítvány és a Fo Kuang San engedélyt kapott, hogy Kína szárazföldi területén iskolát nyissanak. Jelenleg mintegy 1,3 milliárd ember él Kínában. A felmérések szerint a lakosság 18,2–20%-a buddhistának vallja magát.
A kínai buddhizmust Délkelet-Ázsiában főleg a kínai etnikumúak gyakorolják. Malajzia lakosságának kb. 20%-a buddhista. A kínai kisebbség főleg mahájána de a Srí Lanka-i szerzeteseknek köszönhetően a théraváda jelenlét is jelentős. Szingapúr 2 milliós buddhista lakossága a teljes népesség 33%-át jelenti. Szingapúr az egyik legváltozatosabb buddhista színtér Délkelet-Ázsiában, ahol megtalálható mind a három fő hagyományvonal. A kínai lakosság körében főleg a mahájána, a szomszédos országok bevándorlói pedig inkább a théraváda hagyományokat követik. Indonéziában közel 5 millió buddhista él (a lakosság 2%-a) - ez a szám főleg a kínai lakosság köreiből jön össze. A többség a thai théraváda hagyományhoz tartozik. A Fülöp-szigetek 2 milliós lakosságának csupán 2%-a buddhista. Az összes fontos buddhista iskola jelen van a szigeteken, ám a legelterjedtebb a mahájána vonal. További jelentős irányzatok ezen kívül a nicsiren-buddhizmus, a théraváda és a vadzsrajána. Vietnámban feltehetően magas a buddhista lakosság aránya, azonban a kommunista kormány a statisztikákat saját kénye szerint kozmetikázza. A valóságban azonban a lakosság fele buddhista, amely 44 millió főt jelent. A vietnámiak többsége a mahájána buddhizmust követi az erős kínai hatásnak köszönhetően.
Az első kínai mester, aki nyugatiakat tanított Észak-Amerikában Hszüan Hua volt, aki csan buddhizmust és egyéb kínai buddhista hagyományokat tanított San Francisco-ban az 1960-as évek elején. Később megalapította a Tízezer buddha városát, amely egy kolostor és elvonulási központ a kaliforniai Ukiah közelében. További fontos amerikai központok a Csuang Jen kolostor és a Hszi Laj-templom. Az európai csan tanítómesterek közé tartozik a horvát Zarko Andricevic a zágrábi buddhista központ alapítója, aki Seng Jen (Sheng Yen)től vette át a dharma vonalat, a svájci Hildi Thalmann, az angol Jake Lyne és Simon Child, akik mind Seng Jen (Sheng Yen) tanítványai. Magyarországon 1989-ben alapított egy kisszámú és zárt kört formáló csan buddhista közösséget egy iráni származású ember.
Lu-cung (Lutsung) (vagy vinaja iskola) - ahogy a neve is mutatja, ez az iskola a vinajára, a szerzetesi szabályzatra helyezte a fő hangsúlyt, és követői a Vinaja-pitaka által meghatározottak szerint élték az életüket. Az iskola hozzájárult ahhoz, hogy a kínai kolostorok magasabb szinten szervezzék mindennapjaikat. Ezt az iskolát állítólag egy Tao-hszüan (Taoxuan) (596–667) nevű szerzetes alapította a 7. században. Annak ellenére, hogy sok mestert nevelt ki ez az iskola, a Tang-dinasztia után a jellemző szertartási szokásaik beleolvadtak más buddhista filozófiai iskolák tevékenységei közé.
Csu-se (Chushe) (vagy kosza) - a realisztikus iskola, amely Vaszubandhu szarvásztiváda szerzetes „Abhidharma kosakáriká” című művéből vette az inspirációt. A szövegeket 563 és 567 között fordította le Paramártha kínai nyelvre, de az iskola népszerűsége csak azután erősödött meg, miután Hszüan-cang (Xuanzang) is elkészítette a saját fordításait. Elsősorban a függő keletkezés tanát kívánták finomítani, amely végső soron az éntelenség kiegészítő magyarázata. 75 elemet különböztettek meg, amelyből 11 anyagi, egy a tudatfolyam, 46 mentális funkció (észlelés, érintés, késztetés, tévelygés, sóvárgás, stb.) és 14 se nem anyagi se nem tudati. Az iskola Hszüan-cang (Xuanzang) tanítványa, Kuej-csi (K’uei-chi) (632–682) idején érte virágzását, később a Fa-hsziang (Faxiang) (kínai jógácsára) iskola egyik ágává vált. A 845-ös vallásüldözéseket azonban az iskola egyik ága sem élte túl.
Szan-lun (Sanlun) - a három értekezés iskola. Ez az iskola Nágárdzsuna, a híres dél-indiai szerzetes madhjamaka szútráinak tanításait követte. Nágárdzsuna legjelentősebb elmélete az abszolút üresség volt. Ez az értelmezés közel állt az Upanisadok éntelenség elméletéhez és a hinduizmus non-dualista iskoláihoz. A tanításai Kumáradzsíva (549–623) szútrafordításai által jutottak el Kínába, amelyekhez később Csi-cang (Chih-Tsang) (549–623) készített további szövegmagyarázatokat. Csi-cang (Chih-Tsang) az egyik művében úgy érvelt, hogy a metafizikai igazságot csakis nyelvi tagadószerkezet által lehet megérteni, ugyanis a tudat nem képes felfogni a transzcendentális valóságot. Nagy hatással volt még az iskola fejlődésére Árjadéva Sata-sásztra (Száz dal értelmezése) című műve. Az idealista iskola megjelenésével ez az irányzat hanyatlásnak indult, majd a 7. században egy indiai szerzetes, Szurjaprbhasza, révén újból sikerült feléleszteni a tanait. A 845-ös vallásüldözéseket ez iskola sem élte túl.
Fa-hsziang (Faxiang) - az idealista iskola, amely a tanítási elméleteit Vaszubandhu jógácsára iskolájának tanaiból merítette, ahogyan az a Vimsatiká-káriká („Húsz versszak kommentárja”) című műben szerepel. Az iskola Hszüan-cang (Hsuan-Tsang) (596–664) által vált népszerűvé, aki a 7. században járt Indiában, hogy eredeti buddhista szövegeket gyűjtsön. Viszontagságok közepette sikerült eljutnia a Nálanda egyetemre is, ahol jógácsára filozófiát tanult egy Szilabhadra nevű szerzetestől. Észak- és Kelet-India hatalmas királya, Harshavardhana évekre a királyi udvarban marasztalta Hszüan-cang (Hsuan-Tsang)ot. Évekkel később tért csak vissza Kínába rengeteg Buddha relikviával és mintegy 650 buddhista szöveggel. Az élete hátralevő részét a szövegek fordítására fordította. A 845-ös vallásüldözéseket az iskola egyik ága sem élte túl.
Mi-cung (Mitsung) (vagy csen jen (Chen-yen) - a tantra (vagy mantra) iskola kínai változata, amely kevesebb mint egy évszázadig virágzott Kínában. A Tang-dinasztia idejében érkezett Indiából Subhakaraszimha (637–735) Kínába, ahol lefordította a Mahávairócsana-tantrát. Jelentős szerepet játszott még a kínai tantrikus buddhizmus fejlődésében Vadzsrabódhi (670–741), aki a mandalák koncepciójával ismertette meg a kínai embereket, és Amoghavadzsra, aki a Tang császároknak tanította a tantrikus buddhizmust. A kínai ezoterikus buddhizmus hagyományait leggyakrabban úgy nevezik, hogy tangmi (唐密), „Tang-dinasztia ezotéria”, vagy Han-csuan Mi-cong (Hanchuan Mizong) (漢傳密宗), „Han átadási ezoterikus iskola” (röviden: Hànmì 漢密) vagy Tung-mi (Dongmi) (東密), „keleti ezotéria”. Így különböztetik meg a tibeti és a nevar hagyományoktól. Ezeknek az iskoláknak a tanításai többé kevésbé megegyeznek a singon buddhizmuséval, ugyanis előfordult, hogy néhány esetben kínai szerzetesek Japánba utaztak és ezoterikus tanításokat adtak a Koja- és a Hiej-hegynél.
Hua-jen (Huayan) - az avatamszaka vagy virágfüzér iskola mintegy kétszáz évig virágzott a 7. századtól kezdődően. A Vu Cötien (Wu Zetian) császár (690-705) által is pártfogásba vett iskola alapja az Avatamszaka-szútra volt, amelyről a követői úgy tartották, hogy ez volt Buddha legösszetettebb tanítása, amelyet a közönséges emberek nem is voltak képesek megérteni. Ez az iskola kozmikus nézetet vallott a világmindenségről, amelynek két fő aspektusa a „li” és a „si”, amely valamelyest emlékeztet a hindu purusa (spirituális) és prakriti (fizikális) elméletre. Az iskolát Tu-sun (Tu-shun) alapította, aki elkészítette a szútrához szükséges szövegmagyarázatokat. Őt négy pátriárka követte: Csi-jen (Chihyen) (602-668), Fa-cang (Fa-tsang) (pontos dátum nem ismeretes), Csiang-ling (Chiangling) (738–838) és Cung-mi (Tsung-mi) (780–841).
Tientaj (Tiantai) vagy Fa-hua (Fahua) (vagy fehér lótusz) - ez az iskola a világegyetem valóságát volt hivatott részletesebben jellemezni. A Cse-ji (Zhi-yi) (538–597) szerzetes alapította iskola a tanaihoz a Szaddharma-pundaríka-szútrát használta fel. Elképzelésük szerint a valóság három szinten értelmezhető. Egyfelől van az üresség, az ismeretlen, a nem-én, amelyről csupán tagadó nyelvi szerkezettel lehet beszélni. Másfelől van az ideiglenesség, amely valójában az üresség része, és csupán az érzékszervek aktivitása révén keletkeznek ideiglenesen, mintegy illúzióként. A harmadik aspektus a közbenső állapot, amely csupán a tudatunk számára közbenső, és amely az első kettőt egyesíti a „legmagasabb szintű igazságként”. A valóság ezen három aspektusa egymástól valójában nem különbözik, ugyanazt írják le más szemszögből. Az iskola a császár tetszését is elnyerte, aki azután anyagilag is támogatta azt. A fehér lótusz iskolát a 9. században alapították Japánban, ahol hivatalosan tendai néven vált ismertté.
Csing-tu (Jingtu) - a Tiszta Föld iskola, amelyet Huj-jüan (Huiyuan) (334–416) alapított a mahájána buddhizmus bodhiszattva eszményére építve. A bodhiszattva a minden érző lény javára kíván megvilágosodni, és a gyakorlások közben elérni a "hat tökéletességet" (páramitá): adakozás (dána), erkölcsiség (síla), kitartás (vírja), türelem (ksánti), meditáció (szamádhi) és bölcsesség (pradnyá). Ez az iskola Amitábha Buddha személyének az üdvözítésére épült. Különféle szertartásokkal és buddhista kántálásokkal kívántak Amitábha kedvében járni. A tanítások alapját a kisebb és a nagyobb Szukhavati-vjuha-szútra adta. A csing-tu (jingtu) iskola a 845-ös vallásüldözést is túlélte az iskolák túlnyomó többségével ellentétben, és a Szung (Song)-dinasztia idején több száz Tiszta Föld társaság alapult a császárság területén. Sikerrel jártak közben azok az erőfeszítések, hogy a vallásüldözés másik nagy túlélőjével, a csan iskolával összeboronálják a csing-tu (jingtu)t. Az iskola később eljutott Koreába és Japánba is, ahol három külön néven terjedt tovább.
Csan (Chan) - a dhjána iskola volta a kínai buddhizmus legnépszerűbb iskolája, amely később zen néven vált ismertté Japánban és a Nyugaton. A csen az egyén saját természetébe engedett bepillantást (D.T. Suzuki). Annak ellenére, hogy a tanait egy indiai szerzetes, Bódhidharma, terjesztette el Kínában 520 körül, a csannak mégis inkább kínai jellemzői lettek. A csan elutasította, hogy könyvekből kelljen tanulni a megvilágosodás eléréséhez, mellérendelt szerepbe taszította a fogalmakat és elméleteket, és a hétköznapi eseményekre koncentrált, egyszerű gondolkodásra és érthetőségre. A megvilágosodást egy hirtelen bekövetkező eseményként képzelték, nem hosszas szútra tanulmányozások révén és nem is buddhaszobrok előtti leborulással. Katarzisszerű megvilágosodást képzeltek, amely által egy pillanat alatt megváltozik a gyakorló világnézete. A csanban nem volt szükség a vallás intellektuális elemzésére, ugyanis úgy tartották, hogy az csupán megmerevíti az elmét, amely azután nem lesz képes nyitott maradni.
Az 1. század körül Kínába érkező buddhizmus főleg a szobrászatban jelentett hatalmas változásokat a művészetben. Az 5–6. századra az északi-dinasztiák kifejlesztettek egy erősen szimbolikus és absztrakt megjelenítési módot, amelyre a sematikus ábrázolás volt a jellemző, és amely ünnepélyes volt és magasztos, viszont nem volt valósághű és egészen eltávolodott attól a buddhista szándéktól, hogy realisztikusan ábrázolja a megvilágosodás tiszta ideáját. Végül egyre naturalistább és valósághűbb kifejezési formákat vett fel. Így fejlődött ki a Tang-kor buddhista művészete. A Szuj (Sui)-dinasztia alatti átalakulás folytatásaként a Tang-dinasztia buddhista szobrászatában sokkal életszerűbb volt az ábrázolásmód. Megjelentek a klasszikus indiai és gandhárai formák, ugyanis a dinasztia nyitott volt a külföldi hatások felé. Fontos buddhista központtá vált Csangan (Chang'an) (mai Hszian (Xi'an)), ami egyben a dinasztia fővárosa is volt. Innen terjedt tovább a buddhizmus Koreába és Japánba. A dinasztia vége felé azonban Kínában egyre negatívabban tekintettek az idegen hatásokra, és 845-ben a tang uralkodó (Vu Cung (Wuzong)) betiltotta az „idegen” vallásokat (köztük a keresztény nesztorianizmust, a zoroasztrizmust és a buddhizmust) annak érdekében, hogy erőteljesen támogassa a hagyományos taoizmust. Elkobozta a buddhista tulajdonokat és földalatti mozgalmakba űzte a gyakorlókat, amellyel jelentősen befolyásolta a vallás fejlődését és a kínai művészetet egyaránt. Ennek ellenére évszázadokon át tovább virágzott a kínai csan (chan) buddhizmus – később ebből alakult ki a japán zen – főleg a Szung (Song)-dinasztia (960–1279) alatt, amikor a csan (chan) kolostorok hatalmas kulturális és oktatási központok voltak.
A csan (chan) szerzetesek korai festményei többnyire elkerülték a kung-pi (gongbi) („míves ecset”) festészet aprólékos realizmusát, és inkább az egyszínű stílust részesítették előnyben, ami a megvilágosodás hatását volt hivatott kifejezni. A 12. században, Csu Hszi (Zhu Xi) idején teret hódító neokonfucianizmus hatására rengeteg kritikát kaptak a szerzetesek festményei. A közízlés számára ezek a festmények teljesen közömbössé váltak, ahogy a csan (chan) buddhizmus veszített népszerűségéből. Néhány festmény fennmaradt ugyan, amelyeket a zen szerzetesek elszállítottak Japánba, azonban a csan (chan) buddhizmus erőteljes hanyatlásnak indult.A Csing (Qing)-dinasztia idején a mandzsu uralkodók támogatták a buddhizmus gyakorlását politikai és személyes okokból egyaránt. Sun-cse (Shunzhi) uralkodó elkötelezett csan (chan) buddhista volt, míg az őt követő Kang-hszi (Kangxi) uralkodó a tibeti buddhizmust támogatta, és azt állította, hogy ő Mandzsusrí bodhiszattva egyik megtestesülése. Azonban a buddhista művészet csak a dinasztia harmadik uralkodójának, Csien-lung (Qianlong)nak az idején érte el az időszak legmagasabb uralkodói támogatottságát. Rengeteg vallásos művet rendelt tibeti stílusban, amelyek közül több is álruhában ábrázolja őt, rejtélyes szentként. Az ebben az időszakban készült művészeti alkotásokat a tibeti és a kínai művészeti megközelítések egyedi ötvözete jellemzi.
Csien-lung (Qianlong) kínai császár több nagyszabású építési projektbe kezdett. 1744-ben újra felavatta a pekingi Jungho (Yunghe)-templomot tibeti buddhista kolostorként és számos vallásos festményt, szobrot, textíliát és vésett táblát ajándékozott a templom számára. A császár másik projektjeként átadott Hszü-mi Fu-sou (Xumi Fushou) templom és a benne található műtárgyak ötvözik a tibeti és mandzsu művészeti stílusokat. Csien-lung (Qianlong) 1795-ös lemondása után a tibeti buddhizmus népszerűsége lecsökkent. Úgy tartották, hogy a Csing (Qing) udvar azért támogatta a tibeti buddhizmust, hogy politikai kapcsolatokat építsen ki a mandzsu, mongol és tibeti közösségekkel. Ezt az elméletet az elmúlt időszakban cáfolták akadémiai körökben.
A sziklába vájt építészethez tartozó Lungmen és a Jünkang-barlangok az 5. századtól kezdve készültek, amikor az északi Vej-dinasztia a mai Tatungból Lojangba tette át a székhelyét, s Hsziao-ti császár itt sem akarta nélkülözni megszokott templomait.
A Mogao-barlangok szikla anyaga sokkal puhább kavicsszerkezetű, amely sem a szobrászathoz, sem a finom építészeti díszítésekhez nem megfelelő. A korai készítésű barlangoknál az indiai Adzsantai barlangtemplomoknál is látható korai buddhista sziklavágású csaitja stílust használtak, a szobrok fülkékbe kerültek és a középső oszlop négyszögletes alapú, amely a sztúpát jelképezi, amelyet a gyakorlók körbejárhatnak és érdemeket gyűjthetnek. Más barlangok terembarlangokra emlékeztetnek, amelyek a hagyományos kínai és buddhista templomépítészet sajátosságai. Ezek mennyezete lehet csonka piramis, amelyek festését úgy alakították ki, hogy egy sátorra emlékeztessen. A mennyezet lehet lapos vagy nyerges is, amely a hagyományos épületekre emlékeztet. Néhány meditációra használt barlang az indiai vihárákra (kolostor) barlangok alaprajzára emlékeztet, amelyeknek vannak oldalsó kamrái, amelyek éppen csak akkorák, hogy egy ember leülhessen bennük. Számos barlanghoz építettek fa tornácot vagy sziklából faragott előtemplomot, ezek többsége azonban elenyészett vagy lerombolódott más módokon. Csupán öt maradt meg ezek közül, amelyek közül a két legrégebbi kitűnő példányait képezik a Szong-dinasztia fa építészetének. A buddhista barlangszobrászat a Tang-dinasztia uralmának a végével szűnt meg.
A konfuciánus, taoista és buddhista templom építészeti kialakítása nagyon hasonlatos, mind az alaprajzuk mind a felépítményük szinte megegyezik, és a világi épületektől sem tér el jelentősen. A kínai buddhista építészetben a legismertebb építménytípus a pagoda (kínai: ta). A világmindenséget szimbolizáló magas, toronyszerű, emeletekre tagolódó ereklyetartó négyzet vagy sokszög alaprajzú, emeleteinek alapterülete felfelé haladva csökken. Felépítésében a Han-kor őrtornyainak építészeti megoldásait követte. Egyesek úgy tartják, hogy az indiai sztúpa építménye alakult át a kínai pagodatornyok emeletes tagolásává. Az egyik ma is álló legjelentősebb pagoda a Hszianban, található Vadludak Nagy pagodája és a Vadludak Kis pagodája. A nagy pagoda hétszintes és 65 méter magas. A 652-ben emelt épületben helyezték el Hszüan-cang szerzetes Indiából hozott értékes szútráit. A pagoda mellett virágzó kolostor működött, melyet aktív fordító tevékenység jellemzett.
A kínai buddhizmus történetében a kezdetektől fogva hatalmas mennyiségű szöveget fordítottak le kínai nyelvre. A közel ezer évig tartó folyamat során a sok szöveg a kínai irodalom részévé vált, amely jelentős hatással volt magára a kínai nyelvre is, ugyanis új ideákat és gondolatrendszereket közvetített. A fordítók által létrehozott új szavak közül több bekerült a hétköznapi nyelvbe is. Vang Li (Wang Li) 王力 kínai nyelvész szerint a buddhista kifejezések jelentősen hozzájárultak a kínai szókincshez. Ezek közül ma már sokról nem is tudják a kínaiak, hogy azok eredetileg buddhista irodalomból valók. A következő példákat említi. Az ősi Kínában a világ szó úgy hangzott, hogy „tin-hszia (tianxia)” (天下). A ma használatos „si-csie (shijie)” (世界) kifejezés buddhista irodalomból származik, amelynek első tagja „időt”, a második „teret” jelent. A „hsziang zsu fej fej (xiang ru fei fei)” (想入非非) eredeti jelentése „a legmagasabb mennyországra gondolni” (szó szerint: sem gondolat sem nem-gondolat), ma azonban arra használják, hogyha valakinek a „gondolkodása nem valóságszerű”. A „szi ta csie kong (Si da jie kong)” (四大皆空) eredeti jelentése az, hogy „a négy elemből álló fizikai test üres”, de már azt jelenti, hogy „minden üres”.Az új gondolkodásmóddal új irodalmi formák is születtek, mint például a népszerű regény (bian-ven (Bianwen), 變文 ), a vallásos regény (bao-csuan (Baojuan), 寶卷), a dalszöveg tan-ci (Tanci), 彈詞), stb. Fang Li-tian (Fang Litian) kínai buddhista tudós szerint a buddhista szövegek hatással voltak kínai irodalmi stílusra és a témákra egyaránt. A korai kínai irodalom, mint például a Dalok könyve (Si-csing (Shijing), 詩經), az emberek és az események leírására helyezi a hangsúlyt. A Csuang-ce (Zhuangzi) alapvetően történetekkel, tanmesékkel, hasonlatokkal és metaforákkal fejezi ki mondanivalóját. A Han óda témája a hegyek és a folyók leírása. A buddhizmus azonban a dolgok állandótlanságát hirdeti, illetve azt, hogy a változás az egyetemes valóság része. Ennek eredményeként a Tang-dinasztia korától kezdve az írók kritikusan szóltak a világról és az emberi életről a kauzalitás elmélete miatt, éltették a jót és megvetették a rosszat. A buddhizmus előtt a kínai irodalomban az aktualitás kapott fő szerepet, és hiányzott belőle az időn és téren túlmutató kreatív gondolkodás. Amíg a halhatatlan taoisták képzelőereje visszafogott, addig a buddhista ideák határtalanul száguldanak időn és téren át. A buddhista szövegekben 18 pokolról, 33 mennyországról, háromezer „csilikozmosz”ról és világegyetemnyi korokról (kalpa) írnak. Olyan hatalmas számokról számolnak be, mint „ahány homokszem van a Gangeszben”, végtelen és vég nélküliről mennyiségekről írnak.   A térben és időben kifejezett hatalmas volumenek okozta különleges érzet hatással volt a kínai romantikus irodalomra is.A buddhizmus általi jövevényszavak között szerepelnek a fentebb említett újítások, de akadnak átbetűzések (mint például a „dhjána” (meditáció) helyett „csan (chan)”, a „sztúpa” vagy „pagoda” helyett „ta”, az „arhat” helyett „louhan”, a „nirvána” helyett „nianpan” 涅槃) és jelentésfordítások („tathágata” helyett „zsu-laj (Rulai)”, „szamszára” helyett „lun-huj (lunhui)”, stb.) is. Ezek az új szavak gazdagították a kínai nyelvet. Emellett az idegen nyelvű fordításokkal megnőtt az egyébként főleg egy szótagú nyelvben a kettő vagy több szótagú szavak mennyisége. A hagyományos kínai irodalomban kizárólag az irodalmi nyelvet használták. A buddhizmus megjelenésével a vernakuláris nyelv is szükségszerűen bekerült az irodalmi művekbe, ugyanis eleve nehéz volt megérteni az új ideákat és koncepciókat, viszont mindezt kínai irodalmi nyelvre átültetni kifejezetten bonyolult lett volna.A költészetben is újításokra kényszerültek a fordítók, akik szerették volna visszaadni a szanszkrit költészeti hatásokat. Ennek érdekében Sen Jüe (Shen Yue) és követői feltalálták a tonális prozódiát, hogy kínaiul elérhessék ugyanazt azt a kellemes hangzást, mint a szanszkrit időmértékes verselésben. Amikor a Tang-dinasztia korában külön iskolává erősödött, a csan is hatással volt a kínai költészetre. A költők is gyakran tanulmányozták a csan tanításokat és csan meditációt végeztek. Az ún. „csan költeményeikben” a költők saját vallásos élményeiket írták meg. Közülük a legjelentősebb költő Vang Vej (Wang Wei) (701–761 vagy 689–759) volt, aki egyben festő és zenész is volt. A tang kor másik jelentős költője Liu Cung-jüan (Liu Zongyuan), akire nagy hatással volt a buddhizmus. A Szung-dinasztia idején további költők írtak csan buddhista témában, mint például Szu Si (Su Shi) vagy Lu Jou (Lu You). Ez folytatódott a Ming- és a Csing-dinasztiákon át egészen máig.
Csiu-hua (Jiuhua)-hegy - Anhuj tartomány - Ksitigarbha bodhiszattva szent helye
Emej (Emei)-hegy - Szecsuan tartomány - Pu-hszian (Puxian) bodhiszattva szent helye
Vutaj (Wutai)-hegy - Sanhszi tartomány - Vensu bodhiszattva szent helyeA legendák szerint ez a négy hegy Vensu (Wenshu), Pu-hszian (Puxian), Kuan-jin (Guanyin) és Ti-cang (Dizang) bodhiszattvák megvilágosodási helyszíneinek (bodhimanda) felel meg. A kínai buddhisták számára híresek a szent hegyek buddhista könyvtáraiban található ritka könyvek, a kulturális antik tárgyak, az épületek és az egyéb építmények építészeti emlékei, valamint a környező tájak szépsége. A Vutaj (Wutai)-hegyen (kínai: 五台山, „Öt pódium hegy”, Sanhszi tartomány, 3058 m) található a bölcsesség bodhiszattvája, Mandzsusrí, amely kínaiul Vensu (hagyományos: 文殊). Az Emej (Emei)-hegy (kínai: 峨嵋山, „Magas és fennkölt hegy”, Szecsuan tartomány, 3099 m) védőistensége Szamantabhadra, akinek a kínai elnevezése Pu-hszian (Puxian) (普贤菩萨). A Csiu-hua (Jiuhua)-hegy (kínai: 九华山, „Kilenc dicsőség hegy”, Anhuj tartomány, 1341 m) több ereklyéje és temploma is Ksitigarbha (kínaiul Ti-cang (Dìzàng) (地藏), japánul Dzsizó) bodhiszattva, aki a pokollakók védelmezője. A Putuo-hegy (kínai: 普陀山, „Potalaka-hegy", Csöcsiang tartomány, 284 m) Avalókitésvara (Kuan Jin), az együttérzés bodhiszattvájának a szent hegye.
A kínai buddhizmusban a világi gyakorlók hagyományosan fontos szerepet játszottak, akik mindig is a kínai buddhista egyház embereihez hasonló gyakorlatokat folytatnak. Rengeteg történelmi életrajz áll rendelkezésre világi buddhistáktól, amelyből ismertek a gyakorlataik és a kínai buddhizmusban elfoglalt jelentős szerepük. Ezen felül rendelkezésre állnak jezsuita szerzetesek elbeszélései is, mint például Matteo Ricci-é, amelyből fény derül arra, hogy mennyire szivárgott be a buddhizmus a kínai elit és a kultúra berkeibe.
A meditáció, a mantra szavalás, az Amitábha Buddha tudatosság, az aszkézis és a vegetarianizmus gyakorlatai mind beépültek a hétköznapi emberek hitrendszerébe. A Ming-dinasztia korából való elbeszélésekből ismert, hogy a világi gyakorlók gyakran folytak bele Tiszta Föld és csan buddhista gyakorlatokba egyaránt és a buddhista szútrákat is tanulmányozták. A Szív szútra és a Gyémánt szútra volt a két legnépszerűbb, amelyet a Lótusz szútra és az Avatamszaka-szútra követett. A világi hívek gyakran kötelezték el magukat a mantrák szavalására, amelyek közül a Nílakantha dháraní és a Cundí Dháraní voltak a legnépszerűbbek. Robert Gimello megfigyelése alapján a kínai buddhista közösségekben a cundi ezoterikus gyakorlatai mind a köznép és az elit számára kedves volt. Nagyra tartották és széles körben ismerték Avalókitésvara és Ksitigarbha bodhiszattvákat, valamint Amitábha Buddha és a Gyógyító Buddha mahájána alakjait. A kínai társadalom minden szintjén elfogadott volt a karma és az újjászületés, és mind az egyházi, mind a világi emberek egyaránt elzarándokoltak az ismert buddhista kolostorokba és a kínai négy szent hegyhez.
A kínai buddhisták bizonyos ünnepnapokon felajánlásokat tesznek, imádkoznak, tömjént, gyümölcsöt, virágot és adományokat visznek a buddhista templomokba. Ezeken az ünnepnapokon igyekeznek komolyan betartani a buddhista fogadalmakat, köztük - az eredetileg kínai eredetű - egész napon át tartó vegetáriánus étrendet.
A következő dátumok a kínai naptár rendszere szerint értendők, így például a 4.8 jelentése a kínai naptár negyedik hónapjának nyolcadik napja és így tovább:
1.1 — Maitréja Buddha születésnapja (Maitréja a Sákjamuni Buddhát követő jövőbeli buddha)
4.15 — Vészák ünnepség, amelynek kínaiul különböző elnevezései vannak (pl: Fo Tan (Fo Dan) 佛誕, Yu-fo csie (YuFo jie) 浴佛節, Vej-szaj csie (Weisai jie) 衛塞節)
Broughton, Jeffrey L. - The Bodhidharma Anthology: The Earliest Records of Zen, 1999, Berkeley, University of California Press, ISBN 0-520-21972-4
Chen, Kenneth Kuan Sheng. Buddhism in China: A historical survey. Princeton, N.J., Princeton University Press, 1964.
Dumoulin, Heinrich - Zen Buddhism: A History, 2005, Bloomington, IN, World Wisdom, 1. kötet: India and China, ISBN 0-941532-89-5
Kambe, Tstuomu - Bodhidharma. A collection of stories from Chinese literature [2]
Nan Huai-Chin (ford: J.C. Cleary) - Basic Buddhism: Exploring Buddhism and Zen, 1998, Red Wheel Weiser
Nan Huai-Chin (ford: Thomas Cleary) - The Story of Chinese Zen, 1995, Charles E. Tuttle Company
Saunders, Kenneth J. (1923). "Buddhism in China: A Historical Sketch", The Journal of Religion, Vol. 3.2, pp. 157–169; Vol. 3.3, pp. 256–275.
Tansen Sen - Buddhism, Diplomacy, and Trade: The realignment of Sino-Indian Relations, 600-1400, 2003, Association for Asian Studies & University of Hawai'i Press
Shinko Mochizuki, Leo M. Pruden, Trans. (1999). Pure Land Buddhism in China: A Doctrinal History, Chapter 1: A General Survey. In: Pacific World Journal, Third Series, Number 1, 91-103. Archived from the original
Shinko Mochizuki, Leo M. Pruden, Trans. (2001). Pure Land Buddhism in China: A Doctrinal History, Chapter 2: The Earliest Period; Chapter 3: Hui-yuan of Mt.Lu; and Chapter 4: The Translation of Texts-Spurious Scriptures. In: Pacific World Journal, Third Series, Number 3, 241-275. Archived from the original
Shinko Mochizuki, Leo M. Pruden, Trans. (2002). Pure Land Buddhism in China: A Doctrinal History, Chapter Five: The Early Pure Land Faith: Southern China, and Chapter Six: The Early Pure Land Faith: Northern China. In: Pacific World Journal, Third Series, Number 4, 259-279. Archived from the original
Shinko Mochizuki, Leo M. Pruden, Trans. (2000). Pure Land Buddhism in China: A Doctrinal History, Chapter 7: T'an-luan. In: Pacific World Journal, Third Series, Number 2, 149-165. Archived from the original
Zhu, Caifang - Buddhism in China Today: The Example of the Bai Lin Chan Monastery. Perspectives, 4. kötet, 2., 2003. június, [4]
Zvelebil, Kamil V. - The Sound of the One Hand - Journal of the American Oriental Society, 107. kötet, 1. szám, 1987, 125–126. o.
Pittman, Don Alvin - Toward a Modern Chinese Buddhism: Taixu's Reforms, 2001, University of Hawaii Press
Daoru, Wei - Buddhism in China and Modern Society: An Introduction Centering Around the Teachings of Taixu and Yinshun [5]
Chau, Adam Yuet - Religion in Contemporary China: Revitalization and Innovation, 2010, Taylor & Francis
Baumer, Christoph - China's Holy Mountain: An Illustrated Journey into the Heart of Buddhism, 2011, London, I.B.Tauris, ISBN 978-1-84885-700-1
Master Sheng Yen (ford: Douglas Gildow és Otto Chang) - Orthodox Chinese Buddhism, 2007, North Atlantic Books
Welch, Holmes. The practice of Chinese Buddhism. Cambridge, Mass.: Harvard University Press, 1967.
Welch, Holmes. The Buddhist revival in China. Cambridge, Mass.: Harvard University Press, 1968.
Welch, Holmes. Buddhism under Mao. Cambridge, Mass.: Harvard University Press, 1972.

A kínai írás vagy han írás (hagyományos kínai: 漢字; egyszerűsített kínai: 汉字; pinjin (pinyin): hànzì; magyar népszerű: han-ce) az élő nyelvek közül a leghosszabb időre visszanyúló, töretlen és dokumentált történettel rendelkező írás. A kínai írás logografikus, vagy más néven hierografikus eredetű írás. Ennek ellenére a ma ismert írásjegyek 82%-át a fono-szemantikai összetételű írásjegyek alkotják.
A kínai írásnak a történelem során számos stílusbeli változata alakult ki, melynek oka sok esetben az írás rögzítésére használt alapanyagok (csont, bronz, bambusz, fa, kő, selyem és papír) sajátossága volt. A legnagyobb szótárak 40–50 ezer különböző írásjegyet tartalmaznak, de ma egy diplomával rendelkező kínai átlagosan csak 3500–4000 írásjegyet ismer. A kínai írásban szigorú szabályok szerint történik az írásjegyek megszerkesztése, amelyek művészi szintű megformálása a kínai kalligráfia. Az írott szöveget olvasni eredetileg felülről lefelé haladva lehet, a sorok pedig jobbról kezdődnek és balra haladva követik egymást. A kínai könyvek régi típusait, vagy archaizáló újabb kiadásokat fordítva kell kézbe venni, mert nyugati értelemben „hátulról” kezdődnek. A modern nyomdatermékek már a mi írásunkhoz hasonlóan, balról jobbra írt, lineárisan rendezett sorokkal készülnek.
A kínai íráshoz olyan nagy kínai találmányok is kapcsolódnak, mint az ecset, a papír vagy a mozgatható nyomóelemes könyvnyomtatás, melyek mindegyike drasztikus változást gyakorolt az írásra és az írásbeliségre. A kínai írás Dél- és Kelet-Ázsia több kultúrájára is nagy hatással volt. A történelem különböző korszakaiban a kínai írást használták a japánok, a koreaiak és a vietnámiak is, és a kínai írás hatása máig tetten érhető saját, nemzeti írásaikban is. A kínai írás kapcsán érdemes megemlíteni az úgynevezett sinitikus vagy sinoform írásokat is, melyeket három, mára kihalt nyelv képvisel, a kitaj, a dzsürcsi és a tangut.
Egy legenda szerint az első kínai írásjegyet, és ezzel együtt az írást Cang-csie (Cangjie) alkotta meg i. e. 2650 körül. Cang-csie (Cangjie) a kínai mitológia legendás alakja, az ugyancsak legendás Sárga Császár egyik hivatalnoka. A feljegyzések szerint Cang-csié (Cangjié)nek négy szeme és négy pupillája volt. Az 5. században élt irodalmár, Liu Hszie (Liu Xie) 劉勰 a következőképpen írja le az írás felfedezését: „Amikor kialakult az írott képek rendje, nem kellett többé zsinórt csomózgatni; madárnyomok adták az ötletet ahhoz, hogy megteremtődjék az írás, mely kimondott szavainknak testi formát ad, a művészi szépségnek pedig lakóhelyet biztosít. Amikor Cang-csie (Cangjie) feltalálta az írást, a kísértetek sírtak, és gabona szállt a levegőben; amikor pedig a Sárga Császár alkalmazni kezdte, hivatalnokai rendet tudtak tartani, s képesek voltak a nép helyzetét helyesen megítélni…”Más források szerint nem a minisztert, Cang-csié (Cangjié)t, hanem magát Huang Ti (Huang Di)t, azaz a Sárga Császárt illeti a dicsőség az írás feltalálásáért. Érdekesség, hogy mindkettejüket négy-négy szemmel képzelték el, ami bizonyos sámán jellegen túl a különleges éberség szimbóluma.
Az első írásjegyekre emlékeztető egyszerű ábrák, melyeket az írásjegyek ősének tekintenek, i. e. 5000–3000 között készült cserépedényeken találhatók. Azonban az első valódi írásjegyek csak az i. e. 2. évezred második feléből, a Sang (Shang)-dinasztia idejéből származnak.
1899-ben egy pekingi patikában Vang Ji-zsung (Wang Yirong) 王懿荣 (1845–1900), egy tudós mandarin arra lett figyelmes, hogy a „sárkánycsont” nevezetű orvosszerként árult csontokon – amelyeket egyébként porrá őrölve többek között kiváló afrodiziákumnak, azaz a nemi vágyat fokozó szernek tartottak – különös, emberkéz alkotta karcok láthatók. Műgyűjtő révén volt némi jártassága a régi feliratok terén, s e tapasztalatának köszönhetően azon nyomban felismerte, hogy egy igen régi írás emlékeit tartja kezében. Valamennyi csontot felvásárolta, s egy év leforgása alatt gyűjteménye másfél ezer darabot számlált. A századfordulón, a bokszerlázadás idején Vang Ji-zsung (Wang Yirong) meghalt, és gyűjteménye fiára szállt, aki azt eladta Liu Ónak (Liu E-nak) 劉鶚 (1857–1909). Liu O (Liu E) 1903-ban adta ki könyvformában a feliratokról készült fényképmásolatokat.A „sárkánycsontok” a Honan (Henan) tartománybeli Anjang (Anyang) 安陽 város közelében található Hsziaotun (Xiaodun) 小屯 nevű falucska környékéről kerültek elő, ahonnan a parasztok kisebb mennyiségben ugyan, de már évszázadok óta szállították a sárkánycsontokat. 1898–1899-ben azonban a megáradt Jüan (Yuan)-folyó vize elhordta a földet a falu környékéről. Ekkor nagy számban jutottak napvilágra a feliratos teknőspáncélok és szarvas-lapockacsontok. Emellett még számos elefántcsont és bronztárgy is felbukkant, amelyek együttvéve igen jelentős és sikeres régészeti feltárás reményével kecsegtették a tudományos világot. Az igazi tudományos igényű feltárás azonban csak a húszas évek táján indulhatott meg. 1928–1937 között több mint tízezer csontlap került elő innen, Kína első történeti dinasztiájának, a Sang-Jin (Shang-Yin)-dinasztiának egykori székhelyéről. A mai napig feltárt feliratos csontok száma meghaladja a százezret. A jóslócsontokon talált mintegy 5000 különböző írásjegyből máig nagyjából kétezret sikerült megfejteni.A csontokon talált feliratok megfejtésére először Szun Ji-zsang (Sun Yirang) 孫詒讓 (1848–1908) vállalkozott, aki 1904-ben adta ki eredményeit összegző könyvét. Ekkor derült fény arra, hogy a csontokat jóslásra használták, a karcolatok pedig rajtuk a kínai írás legelső emlékei. A jóslócsont-feliratok (csia-ku-ven (jiaguwen) 甲骨文) – ahogy ettől kezdve nevezték – keletkezését az i. e. 14–11. századra helyezik. Ezek az írásjegyek a ma is használatos írásjegyek ősformái, amelyek azonban olyannyira eltérnek attól, hogy az avatatlan szemlélő csak nagy nehézségek árán ismer fel belőlük egyet-egyet, még akkor is, ha kínai. Túlnyomó többségben piktogrammák, vagyis képjelek, amelyeknek csak a legritkább esetben van következetesen használt állandó formája.A Napot körrel, a Holdat félholddal, az embert pedig az emberi test sematizált rajzával, egy pálcikaemberrel jelölték. A tisztán képjelek mellett kisebb számban ugyan, de találni olyan írásjegyeket is, amelyek kiejtésre utaló elemet is tartalmaznak. Az írásjegyek fejlődésének későbbi fázisában több piktogram kombinálásával fogalmakat is ki tudtak fejezni. Ezeket ideogrammáknak nevezzük.A világon több kultúrkörben is megtalálható az a módszer, ahogyan a Sang (Shang)-kori jósok fürkészték a jövendőt. A scapulomantia, vagyis a csontjóslás lényege, hogy a csontokat – amely alatt Kínában elsősorban a teknősök hasi páncélját és a patások lapockacsontját kell érteni – tűzzel hevítették, vagy rövid ideig a tűzben tartották, esetleg úgy, hogy fekete ürmöt égettek rajta. Majd a hő keltette repedésekből értelmezték az előzőleg feltett kérdésre a választ. Ezt követően a kérdést és a kapott jóslatot, sőt olykor az eredményességét is bekarcolták a jóslócsontokba, és azokat a jóshely közelében eltemették. Egyes szakértők szerint a hő hatására keletkező repedések formája ihlette volna az írásjegyek megalkotását. A jóslatokhoz fordultak akkor is, ha a temetés vagy a termés miatt aggódtak, ha vadászat vagy háború kimenetelére voltak kíváncsiak.A jóslócsontok túl azon, hogy a kínai írás legelső emlékeit őrzik, óriási jelentőséggel bírnak azért is, mert segítségükkel igazolhatták a későbbi történeti források állításait, nevezetesen a Sang-Jin (Shang-Yin)-dinasztia létezését, hiszen névre pontosan megtalálni a jóslócsont-feliratokon a dinasztia uralkodóit, akiket a kései hagyomány is számontartott. Páratlan híradások ezek, amelyek rengeteget árulnak el a Sang-Jin (Shang-Yin)-dinasztia gazdasági, politikai, katonai viszonyairól, lakóinak szokásairól stb.
Már a Sang (Shang)-dinasztia korából ismerünk olyan bronzkészítményeket, amelyeket feliratokkal láttak el. Legtöbbször a tulajdonos nevét írták fel a használati tárgyakra, szerszámokra vagy fegyverekre, olykor azonban a bronzműves termékét a saját névjegyével látta el. A szertartási eszközökön áldozati szövegek is olvashatók. A bronzfeliratok (csin ven (jin wen) 金文) adományozó vagy áldozati szövegei különböző terjedelemben maradtak fenn, olykor csupán egy-két írásjegyet találni, míg némelyik tárgyon, például egy tálon akár száz írásjegy is szerepelhet.
A bronzfeliratok az i. e. 14. századtól a Han-dinasztia koráig, az i. e. 1. századig készültek. A Csou (Zhou)-dinasztia idejéből származó bronzfeliratok felbecsülhetetlen dokumentumnak számítanak, hiszen e korból semmilyen más írott forrás nem áll
rendelkezésünkre, és így hasznos kiegészítései a későbbi történeti források nyújtotta ismereteinknek. Ming ven (Ming wen) típusú írás több korból, számos helyről került elő, ám egyik sem emlékeztet a ma is használt írásra. Ezt a fajta írást olykor csung ting ven (zhong ding wen)nek 鐘鼎文 nevezik, azaz „harang- és tripusfelirat”-nak. Korai formájában a jóslócsontok írásjegyeire hasonlítanak, későbbi formájukban már kis pecsétírás (hsziao csuan (xiao zhuan) 小篆) és a kancellár írás (li su (li shu) 隸 書) néven ismertek. A Tavasz és ősz korszakban valamint a Hadakozó fejedelemségek idején valamennyi fejedelemség kialakította saját stílusát, amellyel bronzfeliratai készültek. Ezek a stílusok hasznos fogódzót jelentenek a tárgyak datálásához és lokalizálásához. Mindezek mellett jelentős forrásai a kínai írásjegyek evolúciós vizsgálatának is.A Csou (Zhou)-dinasztia idején a szertartási bronzedényt a fejedelem adományozta a hivatalnoki rang kíséretében. A hivatalba emelés bizonylatai ezek, amelyek feliratai az ajándékozás tényét rögzítik. A bronzedényeken látható írásjegyekből álló szöveget összefoglaló néven „bronzfeliratoknak” (csin-ven (jinwen) 金文) nevezik.
Az írásjegyek a legutóbbi hivatalos írásreformig standardnak számító, és Tajvanon a mai napig standardnak tekintett formáját kaj-su (kaishu)nak 楷書 nevezzük. Ez az írásmód a korai Han-dinasztia idején alakult ki a korábbi „kancellista írásból”, a li-su (lishu)ból 隸書, melyet az első Csin (Qin) császár idején Li Sze (Li Si) nyomán létrejött kis pecsétírás, a hsziao csuan (xiao zhuan) 小篆 előzött meg. A Han-korban a pre-Csin (Qin) korszak elavult írásformáit ku ven (gu wen)nek 古文 „ősi írásoknak” nevezték el. Az írás egy korábbi formája a hagyomány szerint a Csou (Zhou) 籀 volt, amely a Csou (Zhou)-dinasztiabeli Hszüan (Xuan) 宣 király (i. e. 827–782 között uralkodott) Nagy Írnokának nevéhez fűződik, és amely a nagy pecsétírás, ta csuan (da zhuan) 大篆 néven is ismert.A „kancellista” majd standard írás elterjedésével létrejöttek a különböző gyorsírási stílusok, amelyeket az írástudók a magánérintkezés során használtak. Az egyik ezek közül a „fogalmazó írás” (cao-su (caoshu) 草書/草书, szó szerint: „fű-írás”), amelyben az írásjegyeket a végletekig leegyszerűsítve, egyetlen vonallal írják le. A másik jelentős gyorsírási stílus a „kurzív írás” (hszing-su (xingshu) 行書/行书), amely valahol a standard és a fogalmazó írás között áll: összevonnak ugyan bizonyos vonásokat, de az írásjegy így sem torzul a felismerhetetlenségig. A kínai nyelvű könyveket, újságokat standard írással nyomtatják, de az emberek a magánleveket, fogalmazásokat stb. kézírással írják, melyet a gyakorlatlan olvasó csak nehezen tud elolvasni.
A kínai írás öt leggyakoribb történeti stílusa:Nyolc írásjegy hat különböző stílusban írt változata:
Az írásjegyek terén az utolsó változtatást az 1950-es években hajtották végre. Az 1949-ben hatalomra került kommunisták egyik fő célkitűzése az írástudatlanság felszámolása volt. Annak érdekében, hogy az írásjegyek tanulását megkönnyítsék, az írásjegyek jelentős részét egyszerűsítették, az őket alkotó vonások számát csökkentették, bár az írásjegyek alapvető szerkezetén nem változtattak. Azóta a hagyományos kínai írásjegyeket, vagyis a „bonyolult írásjegyeket” fan-ti-ce (fantizi)nek 繁体字 nevezik, míg az „egyszerű írásjegyeket” csien-ti-ce (jiantizi)nek 簡體字 / 简体字 nevezik.Az írásreform gondolata 1892-ben vetődött fel először. A mozgalom célja az volt, hogy az ideogrammák alkotta írást egy latin betűs, alfabetikus írással váltsák fel. Ez nagy segítséget nyújtott volna az analfabetizmus felszámolásában és nagyban megkönnyítette volna az oktatást. A probléma nemcsak akkoriban, de a mai napig megoldhatatlannak bizonyult. A könnyebbség kedvéért azonban nekiláttak az írásjegyek egyszerűsítésének. Ennek köszönhetően a bonyolult írásjegyek mintegy 80%-át sikerült olykor 10–15 vonással is leegyszerűsíteni. 1958-ban a Kínai Népköztársaság Írásreform Bizottsága megalkotta a kínai nyelvre alkalmazott latin betűs átírásrendszert, az úgynevezett pinjin (pinyin) átírást. A pinjin (pinyin) átírást 1979. január 1. óta a Kínai Népköztársaságban megjelenő idegen nyelvű kiadványok kínai nevek és szavak átírására kötelezően használja. A latin betűs átírás azonban csak segítséget nyújthat és az írásjegyek mellett kiegészítésül szolgálhat, ám azokat elsősorban a zenei hangsúlyok miatt sohasem válthatja fel. Az írásreform eredményeképpen 1955 óta ma már a kínai írás is vízszintesen, balról jobbra halad, felváltva a hagyományos fentről lefelé vezető oszlopokat. Az újságcikkek címében, a plakátokon és a könyvek gerincén azonban még ma is találkozhatunk függőleges írásjegysorokkal. A másik jelentős változás, amiben a modern kínai könyv különbözik a hagyományostól, hogy most már nem „hátulról” kell fellapozni a köteteket.Nem csak a Kínai Népköztársaságban, hanem Szingapúrban is az egyszerűsített írásjegyek a hivatalosak, a kínai nyelvű könyveket, újságokat is ezekkel nyomtatják. Tajvanon azonban mind a mai napig a hagyományos bonyolult írásjegyeket tekintik hivatalosnak. Az elmúlt évtizedben, az 1997-ig, a visszacsatolásig fan-ti-ce (fantizi)t használó Hongkong és Makaó kulturális hatásának eredményeképpen a Kínai Népköztársaságban is reneszánszát éli a hagyományos írásjegyek használata az olyan nem hivatalos kiadványokon, mint pl. termékismertetők, reklámok, dalszövegek stb.Az írásjegyek egyszerűsítésének módszerei és logikája:
A több elemből álló írásjegy összetett, bonyolult tagját egyszerűbb alakkal helyettesítették:
Az írásjegy bonyolult elemét az adott szóhoz fonetikailag hasonló vagy azzal megegyező egyszerűbb írásjeggyel helyettesítették:
Az írásjegy leegyszerűsített kézírásos formáját, változatát tették meg a nyomtatott alaknak:
Több bonyolult írásjegyet egy, újonnan szerkesztett egyszerű írásjegyben egyesítettek:
Az egyszerűsített írásjegy-elemeket minden további írásjegyben – ahol az adott elem szerepel – következetesen használják:
Hszü Sen (Xu Shen) (kb. 58–147), a kínai írásjegyek első etimológiai szótárának, a kb. i. sz. 2. század elején összeállított Suo-ven csie-ce (Shuowen jiezi)nek szerkesztője a kínai írásjegyeket hat csoportba osztotta:
cse si (zhi shi) 指事 „dolgokra mutató” egy írásjegy, ha direkten ábrázol fogalmakat, például sang (shang) 上 „fent”, hszia (xia) 下 „lent”;
hsziang hszing (xiang xing) 象形 „formát utánzó” a piktogramból származó írásjegy, pl. a zsi (ri) 日 „nap”, jüe (yue) 月 „hold”;
hszing seng (xing sheng) 形聲 „forma és hangzás” írásjegy két egyszerűbb írásjegy összetétele, az egyik a hangzást jelöli, a másik a jelentésre utal, pl. a csiang (jiang) 江 „folyó” és a ho (he) 河 „folyó” írásjegyekben mindkét esetben a víz piktogramjából származó bal oldali rész kombinálódik a másik féllel, melynek nincs köze a jelentéshez, de egy, az új írásjegy kiejtéséhez közel álló szót képvisel;
huj ji (hui yi) 會意 „összetett jelentésű” pl. a „száj” + „madár” összevonásával alkotott ming 鳴 „sírni; csiripelni” írásjegy;
csuan csu (zhuan zhu) 轉注 „átvitt jelölésű” az azonos jelentésű, eltérő hangzású, de formailag hasonló írásjegyek, pl. lao 老 „öreg” és kao 考 „öreg”;
csia-csie (jiajie) 假借 „kölcsönzött” azon írásjegy, melynél egy hasonló vagy ugyanolyan hangzású írásjegyet használunk egy másik helyett, pl. an 安 „béke” az an „hol?”, „hogyan?” kérdőszó helyett.Ebből a hat csoportból az (2), a (3), a (4) és az (5) nem fonetikusak, azaz a jelentés közvetlenül ikonikusan reprezentálódik, a kiejtésre történő utalás nélkül. Ezek alkotják az írásjegyek egyszerűbb ven (wen) 文 típusát. Ezzel szemben az összetett, ce (zi)nek 字 nevezett írásjegytípusba a (1) és az (6) csoport írásjegyei tartoznak, melyek fonetikai elveken alapulnak, és az írásjegyek zömét ezek teszik ki. Az (1) és a (6) típus között nem húzódik szigorú határvonal. Egy szemantikai determináns (szignifikáns vagy radikális) hozzáadásával a csia-csie (jiajie)ból hszing seng (xing sheng) lesz, az ilyen írásjegyeket pedig másképpen hszie-seng (xiesheng)nek 諧聲 nevezzük. A szignifikánsok hozzáadása leginkább a Han-dinasztia előtt volt elterjedt. Így pl. az eredetileg „asszonyt” jelentő nü 女 írásjegyet már korán elkölcsönözték (csia-csie (jiajie)) a zsu (ru) „te”; „Ön” számára. Később a „víz” elemet tartalmazó, és eredetileg a Honan (Henan) tartománybeli Zsu (Ru)-folyót jelölő 汝 írásjegyet (hszing seng (xing sheng)) vették kölcsön a zsu (ru) „te”; „Ön” számára standard írásjegynek. A szignifikánsok kiválasztása szintén változatos lehet. Így a „beszél” szignifikánsú, később suo (shuo) „magyaráz; magyarázat; doktrína; teória; történet; (később) mondani” és su (shu) kiejtéssel „rábeszélni” jelentésű 說 írásjegyet a pre-Han szövegekben gyakorta használták jüe (yue) „megelégedett” olvasatban, noha ennek a szónak a „szív” szignifikánsú 悅 változata lett a standard írásjegye.
Bármilyen stílushoz is tartozzék a kínai írás adott írásjegye, formailag szigorúan kötött. A kötöttségek zárt, véges számú elemből álló rendszert képeznek. Az első legfontosabb ilyen jellegű szabály, hogy a kínai írásjegy akármennyi vonásból is álljon, azonos méretű (képzeletbeli) négyszögbe helyezkedik el (a nyomtatott írásjegyek szabályos négyzetbe, az írott változat esetén ez inkább álló téglalap). Ezt a csak virtuálisan létező négyszöget az előnyomtatott kéziratpapíron (vö. a mi vonalas füzetünk), halványan nyomtatott hálózat szolgálja, amely így segítséget nyújt az írásjegyek arányos elhelyezéséhez. Ezt nevezik „négyzetrácsba írt írásjegynek” (fang-kuaj-ce (fangkuaizi) 方块字 / 方塊字/方块字).
A kínai írás eredetileg felülről lefelé halad, a sorok pedig jobbról kezdődnek és balra haladva követik egymást. A kínai könyvek régi típusait, vagy archaizáló újabb kiadásokat fordítva kell kézbe venni, mert nyugati értelemben „hátulról” kezdődnek. A modern nyomdatermékek már a mi írásunkhoz hasonlóan, balról jobbra írt, lineárisan rendezett sorokkal készülnek.
Az írásjegyek felépítésének következő lényeges szabálya az írásjegy vonásainak sorrendje. Az írásjegyek – bármilyen bonyolult legyen is némelyik – tulajdonképpen néhány igen egyszerű vonalból épülnek fel. Ezek az írásjegyek alapelemei, vagy alap-ecsetvonásai. A jobb oldali képen az alapvonások néhány főbb típusa látható. Természetesen az alapvonásoknak több változata is lehetséges (méret, vastagság, irány) attól függően, hogy az írásjegy melyik részén helyezkedik el. Például a 7. és a 8. vonás a 3. („pont”) egy-egy változata.
Minden egyes vonásnak megvan a felépítési szabálya: az ecsetvonásoknak meghatározott sorrendben kell követniük egymást, mégpedig általános elvként az írásjegyek határait alkotó virtuális négyszög bal felső sarkából lefelé és jobbra haladva. Az írásjegy gerincét, fő szerkezeti elemét adó nagyobb vonást, ha az egész írásjegyet átjárja, legutoljára húzzák.
A vonássorrend szabályai: A vízszintes vonások megelőzik a függőleges vonásokat. 
 Egy szimmetrikus felépítésű írásjegynél előbb a középső részt kell kialakítani, s csak azután az oldalakat.
A kínai írásjegyek különböző számú alapvonásokból épülhetnek fel. Ezek közül a legegyszerűbb a csupán egyetlen vízszintes vonalból álló „egy” jelentésű 一 ji (yi) írásjegy. A kínai írásrendszer más, egy vonásból álló írásjegyet nem tartalmaz. Aránylag ritkák a két vonásból álló írásjegyek is, például: 二 er (er) „kettő”, 十 si (shi) „tíz”, 人 zsen (ren) „ember” stb. A hagyományos írásjegyek zöme 15–30 vonásból épül fel (átlagosan 9 vonásból). Esetenként azonban ennél jóval több vonásból álló írásjegyek is előfordulhatnak, melyek tulajdonképpen már több önálló írásjegy összevonásának is tekinthetők. Ritkák ugyan, de léteznek 50 vagy akár 80 vonásból álló írásjegyek is.
A kínai nyelv írásrendszerének logikájából adódóan a kínaiaknak a leírandó fogalmak jelentős részére külön-külön írásjegyet kellett alkotniuk a történelem során. A majdnem ezer éve, 1039-ben kiadott legnagyobb kínai szótár összesen 53 525 különböző írásjegyet tartalmaz. A legnagyobb 20. századi nagyszótár, a Csung-hua ta ce-tien (Zhonghua da zidian) 中華大字典 / 中华大字典 (1916) nem kevesebb, mint 48 000 írásjegy jelentését ismerteti. Azonban még egy művelt kínai számára is ennek a mennyiségnek csupán a töredékére van szüksége a nyelv mindennapos használata során. Egy 1960-as években végzett felmérés szerint egy átlagos, diplomával rendelkező kínai, aki nem irodalom vagy történelem szakon végzett, 3500–4000 írásjegyet ismert. 10 ezer feletti írásjegy ismerete igen ritka. Összehasonlításképpen, Mao Ce-tung (Mao Zedong) Összegyűjtött munkáiban összesen 2981 különböző írásjegy fordul elő. Ez azonban nem jelenti azt, hogy a kínaiak csupán pár ezer szót ismernének és használnának, hiszen az önálló írásjegyek összevonásával alkotott összetett szavak száma ennél jóval több.
A misztikus taoizmus gyakorlatában sokféle eszközt használtak arra, hogy befolyásolják és megjelenítsék a természet erőit, s csökkentsék az ártó erők hatását. Ezen eszközök között fontos szerephez jutottak s jutnak még ma is azok a transzban, reveláció útján keletkezett szövegek (csen-ven (zhenwen) 真文) és dokumentumok (su (shu) 书), a természet erőinek befolyását magukon viselő diagramok (tu 图 vagy ling-tu (lingtu) 灵图), pecsétek (jüan-csuan (yunzhuan) 云篆) és talizmánok (fu 符 vagy ling-fu (lingfu) 灵符), melyek mind az égi erők megjelenését és erejét hivatottak igazolni. E talizmánok, pecsétek, diagramok szövegeit, ábráit csak a beavatott pap, varázsló tudta értelmezni, ezzel igazolva az égi erők és a hétköznapi világ közötti kapcsolattartó szerepét.
A talizmánok írásjegyeit és egyes motívumait is „villám-írásnak” (lej-ven (leiwen) 雷文) nevezik, de tekergőző formájuk miatt „felhő-pecsét” írásnak (jün-csuan (yunzhuan) 云篆) is hívják őket. A talizmánok egy részén ugyanakkor nem ilyen írásjegyek, hanem egyfajta transzírásból származó jelsorozatok találhatók. Gyakran e kettőt keverve találhatjuk a talizmánokon. A szöveg alapú talizmánok írásjegyei egyfajta titkosírásnak, csak a beavatottak számára olvasható, ezoterikus írásmódnak tekinthetők. Már a legkorábbi időkben kialakult a rendszere, mely idővel egyre bővült. Később az egyes ezoterikus írásjegyekkel leírt szövegeket értelmezték és hagyományos írásjegyekkel átírták, így kerültek be a taoista kánonba.
Az írásjegyek egy különleges csoportját alkotják a több írásjegy összevonásával, ötletes összekapcsolásával létrejött új ligatúrák. Az írásjegyek ezen típusának kínai elnevezése: 合文 (ho-ven (hewen)), vagyis „összevont szöveg”. Ezek egy részével üdvözlőkártyákon, feliratokon találkozhatunk, vagy egyszerűen egy-egy kalligráfus virtuóz remekei. A legismertebb összetett ligatúra az úgynevezett „páros boldogság” (suang-hszi (shuangxi) 雙喜/双喜), amely a 喜 hszi (xi) önmagában is „boldogság” jelentésű írásjegy megduplázásából és összekapcsolásából jött létre. Dekorációs motívumként roppant széles körben megjelenhet.
Az indiai eredetű buddhizmus kínai térhódításával megjelent Kínában a buddhista szimbólumrendszer is. Ennek egyik legjellegzetesebb példája a szvasztika, vagyis „törtszárnyú kereszt” vagy „horogkereszt”. Ennek mindkét formája (a jobbra 卐 és a balra 卍 forduló) egyaránt igen korán kínai írásjeggyé vált. A kiejtését a hozzá leginkább hasonló, elemeiben emlékeztető hagyományos kínai írásjegytől, a „tízezer” jelentésű 万 van (wan)tól kölcsönözték.A 20. században egyre jobban elterjedt, hogy a „nulla” vagy „zéró” jelölésére a hagyományos 零 (ling) írásjegy helyett, nyugati mintára egy kört 〇 használnak. A kínai nulla a nyugatival ellentétben szabályos kör, a kiejtése pedig ugyanaz, mint az eredeti írásjegynek, tehát ling. Annak ellenére modern képződménynek kell tartanunk, hogy már egy 1247-ben íródott matematikai tárgyú könyvben felbukkant, mivel általános használatra csak a 20 században került sor. Teljes mértékben írásjegynek tekintendő, nem pedig az arab szám átvételének, hiszen ma már megengedett, hogy például egy dátumot a következőképpen írnak le: 二〇〇〇年 (er ling ling ling nien (er ling ling ling nian)) vagyis a „2000. év”.A kínai írás egyik, ha nem a legújabb jövevény eleme @ (angol: at), melyet a számítástechnika és az internethasználat elterjedése tett szükségszerűvé. Az új karakter annyira népszerűvé vált, hogy jó néhány szülő, aki különleges nevet szeretett volna adni gyermekének, az @-et választotta. Ám mivel még a kínai hatóságok, adminisztratív egységek, szervezetek sincsenek mindenhol számítógéppel ellátva, a hatóságok végül is megtiltották a nem kínai írásjegyekkel írt utónevek felvételét.
Az úgy nevezett „közönséges írásjegyek” (szu-ti-ce (sutizi) 俗体字) csoportja nem az írásjegyek szerkezete, stílusa stb. miatt alkot külön kategóriát, hanem a hagyományos írásjegyek használata okán. Tulajdonképpen nem hivatalosan használt, rontott írásjegyekről, írásjegy-használatról van szó, amely a kevésbé művelt átlagemberek körében terjedt el. A típus lényege, hogy egy-egy bonyolultabb írásjegyet azonos hangzású, de egyszerűbb írású írásjeggyel helyettesítik. Például a „tyúktojás” jelentésű csi-tan (jidan) 鸡蛋 írásjegyek helyett, az ugyanilyen kiejtésű 几旦 írásjegyeket használják.
A Kínai Népköztársaságban beszélt kínai nyelvjárások olyan nagy mértékben különbözhetnek a köznyelvtől, hogy valójában már külön nyelvnek is tekinthetők. A nem csupán fonetikájában, hanem grammatikájában is jelentős különbségeket mutató kínai nyelvjárások/nyelvek némelyikének írott változata is eltérhet a köznyelvi írástól. Ennek legjellemzőbb példáival a Jüe (Yue) nyelvjárásba tartozó kantoni nyelvben találkozhatunk. A dél-kínai kantoni nyelv írott változatában számos olyan standardnak számító írásjegyet használnak, melyek a mai, az északi nyelvjárásokon alapuló köznyelvben ismeretlenek. E speciális írásjegyek egy része a történelem bizonyos korszakaiban részét képezték ugyan a kínai köznyelv, vagy mandarin nyelv írott lexikájának, de ma már nem használják őket. A speciális karakterek másik részét azonban olyan, zömében nyelvtani partikulák, segédszavak alkotják, melyeknek írott formái csak és kizárólag a kantoni nyelv írott formájának részei. Ilyenek például a 咩, a 嚇 vagy a 咗 stb. írásjegyek.
A kínai írás hagyományosan központozás nélküli folyóírás volt, amely jobbról balra haladó, felülről lefelé írt sorokból állt. Semmiféle központozást nem használtak, a szöveg értelmezését elősegítette a klasszikus kínai nyelv azon tulajdonsága, hogy egy-egy mondat, mondatrész vagy értelmi egység az esetek zömében négy írásjegyből állt. A szöveg tagolásához további segítséget jelent a mondatzáró partikulák, illetve azon partikulák nagy száma, melyek mindig az értelmi egység vagy a mondat végén helyezkednek el. Viszonylag kései fejlemény, hogy a kínai írástudók, filológusok a szövegek pontos értelmi tagolását elősegítendő egy apró karikát (。) használtak a mondatok, tagmondatok elválasztására. Ez az írásjel az olyan nyugati írásjelek szerepét töltötte be, mint a pont (.), a vessző (,), a kettőspont (:) vagy a pontos vessző (;). Ezt követte a vessző kínai változatának (、) megjelenése, melyet általában a felsorolások tételeinek elválasztására használtak.
Amikor Kínában a 20. század elején áttértek a nyugati mintájú könyvkiadásra, vagyis a sorokat balról jobbra haladva, vízszintes elrendezésben szerkesztették, fokozatosan megjelentek, és idővel általánossá váltak a szöveg tagolását, központozását elősegítő írásjelek. Ezek egy részének azonban a nyugati mintától kissé eltérő, sajátos a kínai grafikai megjelenítése. Funkciójukat tekintve azonban nincs jelentős különbség köztük.A nyugati írások mintájára bevezetett és máig használatos kínai írásjelek:
Itt olyan írásjeleket ismertetünk, melyek zömében nyugati inspirációra születtek ugyan, de attól vagy formájukban, vagy funkciójukban jelentősen eltérnek.
· középső pont (a több tagból álló idegen nevek kínai írásjegyekkel írt változatának tagolására, pl.: 列奥纳多·达·芬奇 Leonardo da Vinci)
～～ kettős hullámvonal (az élőbeszédet imitáló írásjegy elnyújtott magánhangzójának jelölésére, pl: 哇～～ „vaaa”)
Amikor a 13–16. században az első, Kínában járt európaiak hazatértek és élményeikről, tapasztalataikról írásban beszámoltak, a kínai szavakat, neveket általában úgy írták át saját nyelvükre, ahogy azt hallották, vagy hallani vélték. Az első következetes átírási rendszer, vagyis a kínai szótagok latin betűkkel való jelölése Matteo Ricci (1552–1610) jezsuita misszionárius nevéhez fűződik, aki átírási rendszerét 1605-ben dolgozta ki.
A 19. században a kínai–nyugati kulturális kapcsolatok megélénkülésekor számos különböző átírási rendszer jött létre, és van használatban mind a mai napig.A vezető kínai értelmiségiek körében az 1920-as évektől fogva felmerült az a gondolat, hogy a bonyolult, nehezen megtanulható írásjegyrendszer helyett Kínának át kellene térnie a latin betűs ábécére. Idővel kiderült a szakemberek számára, hogy a kínai nyelv azon jellegzetes tulajdonsága miatt, hogy oly sok azonos hangzású szót (homonimát) tartalmaz, jelenlegi állapotában alkalmatlan arra, hogy az írásjegyeket teljes mértékben latin betűs szavakkal helyettesíteni tudják. A Kínában ma hivatalos latin betűs átírásnak számító, és a világon egyre inkább elterjedt pinjin (pinyin) átírás sem helyettesítheti teljes mértékben az írásjegy alapú kínai írást.
A kínai írás legelső emlékeit még éles, hegyes tárggyal csontba vagy kőbe karcolták. Ezeknek a korai írásjegyeknek a formáját is inkább ez határozta meg, így jellegzetesen több hullámos, görbe vonal alkotta őket, a vonalak vastagsága pedig mindenhol azonos. Az ecset őse feltehetően rostokra bontott végű bambusz- vagy faágak lehettek. Az írásjegyek ecsettel való leírására csak az i. e. 1. évezred elejétől vannak dokumentált bizonyítékok.
A kínai írástudók az íráshoz szükséges eszközeiket hagyományosan négy kincsnek (sze pao (si bao) 四寶/四宝) nevezik. Ebbe a csoportba az ecset, a tus, a dörzskő és a papír tartozik.
EcsetAz ecset (maobi (maobi) 毛筆/毛笔) feltalálását a kínai hagyomány az első kínai császár egyik tábornokának, bizonyos Meng Tien (Meng Tian)nek 蒙恬 (? – i. e. 220) tulajdonítja, bár régészeti leletekkel bizonyítható, hogy jóval korábban is létezett az ecset vagy ecsethez hasonló eszköz. A kínai ecset egy bambuszcsőbe közvetlenül vagy csontgyűrűvel rögzített szőrpamat. A felhasznált szőr lehetett nyúl-, menyét- vagy farkasszőr is. Jellegzetessége, hogy az európai festőecseteknél puhább, és megnedvesítve tűhegyesre áll össze a hegye. Ez teszi lehetővé, hogy a hajszálvékony vonás egyetlen mozdulattal vaskossá szélesedjen. Az ecsethasználat így tudja oldani a pecsétírás merevségét és lágyítani annak szögletes, geometrikus formáit. Továbbá ennek köszönhetően jöhettek létre a különböző kalligráfiai irányzatok is, melyeknek korai változatai már az i. e. 2–1. században kialakultak.
TusA kínai ecsetírás legfontosabb színe a fekete, festéke pedig a tus (mo 墨). A legkorábbi időkben tus helyett különféle ásványi és növényi festékeket használtak. A kínai tus eredete, akárcsak az ecseté, homályba vész. A kínai tust többnyire fenyőfakoromból vagy olajlámpás kormából készítik, melyhez enyvet és esetenként illatosítószereket adagolnak. Az így kapott masszát faformákban különféle alakú rudacskákká, táblácskákká préselik, melynek felületét dombornyomással vagy írással díszíthetik. A művészi kidolgozás miatt a tusrudak gyűjtésének szokása is elterjedt kedvteléssé vált. A szilárd tust vízzel lehet feloldani, de sajátossága az, hogy a víz csak egyszer oldja, így a leírt szöveget sem mosással, sem törléssel nem lehet javítani. A kínai hagyományos könyvnyomtatás során is tusféle festéket használtak.
DörzskőA szilárd tus feloldására szolgál a tusdörzsölő-kő, vagy dörzskő (jen (yan) 硯/砚) amely kerek vagy téglalap alakú, finom szemcséjű kőből készült lap, felületén homorú mélyedéssel. A mélyedésbe töltött vízbe mártották a tusrudat, és addig dörzsölték azt a kövön, amíg el nem készült az ideális oldat, amelybe aztán az ecsetet mártották.
PapírSok egyéb más anyag mellett a papír (cse (zhi) 紙/纸) számít a kínai írás legfőbb hordozójának. Leginkább növényekből vagy esetenként más anyagokból, különféle eljárásokkal felszabadított cellulózszálakból készült lap. A papírkészítéséhez számos növényt felhasználhatnak, melyek közül a hosszú és nagyon vékony, fehér színű cellulózt adókat részesítik előnyben. Nálunk általánosan csak „rizspapír” néven emlegetik a távol-keleti papírokat. Ha nem is nagy mennyiségben, de a kínai papír alapanyagához csakugyan felhasználják a rizsszalmát. A jobb minőségű papírokat részben bambuszrostból, részben egyes fák háncsrostjaiból nyerik. Az egyik ilyen növény például a papíreperfa (Broussonetia papyrifera; ku (gu) 榖).A leghíresebb kínai papír a hszüan-cse (xuanzhi) 宣紙/宣纸, vagyis hszüan (xuan)-papír, melyet hagyományosan az Anhuj (Anhui) tartománybeli Hszüancseng (Xuancheng)ben 宣城 állítanak elő. Ez a kínai merítéses technikával előállított egyik legfinomabb papír. Nagyon vékony rostokból áll, egyenletes szálelosztású. Bár elkészítésének pontos részletei nem titkosak, de nem hozzák nyilvánosságra. Alapanyaga a szárnyas ostorfának nevezett fa (Pteroceltis tatarinowii), a szilfafélék (Ulmaceae) családjának tagja.
Szigorúan véve a pecsétnyomó (jin (yin) 印) nem tartozik a négy kincs csoportjába, mégis elengedhetetlen kelléke a kínai kalligráfiának és festészetnek. Kínában szokás volt, hogy a képre vagy kalligráfiára, amely a gyűjtő tulajdonába került, az a saját pecsétjét vagy a gyűjteményének a pecsétjét rányomta. Ha ezután a mű új tulajdonoshoz került, megint és megint újabb pecsétek kerültek rá. A sok pecsétlenyomat végül szinte minden szabad helyet befedett a papíron. A pecsét felirataihoz szinte kizárólag a pecsétírás stílusában használják a kínai írásjegyeket, és ezt tekintik autentikusnak.A kínai pecsét alapanyagai leggyakrabban különböző kövek, néha nemesfém, esetleg elefántcsont. Alakja általában szögletes tömb, amit vagy külön díszítés nélkül, vagy díszes szoborrá alakítva használnak. A kövek alapanyaga leggyakrabban valamilyen puha, könnyen véshető ásvány, ilyen a szerpentinit, vagy ennél ritkábban a jáde, aminek az ára is sokkal magasabb.
A kínai pecsétnyomat színe mindig vörös, méghozzá cinóbervörös, ami a pecsét hagyományos festékének az összetételéből adódik. Az első és legfontosabb összetevő maga a finom porrá őrölt cinóber, ami egy higanytartalmú ásvány. A nagyon finomra őrölt cinóberből és valamilyen tartós növényi olajból, leggyakrabban ricinusolajból sűrű krémszerű masszát kevernek, ez a tulajdonképpeni festék. Ehhez még néha porrá tört taplót adnak, hogy az egész keverék jól tapadjon, majd apró porcelántálkába töltik, amely ezután pecsétpárnaként funkcionál.A kínai pecsétlenyomatoknak két fajtája létezik: jin (yin), azaz nőies karakterű, és jang (yang), azaz férfias karakterű pecsét. Ha a felirat karakterei piros alapon fehérek, akkor az a jin (yin)-jellegű, ellenkező esetben jang (yang)-jellegű.
A kínai kalligráfiát (su-fa (shufa) 書法/), vagyis az írás művészetét ugyanolyan elismert és nagy megbecsülésnek örvendő hagyományos művészeti formának tekintik Kínában, mint például a festészetet, a költészet, a zenét stb. A kínai kalligráfia nem képzelhető el az írás nélkül, hiszen az írásjegyek, szövegek művészi megformálásával az írást szervesen felhasználó alkotófolyamat, illetve az ennek eredményeképpen létrejövő műalkotás. A kalligráfiára is érvényesek az írás, az írásjegyek megformálásának, kialakításának alapvető szabályai, de igazán művészi szinten a kalligráfia esztétikáját éppen ezektől a szabályoktól való, ám egyéni rendszerben értelmezhető eltérések adják. Miklós Pál szavaival: „A vonal remegései, az egyensúly apró megbillenései, a modorosságként is számon tartott apró szabálytalanságok, a közöstől, általános elfogadottól való eltérések hordozzák az egyéniséget.” A kínai kalligráfia nagy előszeretettel alkalmazza az aszimmetrikus egyensúlyt, akár egy-egy írásjegy megrajzolásánál, akár az egész kompozícióban.
A kínai kalligráfia leggyakrabban alkalmazott művészként jelenik meg, amikor is az írástudók körében vagy a hivatalos életben használt iratok díszesebb kivitelezése a cél. A kalligráfia megjelenhet mind a mai napig az okmányokon, hivatalos iratokon, díszfeliratokon, magán- és közintézményeken, cégérek, hirdetések és reklámok szövegében. A régi időkben a kalligráfia gyakori eszköze volt a kőbe vésett emlékfeliratoknak is. A kalligráfia önálló műfaja az ünnepi felirat, melyet tekercskép formájában függesztenek a falra, olykor párosával.
Kínában a 9. századig a könyv egyetlen sokszorosítási módja a kézzel történő másolás volt. Ez a fáradságos, egy-egy terjedelmesebb mű esetében akár több évig is eltartó hosszadalmas művelet túlságosan is lassú módja volt a könyv szélesebb körű elterjedésének. Kínában a nyomtatás némi hátszéllel indult, hiszen a nyomtatás technikájának elmélete más formában már korábban is létezett. Ilyen előzménynek tekinthető a kőfeliratok kapcsán már emlegetett pacskolatkészítés (ming 銘). A másolásnak ez a változata röviden összefoglalva abból állt, hogy a bronzok, vagy a kőbe vésett feliratok papírra történő dörzsöléses átpauzálása után a papíron fekete alapon fehér írásjegyek jelentek meg.Egy másik előzménynek a már ismertetett pecsétnyomó és annak használata tekinthető. Az azonosítást, hitelesítést szolgáló pecséthasználat, pecsétkészítés hagyománya Kína messzi múltjában, a Sang (Shang)-dinasztia korában gyökerezik. A történelem minden korszakában azzal a céllal használták, hogy a tulajdonos e tárgyacska segítségével igazolni, hitelesíteni tudja a tulajdonát képező tárgyakat vagy az általa készített termékeket, alkotásokat. Ezért éppúgy megtaláljuk a pecséteket a régi bronzedényeken, bronzfegyvereken, porcelánedényeken, mint a későbbi kéziratokon, festményeken.
A könyvek igazán nagyszámú másolatkészítését elősegítő sokszorosítási technika első lépésének a fatáblás vagy fanyomódúcos nyomtatás (tiao-pan jin-sua (tiaoban yinshua) 雕板印刷) megjelenése számít. A szakemberek körében ma általánosan elfogadott az a nézet, hogy a fatáblákkal történő nyomtatás technikája valamikor a Tang-dinasztia idején (618–907) fejlődött ki. Azt viszont, hogy a Tang-dinasztia majd 300 évének melyik korszakában jelent meg, már nehezebb meghatározni. A ma ismert legrégebbi nyomtatott könyv a 868-ból származó Gyémánt szútra.A nyomtatáshoz használt szögletes fadúc (pan (ban) 板) legtöbbször körtefából, jujubafából, katalpafából készült, de olykor használhattak alma- vagy barackfát is. Általában 50–60 centiméter hosszúságban készítették. A dúcról nyomtatott nyomtatványok technikája igen egyszerű volt: az írásjegyeket tükörképszerűen közvetlenül magára a fadúcra is véshették, vagy a tussal és ecsettel vékony papírra írt szöveget írott oldalával lefelé fordítva az előkészített fadúcra ragasztották. A metsző ezután e sablon segítségével különleges metszőkéseivel látott neki a metszésnek az áttetsző vonalakat követve. A Szung (Song)-kori nyomtatványok jellegzetessége, hogy viszonylag kövér, de lendületes vonalakból álló írásjegyeket használtak, melyeket nagy gonddal helyeztek el egymástól egyenlő távolságra, arányosan. Feltüntették a lapokon található karakterek számát, a fejezet címét, sorszámát és a vésnök nevét, de olykor még a teljes mű írásjegyeinek mennyiségét is. A szöveget mind a négy oldalon „kettős margó” határolta. A Déli Szung (Song)-dinasztia idején (1127–1279) fokozatosan új stílus kezdett kialakulni, amely kiszorítani látszott a korábbit. A karakterek még tetszetősebbek lettek, és még közelebb kerültek egymáshoz. Az írásjegyek kisebbek lettek ugyan, de így több fért el egy sorba és egy oldalra.
Egy feljegyzés szerint Qingli 慶曆/庆历 uralkodásának idején (1041–1049) egy Pi Seng (Bi Sheng) 畢昇/毕升 nevű nyomdász fejlesztette ki a mozgatható nyomóelemes könyvnyomtatást (huo-ce jin-sua ( 活字印刷, huozi yinshua)), azonban technikáját halála után nem folytatták. A mozgatható nyomóelemes nyomtatás újabb lendületet majd csak a Jüan (Yuan)-dinasztia idején kapott. Egy másik nyomdász, bizonyos Vang Csen (Wang Zhen) 王禎/王祯 (1290–1333 körül működött) nyomóelemeit fából készítette. A négyszögletes hasábokat aztán bambuszcsík által kijelölt sorokba rendezte el a klisélapon, az üres helyeket pedig bambuszszálka-ékkel töltötte ki, hogy a nyomóelemek a nyomtatás közben el ne mozduljanak. Az igazi találmányának az 1312–13-ban kidolgozott forgatható szedőasztal (jin-sua ce-ban (yinshua ziban) 印刷字盤) számított, amely megkönnyítette és felgyorsította a leggyakrabban használt karakterek rendezését és kiválasztását. A csupán pár tucat betűből és jelből álló alfabetikus írással szemben az ideografikus írás használata esetén több ezer írásjeggyel kell számolni, amely a kínai esetén 5–7 ezer is lehet. Vang Csen (Wang Zhen) szedőasztalának a könnyű fából készült, kör alakú lapja 7 kínai láb (kb. 2 m) átmérőjű volt, amely egy 3 láb (kb. 1 m) magas talpazaton forgott.A mozgatható nyomóelemes nyomtatás tökéletesítésének következő állomása a Ming-dinasztia középső szakaszára esik. Ekkor próbálkoztak azzal is, hogy például ónból készítsenek nyomóelemeket, de az ón nem tartotta jól a nyomdafestéket, és hamar el is kopott. A nyomóelemek akár fából, akár fémből készültek, vagy rudakkal tartották a helyükön, amelyeket keresztüldugtak rajtuk, vagy betétekkel, ékekkel, amelyeket közéjük szorítottak. Sem a metszés, sem az öntés nem volt olyan pontos, hogy lehetővé tette volna a rögzített szedést.
A Csing (Qing)-dinasztia idején még mindig fel-felbukkan a bronz-nyomóelemes nyomtatás. 1774-ben már ismét a sokkal kedveltebb fa nyomóelemes nyomtatással készítették a Jung-lo (Yongle) enciklopédiát (Jung-lo ta tien (Yongle dadian) 永樂大典/永乐大典). Az akkor a „könyvek könyvének” számító hatalmas mű kiadását Hszie Csin (Xie Jin) 解縉/解缙 (1369–1415) irányította, felügyelte. Hszie Csin (Xie Jin) nevéhez a mozgatható nyomóelemes nyomtatás terén végzett fejlesztések is fűződnek, valamint Vang Csen (Wang Zhen) találmányának, a forgatható szedőasztalnak dobozokból álló szedőszekrénnyé alakítása, amely szintén a rímszótár felosztását követte.
Az évszázados kísérletek, tökéletesítések ellenére a kínai nyomdászatban a 19. század végéig a fa nyomóelemekkel történő nyomtatás volt az uralkodó.
A kínai írás első emlékei teknőspáncélon és csontokon maradtak fenn. Igen ősi emlékeknek számítanak a bronz- és kőfeliratok is. Azonban amikor az írásokat már „könyvekké” rendezték, az elsődleges alapanyagnak a bambuszcsíkok és fatáblák számítottak. A bambuszból hasított csíkok neve csien (jian) 簡/简, és az ilyen csíkokból összeállított könyvet csien-cö (jiance)nek 簡册/简册 nevezik. A vékonyra fűrészelt falapok, táblák neve pan (ban) 板, az ezekből összeállított könyvet pan-tu (bandu)nak 板牍 hívják.A bambuszcsíkokra és falemezekre az írásjegyeket ecsetet használva tussal írták. A rontott írásjegyeket kaparókéssel távolították el. A bambuszcsíkok hossza hellyel-közzel egységesítve volt, mindegyik korszaknak megvolt a maga mértéke. A Tavasz és ősz korszakban, valamint a Hadakozó fejedelemségek korában a leghosszabbak méretét 2 láb és 4 hüvelykben, a legrövidebbekét pedig 8 hüvelykben jelölték meg. A Han-dinasztia idején a normát a hosszabbakra 2 lábban (kb. 55 cm), a rövidebbekre pedig 5 hüvelykben (kb. 14 cm) szabták meg. A nagyobb klasszikus munkákat, életrajzokat és esszéket mindig a hosszabb bambuszcsíkokra írták. Egy-egy csíkon az írásjegyek száma változó volt, találni olyat, amelyik csak nyolcat tartalmaz, de az olyan sem ritka, amelyen harmincnál több van. Az átlag azonban a 22–25 írásjeggyel ellátott csík.
A bambuszcsíkokból összeállított csien-cö (jiance)-típusú könyv úgy nyerte el végleges formáját, hogy a csíkokat az alsó és a felső végükön zsinórokkal egymáshoz erősítették, majd a lapokat balról jobbra felcsavarták, és a zsinórok szabadon hagyott végével szorosan átkötötték. Olykor selyemszalaggal vagy bőrszíjjal fogták át. Az első két, úgynevezett „fő-csíkokra” nem írtak. Bár olykor, leginkább ha egy mű nem csak egy, hanem több bambuszcsík-kötetből, azaz fejezetből állt, az első, a borító csík revers oldalára írhatták a fejezet címét, a másodikra pedig a teljes könyv címét. Tehát a könyv tulajdonképpeni főcíme csak a fejezetcím alatt található. Olykor a szöveget kezdő csík tetején a szerző neve is olvasható. A feltekeréskor a legutolsó csík egyfajta tengelyként szolgált. Egy-egy ilyen bambuszcsík köteget neveztek aztán pien (pian)nek 篇 vagy cö (ce)nek 册, amit nyugodtan kötetnek fordíthatunk.
A Tavasz és ősz korszakban valamint a Hadakozó fejedelemségek korában a megismert alapanyagok mellett már kísérleteztek a selyemre írt munkák bevezetésével. A selyem készítményeket ekkoriban po (bo)nak 帛 vagy csien (jian)nek 簡/简 nevezték, a selyemből összeállított könyveket pedig po-su (boshu)nak 帛書/帛书 vagy csien-su (jianshu)nak 簡書/简书. A selyem puha és könnyű, össze lehet hajtogatni, de fel is lehet csavarni. Épp ezért sokkal könnyebb a szállítása és a tárolása, mint a bambuszcsík-könyveknek. A selyemre, akárcsak a bambuszra vagy fára szintén tussal és ecsettel írtak. Kínosan kellett azonban ügyelni az írásjegyek helyes rögzítésére, mert itt nem volt lehetőség az olyanfajta javításra, mint a bambuszcsíkokon. A rontott vagy csúnyán írt írásjegyeket általában bekarikázva vagy más módon, jól láthatóan jelölve óhatatlanul a szövegben hagyták, és folytatólagosan újraírták. A selyem az írás számára sokkal több lehetőséget kínált, mint a természete által kötött formájú és méretű bambuszcsíkok. Az íráshoz használt selyemíveknek nem volt szabványosított mérete. A könyv készítőjének vagy megrendelőjének szabad választásától függött, hogy mekkora selyemdarabot használt. Az íráshoz kezdetben feltehetően ugyanazt a selyemfajtát használták, mint amiből ruhát is készítettek. Később speciálisan erre a célra is készítettek selymet. A selyemkönyveket leginkább felcsavarva tárolták. Egy-egy ilyen tekercset csüan (juan)nak 卷 neveztek, ami tehát funkcióját tekintve megegyezik az egy-egy feltekert bambuszcsík-köteget jelentő pien (pian)nel 篇. Ekkor is és később is a csüan (juan) és a pien (pian) egyaránt jelentette a művek fejezeteit is. Az viszont, hogy a selyemkönyv létezésének idején sokkal kevesebbet emlegetik a könyv fejezeteit csüan (juan)ként, mint pien (pian)ként, arra enged következtetni, hogy a selyem igazán nem tudta kiszorítani a bambusz alapú könyveket.A kínai selyemtekercset jelölő csüan (juan) 卷 a magyar nyelvbe vándorszóként került „könyv” szavunk egyik lehetséges legrégebbi forrása. A kínaiul régen k'üannak hangzó szó elkerült szerte a világba. Így például előzménye lehet a koreai kwen „könyv”, az ujgur küin „könyvtekercs”, de az oszét kinugae 'könyv' és az örmény kuik „tábla, levél” szavaknak is. A magyarba a török vagy a szláv nyelvek közvetítésével kerülhetett.
A fa, a bambusz és a selyem egyike sem nyújtott kielégítő és végleges megoldást a könyv alapjául szolgáló ideális anyaggal szemben támasztott követelményeknek. A megoldást a papír feltalálása hozta. A papírt mai napig Kína négy legnagyobb, legjelentősebb találmánya között tartják számon. A papír a könyv anyagának ideális alapanyagául szolgált, remek tulajdonságai a modern, számítástechnika uralta korunkban is nélkülözhetetlenné teszik. Feltalálását a hagyomány Caj Lun (Cai Lun)nak 蔡倫 tulajdonítja. Caj Lun (Cai Lun) a Keleti Han-dinasztia idején a császári udvar egyik eunuchja volt, aki méltatlanul tragikus véget ért: miután találmányáért a császár magas ranggal tüntette ki, irigyei sorozatos intrikáitól megkeseredve önkezével vetett véget életének. Más források szerint azonban Caj Lun (Cai Lun) kortársa, Hszü Seng (Xu Sheng) 徐盛 az írásjegyeket elemző szótárában (Suo Ven csie ce (Shuo wen jie zi) 說文解字/说文解字), amelyet i. sz. 100-ban állított össze, tehát öt évvel korábban, mint ahogy Caj Lun (Cai Lun) előállt találmányával, a következőket írja: „Selyemhulladékot rakj vízbe és addig préseld, amíg sűrű masszává nem lesz. Ezután terítsd szét egy vékony gyékényen, s miután megszáradt, már kész is a lap. Ez a papír”.
A papír összes előnye ellenére csak több mint kétszáz éves lassú gyermekkor után fejlődött olyan tökéletessé, hogy a 3. századtól kezdve végleg kiszoríthatta a bambuszcsík-rendszerű könyveket. A papír tökéletesítése során sokféle anyaggal kísérleteztek: az eperfa, szantálfa kérgétől a kenderen át a régi rongyokig mindenből megpróbáltak papírt csinálni. Olykor több komponensű papírt is készítettek. A rotangpálmát a papírgyártáshoz a 3–4. században kezdték felhasználni.
A Tang-dinasztia idején még mindig a különböző faháncsokat és rostos növényeket használták a papírgyártás alapanyagaként. A Szung (Song)-dinasztia idején (960–1279) áttértek a bambusz használatára, és ez maradt az uralkodó a mongol Jüan (Yuan)- (1279–1368) és a Ming-dinasztia (1368–1644) idején is. Később attól függően, hogy milyen igények kielégítésére, milyen célra szánták, több komponensű alapanyagból készítették. Az addig ismert anyagok mellett felhasználták a szalmát is.
Az írásra használt papír megjelenésekor, az i. sz. 2. században az az érdekes helyzet állt elő, hogy egymás mellett három-négy anyagot is használtak a könyv matériájaként. A papír csak a 4–5. században szorította ki véglegesen a fa, a bambusz és a selyem alapú könyveket. A papírkönyv legkorábbi változatában azt a jól bevált mintát követte, amelyet a bambuszcsíkokból összeállított csien-cö (jiance)-típustól átvett, a selyemtekercs csüan (juan)-formától örökített. A megírt papirost egy rúdra (csou (zhou) 軸/轴) felcsavarva tárolták. A könyv ezen típusát „tekercs-rúd” (csüan-csou (juanzhou) 卷軸/卷轴) fajtának nevezik. Sajnos mind a mai napig még töredékes formában sem került elő papírra írt könyvtekercs a papírkönyv legkorábbi évszázadaiból.
A könyvet alkotó papírtekercsek hossza az írásmű terjedelmétől függően különböző lehetett. Szélességük azonban általában egy láb körül van. Az íráshoz előkészített papíron grafittal mindig behúzták az úgynevezett „határvonalat”, amely arra szolgált, hogy az üres papiroson kijelölje az írásra felhasználható területet, és elkülönítse a függőleges sorokat, hasábokat. A „határvonal” alsó és felső részét „széleknek” nevezték. Az írás során – a hajdani bambuszcsík-rendszerű és selyemtekercs könyvek emlékeként – az első két sort üresen hagyták. Csak a következő sorokban jelölték a mű címét, szerzőjét vagy a fejezet címét és számát. Ha a mű több tekercsre íródott, elengedhetetlen volt, hogy a tekercs sorszámát is jelöljék. A tekercsek némelyikének nagy figyelmet és biztos kezet kívánó másolása olykor több hónapig, vagy akár egy évig is eltarthatott. Hagyományosan úgy tartották, hogy egy sorba 17 írásjegyet lehet írni, ennek ellenére nem ritka az olyan tekercs sem, amelynek soraiban 20–24 írásjegy is szerepel. Némelyik műnek a főszövegéhez fűzött kommentárt apróbb írásjegyekkel két sorba rendezve a főszöveg közé ékelték. Ez a nyomtatás feltalálásakor általános gyakorlattá vált, de még sok esetben a szöveg nehéz olvasásához vagy félreolvasásához vezetett és vezet ma is.
Azért, hogy a könyv papíranyagát megvédjék a sérülésektől, néha selyemre vagy díszesebb papírra is felkasírozhatták. A fölcsavart tekercset zsinórral kötötték össze, amelyet a kasírselyem, -papír szélének közepére varrtak, erősítettek. A régiek nagy figyelmet szenteltek ennek a számunkra jelentéktelen apróságnak tűnő zsinórnak. Olykor meglepően nagy összeget is hajlandók voltak fizetni egy-egy remekbe sikerült, több színből álló vagy különleges fonású tekercskötő zsinórért. Ezeket a zsinórokat nemcsak a tekercskönyvek, hanem a máig hasonló rendszert követő tekercsképek átkötésére is használták, használják ma is. A könyvtekercseket a biztos védelmet elősegítendően vászonborítóba göngyölték. Ez a borítóvászon, amelyet a „könyv ruhájának” (su-ji (shuyi) 書衣/书衣) is neveztek, hasznos szolgálatot tett olyankor is, ha a mű több tekercsből állt. Ilyen esetekben ugyanis, hogy az összetartozó tekercsek nehogy elkeveredjenek egymástól, általában öt vagy tíz tekercsből álló mű teljes sorozatát egy közös vászonba bugyolálták. A könyvtekercseket polcokon, egymásra helyezve tárolták. Elég hosszadalmas munkának számított a tekercsek kiszabadítása, kicsavarása. Ezért, hogy a számos tekercs közül az éppen keresettet könnyen megtalálják, mindegyiket egy, a rúd végére erősített azonosító táblácskával látták el. Ez a táblácska legtöbbször fából készült, de az igazán értékes tekercsekhez elefántcsontból faragták. Az azonosító táblácska tartalmazta a tekerccsel kapcsolatos valamennyi rövid információt (könyvcím, tekercs száma stb.), amely a gyors kiválasztást megkönnyíthette.
A kézzel másolt kínai könyv aranykorának idején, a Szuj (Sui)- és a Tang-dinasztia uralkodása alatt, mint azt láthattuk, jó minőségű könyveket állítottak elő magas színvonalon, melyeket praktikus, olykor díszes kivitelű borítással láttak el. A 9. század közepén, amikor még mindig a rúdra csavart tekercsváltozat volt az uralkodó könyvforma, megjelentek a lapok (je (ye) 页/頁) és a lapokból összeállított könyv. A tekercsek olykor több tíz méter hosszúak is lehettek, s ez igen megnehezítette a könyv föl- és lecsavarását. Az is előfordulhatott, hogy a mű tanulmányozása, böngészése megkívánta a tekercs teljes lecsavarását, hogy a szöveg teljes egészében áttekinthetővé legyen. A feladat esetenként nehézségekbe ütközött és nem kis kényelmetlenséget okozhatott. A Hadakozó fejedelemségek, a Csin (Qin)- és a Han-dinasztia idején ez még nem jelenthetett gondot, hiszen ekkoriban még csak kevés olyan monumentális munka született, mint amilyenek a Szuj (Sui)- és a Tang-dinasztia idején megjelentek, például szútrák, szótárak. Részükre nemcsak kényelmetlennek, de egyre inkább alkalmatlannak bizonyult a tekercsforma. E problémának az áthidalására tett kísérletezés során több leleményes, sokat ígérő átmeneti könyvtípus is megszületett. Az egyik változatot a könyv teljes papíranyagának – amelyet korábban a rúdra csavartak fel – téglalap alakúra, egyenlő részekre hajtogatott részeinek harmonikaszerűen egymásra hajtogatásával hozták létre. Alsó és felső borítólapjaként egy-egy erősebb és vastagabb papírlapot használtak, amelyeket olykor színesre festhettek vagy vászonnal boríthattak, hogy ezzel is védjék a sérülésektől. Ezt az új formát „szútrakötésnek” (csing-csö csuang (jingzhe zhuang) 經折裝/经折装) vagy „szanszkrit-kötésnek” (fan-csia csuang (fanjia zhuang) 梵夾裝/梵夹装) nevezték. Az új típusú „szútrakötésű” könyvek megkönnyítették a terjedelmes művek használatát. A bonyolult, nagy odafigyelést igénylő csavarással szemben megjelent az egyszerűbb, praktikusabb, máig használt lapozás technikája. A hosszabb, terjedelmes művekben keresgélve, a könyvet átlapozva sokkal könnyebben megtalálhatták a keresett részt.
A „szútrakötésű” könyvek egy továbbfejlesztett változatát úgy készítették, hogy a harmonikaszerűen összehajtogatott lapok közül az elsőt és az utolsót egy két lap szélességű kemény borítólapra ragasztották, majd akárcsak a ma használt könyveket, összehajtották, és a papírlapok vastagságában kiképezték a könyv bordáját. Ezt a típust „forgószél-kötésű” (hszüan-feng csuang (xuanfeng zhuang) 旋风装/旋風裝) könyvnek nevezik. Nevét onnan kapta, hogy a könyv lapjai oda-vissza olyan könnyedén, gyorsan átpörgethetők, mintha forgószél hajtaná.
A Szung (Song)-korban jelent meg az a változat is, amelyik a tekercsformától még alig különbözött, ezt az úgy nevezett „sárkánypikkely-kötés” (lung-lin csuang (longlin zhuang) 龙鳞装/龍鱗裝) vagy más néven, az előbb leírt típusra emlékeztető formája miatt „forgószél lapokból álló kötésnek” (hszüan-feng-je csüan-ce (xuanfengye juanzi) 旋风页卷子/旋風頁卷子), rövidebb nevén „forgószél lapoknak” (hszüan-feng-je (xuanfengye) 旋风页/旋風頁) is hívták.
A tekercs már lapokat tartalmazott, amelyek jobb oldalon voltak egymáshoz erősítve, ezek hossza balról jobbra egyre rövidebb volt. A lapok külön érdekessége, hogy a „szútrakötésű” és a „forgószél-kötésű” könyvekkel szemben a „sárkánypikkely-kötésű” tekercskönyvek lapjainak mindkét oldala nyomtatva illetve írva volt.
A 10. században bukkant fel először az a változat, amelyet már nem a papírtekercs harmonikaszerű összehajtogatásával hoztak létre, hanem külön nyomtatott lapokból. Ezt a változatot már összefoglaló néven su (shu)nak 書/书 nevezték, ahogy a könyvet ma is hívják. Minden lapra két könyvoldalt nyomattak, majd középen kettéhajtották. A lapnak mindig csak az egyik oldalára nyomtattak, a másikat üresen hagyták, hiszen az a behajtás után a lapok fonák oldala lett.
Ennek az új formának az első változatát „pillangókötésnek” (hu-tie csuang (hudie zhuang) 蝴蝶裝/蝴蝶装) nevezik. A közepükön, a „dúcszívnél” összehajtott lapokat az úgy nevezett „arc az archoz” módon illesztették össze, ami azt jelentette, hogy a könyv gerincét a lapok középen meghajtott élei alkotják. Az így összeillesztett lapok kötegét az első és a hátsó lapra ragasztott vastagabb papírborítóval látták el, a gerince pedig szabadon maradt. A borítókartont a díszesebb, értékesebb könyvek esetében vászonnal, selyemmel is bevonhatták. A „pillangókötésű” könyv már az Öt Dinasztia idején megjelent, de szélesebb körben a nyomtatott könyvek elterjedésével, a Szung (Song)-dinasztia idején terjedt el. A „pillangókötésű” könyveknek gyakorlati szempontból egyetlen, de óriási hátránya volt, mégpedig az, hogy két nyomtatott oldal után mindig két üres oldal következett. Ezt a fogyatékosságát küszöbölte ki a Szung (Song)-dinasztia vége felé megjelenő „fedett gerincű kötés” (pao-pej csuang (baobei zhuang) 包背裝/包背装), amely csak annyiban különbözött a „pillangókötéstől”, hogy a középen meghajtott lapokat nem a behajtott éleknél illesztették össze. Így a lapozható „könyv szájának” oldalára a lapok „dúcszív” része esett. Ezzel az egyszerű újítással módosított könyvet már a bosszantó megszakítások nélkül, folyamatosan lehetett olvasni, hiszen minden oldal tartalmazott szöveget. A nevét borításának módjáról kapta, amely abban különbözött a „pillangókötéstől”, hogy nem két külön borítólapot használtak, hanem egyetlen vastagabb papírral borították az íveket, amely így a könyv ragasztott gerincét is takarta.
Mindkét kötésfajtának közös hátránya, hogy a lapokat ragasztás tartotta. A „fedett gerincű kötés” a gerinc felőli széles margójának köszönhetően a ragasztáson kívül más kötésmódot is lehetővé tett. Így született meg a „cérnafűzéses kötés” (hszien csuang (xian zhuang) 綫裝/线装). A cérnafűzés lényege, hogy a „fedett gerincű kötéshez” összeállított lapokat a „könyvhát” részén, az él mentén 1–2 cm mélységben, általában négy helyen átlyukasztották, amelyeken át aztán erős cérnát vezettek, és egy jól kidolgozott sorrend szerint vezetve a szálat, szorosan összefűzték a lapokat. Az átlagosnál nagyobb könyvek esetében fúrhattak hat vagy akár nyolc lyukat is. A fűzés végeztével az oldalakat, a „könyv szájának” kivételével, egymáshoz igazítva egyenesre nyírták. Oly kiváló módszernek bizonyult ez, hogy a 20. század közepéig használatban maradt. Borításul a könyv első és hátsó lapjaként szintén kétrét hajtott vastagabb indigószínű lapok szolgáltak, amelyeket a lapokhoz fűztek. A borító bal felső sarkába egy szögletes hosszúkás címkét ragasztottak, amelyre a könyv címét írták. Akárcsak a modern könyvekben, ezekben is találni belső borítót, úgy nevezett szennycímlapot, majd tartalomjegyzéket és előszót is.
A történelem során a kínai kultúra vitathatatlanul nagy hatást gyakorolt a környező országokra és népekre, különösen Japánra, Koreára és Vietnámra. Mindhárom ország kisebb változtatásokkal átvette a kínai államszervezés gyakorlatát, valamint a kínai „elit kultúra” több elemét, ezzel együtt a kínai nyelvet és írást is. E három országban sokáig a kínai írásrendszer volt az írásbeliség egyetlen eszköze, annak ellenére, hogy egyik nemzet nyelve sem áll rokonságban a kínaival. Amikor e népek találkoztak a kínai kultúrával, még nem rendelkeztek saját írásrendszerrel. Éppen ezért eleinte nem csak az írásjegyeket vették át, hanem az egész kínai írott nyelvet, s csak később kezdték el saját nyelvüket a kínai írásjegyek felhasználásával leírni, rögzíteni. Amíg a vietnámiaknak teljes mértékben sikerült felváltani a kínai írásjegyek használatát, s a koreaiak is igyekeznek erősen korlátozni azt, addig a japánok teljesen beépítették azokat írásrendszerükbe, s kultúrájuk részének tekintik.
Jóllehet Japánt sohasem sikerült a kínaiaknak elfoglalni, megszállni, a kínai kultúra jelentős hatást gyakorolt a szigetország kultúrájára. Japánban az írásbeliség kizárólagos nyelve hosszú ideig a kínai volt. A kínai írás az 5–6. századtól kezdve több hullámban jutott el Japánba. Nagyjából a 9. század óta létezik a sajátos japán szótagírás, a kana, amelyet azóta vegyesen használnak a japánul kandzsinak (kanji 漢字) nevezett kínai írásjegyekkel. A kanának két fajtája létezik: a hiragana és a katakana. A hiraganát használják a kandzsival írt szavak toldalékainak jelzésére, valamint a kandzsival nem rendelkező japán szavak írására. A katakana pedig az idegen eredetű, jövevényszavak lejegyzésére szolgál. A kandzsik használatát nehezíti, hogy általában többféle olvasatuk is van.
A japán szavak körülbelül 50%-a kínai, 10%-a pedig más idegen nyelvi (leginkább angol) eredetű. A kandzsik azonban nem mindig egyeznek meg a kínai írásjegyek eredeti alakjával, ugyanis átvételük óta – akárcsak Kínában – Japánban is sok írásjegyet egyszerűsítettek, de nem azzal azonos módon, ahogyan azt Kínában tették.Eltérő módon egyszerűsített kínai írásjegyek:
A japánban használatos kandzsik száma több ezerre tehető, ám az 1946-os hivatalos írásreform egy 1850 írásjegyet tartalmazó listát (tójó kandzsi/tōyō kanji 当用漢字) szabott meg általános használatra, a „további reformok életbeléptetéséig” (ennek mintegy a fele alkotja az általános iskolai oktatás tárgyát), majd 1981-ben a listát 1945 tételre bővítették (dzsójó kandzsi/jōyō kanji 常用漢字). További 166 írásjegy csak személynevek leírására használatos. 2009-ben további 196 írásjeggyel egészítették ki az eddig listát, öt írásjegyet pedig levettek róla. Azon kandzsik kiejtését, melyek nem szerepelnek ezen a listán, nyomtatásban az írásjegy mellett apróbetűs hangjelöléssel (furigana) fel kell tüntetni.
Korea és Kína között hosszú történelmi és kulturális kapcsolat áll fenn. A Koreai-félsziget lakossága többé-kevésbé mindig kínai befolyás alatt állt a történelem során. A koreaiak feltehetően a kínai nyelvvel együtt vették át a kínai írásjegyeket, alighanem már az 1. században (a legkorábbi emlék i. sz. 85-ből származik). Ezt követően pedig a saját nyelvük leírására is használni kezdték őket. Tették azt annak ellenére, hogy a koreai nyelv sem geneológiai, sem tipológiai tekintetben nem rokona a kínai nyelvnek. (A koreai nyelv az altaji nyelvekhez áll közel.) Ez leginkább csak kísérlet marad (idu írás), mert a két nyelv nagymértékű különbözősége miatt ez nem képzett sohasem tökéletes rendszert. A koreai írásban a gyökeres fordulatot majd Szedzsong király (koreaiul: 세종대왕; kínaiul: 世宗大王) rendeletére megalkotott fonetikus írás megjelenése jelentette 1443-ban. Eredeti neve Hunmindzsongum (Hunminjeongeum; koreaiul: 훈민정음; kínaiul: 訓民正音) volt, vagyis „A nép helyes kiejtésre tanítása”, s csak a múlt század végén kapta a ma használatos hangul (hangeul/han'gŭl; 한글) nevet. Észak-Koreában már csak hangul írással írnak, de Dél-Koreában mind a hangult, mind a kínai írásjegyeket használják. Jóllehet a koreai szavak 50–60%-a kínai eredetű, de ez az arány az írásban nem reprezentálódik.
Vietnám észak része több mint egy évezreden át, i. e. 111-től i. sz. 939-ig kínai uralom, fennhatóság alatt állt. Ezt követően még többször is – hosszabb-rövidebb ideig – kínai befolyás alá került. A Vietnámra települő kínai hivatalnokok természetesen magukkal hozták az adminisztrációhoz szükséges kínai írást is. A vietnámiak kezdetben teljes egészében átvették a kínai nyelvet és a kínai írást is, majd a 13–14. században a saját nyelvükre adaptálva, létrehozták a chữ Nôm (字喃/𡨸喃/𡦂喃), vagyis a „déli betűk” írást. A „déli betűket” kínai mintára szerkesztették, a kínai írásjegy elemeiből: a fogalomkulcs + fonetikai elem felépítésű kínai írásjegyekhez hasonlóan. Bár emlékeztetnek a kínai írásjegyekre, de csak kínai tudással érthetetlenek. Valamivel kevesebb mint 9000 chữ Nôm betű létezik.A chữ Nôm írás hírhedten bonyolult volt, így nem csoda, hogy amikor a franciák a 19. században elfoglalták Vietnám területét, az írást latinizálták, vagyis a kínai írásjegyek helyett a vietnámi nyelv latin betűkkel való írását tették kötelezővé. Ez az úgynevezett quốc ngữ (國語, szó szerint: „nemzeti nyelv”) írás. A vietnámiak azóta is latin betűkkel írnak.
A történelem során azonban nem csak e három nemzet írásbeliségére gyakorolt hatást a kínai írás. Az írástörténet igen érdekes és izgalmas fejezete az úgynevezett „sinitikus” vagy „siniform” írások családja, melybe három, sok-sok évszázaddal ezelőtt kihalt nyelv (kitaj, dzsürcsi, tangut) írásrendszere tartozik.
A kitajokról a 6. századtól kezdve vannak értesüléseink. A 10. század elején elfoglalták Kína északkeleti határát, és Liao néven saját dinasztiát, birodalmat alapítottak (907–1125). Bukásukat követően egy csoportjuk nyugatra vándorolt, és Kelet-Turkesztánban megalapították a Karakitaj államot. A mára holt nyelv az altaji nyelvek családjába tartozik, pontosabb besorolása máig vitatott. Vannak, akik a mandzsu-tunguz nyelvekkel rokonítják, míg mások a mongol nyelv rokonának tartják. Írásaikat a kínai ideogrammák mintájára alkották meg, részben azok torzításával. A több ezer írásjegyből álló, jeltagoló (lineáris nagy) kitaj írást 920-ban vezették be, melynek több jele a kínai eredetivel azonos. A kis kitaj írás, „tömbös írás” (az egy szót rögzítő fogalom- és szótagjelek egy tömböt alkotnak) 925-től volt használatban. Ma mintegy 400 különböző jelről van tudomásunk, melyek között vannak fogalom-, szótag- és hangjelek, azonban összefüggő szöveget még nem sikerül elolvasni. A kevéssé megfejtett nyelvemlékek ellenére is bizonyítottnak tűnik, hogy a kitaj nyelv ragozó, agglutináló volt. A kitaj írás magyar kutatói közül meg kell említeni Ligeti Lajos, és tanítványa, Kara György nevét.
A dzsürcsik első említése az i. sz. 5. századból származik. A 12. században meghódították Kínát, ahol a kitajokat leigázva megalapították a Csin (Jin)-dinasztiát (1125–1234), melynek majd a nagy mongol hódítások vetettek véget. Nyelvük az altaji nyelvekhez, azon belül a mandzsu-tunguz nyelvekhez tartozó, mára holt nyelv. A birodalmi időszak kezdetén átvették a legyőzött kitajok írását, később annak mintájára megalkották saját írásbeliségüket: a nagy dzsürcsi írást (1119) és a kis dzsürcsi írást (1145). A legtöbb kínaiból fordított klasszikus kínai művet a kis dzsürcsi írással írták. A dzsürcsi írások megfejtéséhez nagy segítséget jelentettek a kínai-dzsürcsi párhuzamos szövegek. A dzsürcsi ideogrammák egy-három szótagból tevődnek össze, köztük jelentéshordozó és a kiejtésre utaló elemek vannak, melyek közül elkülöníthetők a szótövek és a toldalékok (lévén, hogy az altaji nyelvek a magyarhoz hasonlóan agglutinálók). A dzsürcsi írás megfejtésében és elemzésében kiemelkedő magyar kutató Ligeti Lajos volt.
A tangutok feltételezett őseiről, a csiang (qiang)okról (羌) már az ókori kínai forrásokban is találunk utalást. Jelentősebb szerepet azonban csak a 10. századtól játszottak a történelemben. A tangutok uralkodója, Li Jüan-hao (Li Yuanhao) (李元昊) 1038-ban Északkelet-Kínában megalapította saját birodalmukat, amely a kínai történetírásban Hszi-hszia (Xixia) (西夏), vagyis „Nyugati Hszia (Xia) dinasztia” néven vált ismertté. Birodalmuk a mongol hódításokig maradt fenn, 1227-ben a fővárosuk elestével a tangut birodalom is elbukott. A mára kihalt tangut a sino-tibeti nyelvcsalád tibeto-burmai ágához tartozó nyelv lehetett. Közvetlenül a birodalomalapítást követően kidolgozták az önálló államiság fontos szimbólumát, a saját tangut írást is. A tangut írás kialakulásával kapcsolatban a kínai források két változatot is ismertetnek. Az egyik szerint maga az uralkodó, Li Jüan-hao (Li Yuanhao) alkotta meg, míg egy másik forrás szerint az uralkodó ezzel a feladattal a kitaj származású magas rangú tudós-hivatalnokot, bizonyos Je-li Zsen-zsong (Yeli Renrong)ot (野利仁荣, ?–1042) bízta meg. A tangut írás (hszi-hszia ven (xixia wen) 西夏文) a kínai írás mintájára készült, vagyis logografikus. A máig előkerült szövegekben összesen 5863 tangut írásjegyet sikerült elkülöníteni. A tangut karakterek írásakor ugyanazokat a szabályokat követték, mint a kínaiak esetében (alapvonások, vonás-sorrend stb.), és az írásjegyek struktúrája is sokban hasonlít a kínai írásjegyekéhez. A tangut írásjegyek alapvetően két típusba oszthatók: egyszerűek és összetettek. Az írásjegy-összetétel során azonban számos olyan megoldással éltek, melyek a kínai írásban ismeretlenek. Az írásjegyek egy részében, a kínaihoz hasonló módon, ugyancsak fel lehet fedezni a kiejtésre utaló fonetikai elemet.A mongol kor után a tangutok emléke hosszú évszázadokra feledésbe merült, mígnem 1908-ban P. K. Kozlov Észak-Kanszu (Gansu)ban, az egykori tangut főváros helyén jelentős mennyiségű tangut írásos emlékre nem bukkant. Ennek az anyagnak máig tart a tudományos feldolgozása. A tangut nyelvű könyvek túlnyomó többsége klasszikus kínai művek, valamint buddhista szútrák fordításai.
A kínai írásjegyek 1950 előtt csak elvétve, illusztráció jelleggel bukkantak fel magyar nyelvű vagy Magyarországon kiadott könyvekben, nyomtatott termékekben. A Magyar Tudományos Akadémia 1950-ben indította útjára orientalisztikai szakfolyóiratát Acta Orientalia Hungarica címen. Máig ez számít a magyar orientalisztika hivatalos, auditált szakfolyóiratának, ahol a hazai orientalisták idegen nyelven (angol, francia, német és orosz nyelven) írt cikkeit adják közre. Ez volt az a kiadvány, amelyben először következetesen használtak nyomdai úton előállított kínai írásjegyeket a kínai tárgyú cikkek szövegébe építve. Ritka kivételtől eltekintve hosszabb kínai szöveg nem jelent meg, általában csak a néhány írásjegyből álló kínai neveket, műcímeket, speciális szakkifejezéseket stb. szedték kínaiul. Az Akadémiai Nyomda volt az egyetlen olyan hazai intézmény, amely egy kínai felajánlásnak köszönhetően mintegy 4000-féle kínai írásjegy ólomból készült nyomóelemével rendelkezett. A szedő természetesen minden ilyen esetben magával a cikk szerzőjével, illetve a kínaiul tudó szerkesztővel együtt tevékenykedett.
Változást ezen a téren az 1990-es években megjelent kínai nyelvű szövegszerkesztő programok jelentettek. Ekkor vált lehetővé, hogy hosszabb terjedelmű kínai szövegeket is ki lehessen adni Magyarországon. Ebben úttörő szerepelt vállalt Tőkei Ferenc (1930–2000), akinek a nevéhez olyan kétnyelvű sorozatok szerkesztése köthető, mint a Kínai-magyar könyvek (Balassi Kiadó, 1994–1998), a Kínai-magyar füzetek (Eötvös J. Könyvkiadó, 2001) Történelem és kultúra (Balassi Kiadó), továbbá az Argumentum Kiadó gondozásában, Tőkei Ferenc szerkesztésében is jelent meg néhány kétnyelvű kiadvány. Mára természetessé vált, hogy a kínai tárgyú könyvek tartalmazzanak kínai írásjegyeket, hosszabb-rövidebb kínai szövegeket, akár mutató, melléklet formájában, akár a magyar nyelvű szövegbe ékelve. Többek között ez a technikai lehetőség (és a pinjin (pinyin) átírás elterjedése) szorította ki a gyakorlatból a magyar tudományos átírást is, amelynek vitathatatlan előnye az volt, hogy a magyar népszerű átírással szemben nagyobb számban jelölte a kínai szavak hangtani különbségeit.
A kínai írás ismerete, elsajátítása valamennyi olyan magyar általános iskolában, középiskolában, felsőoktatási intézményben a tananyag részét képezi, ahol lehetőség van kínai nyelvet tanulni. A kínai írás elsajátítására továbbá számos hazai nyelviskolában is lehetőség van. Az 1990-es évektől nagy számban Magyarországra érkező kínai migránsok között számos művész, köztük festők és kalligráfusok is találhatóak. Közülük is kiemelkedik a Kínai Népköztársaságban is elismert Ni Vej-lin (Ni Weilin) 倪伟林 (1957–) és Kao Hszüe-haj (Gao Xuehai) 高學海 (1952–), akik több évig éltek és dolgoztak Magyarországon, műveik több kiadványban is megjelentek. Jelenleg Lu Jü-hua (Lu Yuhua) 卢裕华 művésznő képviseli a kínai kalligráfiát hazánkban.
Bartos Huba: Kínai nyelv. In A világ nyelvei. Budapest: Akadémiai Kiadó, 1999. 727-737. o. ISBN 963-05-7597-3
Ferenczy Mária (szerk.): A Tíz Bambusz csarnoka. Könyv- és nyomdászattörténeti kiállítás a Kínai Nemzeti Könyvtár kincseiből. [Kiállítási katalógus] Budapest: Országos Széchényi Könyvtár, 2003.
Gáncs Nikolasz: Shodó. Az ecset útja. Budapest: [Magánkiadás], 2009. ISBN 978-963-06-8524-5
Miklós Pál: A sárkány szeme. Bevezetés a kínai piktúra ikonográfiájába. Budapest: Corvina Kiadó, 1973.
Salát Gergely: Kínai országismeret. Budapest: Külkereskedelmi Főiskola, 1999. Keleti Füzetek. ISSN 1219-8676
Tokaji, Zsolt: A kínai könyv története.. Terebess Ázsia E-tár. (Hozzáférés: 2011. február 5.)
Boltz, William G.. The origin and early development of the Chinese writing system. New Haven: The American Oriental Society (1994) 
Keightley, David. Sources of Shang history: the oracle-bone inscriptions of bronze-age China. Berkeley: University of California Press (1978) 
Kwo Da-Wei: Chinese Brushwork in Calligraphy and Painting. Its History Aesthetics and Techniques. New York, Dover Publications, 1981. ISBN 0-486-26481-5
Ramsey, S. Robert. The Languages of China. Princeton University Press, New Jersey 1987. ISBN 0-691-06694-9
Qiú, Xīguī 裘錫圭. Chinese writing. University of California, Berkeley (2000)  [English translation by Gilbert L. Mattos and Jerry Norman of Wénzìxué Gàiyào 文字學概要, Shangwu, 1988.]
