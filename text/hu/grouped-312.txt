
Zára (horvátul: Zadar, olaszul: Zara, latinul: Iader) város Horvátországban, Dalmácia fővárosa.
Az Adriai-tenger partján egy földnyelven fekszik. Jelentős kikötőváros, a róla elnevezett és az Ugljan és Pasman szigetek által az Adriai-tengertől elzárt csatorna mellett.
A napsütéses órák száma magas. Évente átlagosan mintegy 880 mm csapadék szokott lehullani. Ősszel sok a csapadék. 2017. szeptember 11-én azonban 24 óra alatt összesen 323 mm csapadék hullott, ami villámárvizet okozott a városban és környékén.
Babindub, Brgulje, Crno, Ist, Kožino, Mali Iž, Molat, Olib, Petrčane, Premuda, Rava, Silba, Veli Iž, Zára (Zadar) és Zapuntel.
A város neve az ősi indoeurópai nyelvre megy vissza, melyben az ieudh szó háborgást, hullámzást jelöl, ebből fejlődött a görög Iader, majd ezt a rómaiak is átvették és a latin nyelvben Iader alakká fejlődött, innen került az olaszba Zara alakban. A magyar nyelv az olasz alakot vette át, míg a horvátok a latinból (Iader) kölcsönözték és nyelvükben Zadar névvé alakult át.
Zára címere egy vitézt ábrázol fekete lovon, arany páncélban, sisak nélkül. A címert aranyszegély veszi körül. A vitéz fekete hajú és a feje körül a szentekre jellemző aranyaura van. A bal kezében egy pajzsot tart, a jobb kezében egy lándzsát tart zászlóval. A zászlón és a pajzson a Templomosok vörös keresztje látható. A címeren a lovat ugrás közben ábrázolják, az első lábak a levegőben vannak. A címer alja kék színű, ami a tengert ábrázolja, fehérrel a vár, míg vörössel az égbolt. Ez a színsorozat a horvát zászlóval megegyezik.
A terület már a történelem előtti időkben is lakott volt. A kőkorszakból is vannak leletek. A mai Zára mellett találtak lakott területeket az Arbanas és a Puntamika helyeken. Az illírek előtt ezen a helyen egy mediterrán népcsoport élt, akik az óindoeurópai nyelvet beszélték, akiket jadernek vagy jadrának hívtak.
Az illír település megépülését az i. e. 9. századra teszik. Itt alapították meg Libur települést, amely a tenger révén kereskedett más közösségekkel. A jaderek első emléke egy i. e. 384-ből származó egy görög íráson szerepel, ahol Szkilaksz Szkarianderisz görög földrajzíró tesz róluk említést. A görög telepesek a mai Hvaron megalapították Faros települést, a szárazföldi illíreket azonban nem tudták legyőzni.
Az i. e. 2. század közepén a zárai területet a rómaiak foglalták el, és i. e. 48-ban megalapította Julia Jader kolóniát, amit katonai állomáshelyként használtak.
Jaderben 5 partmenti és valamivel több keresztutca volt, amelyet geometriai alapon alakítottak ki. A nyugati részen állt a főtér, a római fórum.
A várost az 5. században számost barbár támadás érte, és a keleti gótok uralma alá került. Ebben Zára az időszakban elszegényedett, emiatt a város rommá vált. A városban a 4. és 6. század között elterjedt a kereszténység, a 6. századra már püspöke is volt. Új központot is kialakítottak a fórumtól északra, ahol egy bazilikát építettek. 537-ben a Bizánci Birodalom része lett. A 7. században szlávok és avarok telepedtek le a környékre. Ebben az időszakban Zára újra megerősödött és 1918-ig a „Dalmácia fővárosa” címet viselte.
A 9. század elején a várost a diplomata és püspök Donát ill. Zadar hercege, Pál képviselte, amelyet a Frank Birodalom és a Bizánci Birodalom küzdőtere volt. A frankok el is foglalták a várost, azonban a 812-es aacheni békében Bizánc része lett. Bizánc alatt Dalmácia nem volt egységes, a városi közigazgatás nem terjedt tovább a város és néhány környékbeli falunál.
A középkori Zadart Velence hosszú éven át ostromolta. A Horvát Királyság megalakulásával erőteljes politikai nyomás volt a helyi horvátok részéről, hogy átvegyék a város vezetését. A 10. században már a város neve horvát alakban szerepelt, amely igazolta, hogy a város összes fontosabb pozícióját horvátok foglalták el. A záraiak a Madius arisztokrata család (horvátul: Madijevac) vezetésével elszakadtak Bizánctól. 1069-ben IV. Krešimir horvát király saját királyságához csatolta a várost, majd a horvát királyok kihalásával 1105-ben Kálmán király hadjárata során katonai beavatkozás nélkül kiegyezett a várossal, amely elismerte a magyar király uralmát és a magyar uralkodó politikai központjává vált. Kálmán ezután ünnepélyesen bevonult a városba, majd adományokat és ajándékokat tett. Kálmán látogatásának emlékét őrzi a Kálmán által építtetett zárai Szűz Mária monostor harangtornyán mai napig látható latin felirat, amely magyarul a következőképpen hangzik:
Urunk Jézus Krisztus megtestesülésének 1105. évében. A győzelmet követően és a béke Istentől elnyert jutalma után, miután bevonult Zárába, Kálmán Magyarország, Horvátország és Dalmácia királya, saját költségén építtette és emeltette Szűz Máriának ezt a tornyot.Miután Könyves Kálmán elhunyt, 1116-ban Velence elfoglalta Zárát, és egészen 1181-ig tartotta uralma alatt tartotta a várost. Miközben a közép- és észak-dalmáciai területek 1136 után közel harminc évre visszakerültek a Magyar Királyság uralma alá, Zára fölött érvényesült a velencei befolyás. Mivel Zára püspöksége a magyar befolyás alatt lévő spliti érsek egyházi fennhatósága alá esett, ezért velencei nyomásra 1154-ben a város érseki rangra emelkedett, de így is alárendelt helyzetbe került, ugyanis szintén velencei nyomásra az érsekséget a gradói pátriárka felügyelete alá rendelte IV. Adorján pápa. Az újonnan létrejött érsekség alá a Kvarner-öbölben található, szintén velencei uralom alatt álló püspökségek kerültek.A város számára előnyösebb volt lazább magyar uralom a szigorú és kereskedelmi vetélytársnak számító Velencével szemben, így a 12. század végén, majd a 13. és a 14. század során is többször fellázadt a velencei uralommal szemben. Amikor III. Béla 1181-ben annak a katonai eseménysorozatnak a részeként, amikor az 1167-ben bizánci hatalom alá került korábbi dalmáciai területek újra magyar korona befolyása alá kerültek hatalma alá hajtotta Zárát, egy ilyen városi lázadás támogatását élvezte. Velence hamarosan megpróbálta visszaszerezni a várost, ám 1193-ban nem járt sikerrel, egészen a negyedik keresztes hadjáratig. 1202. november 24-én keresztes seregek foglalták el a várat, ellentételezésként azért, hogy Velence anyagilag és tengeri szállítással biztosította volna a következő keresztes háború hátterét. A pápa kiátkozott mindenkit, aki a kétes ostromban részt vett. II. András 1217-ben keresztes hadjáratot vezetett, és azért, hogy a velenceiek átszállítsák a Szentföldre őt és seregét, lemondott Zárára vonatkozó igényeiről (elzálogosította a várost Velencének).
Amikor IV. Béla a tatárjárás elől menekülve Dalmáciába jutott 1242-ben, a zárai polgárok a király jelenlétét kihasználva újra fellázadtak a velencei hatalom ellen, és a város időlegesen újra magyar befolyás alá került. 1243 júniusában Velence ismét elfoglalta Zárát, majd 1244-ben békét kötött a magyar uralkodó és Velence, amelynek eredményeként a 13. században a város Velence birtokában maradt.Károly Róbert 1311 első felében, amikor Velencével került konfliktusba. Sokadszor is elfoglalta Zárát, és Subić Mladent tette meg a várgrófnak. Katonákat azonban — éppen a Csákokkal kirobbant ellenségeskedés miatt — nem tudott küldeni neki. Ezért (1313-ban?) kompromisszumot kötött Velencével: Zára grófja velencei lesz, de megmaradt a magyar király névleges fennhatósága. Mladen ezután garázdálkodni kezdett a térségben.1345-ben újra a magyar királynak hódolt, de 1346. július 1-jén, Nagy Lajos csatavesztése után ismét Velencéé lett. 1357 áprilisában brentai győzelme után újra Nagy Lajos vette be, amit az 1358-as zárai béke szentesített. 1396-ban a domonkos-rendiek megalapították a város egyetemét.
1403. augusztus 5-én itt koronázták magyar királlyá a trónkövetelő Nápolyi Lászlót. 1409. július 9-én Nápolyi László eladta 100 000 dukátért a várost Velencének, és a városiak ellenállásának dacára évszázadokig velencei kézen is maradt. Ezzel együtt Zára maradt Dalmácia kulturális központja. Ebben az időben született az egyik legismertebb horvát szobrász, Juraj Matejev Dalmatinac, a sibeniki katedrális több szobrának faragója is.
A 16. és 17. században a törökök sokszor ostromolták a várost, ezért a városfalat megerősítették. Ekkor építették fel az új erődöt és az új elővárost, a Szent Mártont. 40 éven át Zárának volt a Velencei Köztársaságban a legnagyobb erődrendszere: várárok, bástya, csatorna.
A városi irodalmi élet e nehéz időszakban fellendült. Számos horvát irodalmár ekkor írta híres műveit: Jerolim Vidolić, Petar Zoranić, Brne Karnarutić, Juraj Baraković, Šime Budinić.
1797-től a Habsburg Birodalom része lett 8 évig, majd Napóleon kapta meg Velencével, Isztriával együtt. A francia uralom 1806 februárjától 1813 decemberéig tartott. Ebben a rövid időszakban számos reformot hajtottak végre. Újraalapították a helyi egyetemet, amelyen most orvostudományi szakok voltak. 1806 májusában adták ki először horvát nyelven Zárában újságot, ennek címe Kraljski Dalmatin, azaz Királyi Dalmát.
1813-ban az osztrák és angol csapatok megtámadták Napóleont és december 7-én az osztrákok bevonultak Zárába. Az osztrák uralom újkori Dalmát Királyság néven 1918-ig tartott. A dalmát szábor (alapítva 1861) ebben a városban székelt.
A városban 1816-ban gimnáziumot alapítottak, megalapították a Nemzeti Múzeumot (1832), befejezték a Zágráb-Zára utat (1833) és kiépítették az első modern vízvezetéket (1838).
1894 szilveszterén kigyúltak a városban az elektromos lámpák. Horvátországban ez volt az első ilyen rendszer.
Az első világháború végéig a város az Osztrák–Magyar Monarchia része volt. 1920-ban a rapallói egyezmény értelmében az Olasz Királysághoz került. 1921-ben szabad kikötői jogot kapott. A város fejlődése megindult a számos olasz és horvát bevándorlóval.
1943 és 1945 között a város 80 százaléka bombatámadások áldozata lett. A második világháború végén 6 ezer lakója maradt. Az olaszok kivándoroltak az anyaországba, azonban sok horvát is követte őket.
A jugoszláv polgárháború elején a szerbek Zára környékén teremtettek maguknak tengeri összeköttetést, ezt a horvátok 1995-ben a „Olajbogyó” (Maslenica) hadműveletben számolták fel végleg. A polgárháború óta a város Horvátországé.
1961-ben 25 000, 1971-ben 43 000, 1981-ben 60 000, 1991-ben 76 000 lakosa volt.
2001-ben 72 717 lakosa volt. 92,8% horvát, 3,3% szerb és 3,9% egyéb (albán, bosnyák és olasz) nemzetiségű volt.
lignittermelésZára a horvát függetlenség előtt a tagköztársaság iparilag legfejlettebb városa volt. A háború után hamar újjáépült. Mióta megépült a Zágráb–Split-autópálya, a kereskedelem felgyorsult a fővárossal.
Szent Donát-templom: A város legismertebb szimbóluma. A 9. században kezdték építeni, azonban pontos adatok nem állnak rendelkezésre. A 15. századig a templomot Szentháromság templomának hívták. Az első írásos emlék a templomról a bizánci Bíborbanszületett Konstantin császár uralkodása (10. század) alatt keletkezett.
Fórum: A Szent Donát-templom és a püspöki palota előtt áll a fórum. Ezt a teret az i. e. 1. században hozták létre. A háromoldalú fórumon egy csarnok állt, ahol több szobor is ki volt állítva.
Kalelarga vagy Széles utca a legnagyobb és legismertebb zárai utca, amely kelet-nyugat irányú és a Nemzeti tértől a fórumig húzódik. A második világháborúban az utcában az összes épület megsemmisült, majd a háború után modern stílusban újjáépítették.
Szent Anasztázia-katedrális: A katedrális homlokzatán gótikus stílusban faragott rózsák találhatók. Az épületet romantikus alakok díszítik ezen kívül. Dalmácia középkori építményeinek egyik legérdekesebbike, amelyet Dandolo dózse építtetett; benne képek az ifjabb Palmától és Carpacciótól. A harangtornya ma Zára egyik jelképe, amelyet a középkorban kezdtek el építeni, de csak 1892-ben fejeztek be. A tervezője Thomas Graham Jackson angol mérnök volt.
Szűz Mária-monostor: Čika Madijevac nemesasszony alapította 1066-ban a bencés monostort. A háromhajós templomot 1091-ben szentelték fel. A monostor Könyves Kálmán király bőkezűségét élvezte a 12. század elején, amikor a király adományának köszönhetően Čika lánya, Vekenega harangtornyot építtetett. A hölgy 1111-ben elhunyt, az ő sírboltja a templomban található. Az archívumok nagy értéket jelentenek, mivel a 11. századi horvát királyokról sok adat megtalálható bennük. A második világháborúban nagy károkat szenvedett a templom, de újjáépítették.
Szent Krševan-templom: A háromhajós templomot a Benedek rendiek építették román stílusban. 1175-ben szentelték fel a zárai vértanú emlékére. A homlokzata egyszerű, a templom déli részében nagy tér található. A belseje román-bizánci stílusú freskókat rejt. Az oltár 1701-ben épült, amelyet 1717-ben 4 nagy szoborral toldottak meg. A szobrokat Alavisa Tagliapieta készítette. A harangtornyot a 15. században kezdték el építeni, de sosem fejeztek be.
Szent Simon-templom: A kora keresztény háromhajós bazilika az 5. században épült, majd átépítették Szent István-templommá gótikus stílusban a 14. században. A mai formáját a 16. században nyerte el, amikor barokk stílusban építették át. A főoltáron Szent Simon képe található, itt pihennek a város védőszentjének csontjai egy ezüst koporsóban. A templomtól délre található a római lépcső, amelyet 1729-ben építettek.
Assisi Szent Ferenc-templom és kolostor: A templom a város nyugati végén fekszik. Dalmácia legrégibb gótikus temploma. 1280-ban szentelték fel. A főoltár mögött van az 1672-ben épített szentély.
Szent András és Péter-templom: Az egyhajós Szent András-templomot a 17. században építették, a freskók azonban 12. századiak. Mellette található a Szent Péter-kápolna.
Szent Mihály-templom és kolostor: A templomot a 14. században kezdték építeni gótikus stílusban. Az egyhajós templomban egy 13. századi feszület található. A kolostorban egy kisebb művészi gyűjtemény található.
Szent Domonkos-templom: A gótikus templom a kopneni-kaputól nyugatra van. A mellette levő kolostorban hozták létre a város első egyetemét 1396-ban.
Szent Prorok Ilija-templom: ortodox templom, melyet a fórumtól nem messze találhatunk és amelyet a 16. században építettek fel görög kereskedők. A 18. században a szerbek vették át a templom igazgatását.
Muraj városfal: A városfal egy része a római, egy része pedig a középkorban készült. A legnagyobb része 16. századi. A várfalnál található a kapitány tornya, a déli része a Foše-kapucska, ahol a Kopneni kapu áll. Nem messze ettől, közel a Szent Krševan-templomhoz található a tengeri kapu 1573-ból.
Az egyházi művészet állandó kiállítása: A Szent Mária-kolostorban található gyűjtemény, amely a második világháborúban nagy károkat szenvedett.
Archeológiai Múzeum: 1832-ben hozták létre a 7-12. századi időszakból felmaradt emléktárgyakból. Azonban vannak tárgyak a neolitikus korból is.
Nemzeti tér: A város főtere. A nyugati oldalán áll a Szent Lovre templom a 11. századból, a városi őrség épülete 1562-ből és az óratorony a 18. századból. A tér északi oldalán található a városi tanács épülete 1934-ből.
A Zadari Egyetem épülete: A tenger felől ez a hatalmas épület uralja a városi panorámát. Az épületet a bécsi építész Karl Susan tervezte. 1901-ben kezdték építeni és 5 évig tartott a munka. Az épület neoklasszicista stílusban épült „L” alakban.
Jelentős terek: a Piazza dei Signori a szép Loggia publicával, amelyben a nyilvános könyvtár, a Paravia van elhelyezve és a városházzal, továbbá a Piazza delle Erbe a püspöki palotával.
Jelena Slavna, horvát királynő (* ? – † 976. október 8.), II. Mihajlo Krešimir király felesége
Georg von Trapp, korvettkapitány (családja történetéből született A muzsika hangja)
Dalibor Musap, zongorista, RIVA együttes alapítója, 1989-es Eurovíziós dalfesztivál győztese
Gianni Garko (1935. július 15.– ) (eredeti nevén Giovanni Garcovich) horvát származású olasz színész, aki a spagettiwesternjeivel lett népszerű
Božidar Kalmeta, közlekedési, tenger és turizmus minisztere; a város polgármestere
Zára régió turisztikai honlapja (horvátul, angolul, németül, franciául és olaszul)

A Zempléni Tájvédelmi Körzet területe 26 496 hektár, ebből fokozottan védett 2 395 hektár. A Tájvédelmi körzet az Aggteleki Nemzeti Park Igazgatósága alá tartozik.
A tájvédelmi körzet a Zempléni-hegység Makkoshotyka - Boldogkőváralja vonaltól északra eső területeinek két központi részét foglalja magába.
A vulkanikus eredetű Zempléni-hegység kisebb-nagyobb kúppá szelídült tűzhányók, keskeny völgyek, és üledékes kőzetek által fedett, alacsonyabb dombhátak változatos vidéke. A tájvédelmi körzet a hegység jól körülhatárolható három részéből a két zavartalanabb területen került kialakításra (északon, a Nagy-Milic környékén, valamint a hegység központi, háromhutai részén).
A hegység további geológiai érdekességei a több helyen is előforduló nagy kiterjedésű kőgörgetegek, amelyek az andezit évezredes aprózódásával jöttek létre, és alakulnak manapság is. Több helyen találkozhat a látogató a szél és az eső által pusztított, alakított 'kőszobrokkal' is, amelyek közül a legszebbek nevet is kaptak (pl. a Rákóczi-kő). A Zempléni-hegység geológiailag a Kárpátok északi vonulatának belső karéjához tartozik. A Kárpátokat idézik a meredek gerincek, a mély szurdokszerű völgyek, és a vulkáni működés nyomán létrejött kúpsorok csakúgy, mint a máig hatalmas kiterjedésű, egybefüggő – majdnem kilencven százalékos borítottságot adó – erdők.
A Zemplén uralkodó erdőtípusai a gyertyános-tölgyesek, a bükk elegyes tölgyesek és a bükkösök. Az erdők között évszázadok folyamatos kaszálásával és legeltetésével fenntartott hegyi kaszálók és üde rétek húzódnak. A vékonyabb termőrétegű területeken hárs-kőris-berkenye sziklaerdők élnek, míg a meredekebb, kitettebb részek fátlan társulásait sziklagyepek alkotják. Sajnos a hegység több pontján is viszonylag nagy területeket foglalnak el a telepített, tájidegen fenyvesek. A dús vegetáció alapja a Kárpátokat előlegező hűvös, csapadékos éghajlat, a vízjárta völgyaljakban több helyen is találkozhatunk zsombékos láprétekkel (pl. a Mogyoróstetőn), égerláp foltokkal, szépséges nyíres-bükkös elegyerdőkkel, tőzegmohalápokkal (a legszebbek a Kemence-patak völgyében húzódnak).
A középkori irtásrétek rendkívül értékes lágyszárú flóráját a több mint tíz kosborfaj, a réti kardvirág és a szibériai nőszirom fémjelzi. A nagy kiterjedésű erdőkben több körtikefaj, bogláros szellőrózsa, és ikrás fogasír virít. A nedvesebb részeken gyakran összefüggő párnát alkotnak a ritka korpafűfajok. A szűk völgyek, szurdokerdő-társulások és mocsárrétek lakója a ritka struccpáfrány, a gyapjúsás, a mocsári nőszőfű, a tőzegmohás lápokban tőzegpáfrány él. A sor ellenkező oldalát, a száraz sziklagyepeket a hegyi kőtörőfű, a magyar kőhúr jellemzi, a sziklákon szirti sziklaiternye virít.
Az állatvilág leggazdagabb részét természetesen a rovarok alkotják, gyakori a szarvasbogár, az orrszarvú bogár, és több nagy növésű futóbogár (pl. havasi cincér). A Zemplénben viszonylag gyakran látni az egyébként ritka, igen szép, csillogó mélykék színű kék meztelencsigát. A terület madárvilága a zavartalanságnak köszönhetően, igen értékes. A gyakori fekete harkályon, zöld küllőn, macskabaglyon túl, rendszeresen költ a császármadár és a fekete gólya is, a patakvölgyekben több helyen fészkel a veszélyeztetett vízirigó. A védett ragadozómadarak közül a hegység belső, zárt erdőségeiben kerecsensólyom, uhu, parlagi- és szirti sas költ.
A hegység kultúr- és társadalomtörténeti értékei szintén nevezetesek. A hegységben több helyen is előkerültek a jól pattintható obszidiánból készült kőkorszaki eszközök. A tájhoz kultúrájával és életformájával tökéletesen alkalmazkodott ember néprajzi értékei szinte minden településen felismerhetők (érdemes sorra látogatni Regécet, Háromhutát vagy Mogyoróskát). A népi kultúra értékei mellett a tájvédelmi körzet határához közel, a Hernád völgyében található Vizsoly, ahol a Károli Gáspár által fordított Bibliát nyomtatták. A hegység területén található a porcelángyártásáról híres Hollóháza, ahol porcelánmúzeum avatja be az ide látogatót a gyártás titkaiba. Híresek a hegység Árpád-kori várai: a Füzéri vár, a Regéci Rákóczi vár, és a Boldogkői vár . A tájvédelmi körzet határától néhány kilométerre, a Bodrog partján, pedig a történelmi emlékekben gazdag Sárospatak várja a látogatót.
Frisnyák Sándor, Gál András, Horváth Gergely: A Zempléni-hegység földrajzi lexikona, kiadta a Nyíregyházi Főiskola Turizmus és Földrajztudományi Intézete, Nyíregyháza, 2009.

A zeneszerző alkotóművész, aki zenét alkot, komponál, vagyis zenei kompozíciót hoz létre. A fogalom használata legtöbbször feltételezi azt, hogy a zene létrehozásának folyamatában a zene gondolatban való megszerkesztésének, kidolgozásának tevékenysége elkülönül annak előadásától, megszólaltatásától. Ebben az esetben a zeneszerző a művét valamilyen formában lejegyzi, megszólaltatása ennek alapján egy vagy több erre szakosodott személy, zenei előadóművész – hangszeres zenész, énekes – feladata.
A népszerű zenében, szórakoztatózenében, dzsesszben gyakran nincs szükség bonyolult szerkesztési tevékenységre, ilyenkor a zeneszerző – dalszerző – dallamát, zenei ötletét, témáját egyszerűen hallás alapján is reprodukálhatják, sőt újraalkothatják a zenészek. A zenei kompozíció e műfajokban részben vagy teljes egészében kollektív alkotófolyamat gyümölcse is lehet. A zeneszerző személyének ezekben az esetekben sokszor inkább szerzői jogi, mint alkotóművészi jelentősége van.
A zeneszerző lehet ismeretlen is, függetlenül attól, hogy zeneművét lejegyezte valaki vagy sem. Jó példa erre a népdal, de találunk ismeretlen szerzőt a klasszikus zeneirodalomban is.

A zentai csata, 1697. szeptember 11-én a török hódoltság alatti magyarországi területek visszafoglalásának egyik legjelentősebb és legvéresebb csatája volt, amelyben a szövetséges keresztény sereg Savoyai Jenő herceg vezetésével győzelmet aratott az Elmas Mehmed nagyvezír által vezetett török hadakon, a jelenlevő II. Musztafa szultán seregén.
II. Musztafa trónra lépésétől (1695) kezdve új lendületet nyertek a török kísérletek Magyarország visszahódítására. II. Musztafa szultán tízezer embert visszahagyva Belgrádban, 40–50 000 főnyi seregével 1695. szeptember 7-én rohammal elfoglalta Lippa várát, – miközben a 60 000 fős császári fősereg tétlenül vesztegelt Péterváradnál, – majd érthetetlen módon a visszavonulás mellett döntött. 1695. szeptember 21-én Lugosnál a török sereg körülfogta gróf Veterani tábornok magára hagyott hadtestét, és majdnem teljesen megsemmisítette. Veteranival együtt mintegy két és félezer császári katona halt meg. A török veszteség ennél sokkal nagyobb volt. A szultán azonban nem igyekezett kiaknázni ezt a győzelmet sem, hanem visszavonult előbb Belgrádba, majd Konstantinápolyba.
1696. július közepén Temesvár ostromát kezdte meg Frigyes Ágost szász választófejedelem, akit a császár kényszerűségből nevezett ki főparancsnokká. Frigyes Ágost ugyanis 8000 fős haderejét, csak ezzel a feltétellel volt hajlandó Magyarországra vezetni, s mivel a bécsi kormányzat a francia hadszíntérről nem tudott csapatokat kivonni, elfogadta a feltételt. Arra a hírre, hogy II. Musztafa serege átkelőben van Pancsovánál a Dunán, a választófejedelem augusztus 18-án abbahagyta az ostromot, és a szultán elé indult. 1696. augusztus 26-án a császári fősereg a hetényi csatában, a Béga folyó mellett meg is ütközött a szultán hadaival, de a csata után mindkét fél visszavonult.
1697 a török háború kritikus esztendeje volt. A Habsburg-kormányzatnak szembe kellett néznie az elszigetelődés és a Duna-térségben hatalmát fenyegető térvesztés veszélyeivel. Elakadtak az augsburgi liga országai és Franciaország között a Hága melletti Rijswijkben elkezdődött, a pfalzi örökösödési háború lezárását célzó béketárgyalások. XIV. Lajos csapatai Barcelonánál, titkos diplomatái pedig Lengyelországban és a török Portán értek el váratlan sikereket. A Sobieski János király halálával megüresedett lengyel trónra a francia jelöltet, François Louis-t, Conti hercegét választották meg.
II. Musztafa török szultán pedig 1697. június 17-én 100 ezer főnyi haderővel megindult Magyarországra. A Habsburg-kormányzat mindenekelőtt Musztafa tervét akarta gyors ellentámadással keresztülhúzni. Rajna menti és spanyolországi hadseregét átcsoportosította, és a Magyarországon telelt, kevés híján tíz ezreddel együtt 87 ezer főnyi haderőt akart összevonni. A francia hadszíntérről azonban nem tudott további erőket elvonni. Ezért nyár elején e létszámnak még csak a fele vonult Frigyes Ágost zászlója alá.
1697. június 21-én Otto Ferdinand von Auersperg gróf altábornagy és gróf Batthyány Ádám horvát bán 13 ezer fős serege megkezdte Bihács ostromát, amit a boszniai pasa fölmentő seregének közeledtére abbahagyott és elvonult.
A török sikerekhez kétségtelenül hozzájárultak Frigyes Ágost hadvezéri hibái is, akit lengyel királlyá választottak (1697. június 27.), s utána I. Lipót császár az itáliai hadszíntérről visszatért Savoyai Jenő herceget nevezte ki a török ellen küzdő erők főparancsnokává (1697. július 5.). Egy ideig mégis úgy látszott, hogy folytatódnak a korábbi kilátástalan hadakozások. A bécsi udvar ugyanis csupán védelmi feladatot adott az új fővezérnek. Török támadóakció viszont nem látszott valószínűnek. De a szultán makacsságának, pontosabban a nagyvezérrel szembekerült dívánpasák intrikájának köszönhetően azonban olyan döntés született, hogy a török fősereg a Dunán átkelve Erdély, illetve Felső-Magyarország irányába induljon támadásra.
A császári sereg 1697-es gyülekezését némileg megzavarta a júliusban kitört hegyaljai felkelés.
Octavio Nigrelli táborszernagy, kassai főkapitány ugyanis a súlyos helyzetre hivatkozva megtagadta a közeledő török sereggel szemben csapatösszevonásokat sürgető Savoyai Jenő utasításának végrehajtását, és a Hegyalján visszatartotta Charles Vaudémont altábornagy haderejét. A késlekedés azt eredményezte, hogy augusztus 28-án a török sereg Titelnél harcászati sikert ért el a császáriak Nehem tábornok vezette oszlopával szemben.
A török sereg Titel bevétele (augusztus 28.) után értesült, hogy egy erős szövetséges sereg készül ellene, ezért elvetve az eredeti tervet, nem Pétervárad ellen indult, hanem – Thököly Imre tanácsára – a Maros völgyén át Erdély megtámadására.
Jenő herceg azonnal az ellenség nyomába szegődött, és szeptember 10-én már Óbecsén volt, mintegy 17 kilométernyire a török tábortól. A törökök Zentánál francia hadmérnökök vezetésével kiváló hajóhidat vertek a Tiszán, és azon folytatták az átkelést a folyó balpartjára. Savoyai Jenő herceg erről értesülve, átkelés közben kívánta megtámadni az ellenséget. „Az egyetlen lehetőség a partváltás megakadályozására és az ellenség Erdély irányába való felvonulásának meggátlására, ha szorosan nyomában maradok, s ha megkísérli az átkelést valahol, úgy a hídfőben fojtom meg őket” –jelentette ki az osztrák fővezér.
Az erőltetett menet nem volt hiábavaló, és szeptember 10-én a szövetséges erőknek sikerült beérniük az oszmán sereget. Másnap már kora reggel hadrendbe állt a keresztény sereg és megindult Zenta irányába. Az ellenség harcállásainak feltérképezésére kiküldött felderítő csapatok hamar harcba bocsátkoztak a török lovassággal. A csetepaté legfontosabb eredménye, a török lovasság vezetőjének, Dzsefár pasának elfogása volt. A pasa vallomása főnyereménynek bizonyult, hiszen kiderült, hogy a szultán néhány ezer lovassal már átkelt a Tiszán, viszont a nehéztüzérség még a túlparton várakozott.
A pasától szerzett információt megerősítették a felderítők is, de Savoyai ennek ellenére saját szemével akarta látni az ellenséges sereg elhelyezkedését. Pár nappal később a főparancsnok, így emlékezett vissza a látottakra: „A felgyújtott élelmezési házhoz csatlakozó híd mindkét oldalán erős sánc állt, mély árokkal övezve. A sánc ötszáz lépés hosszú volt, és jól kialakított szekérvár vette körül”. Ez az erődítés volt a hídfő belső magva, melyben a törökök 100 ágyút is elhelyeztek. E körül, kb. ezer lépésnyi félkörben futott egy rondellával és kitörő nyílásokkal kiépített erős sáncvonal, az ú.n. „circumvallatio”, amelynek végei a Tiszára támaszkodtak, de ezt a török a szövetségesek támadása miatt már nem tudta befejezni. Savoyai egyből felismerte a kínálkozó alkalmat: mivel a török gyalogság jelentős része még nem volt a sáncok mögött, ezért ez volt a legjobb alkalom a támadásra.
A császári főparancsnok egymás mögött két lépcsőben, a két sánc közt elhelyezve állította hadrendbe seregét. Elől sorakozott fel a gyalogság, hátul a derékhad és szárnyak mögött várakozott a lovasság az esetleges török átkaroló hadművelet kivédésére. Savoyai a balszárnyat külön megerősítette, mivel erről az oldalról tervezte a támadás megindítását.
A bal szárnyat Starhemberg tábornagy, a jobb szárnyat Heister, míg a derékhadat Charles de Commercy herceg vezényelte.
Savoyai Jenő herceg csapatainak létszáma mintegy 40 ezer fő volt és 60–70 ágyúval rendelkezett, míg a török had létszámát kissé eltúlozva 150 ezerre becsülték jelentős számú tatár lovassággal, ami azonban nem bírta volna ki nyílt mezőn az osztrák és magyar lovasság erejét. (Egyes források 70–100 ezer főt említenek.) Ebből azonban csak mintegy 35 ezer török, főleg gyalogos, állt szemben a keresztény csapatokkal, a többiek már átvonultak a bal partra, ahol maga a szultán, II. Musztafa parancsnokolt. A török lovasság parancsnokságát ekkor Thököly Imre vette át, aki még némi kuruc lovassággal is támogatta a szultánt.
A sereg hadrendbe állása délután 5 órára befejeződött. A herceg 44 ágyúja a sáncot és magát a hídfőt támadta. A török lovasság a vízparton igyekezett kitörni, és így a bal szárny hátába kerülni, de Starhemberg dragonyosai meghiúsították ezt a vállalkozást, sőt áttörtek a török védelmi vonalon, a hídfő felé nyomulva megakadályozták a török csapatok menekülését. A támadás lendületét azonban a török kartácstűz megtörte, majd ezt követően egyfajta patthelyzet alakult ki. Az oszmánok többször próbálkoztak kitöréssel, de az akciókból hiányzott az összehangoltság. A másik oldalon pont ez a tényező bizonyult később döntőnek a csata kimenetele szempontjából. Közben a jobb szárny és a középhad is áttörte a védősáncot, és ezen belül irgalmatlan csata dúlt. A szövetségesek nyomasztó fölényét látva Elmas Mehmed nagyvezír ekkor egy lovashadtesttel megtámadta a Guido von Starhemberg vezette keresztény balszárnyat. A támadás ez esetben is elbukott, ráadásul a török lovasságot üldöző csapatoknak sikerült benyomulniuk a hídfőbe. A betörés egyértelműen megmutatta a török védelem leggyengébb pontját: egy 40-50 lépésnyi homokzátonyt, amelyen keresztül a sáncrendszert kikerülve egészen a hídfőig lehetett eljutni. Ekkor a török lovasság a másik oldalon próbálkozott kitöréssel, de az ellenséges tüzérség hamar megálljt parancsolt a támadásnak. Rabutin tábornok csapatai ekkor benyomultak a védelemben támadt résbe. Támogatásukra Savoyai Jenő a centrumban elhelyezkedő gyalogság egy részét átvezényelte a balszárnyhoz. A siker teljes volt, a török védelemben totális zavar támadt. Ezt kihasználva a centrumban várakozó gyalogság megrohamozta a sáncokat, és az időzítés ismét tökéletesen sikerült. A sáncokon pokoli kézitusa kezdődött, de már csak idő kérdése volt, hogy mikor omlik teljesen össze a bekerített török védelem. A csata utolsó szakasza hatalmas vérfürdőbe torkollott. Iszonyatos mészárlás vette kezdetét, senkinek sem kegyelmeztek. Állítólag Thököly Imre is bennrekedt a hídfőben, és csak úgy sikerült megmenekülnie, hogy halottnak tette magát, majd az éj leple alatt átúszott a túlpartra ahol a füzesben, egy elakadt csónak segítségével átjutott a Tiszán és néhány hű emberével a szultán után menekült Temesvárra.
A visszavonulás útja el volt vágva a törökök elől, így azok a Tiszán átúszva próbáltak menekülni, de a nagy részük vagy vízbe fulladt, vagy a lövészek golyói végeztek velük.
A veszteségeket számszerűsítve még jobban kitűnik a szövetséges sereg győzelemének jelentősége: Savoyai Jenő csapatai (az ütközet méreteihez viszonyítva) meglepően kevés, összesen 699 elesettet és 1934 sebesültet veszítettek, ezzel szemben a török oldalon nagyjából 20–30 000 halottal számolhatunk. Elmas Mehmed nagyvezírt, továbbá számos beglerbéget, az anatóliai és a boszniai pasát, a janicsár agát és több magas rangú főtisztet is a harctéren érte a végzet. A zsákmány sem volt mindennapi, 160 ágyú, tízezer megrakott szekér, több tízezer vágómarha, rengeteg zászló, lőszer, élelmiszer mellett a szultán hadipénztára és olyan különlegességek is a győzteseket gazdagította, mint a szultán pecsétje, kardja, ezüstkészlete.
A szultán miután végignézte serege bekerítését elmenekült Temesvárra. Savoyait sokan bírálták, hogy nem kezdett újabb hadműveletbe a megmaradt oszmán sereg szétverésére. Az igazság azonban az volt, hogy az akadozó utánpótlás és a sereg morális állapota – nem fizették ki a zsoldot – nem tette lehetővé újabb támadó hadművelet megindítását. Ennek ellenére a zentai győzelem jelentős változást eredményezett. A sztambuli angol követ, William Paget közreműködésével béketárgyalások kezdődtek a két birodalom között, amely végül elvezetett a karlócai békekötéshez.
A szultán a vereség után a hadjáratot félbeszakította, és Temesváron át visszatért Isztambulba. A csata hírére a rijswijki béketárgyalásokon I. Lipót megbízottai újabb követeléseiket jelentettek be XIV. Lajossal szemben. A tárgyalások elakadtak, és csak III. (Orániai) Vilmos angol király közbelépésére folytatódtak. I. Lipót engedett követeléseiből, és megbízottai 1697. október 30-án aláírták a békeszerződést. 
Október 23-án Savoyai Jenő herceg bevette Boszniában Szarajevót. Hadművészeti téren végérvényesen bebizonyosodott, hogy a török haderő már nem képes eleget tenni a modern harcászat követelményeinek. Az egész hadjáratot végigkísérte a császári sereg harcászati fölénye. Általában mindig az ellenfélnél kisebb létszámú császári seregek verték meg a törököt a nagyobb harcászati állóképességükkel. A török hadsereg a francia haditechnikai segítségnyújtás ellenére sem tudta elsajátítani a nyílt ütközetben szükséges harcvezetési és harcfegyelmi szintet. A vitathatatlan harcászati gyengeségek dacára a török sereg még mindig rendelkezett bizonyos korlátozott stratégiai fölénnyel, ami elsősorban a nagy könnyűlovas-tömegek mozgékonyságából és a hadtápellátás magas szintű szervezettségéből következett. A zentai csata után a Porta nem volt képes újabb támadó hadműveletre.
Ezzel a csatával ért véget a mintegy 15 évig tartó háború, az európai összefogás megdöntötte Magyarországon a török uralmat, és elkezdődtek a béketárgyalások a törökkel, amelyek az 1699-ben megkötött karlócai békéhez vezettek.
150 év szakadatlan török háborúja óta először sikerült megsemmisítő csapást mérni a szultán vezette török főhaderőre. A mohácsi, palásti és más nyílt mezőn történt keresztény vereségek miatt a keresztény haderők nyílt ütközetet sose mertek megkockáztatni a török főhaderővel. Egyedül 1664-ben, a már viszonylag modern technikával küzdő szövetséges erők a szentgotthárdi csatában mérkőztek meg török főhaderővel. Már ekkor kitűnt, hogy összehangolt, szervezett manőverekre képesek, jobb fegyvereik vannak és több fegyelmet tanúsítanak, ezzel szemben a török oldalon egyedül a janicsár ezredek képeztek fegyelmezett, képzett katonai erőt, amely a többi nem reguláris katona bátorságát „biztosította.” 1664-től világos volt, hogy a törököknek már egyáltalán nincs győzelmi esélye ezen a fronton, mert 1683-tól már sorozatos nyílt ütközeteket vívnak a keresztény csapatok, míg előzőleg csak három nagyobb ütközet zajlott le, ezekből is csak egy végződött győzelemmel. Ezen nyílt csaták mind-mind a törökök döntő vereségét eredményezték. Ha ezekben a csatákban a török főparancsnokok egyetlenegyszer is visszavonták volna az értékes janicsár haderőt, a többi katona fegyelme megbomlott volna, és a menekülésükkel okozott rendbontás a török sereg végét jelentette volna.
Két évtizeddel később, 1716. augusztus 5-én, az újabb Habsburg–török háború során Savoyai Jenő ismételten megsemmisítő vereséget mért a török főseregre a péterváradi csatában.
Magyar nagylexikon  XVIII. (Unh–Z). Főszerk. Bárány Lászlóné. Budapest: Magyar Nagylexikon. 2003.  825. o. ISBN 963-9257-19-2  
Weiszhár Attila – Weiszhár Balázs: Csaták kislexikona. Maecenas Könyvkiadó 2000.
Éva-Erdei András: Végső csapás a török hódoltságra. Cikk 2007. szeptember 11. Múl-Kor történelmi portál
Magyarország történeti kronológiája II. kötet 1526–1848. Akadémiai Kiadó 1982. ISBN 963-05-2660-3
Az emberiség krónikája. Szerk. Bodo Harenberg. Budapest: Officina Nova. 1990. ISBN 963-7835-60-1  

Csu Hszi (Zhu Xi) (kínaiul 朱熹; pinjin: Zhū Xī) (1130. október 18. – 1200. április 23.) kínai neokonfuciánus filozófus a Szung (Song)-dinasztia idején.
A kínai Szung (Song)-kor legkiemelkedőbb filozófusa, a neokonfucianizmust megalapozó gondolatrendszer egyesítője. A neokonfucionizmus racionális irányzatához tartozik – az értelem iskolájához. Tézisei a következők: értelem (理; lǐ; li) és az anyag (氣; qì; csi) egymástól elválaszthatatlanul létezik. Az értelem a jelenségek felső részébe tartozik, míg az anyag az alsóba. Az anyag nélkül az értelem sem létezik (bár keletkezésük szerint az értelem korábbi), minthogy ha van értelem, akkor anyag is van, ami mindent megjelenít.

Zichyújfalu (latinul: Villa Nova, régi magyar nevein: Újfalu, Újfalupuszta, Pusztaújfalu) község az Alföldön, a Mezőföld északi részén, Fejér megyében, a Gárdonyi járásban, a Velencei-tótól 10 kilométerre délre, Székesfehérvártól körülbelül 25 kilométerre délkeletre. A település jól megközelíthető közúton (6212-es közút) és vasúton (Pusztaszabolcs–Székesfehérvár-vasútvonal) egyaránt. Egykori nagy grófi székhely, a környék mezőgazdaságának központja; a második világháború után Seregélyeshez tartozott, majd 1966-ban Gárdonyhoz csatlakozott, végül 1997 decemberében önálló községgé alakult. Hozzá tartozik a falutól keletre elhelyezkedő kis település, Barákapuszta.
Területe legalább az ókor óta lakott. Első okleveles említése 1239-ből való, amikor Villa Nova a Csákok vértesi birtokaihoz tartozott. 1447-ben említették először magyarul Újfaluként, Wyfalw formában, nemesi előnévben. Már a török időkben megjelent a Zichy család mint nagybirtokos Újfalun. A török után egy ideig a seregélyesi jobbágyok bérelték. 1784-ben az uradalom birtokosa, gróf Zichy Ferenc kúriát építtetett Újfalun, dédunokája, Zichy Nepomuk János az 1800-as évek második felében kastélyt, melyet 28 hektáros parkkal vett körül, attól északkeletre pedig vadaskertet létesített. A falu a 18. század végétől a 20. század végéig a Velencei-tó környékének egyik legfontosabb települése volt. A megkülönböztető „Zichy” előtag, melyet 1898-ban vett fel a település, az egykori földesurakra, a gróf Zichy család tagjaira utal. 
Ma is jelentős mezőgazdasági település, de fejlődését nagy mértékben akadályozza elmaradott infrastruktúrája és a rossz közlekedési lehetőségek. A meglehetősen elhanyagolt állapotú Zichy-kastélyban jelenleg a község polgármesteri hivatala működik.
A Mezőföld – így Zichyújfalu is – a mérsékelten meleg-száraz klímakörzetbe tartozik. Az évi átlaghőmérséklet 10,5 °C körül mozog. Az uralkodó szélirány északnyugat-nyugati, az átlagos szélsebesség 2–4 m/s között alakul. A napsütéses órák száma meghaladja az évi 2000 órát.Zichyújfaluban a 2008-as esztendőben 693 milliméter, 2009-ben 570 milliméter, 2010-ben 1060 milliméter, 2011-ben 358 milliméter csapadék esett.
Zichyújfalu a Mezőföld északi részén, a Velencei-tótól tíz kilométerre délre található. Északról Gárdony, keletről Pusztaszabolcs, délről Szabadegyháza, nyugatról Seregélyes határolja. A település keleti területét a Keleti-Hippolyt-árok szegélyezi.
Vonattal a Pusztaszabolcs–Székesfehérvár-vasútvonalon, autóbusszal a helyközi 8028-as és 8152-es járattal közelíthető meg Velence, Gárdony, illetve Székesfehérvár felől.
Zichyújfalut közúton a 6212-es úton lehet elérni, melynek eleje a Szabadegyházához tartozó Lászlómajorban, a 6209-es közútnál, vége a Gárdonyhoz tartozó Agárdon, a 7-es főútnál van. A falu két főutcája, a Kosztolányi Dezső utca és a Petőfi Sándor utca a 6212-es közútból kiágazó, Zichyújfalu vasútállomásig tartó 62 312-es közúttal egyezik meg.
Autóbusszal Velencéről, Gárdonyból, Agárdról, Dinnyésről, Csiribpusztáról, Székesfehérvárról és Szabadegyházáról közelíthető meg.
A község vonattal a 44-es vasútvonalon érhető el, mely Pusztaszabolcs, illetve Seregélyesen, Seregélyes-Szőlőhegyen és Börgöndön keresztül Székesfehérvár felé teremt közvetlen kapcsolatot.  A vonalon korszerű Siemens Desiro motorvonatok közlekednek A falu Budapestről, Dunaújvárosból, Sárbogárdról és Dombóvárról induló járatokkal pusztaszabolcsi csatlakozással közelíthető meg..
Zichyújfaluban az áramszolgáltatás teljesen kiépült, a vízellátást önálló vízközmű biztosítja. A faluban három kút és egy 100 m³-es hidroglóbusz van, a vízhálózat 7115,5 méter hosszú. A földgázhálózatot 1991-ben, a telefonhálózatot 1995-ben építették ki a faluban. A szennyvízcsatorna-hálózat kiépítésére azonban még nem került sor a településen.A településen 4302 méter hosszú burkolt út, 4552 méter hosszú járda és 630 négyzetméternyi parkoló található. A községben polgárőrség működik.
A Magyar Madártani és Természetvédelmi Egyesület nyilvántartása szerint a településen egy gólyafészek található. Az évtizedek óta ott álló gólyafészek helyére 2000-ben újat építettek.
A Velencei-tótól délre erdők csak foltokban maradtak fenn, melyeknek jelentős részük telepített akácos. Zichyújfalu keleti területén található Keleti-Hippolyt-árok völgyében viszonylag nagyobb egységes foltban van erdő. Ilyen erdő a település közigazgatási területén Buhini-erdő. A Keleti-Hippolyt-árok vizes élőhelyekben gazdag ökológiai folyosó. Zichyújfalu északi részén nyárfás erdőfolt, mocsaras, lápos terület helyezkedik el. A Zichy-tavat a Gárdony közigazgatási területén levő Pálmajor közelében eredő, árterületet is tápláló Pál-patak látja el vízzel.
A falutól délre és keletre levő, mára kiszáradt kopolyák (juhászkutak) élővilága is gazdag volt még az 1960-as években is.
A tó, amelyet 2010 körül öntözőtóvá alakítottak, gazdag madár- és halállománnyal rendelkezik. 2011-ben tizenkét ott élő hattyút számoltak össze a falusiak. A tótól északra található vadvédelmi terület egy mocsaras árterületet foglal magába, ahol számos vadállatfaj van jelen. A területet a Gárdonyhoz tartozó Pálmajor közelében eredő, a Zichy-tóba torkolló Pál-patak önti el minden tavasszal.
Zichyújfalu lakossága 1870 óta csökkenést és növekedést is mutatott. Az 1970-es évekig folyamatosan növekedett a lakónépesség, csak az első és a második világháború következtében esett vissza a népességszám a településen. Az 1980-as évektől figyelhető meg a lakosság folyamatos csökkenése, mely 2001-től pár éven keresztül emelkedett ugyan, de 2006-tól megint csökkenő tendenciát mutat. 1970-ben 982 fő, 1980-ban 946 fő, 1990-ben 929 fő, 2001-ben 973 fő élt a faluban. 2006-tól folyamatos lakónépesség-csökkenés figyelhető meg. 2006-ban 1005 fő, 2007-ben 989 fő, 2008-ban 961 fő, 2009-ben 969 fő, 2010-ben 956 fő, 2011-ben 944 fő, 2012-ben 941 fő, 2013-ban 921 fő, 2014-ben 909 fő, 2015-ben 921 fő élt a faluban. Népességnövekedés 2009-re volt megfigyelhető, ekkor az előző évhez képeset nyolc fővel laktak többen a faluban. Kisebb népességnövekedés 2015. január 1-re is megfigyelhető volt, ekkor 2014. január 1-hez képest 12 fővel többen laktak a faluban.
A 2001-es népszámlálási adatok szerint Zichyújfalu lakónépessége 971 fő volt. Közülük 883 fő vallotta magát magyar, 1 fő görög és 1 fő román nemzetiségűnek, míg 86 fő nemzetisége ismeretlen.
A településen 269 fő 18. életévét még be nem töltő személy (csecsemő, gyermek, kamasz) élt a népszámlálási adatok szerint. A 100 felnőtt korúra jutó gyermek- és öregkorú emberek száma 62 fő volt, ebből a 100 felnőtt korúra jutó gyermekkorúak száma 36 fő volt, míg a 100 felnőtt korúra jutó öregkorúak száma 25 fő volt. A 100 gyermekkorúra jutó öregkorúak száma pedig 71 fő volt.2001-ben a településen lakó 971 főből 383 főnek nincs munkahelye, 301 fő helyben, 287 fő más településen dolgozik vagy tanul a népszámlálás szerint. A Zichyújfaluba más településről dolgozni, tanulni bejáró emberek száma 268 fő. A nappali népesség száma 952 fő. Zichyújfaluban 219 helyben lakó tanuló volt 2001-ben, ebből 129 fő helyben, míg 90 fő más településen tanult. Zichyújfaluba más településről bejáró tanulók száma 15 fő. A faluban 144 fő helyben tanuló diák volt.Zichyújfaluban a népszámlálás szerint 2001-ben a 280 lakóegységből 267 lakás volt. A 267 lakásból 262 volt lakott, míg ötöt nem laktak. A településen lakott egyéb lakóegységek száma 2001-ben 13 volt. A 971 főből 926 fő lakott lakásban, 45 fő egyéb lakás célú helyen lakott. Zichyújfaluban a 100 lakott lakásra és lakott üdülőre jutó lakók száma 353 fő volt. A 267 lakásból 243 lakás magánszemély, 4 önkormányzati, 20 egyéb tulajdonban volt. A 267 lakásból 28 egyszobás, 94 kétszobás, 115 háromszobás, 30 pedig négy- vagy többszobás volt.A 267 lakás között 1919 előtti építésű nincs a faluban, 1920 és 1944 közötti építésű lakásból csak 17 darab van, míg 1945 és 1959 között épült lakásokból 94 darab található. 1960 és 1969 között 35 lakás épült Zichyújfaluban, 1970 és 1979 között 45, míg 1980 és 1989 között 68 lakás épült a településen. Az 1990 és 2001 közötti években kevés, mindössze nyolc lakás épült az előző évekhez képest.A 2011-es népszámlálás során a lakosok 83,8%-a magyarnak, 0,1% németnek, 0,4% románnak, 0,1% szerbnek mondta magát (16,1% nem nyilatkozott; a kettős identitások miatt a végösszeg nagyobb lehet 100%-nál). A vallási megoszlás a következő volt: római katolikus 33,7%, református 5,2%, felekezeten kívüli 37% (23,6% nem nyilatkozott).
A község nevének ősibb része, az „-újfalu” újonnan létrejött települést jelent, a megkülönböztető „Zichy-” előtagot csak 1898-ban kapcsolták a falu nevéhez, és a gróf Zichy család tagjaira utal, akik a török hódoltságtól a Rákosi-korszakig birtokolták a települést.
Zichyújfalu területe már az ókorban is lakott volt, de írásban először 1239-ben említették az oklevelek, az akkori Villa Nova (villam Nouam írásmódban) a Csák nemzetség vértesi birtokaihoz tartozott. „Újfalu”-ként (Wyfalw írásmóddal) 1447-ben írták le elsőként, nemesi előnévben.
A török megszállás alatt, 1650-ben a névleges várpalotai váruradalom részeként a Zichy család kezébe került (a zicsi és vázsonykői Zichy család 1655-ben kapott III. Ferdinánd királytól magyar bárói, 1679-ben I. Lipót királytól magyar grófi címet). Ekkor a területet birtokló magyar földesúr Győrben, az oszmán földesúr Székesfehérvárott lakott. A török után egy ideig a seregélyesi jobbágyok bérelték a pusztát, akik 1717-ben kérték a bérleti szerződés meghosszabbítását, elsősorban azért, mert kevés volt a határuk jószágaik eltartására. Újfalut a Zichy család vedrődi ágazata, ezen belül a seregélyesi ág birtokolta. Zichyújfalu és a szomszédos uradalmak határainak pontos kijelölésére 1745-ben került sor.
1784-től 1812-ig gróf Zichy Ferenc volt Újfalu birtokosa.Zichy Ferenc 1784-ben vadászkúriát építtetett a faluban. Ez volt az úgynevezett kiskastély mely a nagykastély megépülése után a gazdatiszt (Zichyújfaluban intéző) lakása lett. A puszta egyházigazgatásilag a seregélyesi káplánság filiája volt. Ekkor a településen 6 házban 18 család, összesen 91 fő élt, II. József 1785-ös népszámlálása során csak 61 embert vettek nyilvántartásba a településen. Zichy Ferenc zichyújfalui birtokát második fia, Ferenc Szerafin József örökölte.
A település fejlődése Ferenc Szerafin József grófsága alatt újabb lendületet vett, amikor az uraság megalapította a falu első iskoláját az 1810-es években. Nagy szükség volt az intézményre, ugyanis Fényes Elek feljegyzései alapján a század közepére már 379 ember élt itt, és ezzel Zichyújfalu Fejér vármegye egyik legnépesebb uradalma volt. (A régi iskola épülete a ma is használatos iskolaépület 1958-as átadásáig eredeti funkciójában működött. Kb. 2010 óta elhagyatott, rendkívül rossz állapotban van.) A 19. században a feudális rendszer konzerválódott, a lakosság nagy része gazdasági cselédekből, napszámosokból állt, így az 1848-as jobbágyfelszabadítás tulajdonképpen nem hozott változást a település életében.Zichyújfalu irányítását Seregélyesről végezték, a puszta földesura is ott élt állandó jelleggel. Újfaluban az 1850-es években több ezres birkanyájakat legeltettek, a jó minőségű gyapjút külföldi kereskedők vásárolták föl az uradalomtól.
Zichy Ferenc 1861-es halálát követően a gazdag újfalui uradalmat harmadik fia, Kázmér (1802–1847) viszonylag korai halála okán annak fia, Nepomuk János örökölte.
Nepomuk János addigi életének nagy részét Újfaluban élte le, valószínűleg ez is belejátszott abba, hogy igen energikusan látott hozzá uradalma fejlesztéséhez: kastélyt építtetett, melyet 28 hektáros parkkal vett körbe, valamint vadaskertet létesített, ahol fácánokat tenyésztett. Az 1784-ben épült kúria, melyet ettől az időtől kezdve neveztek kiskastélynak, az intéző lakása lett. Zichy János a nagykastély elkészülte után, az 1870-es években elindította az önálló, a seregélyesitől független majorság megszervezését a faluban. A föld jó termőképessége a növénytermesztésnek és az állattenyésztésnek egyaránt kedvezett. Az újfalui puszta területe ekkor 2721 kataszteri hold (1565,838 hektár) volt, ebből 2100 kataszteri hold (1208,475 hektár) szántóföld, 417 kataszteri hold (239,969 hektár) rét és 204 kataszteri hold (117,395 hektár) legelő.
Az 1870-es években az önálló majorság megteremtését célzó intézkedésekkel egyetemben a birtok tőkés fejlesztését is megkezdte az uraság annak érdekében, hogy megfelelően kamatoztatni tudja a puszta határainak kiváló természeti adottságait, mivel az 1850-es és az 1860-as években a mezőgazdasági termékeknek igen jó ára volt. A kifizetődő állattartásnak köszönhetően az újfalui legelőket juhnyájak és gulyák járták, az állattenyésztésből befolyt összegeket pedig a növénytermesztés fejlesztésére fordította a gróf: gépeket szerzett be, aztán az egyre magasabb termésátlagnak köszönhetően Újfaluban megindulhatott az istállózó állattartás is. A gazdaság ezzel óriási lendületet vett a településen. Ebben az időben havonta 65 mázsa gyapjút és 360 darab birkabőrt adtak el az újfalui juhászatból.
Zichyújfaluban, hasonlóan napjainkhoz, főként a római katolikus felekezet volt jellemző a lakosság soraiban, református családból kevés élt a településen, melynek iskolája római katolikus jellegű volt, de a református gyermekek oktatását is biztosították. Az 1870-es években Zichy János évi 400 forintot fordított az iskola működésére, a gróf azonban egy időben a támogatást beszüntette, így évekig abbamaradt a tanítás. A később újraindult oktatás 1958-ig zajlott a régi épületben, akkorra épült fel ugyanis az új, modern iskola.
A 19. század végére már jól jövedelmezett a mezőgazdaság, ám a cselédség életkörülményei nem sokat javultak, több munkásmegmozdulásra került sor (Seregélyessel együtt) 1897 és 1906 között, az uraság ugyanis főként saját szükségleteire fordította a mezőgazdaságból szerzett jövedelmet.
Az 1890-es években részvényesként bekapcsolódott az 1896-ra átadott Adony-Szabolcs–Székesfehérvár-vasútvonal (ma 44-es vasútvonal) építésébe, és postahivatal felállítására tett kísérletet. Az uraság az újfalui uradalom távolabbi területeit a helyi vasútállomással keskeny nyomtávú vasútvonal segítségével kötötte össze, az állomáson pedig rakodók épültek, így a korábbinál sokkal egyszerűbbé vált a mezőgazdasági áruk (akár termény, akár élőállat) szállítása, ennek köszönhetően pedig a megyeszékhely mellett már a főváros is felvevőpiacává válhatott az itt megtermelt jó minőségű árucikkeknek. 1900-ra megnőtt a gazdálkodás belterjessége, s bőséges árutermelés zajlott a faluban.
1898-tól hívják a települést Zichyújfalunak, melyet akkor Zichy-Ujfalu formában írtak.
Az első világháború előtt és alatt 200 kataszteri holdon cukorrépát termeltek Zichyújfaluban, amelyet Ercsibe, a cukorgyárba és Kisperkátára (ma Szabadegyháza közigazgatási területe), a szeszgyárba szállítottak el.
Az uradalomban már jóval a háború előtt megjelentek a cséplőgépek, a gőzekék és az aratógépek.
A világháború idején a gróf bérbe adta a birtokot. Ekkor a férfi munkaerőt nélkülöznie kellett az uradalomnak, ezért a bérlő, Reich Miklós 1916 március végén hadifoglyokat igényelt a katonai hatóságtól. Az Esztergom melletti kenyérmezői hadifogolytáborból 72 orosz hadifogoly érkezett a faluba. A csoport egész évben Zichyújfaluban maradt, és helyettesítették a cselédeket és az idénymunkásokat: szántottak, vetettek, fuvaroztak, gondozták az állatokat és a kapásnövényeket is ápolták. Az aratásra újabb csapat hadifogoly érkezett.
Zichy Nepomuk János 1916 októberében halt meg 82 évesen. A birtokot fiai, István és Kázmér örökölték. Idősebb lévén István került az uradalom élére.
A próbálkozások ellenére az első világháború alatt adósság halmozódott föl a nagybirtok terhére, azonban a pénzügyi gondokat Kázmér új felesége, az amerikai Julia May Moran segítségével már 1917-re sikerült rendezni. Ez év december végén téli munkára 14 orosz hadifoglyot hoztak a somorjai táborból, akiknek az állatok gondozása volt a feladatuk.
A Magyarországi Tanácsköztársaság (1919. március 21. – 1919. augusztus 1.) létrejötte utáni első hetekben önálló termelőszövetkezet jött létre Zichyújfaluban, amelyet intézőség irányított. A cselédség földosztást nem követelt. Az első világháborút követő földreform keretében 140 kataszteri holdat osztottak szét az uradalom területéből. A vagyonváltságot Kázmérnak kellett vállalnia, aki a földterületet le is adta az államnak.
Az 1920-as évekre visszaállt a nagybirtokrendszer. Zichy István tanult ember volt, iskolái befejezését követően politikai pályára lépett: 1910-ben országgyűlési képviselővé választották, mandátuma lejárta után pedig visszavonult gazdálkodni. Azonban nem sokat foglalkozott a zichyújfalui uradalom újfalui részével, elsősorban Hippolitpusztára koncentrált. István 1921-ben meghalt, így öccse, Kázmér vette át az uradalom irányítását.
Kázmér a korábbi hibákból tanulva immár megfontoltan látott hozzá a majorság vezetéséhez. Az uraság legendás vadász hírében állt, 1907–1908-ban kelet-afrikai vadászkörúton vett részt, melyről naplót írt. A napló könyv formájában többször is megjelent A Guaso Nyiro mentén a Natron-tóig címmel. Kázmér valószínűleg szenvedélye miatt fejlesztette erőteljesen a vadgazdálkodást: a zichyújfalui vadaskert igen jól jövedelmezett és csakhamar országszerte ismertté vált.
Az uradalom gazdaságát az első világháborútól egészen a második világháború végéig a bérlő Elek család szervezte. A majorságot a bérlők tovább gépesítették, s modern, tőkés mezőgazdasági nagyüzemmé fejlesztették. Már 1920 körül megjelentek a traktorok és a pótkocsis vontatók a faluban. Az 1920-as és 1930-as években a helyi állattartás legkifizetődőbb ága a juhtenyésztés mellett a tehenészet volt. Ebben az időben a zichyújfalui bérgazdaság naponta 1600 liter tejet szállított Székesfehérvárra és Budapestre.
1938-ban Kázmér engedélyével a faluban forgatták Danielle Darrieux francia színésznő egyetlen magyarországi filmjének (Egy pesti éjszaka) egyes jeleneteit. A forgatás idején a vasútállomás homlokzatán a „Tállya” felirat volt látható.
A második világháború idején a grófi családot és a lakosságot kitelepítették. A háború a térségben igencsak elhúzódott, 1945. március 21-ig tartott. Zichyújfalu romokban hevert: a harcok során mindkét kastély megsérült, a vasútállomás szenvedte a legsúlyosabb károkat. A vasútközlekedés szünetelt, ugyanis a vasútvonalat teljesen fölszántották.
A gazdaságot 1945-ig az Elek család bérelte. 1945 tavaszán fölosztották az uradalom földjeit. A seregélyesi Községi Földigénylő Bizottság első ízben úgy rendelkezett, hogy a zichyújfalui gazdaságot teljes egészében megváltás útján veszik igénybe. Később azonban megváltoztatták a döntést, Zichy Endrének és édesanyjának, Julia May Morannek 100-100 kataszteri holdat a kastély körüli földekből visszaadtak. Az 1945-ös földreformrendelet erre lehetőséget is adott. Igaerő hiányában a gazdálkodást nem kezdték meg. 1945-ben a föld kisebb részét bérbe adták, de a bérletet a gazdák nemigen tudták megfizetni, így 1946 tavaszán az újfalui födlek parlagon maradtak. Ekkor ajánlat érkezett a Közjóléti Szövetkezettől, hogy a 200 kataszteri holdas területet bérbe venné. 1946 tavaszán a Közjóléti Szövetkezet a gazdálkodást kísérleti jelleggel meg is kezdte, és amikor látták, hogy a földekre érdemes bizonyos összegben tőkét invesztálni, akkor nagyszabású szervezkedésbe kezdett. A szövetkezet 1946 végére bérleti szerződésre lépett – a Zichyeken túl – Nedeczky Griebs Viktorral (100 kataszteri hold), Bánhegyi Istvánnal (100 kataszteri hold), és további 5 gazdaság tulajdonosával. A Közjóléti Szövetkezet bérgazdasága végül 550 kataszteri holdon (316,505 hektáron) gazdálkodott. A gazdaság neve Közjóléti Szövetkezet Zichyújfalui Bérgazdasága lett, melynek élén intéző állt. Az intéző, Újvárosy István egyeztetést tartott a felsőörsi préposttal, hogy a dinnyési 100 kataszteri holdas földbirtokot a bérgazdasághoz csatolhassa. Újvárosy a soponyai Zichyekkel szintén megbeszélést tartott, mégpedig a nagylángi legelő kapcsán, hogy azt is bérbe vehessék.
A Közjóléti Szövetkezet bérgazdaságának használati joga kiterjedt a tulajdonosok gazdasági épületeire és felszerelésére. Újvárosy új traktort és műtrágyát szerzett be, vontatót és takarmánykészítő gépet javíttatott meg, házakat renováltatott. A gazdaság központja Zichyújfalu lett, így a helybeli lakosságnak ez jó munkalehetőséget biztosított. Amikor nem volt elegendő a helyi munkaerő a bérgazdaság számára, akkor a Heves megyei Parád és Bodony településekről hívtak summásokat Zichyújfaluba.
1949-ben az egész birtokot államosították és létrejött a Zichyújfalui Állami Gazdaság, melynek feje Szarvas Ferenc intéző lett. Ekkor a grófi család véglegesen elhagyni kényszerült birtokait. Zichy Hippolit Kázmér a Heves megyei Apcon halt meg 1955-ben.
1951-ben – stílszerűen – 51 házat építettek egyszerre kalákában. A házak többségébe az egykori urasági cselédek költöztek be.
Az 1950-es évek elejének gazdasági környezete nem kedvezett a kisüzemeknek, így azok egy része Zichyújfaluban is tönkrement, sokan földjüket fölajánlották az állami gazdaságnak. A fölajánlott földeket 1952-ben tagosították. A zichyújfalui kisbirtokosok kisebb hányada termelőszövetkezeti csoportba szerveződött, azonban ennek működési feltételei hiányoztak, ugyanis a tönkrement birtokosok alkották a termelőszövetkezetet. 1953-ban a Zichyújfalui Állami Gazdaság megkezdte a gépesítést. Ebben az évben 6 traktorjuk volt, s kombájnnal arattak. Az állami gazdaság az 1950-es években még nem volt szakosítva, így sokféle növényt termelt. Még gyapottermesztéssel is próbálkoztak, azonban ezzel felhagytak, mivel túl magasak voltak a termelés költségei, a terméshozam pedig alacsony volt. A zichyújfalui termelőszövetkezet 1957-ben 30 fővel működött, 296 kataszteri holdon (170,337 hektár), amelyből 276 kataszteri hold (158,828 hektár) volt szántó. 1958-ban lassú növekedés figyelhető meg a termelőszövetkezet területében. 1959 nyarán már 364 kataszteri holdon (209,469 hektár) működött Kurucz István vezetésével. A szövetkezeti gazdálkodás Zichyújfaluban nem volt eredményes. 1959 őszén a zichyújfalui Felszabadulás Termelőszövetkezet beolvadt a seregélyesi Úttörő Termelőszövetkezetbe, azonban a Felszabadulás Termelőszövetkezet földjei jórészt az állami gazdasághoz kerültek.
Az 1950-es években a Zichyújfalui Állami Gazdaság jó eredményeket ért el, amit egész Fejér megyében elismertek. Ilyen körülmények között került sor három állami gazdaság összevonására, amelyek között a zichyújfalui is volt. Az újonnan létrehozott Agárdi Állami Gazdaság székhelye Agárdra, az Ürményi–Hartig–Nádasdy–Sigray-kastélyba került.
A második világháború után sok betelepülő érkezett a faluba, mely Seregélyes településrészre lett. A faluban méretéhez képest jelentős építkezések is történtek, a település gyors ütemben fejlődött. A lakosság ekkori növekedése miatt a közigazgatási feladatokat már nehezebben lehetett Seregélyesről ellátni és ezen nem sokat segített a tanácsi kirendeltség létrehozása sem. Az 1950-es évek közepére a településen olyan nagyüzemi gazdálkodás működött, amely a községi terhek nagyobb részét vállalni tudta. 1952-ben – stílszerűen – 52 lakást építettek egyszerre kalákában. 1956-ban az egész település villanyvilágítást kapott, 1957 és 1959 között megépítették az új postahivatalt és az új iskolaépületet, amelyek mai napig eredeti funkciójukban működnek.Az 1950-es években állandóvá váltak az évenkénti szüreti mulatságok, mely hagyomány a mai napig él a faluban.
Az 1960-as évektől az Agárdi Állami Gazdaság Zichyújfalui Kerületében virágzott a mezőgazdaság: hibridkukorica termesztése, szarvasmarha- (100-as vagy úgynevezett csíraistálló) és sertéstenyésztés (a pálmajori, az annaligeti és barákapusztai sertéshizlalda), baromfitenyésztés (csiribpusztai csirkekeltető). Európa-hírű fácánrezervátumában az 1950-es évektől magas rangú állami tisztségviselők is vadásztak: Dobi István, az Elnöki Tanács elnöke és Kádár János miniszterelnök és pártfőtitkár látogatásai emlékezetesek maradtak.
Az Agárdi Állami Gazdaság igazgatója 1958-tól 1972-ig az Váncsa Jenő, aki 1967–1975 között országgyűlési képviselő, 1980–1989-ig mezőgazdasági és élelmezésügyi miniszter volt. Ő kezdeményezte Magyarországon a hibridsertés tenyésztésének megalapozását és a nagy hozamú tejelő tehenészetek meghonosítását. Munkásságáért 1974-ben Eötvös-díjat kapott.
1962. szeptember 14-én a település nagygyűlése a Gárdonyhoz való csatlakozás mellett döntött, mivel a lakosság mintegy 80%-a az Agárdi Állami Gazdaságban dolgozott. Az állami gazdaságon belül Zichyújfalu földjei különálló kerületet alkottak, a kerület irodája a Zichy-kastélyban volt. Az állami gazdasági dolgozók mellett többen voltak, akik ingáztak a 25 km-re fekvő Székesfehérvár nagy üzemeibe (pl. Videoton, Ikarus, Könnyűfémmű). A települést 1966. január 1-ével csatolták Gárdonyhoz.Az 1960-as években megindult az infrastrukturális fejlődés is. Utak, járdák épültek, javult a kereskedelmi ellátás. Aszfaltos út épült a zichyújfalui vasútállomástól Csiribmajorig, így buszjárat indulhatott a Velencei-tó felé. Az 1970-es években elkészült a községet Hippolitpusztán át az adonyi úttal összekötő műút is. Ezzel teljes hosszában elkészült a 6212-es közút és megnyílt a lehetőség Dunaújváros elérésére a 62-es főúton keresztül.
1970-ben az állami gazdaság zichyújfalui traktorosai közül hárman, név szerint Fartel Mihály, Nagy József és Németh Tibor érdemeikért Állami Díjat vehettek át.
1980–1982 között megépült a Szent Imre-templom, melyet 1983-ban szenteltek föl.
Az 1980-as években a takarmányüzem terjeszkedésének áldozatává vált az 1784-ben épített kúria, amely a második világháború után a cselédházakhoz hasonlóan állami gazdasági lakóépületté vált. A mai tűzvédelmi víztározó környékén állt az épület.
A lakosság 1970-es években megkezdődött lassú elvándorlása az 1990-es években mérséklődött. A rendszerváltás után a virágzó állami gazdaság felbomlott, a közlekedés színvonala leromlott, egyre nehezebben lehetett elérni Gárdony többi részét (így a polgármesteri hivatalt) és más településeket is. Iskola-pénzügyi viták is felmerültek. Így a lakosság helyi népszavazáson az elszakadás mellett döntött, így Zichyújfalu 1997. december 15. óta ismét önálló település.
2003-ban átadták a Fekete István Általános Iskola új épületének egy részét, amely a Zichy-kastély kultúrházi funkcióit is átvette. A teljes épületegyüttes csak 2005-ben készült el. Az építkezést hitelből fedezte az önkormányzat. A kastély, melyben 1998 óta a polgármesteri hivatal működik, egyre rosszabb állapotba került.
2008-ban a település központjába, a posta mellé, az iskola ebédlőjének helyet adó épületrészbe költözött a kastélyból az orvosi rendelő. A rendelő helyén 2011 körül rövid ideig gyógyszertár üzemelt.
2013. január 1-én a zichyújfalui és a sukorói polgármesteri hivatal összeolvadt, mivel az Alaptörvény 34. cikk (2) bekezdése alapján azon települések, melyeknek 2000 fő alatt van a népességük, nem tarthatnak fenn önálló polgármesteri hivatalt. Ez a következőképp alakult a két település esetében: a sukorói hivatal lett a székhely, a zichyújfalui pedig az állandó kirendeltség. Ez a gyakorlatban annyit tesz, hogy a polgármesteri hivatal munkáját irányító jegyző lett közös; a közös jegyző nevében a Zichyújfalu közigazgatási területén esedékes ügyeket az itteni aljegyző végezheti el. Ez az önkormányzati társulás nem korlátozza a települések önrendelkezésének jogát, egyszerűbben fogalmazva, attól, hogy a közös önkormányzati hivatal székhelye Sukorón van, Zichyújfalu még nem tartozik Sukoróhoz, képviselő-testülete a polgármester elnökletével továbbra is szabadon dönt a települést érintő összes felmerülő kérdésben, a két község pedig gazdasági életében is teljesen független egymástól.
2014–2016 között az önkormányzat a Zichy-kastélyon állagmegóvási munkákat végzett, a munkálatok azonban félbe maradtak, az épület állapota pedig emiatt rosszabb, mint amilyen korábban volt.
Zichyújfalu község címere álló helyzetű, háromszögű pajzs. A kék pajzsmező vörös cölöppel hasított, melyben egy aranykorona lebeg, amiből arany napraforgó nő ki. A napraforgó szárán három-három aranylevél látható. A kék pajzsmezőben jobbról-balról egy-egy ötágú arany szarvasagancs lebeg.
Az aranykorona a falu és az azt körülvevő földterület termékenységének, nagyon jó minőségének, a napraforgó a község mai életének jelképe. A címerben szereplő szép és hasznos növény nem csupán a környék mezőgazdaságára utal, amely a település megélhetését biztosította évszázadokon keresztül: e virág jelentése ennél több, Zichyújfalu lakóinak vágyát fejezi ki, hogy az önállóvá vált községük élete minél hamarabb felvirágozzék.
A szüreti mulatság csaknem egy évszázados hagyomány a településen. Az első 20 felvonulás nem évi rendszerességgel zajlott le, azonban 1950-es évek elejétől minden évben megrendezésre került a mulatság. 2013-ban a 80. szüreti felvonulást rendezte meg a község. Napjainkra egyre jobban válik turistalátványossággá és egyre erősödik a szüreti felvonulás hagyománya a faluban.
Szent Teréz tiszteletére 2008-ig minden évben megrendezték október 15-én a búcsút. Önálló községként a település a helyi Fekete István Általános Iskola épületét bővítve művelődési házat alakított ki. Megalakult a helyi mazsorettcsoport, amelynek tagjai rendszeresen lépnek fel helyi, országos, esetenként nemzetközi rendezvényeken, versenyeken, utóbbi esetben elismert helyezéseket elérve. A fiatalok példáját követve az anyukák megalakították a Zichyújfalui Asszony Tánc Csoportot.Augusztus 20-a környékén falunapot rendez a község, szeptember végén pedig az idősek világnapja alkalmából idősek napi rendezvényt tartanak a művelődési házban. A karácsony közeledtével az adventi készülődés jellemző, húsvétkor - stilszerűen - húsvéti készülődést és mazsorett gálát szerveznek.
Talán hagyományt teremthet a Lady M. Esküvői Ruhaszalon bemutatója is Zichyújfaluban, eddig két alkalommal került megrendezésre az esemény. A Velencei-tavi Nyári Játékok egyhetes rendezvénysorozata Zichyújfalut is érintette, azonban az egész programsorozat néhány éve megszakadt.
2017. november 6-án, 14 órakor Tudománytörténeti Vándorkiállítás nyílt a helyi általános iskolában, ami november 24-ig volt látható. A kiállítás Pálfi György agrármérnök–biológus, nyugalmazott egyetemi tanár 16 éves kutatómunkáját hivatott bemutatni, ami 330 magyarországi származású személyt és azok szellemi alkotásait mutatta be.
A helyi általános iskolában iskolai és községi könyvtár működik. 1963-ban a kastélyban szakszervezeti könyvtár jött létre, aminek az alapítója az Agárdi Állami Gazdaság Szakszervezeti Bizottsága volt. A könyvtár könyvállománya 10220 darab kölcsönözhető könyvből állt. Napjainkban már a kastélyban nem működik könyvtár.
1938-ban a településen forgatták Danielle Darrieux francia színésznő egyetlen magyarországi filmjének, az Egy pesti éjszakának egyes jeleneteit. A forgatás idejére az állomás épületének a homlokzatára a „Tállya” felirat került.
MazsorettcsoportA Napraforgó Mazsorettcsoport 1999. február 28-án alakult meg Zichyújfaluban. Műsoraikban a hagyományos menetzenei indulók mellett a latin-amerikai táncműfaj stilizált mazsorett koreográfiái is szerepelnek eszközökkel (zászló, mazsorett bot, pompon). A Napraforgó Mazsorettcsoportban három csoport működik: egy mini csoport, egy kis kadet és egy junior korcsoport. A mini csoportban résztvevők életkora 4–8 év, a kis kadet tagjainak életkora 9–13 év közötti, és a junior korcsoport tagjai azok, akik már a kezdetektől együtt vannak. A három korcsoport létszáma változó, általában 30 és 40 fő között ingadozik a létszám. A mazsorettcsoport tagja a Magyar Fúvózenei Szövetségnek, a Magyar Mazsorett Szövetségnek, a Twirling Szövetségnek és a Mazsorett Szövetségnek. Gyakori meghívásokat kapnak a Velencei-tó és a megye más településeinek rendezvényeire, folyamatosan részt vesznek az említett szövetségek által szervezett versenyeken, és több kategóriában is országos bajnokságot nyertek. Az IIG Nemzetközi Táncszövetség által szervezett kvalifikációs versenyen, Kapuváron a Napraforgó csoportnak sikerült megszereznie az Európa-bajnokságra való kijutáshoz szükséges pontszámot. A Hollandiában megrendezett bajnokságon Monti Csárdás című darabjával Európa-bajnok lett a csapat. A Napraforgó Mazsorett Csoport utánpótláscsoportja a Százszorszép Mazsorett Csoport.2015. június 26. és június 28. között rendezték Balatonfüreden a VI. Látványtánc Európa-bajnokságot, ahol Zichyújfalu mazsorettcsoportja két csapatszámban is első helyezést ért el, valamint szólóban egy aranyérmet és egy ezüstérmet, párosban pedig egy ezüstérmet nyertek.
KézművességZichyújfalu kézművességét a Zichyújfalui Kézműves Szakkör élesztette föl. A szakkör 2012-ben alakult meg, jelenleg nagyjából 20 főt számlál, azonban ez a létszám egyre gyarapszik. A szervezet 2013. szeptember 15-én bemutatkozási lehetőséget kapott a "Kézművesség mesterei" kiállításon, mely ekkor Sárosdon került megrendezésre.
A vallási élet közösségi gyakorlása a katolikus templom megépítéséig egy imaházban, az 1800-as évek elején készült iskolaépületben történt. A templomépítés kérdése már korábban felvetődött, de csak az 1970-es évek végétől valósult meg lakossági segítséggel. Felmerült a közeli Szabadegyháza (volt Szolgaegyháza) felsőpusztai kápolnájának lebontása és áttelepítése. Bontás közben azonban a kápolna építési anyaga annyira elporladt, hogy a terv kivitelezhetetlenné vált. Ezután került sor az új templom megépítésére, mely 1982-re készült el. A modern stílusú templom a Petőfi és az Ady Endre utcák kereszteződésében áll. A templomkert egy része gondozott, virágosított park.
A 2001-es népszámlálási adatok szerint Zichyújfalu lakosságának 58,9%-a római katolikus, 7,5%-a református, 0,3%-a evangélikus vallású, illetve 0,5%-a más egyházhoz vagy felekezethez tartozik, továbbá a lakosság 11,6%-a nem tartozik egyházhoz vagy felekezethez sem, míg a lakónépesség 21,1%-a nem válaszolt.
A helyi sportklub (MEDOSZ) az 1960-as években kitűnő lovas díjugratóval rendelkezett,  Szabó Istvánnal. Több területi versenyt megnyert, az országos bajnokságokon is nagyszerűen szerepelt. 
Az 1970-es években a női és a férfi kézilabda-együttesek a megyei bajnokságban játszottak. Azóta megszűntek.
A korábban a körzeti bajnokságban szereplő labdarúgócsapat hosszú kihagyás után 2000 körül újjáalakult. A megyei III. osztály déli csoportját 2007-ben megnyerték, így a következő bajnoki idényben a megyei II. osztályban indulhattak, de kiestek.
2013. december 1-jén Zichyújfaluban került megrendezésre a HSMA által szervezett II. osztályú Erős Emberek Páros Országos Bajnokság. 2014-ben a HSMA a Felföldi Játékok Országos Bajnokságát tartotta a faluban.2015. október 20-án szabadtéri fitneszparkot létesítettek Zichyújfaluban a sportpályák mellett. Hat darab kondigép került kihelyezésre.
A településen „A” típusú, 18×30 méteres pályával rendelkező tornaterem épült a Nemzeti Köznevelési Infrastruktúra Fejlesztési Program keretében. 2015. október 16. és 2015. november 11. között lezajlott az „A” típusú tornaterem megépítésére kiírt közbeszerzési eljárás, amely közbeszerzésnek végül nem lett nyertes ajánlattevője. A Közbeszerzési Értesítőben 2016. szeptember 2-án megjelent „Zichyújfalu "A" típusú tornaterem építése, kivitelezése” nevű beszerzésen a "Polip 2001" Kft. vállalkozás lett a nyertes ajánlattevő. A tornaterem alapkövét 2016. október 13-án tették le. Az eseményen a község polgármestere mellett részt vett Tessely Zoltán országgyűlési képviselő és Boros Anita helyettes államtitkár is.2017. szeptember 18-án átadásra került a „Zichy Csarnok” névre elkeresztelt tornaterem. A tornaterem átadóján részt vett és felszólalt Füzesiné Kolonics Ilona polgármester, Tessely Zoltán országgyűlési képviselő, Molnár Krisztián, a Fejér megyei közgyűlés elnöke és Szabó Tünde sportért felelős államtitkár. A Zichy Csarnokot Spányi Antal székesfehérvári megyés püspök és Karl Melinda református lelkész szentelte meg.
Az óvoda épülete eredetileg nem óvodának épült, szolgálati lakásból lett kialakítva egykoron. Óvoda a településen 1975-től van, ami 1993 áprilisáig az agárdi óvoda tagóvodája, majd 1993 és 2007 szeptembere között önálló létesítmény volt. Egy 2007. augusztus 23-án létrejött megállapodás alapján Gárdony, Vereb, Kápolnásnyék és Zichyújfalu között a kötelező óvodai nevelési feladatok teljes körű ellátása érdekében a települések intézményei közös fenntartásba kerültek, ami Gárdonyi Óvoda Közoktatási Intézményi Társulás néven jött létre. A társulás óvodáinak 2009/2010-es évfolyamában bevezetésre került a TÁMOP-3.1.4-08/2 pályázat keretében a Kompetencia alapú oktatás, egyenlő hozzáférés nevelési programcsomag.Az óvoda konyhája 2005 óta melegítőkonyhaként működik, ahova az ételt az iskolánál levő községi konyhából szállítják.
A község első iskoláját a 19. század elején alapították. A jelenleg is az iskola alsó tagozatának helyet adó épületet 1958-ban adták át. Az iskola 1992 óta Fekete István író nevét viseli. Az iskola fenntartója a Székesfehérvári Tankerület. Az agárdi Chernel István Általános Iskola, Gimnázium és Alapfokú Művészeti Iskola tagintézménye.
Az általános iskola új épületszárnynak 199-ben megkezdett építése 2000-ben forráshiány miatt félbeszakadt. Ekkor a projekt körülbelül 40%-on állt.2003. szeptember 27-én adták át Zichyújfalu általános iskolájának új épületszárnyát, aminek a felépítési költsége 150 millió forint volt. Az átadón ott volt Szabados Tamás, az Oktatási Minisztérium politikai államtitkára.A Kele nap nevezetű eseményt, ami az író nevét viselő iskolák országos találkozója, 2004-ben rendezték meg.
Az iskola 2005. január 3-án elnyerte a Környezetvédelmi Világnapon, az Oktatási Minisztérium és a Környezetvédelmi és Vízügyi Minisztérium Ökoiskola címét, és a székesfehérvári Rákóczi Ferenc Általános Iskolával közös ökoiskola kapcsolatot alakított ki.
Füzesiné Kolonics Ilona (független); 2002. október 20. – hivatalbanÖnkormányzati képviselők 2014. október 12-étől:
Zámbó Jánosné (független) önkormányzati képviselőBizottság(ok) 2014. október 12-étől:
Tagok: Balogh Anikó (független) és Bolla Tibor (független) önkormányzati képviselők
Zichyújfalu 1997. december 15-én vált önálló településsé Gárdony várostól. A polgármester- és képviselő-választást 1998. január 25-én tartották. A polgármesteri címért 5 fő, míg a képviselő-testületi pozíciókért 14 fő indult. A választáson a jogosultak 74%-a vett részt. A megválasztott polgármester Moldicz Lászlóné lett, illetve 7 fő képviselőt választottak.
Az 1998-as önkormányzati választáson a részvételi arány 68,07% volt. A 711 névjegyzékben szereplő választástópolgárból 484 jelent meg szavazóként.Az 1998-as önkormányzati választáson polgármesternek indult Hercigh István, Moldicz Lászlóné és Zsédely András György. Mindhárom polgármester-jelölt függetlenként indult a választáson.A polgármester-választást Moldicz Lászlóné nyerte, az érvényes szavazatok 55,21%-ával, 265 szavazattal. Zsédely András György az érvényes szavazatok 27,29%-ával, 131 érvényes szavazattal a második lett. Hercigh István a szavazatok 17,50%-ával, 84 érvényes szavazattal a harmadik legtöbb szavazatot kapta.A megválasztott képviselők száma 7 fő. A megválasztott képviselő-testület összetétele: Dindli József (független), Füzesiné Kolonics Ilona (független), Gyöpös István (független), Kerkuska Gyula (független), Kurcz Béla (független), Lábadi Zoltán (független), Molnár Imréné (független).
A 2002-es önkormányzati választáson a részvételi arány 72,39% volt. A 728 névjegyzékben szereplő választópolgárból 527 jelent meg szavazóként.Az önkormányzati választáson polgármesternek indult Hercigh István, Füzesiné Kolonics Ilona, Moldicz Lászlóné és Zsédely András György. Mind a négy polgármester-jelölt függetlenként indult a választásokon. A 2002-es választásokon Füzesiné Kolonics Ilona a Fidesz által támogatott független polgármesterként indult.A 2002-es polgármester-választást Füzesiné Kolonics Ilona nyerte meg a szavazatok 37,90%-ával, 199 érvényes szavazattal. Hercigh István a szavazatok 31,81%-ával, 167 érvényes szavazattal a második lett. Zsédely András György a szavazatok 17,71%-ával, 93 érvényes szavazattal a harmadik lett. Moldicz Lászlóné a szavazatok 12,57%-ával, 66 szavazattal a negyedik lett.A megválasztott képviselők száma 7 fő. A megválasztott képviselő-testület összetétele: Balogh Anikó (független), Dindli József (független), Gyöpös István (független), Juhász Attila (független), Lábadi Zoltán (független), Vassné Zsolnai Margit (független), Zsédely András György (független).
A 2006-os önkormányzati választáson a részvételi arány 58,70% volt. A 787 névjegyzékben szereplő választópolgárból 462 jelent meg szavazóként.Az önkormányzati választáson polgármesternek indult Hercigh István és Füzesiné Kolonics Ilona. Mindkét polgármester-jelölt függetlenként indult a választáson.A 2006-os polgármester-választást Füzesiné Kolonics Ilona nyerte meg a szavazatok 83,04%-ával, 377 érvényes szavazattal. Hercigh István a szavazatok 16,96%-ával, 77 érvényes szavazattal a második lett.A megválasztott képviselők száma 7 fő. A megválasztott képviselő-testület összetétele: Balogh Anikó (független), Dindli József (független), Gyöpös István (független), Lábadi Zoltán (független), Molnár Attila (független), Szabó János (független), Vas Gábor (független).
A 2010-es önkormányzati választáson a részvételi arány 67,26% volt. A 788 névjegyzékben szereplő választópolgárból 530 jelent meg szavazóként.Az önkormányzati választáson polgármesternek indult Füzesiné Kolonics Ilona, Karácsonyné Haiter Ilona és Vassné Zsolnai Margit. Mindhárom polgármester-jelölt függetlenként indul a polgármester-választáson.A 2010-es polgármester-választást Füzesiné Kolonics Ilona nyerte meg a szavazatok 63,26%-ával, 334 érvényes szavazattal. Karácsonyné Haiter Ilona a érvényes szavazatok 27,08%-ával, 143 szavazattal a második lett. Vassné Zsolnai Margit a szavazatok 9,66%-ával, 51 érvényes szavazattal a harmadik lett.A megválasztott képviselők száma 4 fő. A megválasztott képviselő-testület összetétele: Balogh Anikó (független), Lábadi Zoltán (független), Szegi István (független), Zámbó Jánosné (független).
A 2014-es önkormányzati választáson a részvételi arány 30,08% volt. A 778 névjegyzékben szereplő választópolgárból 234 jelent meg szavazóként.Az önkormányzati választáson polgármesterként csak Füzesiné Kolonics Ilona (független) indult. A 2014-es polgármester-választást Füzesiné Kolonics Ilona nyerte meg a szavazatok 100%-ával, 229 érvényes szavazattal.A megválasztott képviselők száma 4 fő. A megválasztott képviselő-testület összetétele: Bolla Tibor (független), Balogh Anikó (független), Lábadi Zoltán (független), Zámbó Jánosné (független).
2000. november 24-én Torgyán József, Magyarország akkori földművelésügyi minisztere Zichyújfaluban járt, aki a településen tapasztaltakat összegezve úgy látta nemcsak a kelet-magyarországi és az észak-magyarországi országrészek elmaradottak, hanem adott esetben a nyugathoz közelebb levő települések, s köztük mindenekelőtt a „nemzet megtartó erejét jelentő” kistelepülések is. Torgyán a település lakóinak átadta a kormány millenniumi emlékzászlaját.
Barákapuszta a falu központjától körülbelül 2,5 kilométerre fekvő település, Zichyújfalu községrésze. A kis település mellett halad el a 44-es vasútvonal, de megálló nem tartozik a majorsághoz. A pusztára vezető bekötőútra a 6212-es közút és a vasútvonal kereszteződésénél lehet rákanyarodni.
A településen a vállalkozások száma a megyei, a regionális és az országos átlag alatt van. A pályakezdők aránya a munkanélküliek között eléri az országos átlagot.A faluban a T-Paletta Bt., a Turi és Társa Bt., valamint a Cserepes-major Kft. a legnagyobb gazdasági szereplők. A községben három élelmiszerbolt, három vendéglátóegység és két fagylaltozó működik. A lakosság nagy része a településen kívül a (Székesfehérvárott vagy a Velencei-tó környékén) dolgozik. A településen a három nagyvállalaton kívül munkalehetőséget jelentenek még a polgármesteri hivatal, az óvoda, az iskola, a kereskedelmi és vendéglátóegységek, valamint a vasútállomás is.
A település mezőgazdasága kiterjedt, a legfontosabb ág a növénytermesztés. A településen működik az egykori Agárdi Állami Gazdaság földjeinek egy részén gazdálkodó Cserepes-major Kft., továbbá üzemeltetnek itt telephelyet egyéb agrárvállalatok is.
A Földet a gazdáknak! program keretében 2015. november 23-tól értékesítésre kerültek a magyar állam tulajdonába, a Nemzeti Földalapkezelő Szervezet vagyoni körébe tartozó, 3 hektár feletti, kijelölt földterületek. 2015-ben december 17-ig voltak földárverések. 2015-ben 6 darab, 3 hektárnál nagyobb zichyújfalui földterületnek volt árverése. A Földet a gazdáknak! program 2016. március 1-től folytatódott, ahol 1 darab, 3 hektárnál nagyobb zichyújfalui földterületnek volt az árverése, március 3-án. A „Földet a gazdáknak!” program kiemelt célja, hogy a helyben lakó, magyar földművesek juthassanak földhöz, a föld azé legyen, aki megműveli.
Az első takarmánygyártó épület Zichyújfaluban 1963-ban épült fel. 1968-ban alakult meg a mai cégnek a jogelődje, az Agrokomplex. 1969-ben az amerikai Central Soya Company vállalattal felvették a kapcsolatot és egyre széleskörűbb együttműködés bontakozott ki a két cég között. 1977-ben a komplex premixekre alapozott tápgyártás vette kezdetét a faluban, majd megépült az új komplex premixüzem 1987-ben. 1995-ben átadásra került az új tápüzem, amely Európa második legkorszerűbb üzeme volt. A gyár termelésének visszaesése a falu önállósodása után következett be, különösen az Európai Unióhoz való csatlakozást követően, a magyar mezőgazdaság hanyatlásával párhuzamosan. A vállalat 2008. december 31-én tápüzemét bezárta és csak premixek gyártásával próbált a piacon helytállni.Az Agrokomplex gyár sokáig Zichyújfalu legnagyobb munkaadója és adófizetője volt. Az 1980-as évek második felében és az 1990-es évek első felében a gyár dolgozóinak száma meghaladta a 425 főt.A zichyújfalui takarmánygyár a rendszerváltást követően számos tulajdonosváltáson esett át.
2011 novemberében az amerikai Cargill felvásárolta a rotterdami székhelyű Provimit, így a zichyújfalui takarmánygyár is a Cargill tulajdonába került.2012. július első hetében a falu határában betakarítási bemutatót tartott a KITE Zrt. A gépbemutatót a cég vezetői a 2011-es sárbogárdi bemutató folytatásának szánták. A program célja a hatékony betakarítás mint komplex feladat bemutatása volt. A bemutatón a John Deere traktorok legújabb fejlesztései is bemutatásra kerültek.2013. január 10-én a Cargill bejelentette, hogy március 29-ével bezárja a premix állati takarmánygyárát Zichyújfaluban. Ezáltal a község legnagyobb adófizetőjét és munkáltatóját veszítette el. A zichyújfalui üzem termelését a Cargill karcagi integrált állati takarmányozási üzeme veszi át. A bezárás a Zichyújfalu területén dolgozó 68 személy közül 50 főt érint. A település az iparterület bezárásával nehéz helyzetbe került, az önkormányzat évi 20 millió forint iparűzési adótól esik el. Mivel Zichyújfalu 2012 végén utolsó hitelét is visszafizette, így kimaradt az önkormányzati adósságkonszolidációból.A zichyújfalui üzemet 2014-ben vásárolta fel az iváncsai székhelyű faipari vállalkozás, a T-Paletta Bt. A T-Paletta Bt. megbízásával egy bontóvállalkozás bontja az ipari ingatlanegyüttes fémalapú épületeit. 2015. június 4-én Európai Uniós támogatást (Széchenyi 2020) nyert a T-Paletta Bt. faipari gyártó és megmunkáló géppark korszerűsítésére, új berendezések beszerzésére a termelési hatékonyság növelése érdekében (projekt település: Zichyújfalu). Az elnyert támogatás 46 089 439 forint, a támogatás aránya 50%. (A T-Paletta Bt. ügyvezetője Turi Péter Tamás.) A cég székhelye azóta Zichyújfalu került át.
Zichyújfalu jelenlegi orvosi rendelőjét 2008. január 25-én adták át, ami a postahivatal melletti épületrészben kapott helyet. A falu orvosi rendelőjét pályázati pénzekből valósították meg. Az új orvosi rendelő kialakítása előtt az orvosi ügyelet a Zichy család egykori kastélyában kapott helyet. A falu 2009. december 1-jétől fiókgyógyszertárral is rendelkezett, amit az orvosi rendelő helyén, a kastélyban alakított ki a gárdonyi Balzsam Patika az önkormányzat közreműködésével. A fiókgyógyszertár megnyitása előtt a falu lakosságának más településre kellett utaznia, ha gyógyszerét ki akarta váltatni. A gyógyszertár a gárdonyi patika csődje miatt nem sokkal később bezárt, a helyiséget pedig azóta szinte teljesen szétverték a kastélyon végzett állagmegóvási munkálatok során.
A településen a gyermekek orvosi ellátását heti két alkalommal látja el a gyermekorvos, ugyanígy a felnőttek számára is kétszer rendel a felnőttorvos. A településen fogorvosi rendelő nincs, a betegeket a gárdonyi fogorvosi rendelő látja el.A gárdonyi orvosi ügyelet – ahova Zichyújfalu is tartozik – 2016. augusztus 31-én beolvadt a velencei orvosi ügyeletbe. 2016. szeptember 1-től december 31-ig próbaüzemként csatlakozott a gárdonyi orvosi ügyelet a velencei orvosi ügyelethez, tesztelték és vizsgálták az új rendszert. A gárdonyi orvosi ügyelet beolvadása ellen aláírásgyűjtésbe kezdtek civilek, aminek végül nem lett következménye.
Zichyújfalu fő tömegközlekedési eszköze a vonat. A falut 44-es számú Pusztaszabolcs–Székesfehérvár-vasútvonal érinti, mely transzeurópai fővonalként és másodfokú személyszállítási fővonalként viszonylag jó közlekedési viszonyokat biztosít főleg Székesfehérvár felé, valamint 3-10 perces pusztaszabolcsi átszállással elérhető a főváros és jól megközelíthető a megyei jogú nagyváros Dunaújváros is.
A vonalat 1896-ban nyitotta meg a Fejér és Tolna vármegyei HÉV. A falu birtokosa, gróf Zichy Nepomuk János részvényesként vett részt a beruházásban. A vonal teljes hossza 30 km. Székesfehérvár 22, Pusztaszabolcs pedig 8 km-re van a falutól vasúton. Zichyújfalu állomás a legforgalmasabb közbenső megálló a vonalon. A vasútvonalat a Budapest–Székesfehérvár-vasútvonal felújításához kapcsolódóan 2009-ben teljeskörűen felújították, azonban a tervezett villamosítás nem valósult meg, illetve nincs napirenden. A pályasebességet a korábbi 40-ről 100 km/h-ra emelték.
A falu lakosságának (középiskolások, dolgozók) jó része vonattal jár be a környező településekre (ritkábban Pusztaszabolcsra és Seregélyesre, leginkább Székesfehérvárra).
Zichyújfalu autóbusz-közlekedéséről az KNYKK Zrt. gondoskodik. A KNYKK autóbuszjáratai a falut Csiribpusztával, Agárddal, Gárdonnyal, Velencével, Dinnyéssel és Székesfehérvárral kötik össze. Az KNYKK buszmenetrendjében három Zichyújfalut érintő buszviszonylat szerepel: a 8152-es Velence–Gárdony–Zichyújfalu-, a 8029-es Székesfehérvár–Dinnyés–Agárd–Zichyújfalu- és a 8157-es Velence–Gárdony–Szabadegyháza–Gárdony–Velence-vonalak. A buszközlekedést ezeken a viszonylatokon a KNYKK általában Credo EC 11 vagy Ikarus C56 típusú autóbuszokkal oldja meg. A helyközi autóbuszjáratokon kívül több szerződéses járat is közlekedik, ilyenek például a székesfehérvári Videoton Holding Zrt., a Mondelez Hungária Kft. (Győri Keksz) és a Denso Kft. buszai.
A Zichy család 1784-ben emeltette kúriáját Zichyújfaluban. Ez volt az úgynevezett kiskastély, amely a nagykastély megépítése után az intéző lakása lett. A nagykastélyt Zichy Nepomuk János építtette 1900 előtt romantikus stílusban. 28 hektáros park övezi. Főhomlokzata előtt 14 dupla oszlopon nyugvó veranda fut végig, közepén két oszlopon nyugvó, csúcsosodó rész lép ki.A grófi kastélyban korábban üzemi konyha, klubszoba, mozi, kultúrház – helyi színjátszó körrel – működött. Az épületben jelenleg csak a polgármesteri hivatal, sportöltözők és a mazsorettcsoport tükörterme található.
A rossz állapotú épületet körülvevő Kastélykertnek nevezett településrészt egy ápolt közpark, egy nagy területű, szemetes, elhanyagolt parkerdő és több száz éves védett fák jellemzik.
A római katolikus templom modern stílusú, az 1980-as évek elejére készült el. Védőszentje Szent Imre herceg. Az épületet Rékasi György székesfehérvári építész tervezte, a felszentelését pedig Szakos Gyula székesfehérvári megyés püspök végezte el 1983. november 5-én.
A templomban a védőszent szobra mellett egy nagy feszületet, orgonakarzatot orgonával és gyóntatófülkét is találunk. Két harangja van. A nagyharang 155, a kisharang 49 kilogramm tömegű.
A templom előtt tuják sorakoznak. Itt található az 1848-as emlékkő, melyet minden év március 15-én az általános iskola a községi szervezetek közreműködésével fáklyás felvonulás után megkoszorúz. A kőtömb, melyen az emléktábla olvasható, a pákozdi csata helyszínéről származik. A templomkert 2013-ban megújult.
A Zichyújfalui Fogyasztási és Értékesítő Szövetkezet épülete a Vasút utca és a Dózsa György utca sarkán található. Építése a 20. század elején történt. Két szárnyból áll, egyik szárnya földszintes, a másik emeletes. Mindkét szárny homlokzatának felső élén fűrészfog-díszítés fut végig, a sarkokon pilaszterek, azokon stilizált, bajszos férfiarcmások láthatók. Az ablakokat egyszerű keret veszi körül. Ma lakóház. Az emeletes rész színezése az eredeti színvilágot tükrözi. Az épületegyüttes helyi védettséget élvez.
A falu központjában, az orvosi rendelő és a posta közelében, a főtéren, a játszótéren található Garami László hímivarú juhot ábrázoló alkotása.
A szobrot a háborúkban megsérült Zichy-kastély szárnyrészének a maradványaiból faragta ki a művész. A szobor 1966-ban lett felállítva, anyaga mészkő. Eredetileg az agárdi Nádasdy-kastély előtt állt az alkotás, nem sokkal felállítása után azonban jelenlegi helyére szállították.
A hagyomány szerint ezt a fát Zichy Nepomuk János maga ültette el. A monda szinte biztos, hogy egy tévedésen alapul, mivel az óriási hársfa legalább 350 esztendős lehet. Elképzelhető, hogy Zichy János valamelyik felmenője kötődik a fához, de erre nincsenek bizonyítékok. Egy biztos, ha az agárdi Gárdonyi Géza utcában (6212-es közút) található több száz éves tölgy utolsó ágai is elhalnak, a János-fa jó eséllyel pályázhat a tókörnyék legöregebb fája jelképes címre.
Az 1848–49-es forradalom és szabadságharc 150 éves évfordulója alkalmából Lenkey János honvédtábornok tiszteletére állították fel ezt a kopjafát az Ady Endre utca és a Lenkey utca kereszteződésénél. A kopjafát Rujsz Ferenc, zichyújfalui születésű fafaragó készítette, amely 1999-ben lett felállíttatva. Később Rujsz Ferenc a Zichyújfaluért-díj birtokosa lett. Minden év október 6-án koszorúzással emlékeznek a kopjafánál a szabadságharc áldozataira, kiemelten pedig az aradi vértanúkra.
Zichyújfalu temetője a településtől északnyugatra, a 6212-es közút mellett található. Használaton kívüli részében több száz éves sírhelyek vannak épségben. A legrégebbi, még felismerhető feliratú sír 1679-ből származik, a második legrégebbi kivehető sírkő pedig egy kislányé, aki 1702-ben hunyt el 4 évesen.A zichyújfalui temetőben azért maradhattak meg a rég elhanyagolt sírhelyek, mert a település utolsó birtokosa, gróf Zichy Kázmér rendelkezése alapján nem kell a sírhelyeket megváltani, így a helyiek a mai napig szabadon temetkezhetnek itt.
A 2000-es évek elején a hullaház mellé modern stílusú ravatalozót építettek, mellette kolombáriumokat helyeztek el.
Több – a települést egykor birtokló – grófot temettek el a falu temetőjében. A bejárathoz közelebb eső látványos sírhely egy kovácsoltvas kerítéssel körülvett, mintegy 35 négyzetméternyi terület, melyen egy óriási, fekete színű márványobeliszk és egy szerény fehérmárvány sírkő földalatti sírkamrát jelöl. Itt Zichy Jánosné (született Földváry Júlia Gizella, 1845–1912), Zichy János (1834–1916) és fiuk, Zichy Kázmér (1868–1955) nyugszik.
A bejárattól messzebb levő kovácsoltvas kerítéssel körülölelt, két fekete márványobeliszk és egy, az obeliszkeknek támasztott, trapéz alakú fehérmárvány kő által jelölt, körülbelül 20 négyzetméter alapterületű sírban a báró Földváry családból Zichy Jánosné közeli rokonságába tartozók közül három személy nyugszik. Név szerint Földváry Lajos császári és királyi kamarás m. k. ezredest (1829–1899), Földváry István királyi kamarás altábornagyot (1838–1902) és Földváry Paulát (1851–1910) temették el itt.Feszület
A temető érdekessége még az 1800-as évekből származó feszület, melyet a Zichyújfalut 1861 és 1916 között birtokló Zichy Nepomuk János az uradalom kőfaragómesterével, Pénzes Józseffel készíttetett. A feszülethez kapcsolódik egy helyi legenda, miszerint a kőfaragó dédunokáját, Pénzes Évát (1931–1945) a térségben hónapokig zajló második világháború idején a falut megszálló német katonák a temetőben, több helybélivel együtt golyólövéssel kivégezték (elképzelhető, hogy zsidó származásúnak vélték). A legenda szerint a fiatal lány Zichy Kázmér fiának, az akkor 28 esztendős Zichy Mihálynak volt a szeretője. Pénzes Éva pár évvel korábban elhunyt apja mellett nyugszik a feszülettől néhány lépésre. Neve sokáig olvasható volt a feszület hátoldalán; a vésett felirat azonban egy felújítás alkalmával eltűnt néhány évvel ezelőtt.
Az 1956-os forradalom emlékműve a Kosztolányi Dezső utca, a Dózsa György utca és a 6212-es közút által határolt területen, a falu „bejáratánál” a vízmű szomszédságában. Az emlékművet 2016-ban avatták, Boga András katolikus kántor szentelte föl
A székesfehérvári Szent István Király Múzeumban látható, Zichyújfaluban feltárt kelta temetkezési leletanyag
A dunaújvárosi Intercisa Múzeumban található, a falu területén talált 268 darab kelta ezüstpénzérme
Életének egy részét itt töltötte gróf Zichy Ferenc (1749–1812), a falu birtokosa, a kiskastély építtetője
Életének egy részét itt töltötte gróf Zichy Ferenc Szerafin József (1774–1861) főispán, titkos tanácsos, a falu birtokosa és első iskolájának alapítója
Itt született, itt élt és itt halt meg Zichy Nepomuk János (1834–1916), a falu birtokosa, a nagykastély építtetője
Itt született, itt élt és itt halt meg Zichy István Ferenc (1865–1921) politikus, országgyűlési képviselő, a falu földesura
Itt született és itt élt Zichy Hippolit Kázmér (1868–1955) író, a település utolsó földesura
Itt született Pornói Rezső (1892–1959) gimnáziumi énektanár, római katolikus kántor, egyházkarnagy
Itt élt és itt halt meg Hangyál Károly (1893–1967), az uradalom utolsó grófi lovásza
Itt élt és itt halt meg Fartel Mihály (1935–2010), az Állami Díj tulajdonosa, az Agárdi Állami Gazdaság dolgozója
Itt dolgozott az Agárdi Állami Gazdaságnál Németh Tibor (1938–), az Állami Díj tulajdonosa
Itt él Nagy József (1938–), az Állami Díj tulajdonosa, az Agárdi Állami Gazdaság egykori dolgozója
Itt született Rujsz Ferenc fafaragó, a Lenkey-kopjafa készítője, a Zichyújfaluért Díj birtokosa
↑ Gárdony története 1983: Zichyújfalu. In  Erdős Imre – Farkas Gábor – Kállay István: Gárdony története. Gárdony: Gárdony nagyközség Tanácsa. 1983.  222. o. ISBN 9789630317122  
Stoffán György. Zichyújfalu község vendégváró és bemutatkozó kiadványa (PDF), Besnyő: Logamon, 19. o. (2002). ISBN 963-03-5023-8. Hozzáférés ideje: 2014. január 16.
Éry Kinga:  Kelta csontvázak Zichyújfaluról. (magyarul)  Anthropologiai Közlemények 28,    (1984)   33–38. o. ISSN 0003-5440
Kovalcsik Katalin: Születésnapi köszöntő Zichyújfalun (PHP). feol.hu. Fejér Megyei Hírlap, 2011. február 1.
Hangyál Dávid: Szüreti mulatság: ez volt a nyolcvanadik (PHP). feol.hu. Fejér Megyei Hírlap, 2013. október 14.
Tihanyi Tamás: Kastélyban, cselédsoron (PHP). feol.hu. Fejér Megyei Hírlap, 2014. november 21.
Sági Zoltán: Újfalupuszta már csak önmagára támaszkodhat (PHP). feol.hu. Fejér Megyei Hírlap, 2018. július 26.
A Zilch 1996-ban alapított amerikai metalegyüttes, melynek tagjai hide (X Japan), I.N.A. (Spread Beaver), Joey Castillo (Queens of the Stone Age), Paul Raven (Killing Joke) és Ray McVeigh (The Professionals) voltak. Az együttes első lemezének megjelenése előtt 1998 májusában frontemberük, hide elhunyt. Összesen három nagylemezük jelent meg, 2002-ben feloszlottak, 2007-ben pedig Paul Raven is meghalt.
Skyjin (2001. szeptember 27.); #33KislemezekMimizuzero (2001. február 28.); #37

Zinédine Yazid Zidane ([zineˈdin jaˈzid ziˈdan], kabilul: Zinəddin Lyazid Zidan, arabul: زين الدين اليزيد زيدان Zain ad-Dīn al-Yazīd Zīdān), beceneve: Zizou [zizu:] (Marseille, 1972. június 23. –) algériai származású francia labdarúgó, edző.
Világ- és Európa-bajnok. 108-szoros francia válogatott, UEFA-bajnokok ligája-győztes, kétszeres európai Szuperkupa-győztes, UEFA-kupa-győztes, kétszeres olasz, egyszeres spanyol bajnok. A FIFA háromszor választotta az év labdarúgójának. 1998-ban aranylabdát nyert. A FIFA 100-nak a tagja, amely a világ valaha volt legjobb labdarúgóit tartalmazza.
Utolsó mérkőzését 2006. július 9-én, a labdarúgó világbajnokság Franciaország-Olaszország döntőjén játszotta, melynek 110. percében egy súlyos, szándékos szabálytalanság miatt (mellbe fejelte az őt provokáló olasz Marco Materazzit) kiállították. 2013-tól 2014-ig Carlo Ancelotti mellett segédedző volt a Real Madridban, illetve 2014–16-ig a Real Madrid Castilla edzője. A Real Madrid CF edzőjeként már az első (fél)szezonjában bajnokok-ligája győztes lett. Zidane-nak mind a három fia futballista: Enzo Zidane Fernández, aki a svájci Lausanne Sport Club játékosa, Theo Zidane, a Real Madrid Castillában játszik, valamint Luca Zidane, aki a Real Madrid játékosa, de kölcsönben a Racing Santanderben szerepel.
Zinédine Zidane ugyan Franciaországban, Marseille „La Castellane” negyedében született, apja – aki az 1950-es évek óta lakik Marseille-ben, soha sem vette fel a francia állampolgárságot – Algériából származik, annak északi hegyvidékéről, a kis-kabiliai Bedzsája városából. Születési helye okán Zidane francia állampolgár, ugyanakkor apja révén algériai (kabil) is.
Korán megmutatkozott, hogy nagy érzéke van a labdarúgáshoz. Tízévesen kezdett futballozni egy lakóhelyéhez közeli futballklubban (US Saint-Henri); Majd az SO Septèmes-les-Vallons-ban folytatta. Innen hívták be továbbképzésre az Aix-en-Provence-i regionális sportközpontba (CREPS), ahol mindössze három napot töltött. Játékát látva ugyanis a Cannes-i Futball Sportegyesület 14 évesen leigazolta, s 15 évesen már a csapat középpályása lett.
1989. május 20-án debütált a francia bajnokság első osztályában az FC Nantes ellen. Első osztálybeli első gólját ugyancsak az FC Nantes ellen szerezte 1991-ben.
Zidane-t 1992-ben igazolta le a Girondins de Bordeaux Futballklub. Itt ismerkedett össze másik két jövőbeni francia válogatott játékossal, Christophe Dugarry-val és Bixente Lizarazu-val, akikkel olyan triót alkottak, melyet csakhamar „bordeaux-i háromszögként” emlegettek. Ők hárman ugyanis gyakorlatilag csukott szemmel megtalálták egymást a pályán. Zidane már az első szezonban 10 gólt lőtt, majd további hatot a következő három szezonban.
A legenda szerint mielőtt a francia válogatott tagja lett, Abdelhamid Kermali, az algériai válogatott akkori vezető edzője nem tartott rá igényt, mert „nem találta elég gyorsnak” a castellane-i gyereket. Viszont Zidane a Le Buteur 2005. május 7-i számában személyesen cáfolja a fenti állítást.
1994. augusztus 17-én Bordeaux-ban játszott első ízben a francia labdarúgó-válogatottban a cseh labdarúgó-válogatott ellen. A 63. percben pályára léptetett Zidane két góljával (85. és 87. perc) mentett pontot Franciaország. Mindemellett közel egy évet kellett várnia, hogy teljes értékű játékosként léphessen pályára. Csak 1995-ben, az 1996-os labdarúgó-Európa-bajnokság (EURO 1996) selejtezői során engedte teljes játékidőben pályára Aimé Jacquet, a francia válogatott edzője.
1996-ban, miután a Girondins de Bordeaux kikapott az UEFA-kupa döntőjében, Zidane-nal szerződést írt alá a torinói Juventus FC, az a klub, amelyben annak idején Michel Platini is kibontakozott. Időközben, egy bordeaux-i emberpróbáló szezonnal és egy – nem sokkal a torna előtt bekövetkezett – autóbalesettel a háta mögött, részt vett az EURO 1996 játékokon Angliában. A franciák a bolgárok és a románok legyőzésével, a spanyolok elleni döntetlennel és a hollandok elleni büntető-párbajjal jutottak el az elődöntőig, ott ugyancsak 11-esekkel kaptak ki a csehek ellen. A tornán Zidane nem tudta hozni legjobb formáját.
A Juventusban viszont szárnyalt, a legmagasabb európai szintekre jutott és számos megfigyelő a világ legjobb játékosát látta benne.
Az 1998-ban Franciaországban rendezett világbajnokságon Zidane két, szöglet utáni fejesgólt jegyzett a Brazília elleni döntő mérkőzésen, s ezzel Franciaország megszerezhette első világbajnoki címét. Zidane még abban az évben megkapta France football szakmagazin által odaítélt Aranylabdát és elnyerte a FIFA-tól Az év játékosa címet. A 2000-es labdarúgó-Európa-bajnokságon ismét győzelemre vezette a francia válogatottat, s ezzel a kettős győzelemmel (világbajnokság és Európa-bajnokság – ebben a sorrendben) addig egyetlen más csapat sem dicsekedhetett. Teljesítményével Zidane ismét elnyerte az év FIFA-játékosa címet.
2001 nyarán Zinédine Zidane 75 millió eurós rekordösszegért igazolt át a Real Madridba. Játéka tovább fejlődött a spanyol klubban, amellyel 2002-ben megnyerte a Bajnokok Ligáját. A döntőben 2:1-re győztek a Bayer 04 Leverkusen együttese ellen. Zidane olyan helyzetből lőtt gólt, mely ballábasoknak is dicsőségére válna.
A 2004-es labdarúgó-Európa-bajnokság nem úgy sült el, ahogy várta. Görögország a negyeddöntőben óriási meglepetésre búcsúztatta Zidane-ékat, és ő emiatt (is) 2004. augusztus 4-én bejelentette visszavonulását a francia válogatottból. 2005. augusztus 3-án – gyakorlatilag egy évvel később – azonban visszatért azzal, hogy – amennyiben a franciák továbbjutnak – a 2006. évi világbajnokság végéig kerettag marad.
Visszatérése utáni első mérkőzés augusztus 17-én volt Elefántcsontparti labdarúgó-válogatott ellen, melyet a franciák 3-0-ra nyertek – egy gólt Zidane lőtt. Ekkor nevezték ki a válogatott csapatkapitányának.
Ő vezette a kékeket a 2006. évi németországi világbajnokságon, ahol két kezdeti döntetlen (Svájc: 0-0, Koreai Köztársaság: 1-1) után a harmadik csoportmeccsen 2 góllal kellett verni Togót a biztos továbbjutáshoz. Zidane sárgák miatt nem játszott, de a gallok így is 2-0-ra nyertek és csoportmásodikként jutottak tovább. A további mérkőzéseken előbb a spanyolokat verték 3:1-re, majd a brazil válogatottat 1:0-ra. A 34 esztendős Zidane bámulatos formában irányította az európai csapatot. Szemet gyönyörködtető cselekből, hajszálpontos passzokból tartott bemutatót a világ előtt, s Zidane-nak a gólban is elévülhetetlen érdemei voltak.
Marseille városa egy 10x15 méteres óriásportrét festetett gyermekéről egy épület falára, mely a tenger öblére és kikötőre néz.
Ha Zidane első madridi évei lehetővé is tették a spanyol bajnoki cím elnyerését, és főleg karrierje során először és egyetlen alkalommal elnyerni a Bajnokok Ligáját, hamarosan megmutatkoztak Florentino Perez „óriássztárok” politikájának korlátjai. 2003 óta a nagy Real semmit sem nyert meg, és mind a pályán, mind pedig a klub állományában és szervezetében bizonytalanság mutatkozott. Ez volt az oka, hogy a válogatottban 10-es számmal játszó francia fizikai állapota romlani kezdett, míg végül 2006. április 25-én bejelentette: a németországi világbajnokság után végleg visszavonul.
A képességeivel tisztában lévő Zidane elismerte, hogy már messze nincs azon a szinten, mint karrierje csúcsán, és lejárta előtt egy évvel felbontja szerződését. Döntésében kétségkívül nagy szerepet játszott az őt a Real-hoz szerződtető Florentino Perez távozása is. Zidane utolsó mérkőzését a Villarreal ellen játszotta a Bernabéu stadionban. Az őt köszöntő szurkolók egyértelmű bizonyságát adták, hogy a számukra Zidane örökre a világ egyik legnagyobb játékosa marad. Egyébként Zidane, egy XXI. századi portré címmel 2006 májusában Franciaországban mozikba került dokumentumfilmet versenyen kívül vetítették a 2006-os cannes-i fesztiválon.
2006. július 1-jét arany betűkkel jegyzik Zinédine Zidane életében. A francia válogatott játékosainak nem került nagy erőfeszítésébe ellenőrzése alatt tartani a meccset az erőtlen brazilokkal szemben; a főszereplő a csapatkapitány lett. Ezen a napon Zidane szárnyalóbb volt, mint valaha, a FIFA a meccs emberének választotta. Triblizett, zsonglőrködött a brazil játékosok feje felett, és főleg – élete során először – döntő jelentőségű passzt adott Thierry Henry-nak. E meccs után egyébként Pelé király „mágusnak” nevezte Zidane-t. A döntőben lőtt góljával Vavá, Geoff Hurst és Pelé nyomdokaiba lépett, akik világbajnoki döntőn három gólt rúgtak. Pályafutása megdicsőüléssel végződhetett volna…
Visszavonulása  után az edzői pályán képzelte el jövőjét, és a madridiaktól meg is kapta a lehetőséget. A 2013-14-es idényben a felnőtt csapat mellett másodedzőként segítette Carlo Ancelotti munkáját, majd kinevezték a tartalékcsapat, a Real Madrid Castilla edzőjének. Másfél szezonon keresztül irányította a harmadosztályban szereplő gárdát, amikor megkapta élete lehetőséget. Rafael Benítezt a 2015-16-os idény felénél menesztették, és Florentino Pérez Zizout nevezte ki a Real Madrid CF élére. Élt a lehetőséggel, új lendületet adott a gárdának, melyet addigra már kizártak a kupa küzdelmekből, a bajnokságban azonban nagy hajrába kezdtek a királyiak. Végül az utolsó fordulóban lemaradtak a bajnoki címről, azonban a BL serleget újra elhódították, tizenegyespárbaj után a városi rivális Atlético de Madrid ellen. Zizou már első (fél)szezonjában Európa csúcsára vezette a Reált, egyben ő lett a hetedik olyan edző aki játékosként is nyert BL-t , illetve az első francia edző aki elhódította a legrangosabb klubtrófeát.
Noha a szurkolók emlékében elsősorban az 1998-as labdarúgó-világbajnokság döntőjében lőtt két gólja maradt meg, Zidane az utóbbi idők francia futballjának nagy pillanataiban jelen volt. Első válogatott mérkőzésén két góllal iratkozott fel a tabellára a csehek elleni barátságos mérkőzésen. 1998 elején – néhány hónappal a világbajnokság Stade de France-beli döntője előtt – ő rúgta az első gólt a stadionavató mérkőzésen (Franciaország-Spanyolország 1-0).
A 2000-es labdarúgó-Európa-bajnokság negyeddöntőjében a spanyolok ellen szabadrúgásból talált be (a vége: 2-1-es francia siker lett), majd az elődöntő hosszabbításában egy büntetőt érvényesített a portugálok ellen (aranygóllal, és itt is 2-1-gyel jutottak tovább a franciák), és ezzel 16 év után döntőbe juttatta a francia válogatottat. A gól után örömkört futva ugyanazokat az önkéntelen mozdulatokat tette, mint Michel Platini az 1984-es labdarúgó-Európa-bajnokság elődöntőjében, szintén a portugálok elleni mérkőzésen.
2002-ben a Bajnokok Ligája döntőjében a Real Madrid játékosaként feledhetetlen gólt lőtt bal lábbal, s ezzel csapata 2:1-re verte a Bayer 04 Leverkusent és megnyerte a kupát.
Franciaország első 2004-es labdarúgó-Európa-bajnokságon játszott mérkőzésén, a rendes játékidő végén még 0-1-re állt Anglia ellen (David Beckham tizenegyest is hibázott). A hosszabbításban aztán jött az amúgy szürkén játszó Zidane és a 91. percben szabadrúgásból egyenlített, majd a 93. percben értékesítette a megítélt büntetőt is, így csodálatos hajrával a franciák nyertek 2-1-re.
A 2006-os labdarúgó-világbajnokság nyolcaddöntőjében – a spanyol szurkolók visszavonulására tett gunyoros megjegyzéseire adott csattanós válaszként – nagyszerű akciógólt lőtt; ezzel a franciák 3-1-es végeredménnyel jutottak a negyeddöntőbe. Ott a Ronaldo vezette brazilok ellen ismét a pályája csúcsán tündöklő, régi Zizou-t lehetett látni: mérkőzést eldöntő gólpasszt adott Thierry Henry-nak, s ezzel megkapta a FIFA-tól a mérkőzés legjobb játékosa címet. Az elődöntőben a portugálok ellen tizenegyesből lőtt gólja a „kékek” döntőbe jutását eredményezte.
A 2006. évi világbajnokság döntőjének 7. percében, Marco Materazzi szabálytalanságát követően, „Panenka-módra” lőtt tizenegyesből szerzett egy, a felső kapufáról bevágódó gólt.
A nagy sportoló kortársakhoz hasonlóan Zinédine Zidane is egyre kiemelkedőbb jövedelemre tett szert. A francia Le Figaro Magazine 2006-os cikke szerint Zidane mintegy 300 ezer eurót kapott meccsenként.A nemzetközileg ismert labdarúgók jövedelme nemcsak a játékból származik, hanem reklámbevételekből is, azaz Zidane évente mintegy 14 millió eurót kap, mely összeg 44%-a reklámszerződésekből származik.Világviszonylatban persze Zidane jóval Tiger Woods mögött van: nemzetközi szinten a labdarúgók közel sem keresnek annyit, mint például a golfozók vagy a Forma-1-es versenyzők. Franciaországban Zidane a legjobban kereső személy, megelőzve Thierry Henry-t.
Francia válogatottság: 108 mérkőzés, 31 gólÖsszesen: 794 mérkőzés, 156 gól, azaz 0,19 gól mérkőzésenként.
108 francia válogatott mérkőzésen 31 gól (7 alkalommal csereként, 101 alkalommal kezdő játékosként, ebből 25 alkalommal csapatkapitányként).
A „II. Hasszán-tornát” megnyerő válogatott tagja (1998 és 2000) ( Franciaország)
1997: Európa második legjobb játékosa (Onze Mondial), az olasz bajnokság legjobb külföldi játékosa, Az Aranylabda-szavazás 3. helyezettje, FIFA év játékosa- bronz díj
1998: Aranylabda, Európa legjobb játékosa (Onze Mondial), az év legjobb játékosa (FIFA), a „francia bajnokok bajnoka” (L’Équipe), az év legjobb francia játékosa, az év játékosa (World Soccer), az év játékosa (RSS), a Becsületrend lovagja, UEFA Év középpályása, Vb All Star-csapat, az év európai játékosa (El Pais)
1999: Európa harmadik legjobb játékosa (Onze Mondial), World Soccer Magazine 100 legnagyszerűbb játékos a 20. században
2000: Európa legjobb játékosa (Onze Mondial), az év legjobb játékosa (FIFA), Aranylabda- ezüst díj, a 2000-es labdarúgó-Európa-bajnokság legjobb játékosa, az évszázad második legjobb játékosa (L’Équipe), a francia TOP 50-es listán a legnépszerűbb személyiség, Eb-All Star-csapat
2001: Európa legjobb játékosa (Onze Mondial), az olasz bajnokság legjobb játékosa, az év európai játékosa (El Pais), UEFA az év csapata
2002: Európa második legjobb játékosa (Onze Mondial), a Bajnokok Ligája döntőjének legjobb játékosa, az év legjobb francia játékosa, az év európai játékosa (El Pais), az ENSZ szegénység elleni nagykövete, FIFA év játékosa- bronz díj, a spanyol bajnokság legjobb külföldi játékosa, UEFA az év csapata, UEFA év labdarúgója
2003: Európa második legjobb játékosa (Onze Mondial), a France Football ezüst csillagja, az év legjobb játékosa (FIFA), a Mediterrán-játékok nagykövete, az év európai játékosa (El Pais), UEFA az év csapata
2004: a FIFA 100 tagja, a félévszázad legjobb játékosa (UEFA), Eb-All Star-csapat
2006: a labdarúgó-világbajnokság legjobb játékosa (FIFA Golden Ball Award), Vb All Star-csapat, FIFA év játékosa: második, FIFPro Világ XI, az IFFHS szavazás legjobb irányítója
2008: Aranyláb díj, a Marca spanyol sportújság Legenda díját 2008-ben kapta meg
Az egyetlen tizenegyes, amelyet a francia válogatottban Zidane kihagyott, a 2006-os világbajnokság Kína elleni előmérkőzésén esett meg 2006. június 7-én: vélhetően a csúszós fű miatt fölé lőtte a labdát.
A 2006-os cannes-i fesztiválon versenyen kívül mutatták be Phillipe Parreno és Douglas Gordon Zidane, egy 21. századi portré (Zidane, un portrait du 21ème siècle) című filmjét.
2002-ben Zidane aktív közreműködésével Zinédine Zidane, mint egy álomban (Zinédine Zidane, comme dans un rêve) címmel egy DVD-t készítettek róla, mely végigkíséri pályafutását és dokumentumok, interjúk segítségével rajzolja meg portréját.
Az Európai Leukodystrophia Egyesület (ELA – European Leukodystrophy Association) védnöke a 2006. évi világbajnokságon, a Spanyolország ellen lőtt gólját követően Hajrá Zizou (Allez Zizou) címmel egy neki ajánlott dal kezdett terjedni az interneten.
Alexis Nolent (író), Michel Pierret és Marco Venanzi (rajzolók): Zidane. – Brüsszel; Párizs: Casterman, «Champion de vie» sorozat, 2005. – 47 o., 31 cm. – (ISBN 2-203-37605-8). – [Zinédine Zidane élete képregényben].

A ZiU–5 (oroszul ЗиУ-5) egy szovjet trolibusztípus, amit Urickij trolibuszgyár (ZiU) gyártott 1959 és 1972 között. Korszerűsített változatai, a ZiU–7 és a ZiU–9 gyártása. Összesen 14 632 db ZiU–5 trolibusz készült. Magyarországon az FVV és a BKV állította szolgálatba.
Az 1946-tól gyártott és az 1950-es éveke közepére elavulttá vált MTB–82 trolibuszok leváltására a ZiU 1956-ban kezdte el egy új típus kifejlesztését. A kifejlesztett TBU–1 azonban csak átmeneti típus maradt, 1958-ig csak egy 10 darabos kísérleti széria készült belőle. A ZiU–5-t a TBU–1 továbbfejlesztésével alakították ki 1959-ben úgy, hogy megfeleljen az akkori szállítási igényeinek. Karosszériája aluminiumból készült, 35 ülő- és 90 állóhely volt rajta. Hátrány volt, hogy két kisméretű ajtót kapott elől és hátul, illetve a vezetőfülkéből (az első ajtó elhelyezkedése miatt) jobbra nehezen lehetett kilátni. Néhány déli és nyugati köztársaságon kívül a Szovjetunió egész területén ilyen típusú trolibuszok közlekedtek. A ZiU–9-esek forgalomba állítása után fokozatosan vonták ki őket a forgalomból az 1980-as években.
Az első kettő trolibuszt 1975-ben vonták ki a forgalomból aminek elektromos berendezését az Ikarus 260T és az Ikarus 280T prototípusába szerelték bele. 1976-ban 52 darabot, 1977-ben 12 darabot, 1978-ban 11-et, 1981-ben 4-et és az utolsó 19 darabot 1982-ben selejtezték. Az utolsó két évben a 72-es vonalán közlekedtek. Selejtezésük oka elsősorban az Ikarus 280T trolibuszok folyamatos forgalomba állítása volt, amikbe a ZiU–5 trolibuszok berendezéseit szerelték, a másik pedig az utód (ZiU–9) üzembe helyezése az 1970-es évek közepétől 1984-ig, amiből 172 darabot gyártottak a BKV-nak.
A ZiU–7 (oroszul ЗиУ-7) egy szovjet trolibusztípus, amit Urickij trolibuszgyár (ZiU) gyártott 1964 és 1969 között. Szembetűnő különbsége a ZiU–5-ösökhöz képest, hogy az MTB–82-es típushoz hasonlóan, az első ajtaját az A-tengely mögé helyezték. A típusból három darab készült, ezek Kirovban, Moszkvában és Csebokszáriban álltak forgalomba.
Ez a szócikk részben vagy egészben  a   SiU-5 című német Wikipédia-szócikk fordításán alapul.  Az eredeti cikk szerkesztőit annak laptörténete sorolja fel.
Ez a szócikk részben vagy egészben  a(z)   ЗиУ-5 című orosz Wikipédia-szócikk fordításán alapul.  Az eredeti cikk szerkesztőit annak laptörténete sorolja fel.
A ZiU–9 (oroszul ЗиУ–9) a Szovjetunióban az 1970-es évek elejétől gyártott trolibusz. ZiU–682 típusjellel is ismert. Az 1970-es évek végétől a szovjet nagyvárosok legelterjedtebb trolibusz-típusává vált. Az Engelsben működő, Moiszej Urickijról elnevezett trolibuszgyár (Zavod imenyi Urickovo) gyártotta. Sorozatgyártása 1972-ben kezdődött. Több jelentős modernizáción esett keresztül a típus. Gyártásával már leálltak. Összesen több mint 42 000 db ZiU– 9 trolibusz készült, ebből a trolibusz-típusból került a legtöbb legyártásra a világon. Magyarországon a BKV, az SZKT és a DKV állította szolgálatba.
Az 1960-as években a szovjet nagyvárosok igényeit a szolgálatban álló ZiU–5 trolik már nem voltak képesek kielégíteni (a két kis méretű ajtó kevésnek bizonyult a zsúfolt nagyvárosi forgalomhoz). Ezen túlmenően a ZiU–5 alumíniumból készült karosszériájának gyártása bonyolultabb technológiát igényelt, emiatt drága volt az előállítása. A ZiU–5 leváltására kifejlesztett új modell, a ZiU–9 első prototípusa 1971-ben készült el. A karosszéria kialakításánál az abban az időben korszerűnek számító MAN-trolik szolgáltak mintául. A karosszéria az egyszerűbb gyártástechnológiát igénylő, hegesztett acélszerkezetű volt. Az elektromos berendezései azonban nagyrészt a ZiU–5-ösből származtak.
Miután 1974-ben a Fővárosi Tanács mégis a trolibuszközlekedés megtartása mellett döntött, rövid idő alatt elkészült az Ikarus 200-as típuscsalád szekrényébe ültetett 100-as csuklós és 600-as pályaszámú szóló prototípus trolibusz. Ezek a járművek komolyabb probléma nélkül futottak, ám a főváros a KGST keretében is keresett trolibuszokat. Ezekre az évekre fejlesztette ki a Szovjetunió Urickij gyára a ZiU–9-es típust, mely a ZiU–5-ösök korszerűbb változata volt. Amellett, hogy a gyár évi több százas nagyságrendben volt képes trolibuszt gyártani, kb. másfélszer olcsóbb is volt a ZiU–9-eseket vásárolni, mint megvenni az elektromos berendezéseket a Szovjetuniótól, és itthon Ikarus 260-as szekrénybe házilagosan beszerelni.
Az első két ZiU–9-es trolibuszt 1975-ben gyártották, és 1975. október 31-én vették hivatalosan 800-801-es számon állományba. A BKV összesen 172 kocsit vásárolt 1975–1982 között, melyeknek a 800-971-es pályaszámokat adta. Az utolsó újonnan vásárolt trolibusz (972) egy egyedi kocsi volt.
A különböző években vásárolt ZiU-k enyhén eltérő kivitelűek voltak, ahogy a gyár időközben újításokat vezetett be. Ilyen változások voltak az 1977-től és az 1982-ben szállított szérián. A BKV az 1980-as években történő főjavítások keretében egységesítette és átalakította a kocsikat, részben magyar gyártmányú alkatrészekkel pótolva az eredetieket.
A beérkezett járművek a nyolcvanas években a 70-es, 72-es, 73-as, 74-es, 76-os, 77-es, 78-as, 82-es és 83-as vonalakon közlekedtek, illetve még a 79-esen is előfordultak vegyesen csuklósokkal. Az állomány csökkenésével és a GVM és a Kiepe trolibuszok érkezésével az 1990-es években már csak a belvárosi vonalakon közlekedtek (70, 73, 74, 74A, 76, 78). 2010-ben a 70-es, 74-es, 74A, 78-as, és hétvégén a 76-os vonalon jártak menetrend szerint.
A típus kivonásakor a 2012 "szilveszter napjának délelőttjén a 74-es és a 74A vonalak Csáktornya parki végállomásától indult az öt kocsis menet és a 74-es vonalon tett tiszteletkör után tértek vissza immáron örökre a kőbányai trolibuszgarázsba." Helyettük a használtan vásárolt MAN trolibuszok kerültek forgalomba. Tanuló 840-es pályaszámú trolibuszt várhatóan a Szentendrei múzeumba fogják átvinni. Valamint meghagynak 2–3 trolit jégtöretőnek, és nosztalgia járatnak.
Budapesten már 2013-ban közlekedett nosztalgiaként. 2019-ben retró járatokon bukkant fel, melyek nem közlekednek rendszeresen.
Két trolibusz (886, 930) az 1980-as években leégett. Ezeket újjáépítették, azonban az újjáépítéskor az eredeti légrendszert is módosították, valamint a kézifék helyett rugóerőtároló fékes berendezést szereltek be. Ezeknek a ZiU-knak az Ikarus 200-as családján szokásos háromtáblás műszerfalat építettek be, így a járművezető meglehetősen szokatlan helyen találta meg a gombokat és a kapcsolókat. A pedáljai továbbra is a kormány két oldalán helyezkedtek el, ám az Ikarus-okon szokásos teletalpas pedálok voltak. A járművezetők állítása szerint a 886-osnak volt a legkényelmesebben használható fékpedálja a teljes állományból. Míg az átlagos ZiU-k közül van olyan, amelyet buktatás nélkül nem lehet fékezni a fékerő szabályozhatatlansága következtében, a 886-os rendkívül finoman volt szabályozható.
Nem példa nélkül álló eset, hogy az egyes üzemek elküldték saját kocsijaikat felújításra más városba. A szegedi kocsik egy részét Budapesten javították, sőt eredetileg az 1970-es években az AFIT 14. számú pécsi vállalatát jelölték ki a ZiU–9-esek nagyjavítására. 1998-ban az 1977-es építésű 887-est a BKV Szegedre küldte le javítani. Ennek a kocsinak a szekrénye azonban eléggé elhasználódott volt, Szegeden viszont éppen selejtezni készülték az 1983-ban szállított 9-138-ast. Így aztán inkább a 887-est küldték a bontóba, és a 887II-ként a volt szegedi kocsit szerelték fel a BKV-nál szokásos alkatrészekkel (például főáramkörű szervó). A trolit 1999-ben vették újra állományba Budapesten. A trolibusz jellegzetesen eltért a budapesti kocsiktól több tekintetben is.
A Környezetvédelmi Alap Célelőirányzat pénzéből utoljára, 2000-ben felújított ZiU–9-esek vezérlési rendszerét megváltoztatták. A kontaktorszekrényben található relék többségének helyét egy mikroprocesszoros egység vette át, mely a kontaktorvezérlés és a szervókontroller szabályzása mellett az indexet és a fényszórót is működteti, valamint az ajtók nyitottságát is figyeli. Ezen járművek prototípusa a 833-as tanulókocsi volt, majd tíz kocsit szereltek fel elektronikus vezérléssel (908, 923, 925, 931, 941, 955, 960, 966, 967, 969).
Az egység a sebességtől függően szabályozza a szervókontroller forgását, és minden terhelés mellett azonos gyorsulást produkál. Újdonság, hogy a pedál helyes kezelésével meg is lehet állítani a szervót egy adott ellenállásfokozaton. Így haladás közben gyorsabbá válik a kapcsolás (például egy szakaszszigetelőn való áthaladáskor nem kell 0-ról újrakezdeni a kapcsolást). A jármű 50 km/h fölé nem gyorsíthat, valamint nem engedélyezi a nyitott ajtókkal való elindulást. Az ajtókat csak indításjelzéssel lehet csukni. Hátránya, hogy az elektronika rögzítőféket nem működtet, így egy-egy eseteges letiltás esetén a fékpedál elengedésével és a menetpedál megnyomásával a kocsi meggurulhat hátrafelé. A kocsi csak bekapcsolt tompított fénnyel indul el. Az indexlámpa sokszor elromló hőreléjét is az elektronika helyettesíti, valamint gyakorlatilag csak ezeken a ZiU-kon van működőképes sebességmérő.
Kezdetekben gondok voltak az elektronika beállításával (a kocsik többször indokolatlanul letiltották a vezérlést), jelenleg azonban ezeket nagyrészt kiküszöbölték.
1977-ben a forgalomtól elvontak két kocsit, és tanulótrolibuszt alakítottak ki belőlük. Az első két tanulókocsi a 831, 832 lett.
Valószínűleg 1984-ben még további kocsikat is tanulóvá minősítettek, valamint a felújítások és a selejtezések miatt további kocsik lettek tanulók. Tanulókocsi volt a 833, 839, 840 is, sőt néha még a 837-est is használták tanulók oktatására (ez utóbbi kocsit 1979-ben BBC gyártmányú önjáró egységgel szerelték fel, a felsővezeték nélküli szükségüzem kipróbálására).
Mára csak egyetlen tanulókocsi van még állományban: a 840-es. A 833-ast, mint az utolsó előtti tanuló ZiU-t használták fel 2000-ben a vezérlőelektronikus megoldás kipróbálására, 2012 végére azonban selejtezésre ítélték a kocsit. A 840-es pedig 2002-ben kapta meg utolsó felújítását, ezért ezt a kocsit jelölték ki a későbbiekben múzeumi megőrzésére.
A ZiU–9-esek selejtezése 1984-ben kezdődött meg, és – az újabb típusuk érkezésétől függően – a mai napig tart. A kocsik eredetileg meghatározott élettartamukat már jelentősen meghaladták, 2011-ben a legidősebb forgalomban lévő kocsi (904) élettartama elérte a 33-ik évet.
Az utolsó, 1982-es gyártású széria leszállítása után még egy trolibuszt vett a BKV, amely végül 972-es pályaszámot kapott 1984-ben. Ez a trolibusz azonban különbözött a többitől, a villamos berendezése jelentősen eltért a ZiU–9B típustól. A kocsiba erősebb, 150 kW-os motort szereltek. Részben azért is vásárolta a BKV ezt a kocsit, mert a tervezett hegyvidéki trolivonalakra nagyobb teljesítményű kocsikat kívántak beszerezni és kipróbálni. A ZiU–9-esek hátránya, hogy külön motort kell működtetni a légsűrítőnek, a kormányszervónak és a generátornak. A ZiU–9V konstrukciójában a hajtómotorról kívánták mindezeket működtetni áttételezéssel. A hegyvidéki működéshez módosították a villamosfék-kapcsolást is: a ZiU-k eredeti kétfokozatú villamosféke helyett a szervókontrollerrel valósítottak meg az ellenállásokat kapcsoló, nagyobb teljesítményű villamosfékezést. A későbbi évek során ilyen berendezést kapott a 199-es kísérleti csuklós trolibusz, illetve Szegeden a 9-139-esen is kipróbálták. Mindenhol kedvezőtlen tapasztalatokról számoltak be: a kocsi többször is blokkolásig fékezett üzemzavar miatt.
A módosított berendezés próbáinak elhúzódása miatt a trolibuszt a BKV kb. egy éven keresztül nem vette állományba, míg végül 1984-re állították forgalomba. Egyes források szerint már ekkor, mások szerint pár évvel később kicserélték a főáramkörű berendezését és motorját a többi ZiU–9-essel azonosra. Jelenleg már semmi sem látszik a kocsi furcsa előéletén.
2008-ban 37 darab Ziu troli volt a BKV állományában, számuk 2012 novemberére 18 darabra apadt. Ekkor a következő kocsik voltak állományban: 840, 904, 909, 912, 920, 926, 927, 929, 931, 933, 934, 938, 941, 945, 955, 967, 969, 972.A BKV 2013 januárjától kivonta a napi forgalomból a ZiU–9-es trolibuszait. Az utolsó járművek 2012. december 30-án álltak ki menetrend szerinti forgalomba, majd 2012. december 31-én egy szervezett búcsú keretein belül öt Ziu-9 jármű ment végig a 74-es trolibusz vonalán, ezek indulási sorrendben a 840, 938, 920, 904, 934-es számúak voltak.
A BKV Ziu-9 járművei a 2013 júniusi árvíz során is fontos szerepet kaptak: feladatuk a Bem rakpart Batthyány tér-Margit híd közötti támfalának védelme volt.
1985-ben az első, 2-es trolibuszvonal beindításakor 10 trolit vett a DKV. A következő vonal beindításakor még 7 darabot vett a típusból, de mivel túl kevésnek bizonyult ennyi trolibusz ezért 1987-ben még 14 trolibuszt vett, majd 1992-ben Budapestről vett a DKV 3 használt ZiU–9-es trolibuszt. A trolibuszok egy részét már 2000-ig selejtezték. Az új solaris trolibuszok érkeztével 2005-ben 9 trolibuszt, 2007-ben pedig 10 trolibuszt selejteztek. 2009-ben a maradék 7 trolibuszból 3-at megvett az Inter Tan Ker (9-305, 9-324, 9-331) 1-et pedig elkezdtek bontani (9-327), hogy fel tudják újítani a 9-323-at is az ekkor már felújított 9-328 mellett. Ekkor a DKV állományában 3+1 (9-301 romos állapotú, 9-323,9-327 donor, 9-328) ziu-9 trolibusz volt amik csak halottak napja körül közlekedtek menetrend szerint 2014-ig. 2012-től már csak a 9-328 közlekedett és teljesen elbontották a 9-327-et.
Nosztalgiajáraton már a 323-as és 328-as is közlekedett, a 301-es üzemképtelen.
Továbbfejlesztett válzozatai, a ZiU–682G–016.03, ZiU–682G–016, ЗZiU–682G–016.02 a gyártó Trolza honlapján (oroszul)

A Trolibuszgyár (röviden TrolZa, oroszul: Троллейбусный завод [Trollejbusznij zavod]) Oroszország Szaratovi területén, Engels városában működő gépgyártó vállalat. Korábban Urickij Gyár, röviden ZiU (ЗиУ – Завод имени Урицкого [Zavod imenyi Urickovo]) néven működött. Gyártmányainak típusjelzése a szovjet időszakban ZiU volt, napjainkban TrolZa.
A gyár elődjét 1868-ban alapították az Orosz Birodalom Orjoli kormányzóságának Brjanszki járásában fekvő Ragyica faluban. Kezdetben vasúti járműveket (vagonokat, gőzmozdonyokat) gyártott. A szovjet időszakban Moiszej Urickij bolsevik forradalmárról nevezték el. A második világháború kitörése után a gyárat keletebbre, a Szaratovi területen fekvő Engels városába telepítették át. A háború idején a gyár hadiipari termelést folytatott.
A gyár 1951 óta gyárt trolibuszokat. Legnagyobb mennyiségben gyártott típusai az MTB–82, a ZiU–5 és a ZiU–9 trolibuszok.

Zlatan Ibrahimović (Malmö, 1981. október 3. –) bosnyák és horvát származású svéd válogatott labdarúgó. A LA Galaxy játékosa.
Ibrahimović jugoszláv bevándorlók gyermekeként született Svédországban. Édesapja Bosznia-Hercegovinában, Bijeljina-ban, édesanyja Horvátországban, Zárában született. 6 éves korában kezdett futbalozni.
Első klubja az Malmö Boll och Idrottsförening (később FC Rosengård) volt, majd az  FBK Balkan csapatához került. 1994-ben csatlakozott a Malmö FF csapatához.
1999-ben került fel az első csapatba. Ebben a szezonban a Malmö a 13. helyen végzett a bajnokságban, ami kiesést jelentett a csapat számára a másodosztályba. Azonban egy év után visszajutottak a legjobbak közé. Arsène Wenger próbálta leigazolni a fiatal svéd támadót - sikertelenül. Leo Beenhakker is sokáig figyelte a játékost, és végül sikerült is az Ajaxhoz csábítani: 2001. március 22-én bejelentették, hogy Ibrahimović júliustól az Ajax játékosa, mintegy 80 millió svéd koronáért váltott klubot, ami 7,8 millió eurót jelentett.
Kezdetekben nem kapott sok játéklehetőséget Co Adriaanse irányítása alatt. Azonban 2001. november 29-én menesztették a holland szakembert, és a helyére Ronald Koemant hozták, akinél a kezdőcsapat tagja lett mint támadó. Első évében rögtön bajnokságot nyert az Ajaxszal. Második szezonjában bemutatkozhatott a Bajnokok Ligájában is, 2002. szeptember 17-én a Lyon ellen, ahol rögtön két gólt szerzett. Összesen négy gólt szerzett a Bajnokok Ligája akkori kiírásában, csapatával a negyeddöntőig meneteltek, ahol a Milan ellen búcsúztak a sorozattól, akik később meg is nyerték a trófeát. Utolsó szezonjában az Ajaxban a NAC Breda elleni gólját 2004. augusztus 22-én az Év góljává választották az Eurosport nézői. A 2003–2004-es Bajnokok Ligájában mindössze 1 gólt szerzett (a Celta Vigo ellen október 22-én), csapata nem jutott tovább a csoportkörből sem.
2004. augusztus 31-én, az átigazolási időszak utolsó napján igazolt a Juventushoz 16 millió euróért. David Trezeguet sérülése miatt rögtön a kezdőcsapatban kapott helyett Capellótól és első évében 16 bajnoki gólt szerzett. A szezon végéhez közeledve a Real Madrid egy 70 millió eurós ajánlattal jelentkezett be Ibrahimovićért, amit a Juventus természetesen elutasított.
2005. november 14-én megkapta az év svéd labdarúgója címet.A következő szezonja jóval gyengébbre sikeredett, ugyanakkor a pályán is más pozícióba kényszerült, többször játszott szélső támadót, mintsem előretolt csatárt, ez meglátszódott a rúgott góljai számán is, a bajnokságban mindössze 7 gólig jutott.
A 2006 nyarán kirobbant olasz bundabotrányban a Juventus is érintett volt, ennek értelmében az olasz labdarúgó-szövetség elvette az utolsó két bajnoki címüket (2005, 2006) és a másodosztályba sorolta a torinói egyesületet. A Juventus mindent megtett, hogy megtartsa legjobb játékosait, azonban Ibrahimović és jó pár csapattársa nem tartott ki az "Öreg hölgy" mellett, és távoztak a csapattól.
2006. augusztus 10-én írt alá a milánói együtteshez, amely 24.8 millió eurót fizetett a Juventusnak. Zlatan 4 éves szerződést kötött az Interrel. Korábbi csapattársát, Patrick Vieirát, pár nappal korábban szintén leigazolta az Inter. Átigazolása után egy interjúban Zlatan elmesélte, hogy gyermekkorában Inter szurkoló volt. Milánói karrierje egy góllal és gólpasszal kezdődött a Fiorentina ellen. Első bajnoki szezonjában 15 gólig jutott és megnyerte a 2006–2007-es bajnokságot. 97 ponttal zárták a idényt.
2007. szeptember 16-án játszotta 100. olasz bajnoki mérkőzését, ugyanebben az évben meghosszabbította szerződését, amely 2013-ig kötötte az olasz óriáshoz. Október 2-án két gólt szerzett a PSV Eindhoven ellen a Bajnokok Ligája csoportmérkőzésén, amely 2005 decembere óta az első BL gólja volt. Ebben az idényben 5 Bajnokok Ligája gólt szerzett 7 mérkőzésen.
A 2008–2009-es szezonban a Bologna ellen szerzett találatát, ismét az "Év góljának" választották, majd a bajnokság utolsó mérkőzésén az Atalanta ellen kétszer is betalált, ennek köszönhetően megelőzte Marco di Vaiót és Diego Militót, és 25 góllal gólkirály lett.
A Barcelona elnöke, Joan Laporta 2009. július 17-én jelentette be, hogy megegyeztek az Interrel Ibrahimović átigazolásáról, majd a sikeres orvosi vizsgálatok után mintegy 60 ezer néző előtt mutatták be hivatalosan a Camp Nouban. Az átigazolás értelmében a Barcelona 46 millió eurót és Samuel Eto’o játékjogát (piaci értéke 20 millió euró) adja Zlatan Ibrahimovićért cserébe.Ibra 5 évre kötelezte el magát a Katalánoknál.
2009. augusztus 23-án mutatkozott be hivatalos mérkőzésen a Barcelonában, az Athletic Bilbao ellen a spanyol Szuperkupában, melyen gólt még nem szerzett, azonban kiosztott egy gólpasszt Lionel Messinek. Következő mérkőzése a 2009-es Európai szuperkupa mérkőzés volt, a bajnokságban pedig a Sporting Gijón elleni nyitányon debütált, amelyen megszerezte első gólját Barca mezben. Azt ezt követő 3 bajnoki mérkőzésén is gólt szerzett, mellyel rekordot állított be a Barcelonában, miszerint az első 4 meccs mindegyikén betalált.Október 20-án megszerezte első Bajnokok Ligája gólját is a Rubin Kazany elleni csoportmérkőzésen. 5 nappal később pedig duplázott a Zaragoza elleni 6-1-es győzelem alkalmával. Ezzel pedig 7 mérkőzésen 7 rúgott góllal állt a bajnokságban, mellyel a Barcelona a tabella élére került. November 7-én combsérülést szenvedett, amely 3 hetes kihagyásra kényszerítette a támadót. November 29-én tért vissza a Real Madrid elleni rangadóra, ahol Thierry Henryt váltotta a második félidőben. Visszatérése remekül sikerült: az ő góljával nyert a FC Barcelona a Real Madrid ellen. Február 14-én szerezte első gólját 2010-ben az Atlético Madrid ellen. Később bevette a VfB Stuttgart kapuját is a Bajnokok Ligája nyolcaddöntőjének első mérkőzésén. A következő körben 2 gólt szerzett az Arsenal ellen az Emirates Stadionban. Ibrahimović végül 16 bajnoki góllal zárta a szezont, és megnyerte a spanyol bajnokságot is rekordpontszámmal, szám szerint 99 ponttal.
Utolsó gólját a Sevilla elleni a 2010-es szuperkupa meccsen szerezte, melyet 3-1-re elveszített csapata. A Joan Gamper Kupán búcsúzott a barcelonai közönségtől, ahol a Milan együttesét tizenegyespárbajban győzték le.
Távozásának elsődleges oka állítólag az volt, hogy teljesen megromlott a kapcsolata a csapat edzőjével, Josep Guardiolával.
2010. augusztus 28-án a Milan hivatalos honlapján jelentette be Ibrahimović érkezését. Egy évre érkezett kölcsönbe, azonban egy opciót foglaltak a szerződésbe, mely szerint 2011 nyarán a Milan végleg megvásárolhatja a svéd játékost 24 millió euróért.Szeptember 11-én játszotta első bajnoki mérkőzését a Milanban a Cesena ellen, melyet 2-0-ra elveszített a milánói csapat. A mérkőzés késői szakaszában büntetőrúgást hibázott. November 14-én az ő góljával nyert a Milan az Inter ellen a milánói derbin. A szezon végén bajnoki címet ünnepelhetett a Milannal, ő maga 14 bajnoki góllal, és 12 gólpasszal járult hozzá a Scudettohoz. 2011. június 18-án mindenben megegyezett a Barcelona és a Milan Ibrahimović átigazolásáról.Második szezonját is remekül kezdte, betalált az Inter elleni olasz szuperkupa mérkőzésen. Első bajnoki találkozóján is betalált a Lazio ellen, amely 2-2-re végződött.
A szezonban gólt lőtt a Barcelonának is a Bajnokok Ligája negyeddöntőjében, de a meccset elveszítették. Legjobb mérkőzése talán a Palermo elleni 4-0 volt, amelyen 18 perc alatt 3 gólt lőtt. A bajnokságban 32 meccsen 28 gólt lőtt, és újra olasz gólkirály lett.
2012. július 17-én Leonardo, a Paris Saint-Germain sportigazgatója bejelentette, hogy megtörtént a megegyezés Zlatan Ibrahimoviccsal, aki így már a klub játékosának tekinthető. Egy nappal később hivatalossá vált a PSG-hez igazolása, miután bemutatták Marco Verrattival egyetemben.Először 2012. július 28-án viselte a PSG mezét a D.C. United elleni barátságos meccsen, ahol 2 perc játék után be is vette az ellenfél kapuját.
A 2012-13-as idényben, bajnokságot és szuperkupát nyert a csapattal, emellett 30 találatával a gólkirályi címet is megszerezte. 2013-14-ben bajnokságot és a ligakupát abszolvált egy újabb, 26 találatos gólkirályi címmel.A 2013-2014-es, és az azt követő szezonban is megnyerte csapatával a bajnokságot, a 2014-2015-ös szezonban a Francia kupat is begyűjtötte. A 2015-16-os idényben a párizsi csapattal újra megnyert minden hazai trófeát, 38 találatával pedig a gólkirályi címet is megszerezte, és megdöntötte Carlos Bianchi 37 gólos rekordját, valamint ő lett a PSG történetének legeredményesebb játékosa a hazai és a nemzetközi porondon is. A BL-ben azonban megint nem sikerült az áttörés, ezúttal a Manchester City, és a negyeddöntő jelentette a végállomást. A szezon végén lejáró szerződését nem hisszabbította meg, így az Olympique de Marseille elleni 4-2-re megnyert kupadöntőn két góllal búcsúzott a párizsi közönségtől.
2016. július 1-én egyéves szerződést írt alá a Manchester Unitednél, ahol újra együtt dolgozhat José Mourinhóval, aki az edzője volt az Internazionale-nál, 2008 és 2009 között.
2016. augusztus 7-én az általa szerzett góllal a Manchester United megnyerte az Community Shield-et, miután 2-1-re legyőzték a Leicester City-t. 2017. április 20-án az Anderlecht ellen játszott Európa-liga negyeddöntőben súlyos térdsérülést szenvedett, így ki kellett hagynia az Ajax elleni döntőt.
A United színeiben minden tétmérkőzést figyelembe véve 46 találkozón 28 gólt ért el és adott tíz gólpasszt. Szerződésének meghosszabbítását további egy évvel a klub vezetősége 2017. augusztusában jelentette be.
2018 tavaszán kétéves szerződést kötött az észak-amerikai profiligában szereplő Los Angeles Galaxy csapatával.Debütáló mérkőzésén, március 31-én csereként beállva kétszer is eredményes volt és ezzel győzelemre segítette csapatát a los angeles-i rangadón.
A svéd válogatottban 2001. január 31-én mutatkozott be egy gól nélküli barátságos mérkőzésen Feröer ellen. Első tétmérkőzése egy világbajnoki selejtező volt Azerbajdzsán ellen 2001. október 7-én, melyen megszerezte első válogatott gólját. Részt vett a 2002-es világbajnokságon, ahol összesen 46 percnyi játéklehetőséget kapott.Behívták a 2004-es Eb svéd keretébe olyan játékosok mellett, mint a Celtic csatára, Henrik Larsson, valamint az Arsenal-os Fredrik Ljungberg. Ibrahimović jól teljesített a kiírásban; büntetőt értékesített Bulgária ellen, és Olaszországnak lőtt egy egyenlítő gólt. A svéd válogatott a negyeddöntőben esett ki a Hollandia elleni büntetőpárbajt követően. Zlatan is kihagyott egy tizenegyest.
2004. szeptember 4-én négy gólt szerzett Málta ellen. A 2006-os világbajnokságon azonban nem szerzett gólt, és a nyolcaddöntőben kiestek Németország ellen.2008. június 10-én talált be újra a válogatottban, Görögország ellen az Európa-bajnokság nyitófordulójában, majd 4 nappal később Spanyolország ellen is. Végül 2 góllal zárta a tornát, Svédország pedig kiesett a csoportból.2012. november 14-én egy Anglia elleni, 4–2-re végződő barátságos mérkőzésen, az új svéd nemzeti stadion avatóján mind a négy svéd gólt ő szerezte. Az utolsó gólja egy 25 méteres ollózás volt, ami a focitörténelem legszebb találatai közé került, 2013-ban Puskás-díjat vehetett át góljáért.2013. november 19-én a Portugália elleni vb-pótselejtezőn Svédország 2-3-as vereséget szenvedett, így nem jutottak ki a 2014-es brazíliai világbajnokságra. A svéd válogatott mindkét gólját Ibrahimović szerezte.A 2016-os Európa-bajnokság selejtezőin (beleértve a Dánia elleni pótselejtező mérkőzést is) összesen 10 találatot jegyzett.
Az Európa-bajnokságon a svédek mindössze egy pontot szereztek a csoportjukban és nem jutottak tovább a nyolcaddöntőbe. A torna után Ibrahimović  bejelentette, hogy visszavonul a válogatottságtól. 116 mérkőzésen 62 gólt szerzett, amivel ő a svéd válogatott gólrekordere.
Apja, Šefik kőművesként dolgozott, anyja, Jurka pedig takarítónő volt. Ibrahimovićnak 1 édestestvére (Sanela) és 4 féltestvére van. Helena Segerrel él együtt, akivel van 2 gyermeke is Maximilian (2006. szeptember 22.), illetve Vincent (2008. március 6.). Jelenleg Manchester mellett, Cheshire-ben él, de többször hazatér Svédországba, Malmöbe. 14-17 éves korában taekwondoval is foglakozott, és egykori klubjától (Enighet, Malmö) 2010-ben megkapta a tiszteletbeli fekete övet.
Ez vagyok – Én, Zlatan Ibrahimovic, ez a címe a csatár önéletrajzi könyvének, ami 2012-ben jelent meg hazájában. Mivel a könyv sikeresnek bizonyult, más nyelvekre is lefordították. Magyarul 2012 júniusában jelent meg.
2017 április elején megemlítette egy interjúban, hogy a futballkarrierje után szívesen lenne színész.

A zöld anakonda vagy nagy anakonda (Eunectes murinus) az óriáskígyófélék (Boidae) családjába és a valódi boák (Boinae) alcsaládjába tartozó vízi kígyófaj.
A zöld anakonda Dél-Amerika trópusi területein elterjedt, az Andok vonulatától keletre, főleg az Amazonas és az Orinoco vízgyűjtő területein, illetve a Guyanákon. Elsősorban vízben él, de a szárazföldön is vadászik. A lassú folyású és az állóvizeket kedveli, míg a gyors folyásúakat inkább kerüli. Gyakran megtalálható az alámosott homokos partszakaszok alatti üregekben, csakúgy, mint a sekély vízben pihenve, vagy éppen a homokos parton  napfürdőzve. A vízi életmódhoz való alkalmazkodását mutatja, hogy az orrlyukai és szemei a fej tetejére tolódva helyezkednek el. Vízben és szárazföldön egyaránt sebesen halad, alkalomadtán döbbenetesen fel tud gyorsulni. A szárazföldön elég lomhán mozog nagy testsúlya miatt.
Talán a leghíresebb és leghírhedtebb kígyófaj, ami a nagysága alapján nem is véletlen, hiszen a világ legnagyobb tömegű kígyója, és talán egyben a leghosszabb is. Az utóbbi megtisztelő rang elnyerésében komoly vetélytársa a délkelet-ázsiai kockás piton (Python reticulatus). A leghitelesebb adat az utóbbi mellett szól, viszont egy kevésbé hiteles az anakondát hozza ki győztesen. Ugyanis egy vadász beszámolója szerint a kolumbiai határon 1944-ben lemért egy elejteni vélt egyedet, amely 11,43 m volt, csak a zsákmány utóbb feléledt és elmenekült. Az anakondák vaskos testalkata viszont a nagyságbeli elsőséget biztosítja. Egy kifejlett anakonda egyes becslések szerint a 7,5 m-t és a 136–180 kg-ot, míg más becslések szerint akár a 8,8 m-t és a 227 kg-ot is elérheti, a legnagyobb ténylegesen lemért példány azonban csak 5,21 m hosszú és 97,5 kg tömegű volt. Mendemondák szólnak ennél sokkal nagyobb egyedekről is, azonban bizonyítékot még nem sikerült felmutatni 30-50 méteres óriás anakondák (sucuriju) létezésére.
Maga az anakonda szó tamil eredetű, az „anakoila” elefántgyilkost jelent. Az első spanyol telepesek még „matatoro”-nak nevezték, amelynek jelentése a szintén félelmet keltő bikagyilkos. A másik elterjedt elnevezése a vízi boa, amely a többi nagy óriáskígyótól eltérő vízikígyó mivoltára utal.
Elsősorban éjszakai életmódot folytat. A szárazföldön vadászva is a víz közelében marad. A nagyságának megfelelő gerincesekre vadászik, a nagyobb egyedek akár kajmánokat, kapibarákat, tapírokat és pekarikat is elejthetnek. Egyes megfigyelések szerint jaguárral is összecsaphat, amely harcnak a kimenetele azonban már kétesélyes. Az emberre veszélyes, a támadásairól több beszámoló szól, bár bizonyított halálesetről egy sem. Legáltalánosabb vadászmódszere a krokodilokéra emlékeztet, a vízfelszínhez közel lesben állva várja, hogy egy állat a vízbe lépjen, vagy inni próbáljon. Zsákmányát rendszerint a fején ragadja meg erős állkapcsával és sok, hegyes fogával, majd gyorsan körültekeri. A tévhittel szemben áldozatát nem összeroppantja, hanem megfojtja. Annak minden egyes kilégzésénél ugyanis egyre szorosabban öleli, míg az végül nem tud levegőt venni. A zsákmányát – hasonlóan a többi kígyóhoz – egészben nyeli el. Kiakasztható állkapcsának megfelelően a fejénél jóval nagyobb átmérőjű eledellel is elbír. Hogy akadálymentesen jusson át a torkán, mindig a fejnél kezdi a nyelést, amelyet izmainak hullámszerűen végighaladó összehúzódásával is elősegít. A hatalmas lenyelt testeket lassan emészti, ilyenkor pihenésre van szükségre, amely több napot, sőt akár több hetet is igénybe vehet. Ekkor kissé kiszolgáltatottá válnak az óriáskígyók, ezért biztos menedéket próbálnak keresni. Egy-egy kiadósabb falatozást követően azonban sokáig, akár több hónapig sincs szükségük újabb vadászatra. A leghosszabb koplalási időszak, amit feljegyeztek, két év volt.
Az anakondák párzási időszaka áprilistól májusig tart. A nőstények ekkor valóságos feromonösvényt hagynak maguk után, amely vonzza a hímeket. A kémiai fegyvertár légi úton terjedő illatanyagokat is magába foglal, amely megmagyarázza azt, hogy a hímek nemcsak a nőstény útvonalának irányából, hanem máshonnan is gyülekeznek a párzásra. A találkozást szertartásos küzdelem követi, amelyben gyakran több hím is részt vesz, egyszerre akár 12 is körülölelheti a nőstényt. 2-4 hétig úgy néznek ki, mint egy nagy labda, amelyen belül lassú birkózás folyik a párzás jogáért. Természetesen a legerősebb nyer, bár előfordulhat, hogy a nőstény maga választja ki a párját, vagy éppen utasít el egyeseket – megteheti, mivel rendszerint jóval nagyobb a hímeknél. A párzás maga rendszerint a vízben zajlik. A vemhesség 6 hónapig tart, amely alatt a nőstények ugyanúgy táplálkoznak, mint addig. Viszont az együtt tartott hímek a párzási időszakban sokszor visszautasítják az eledelt.
Az anakonda elevenszülő, a nőstények akár 100 kicsit is világra hozhatnak. A kis anakondák 70-80 centiméter hosszúak, így meglehetősen védtelenek a ragadozókkal szemben. Ezért olyan gyorsan nőnek, amilyen gyorsan csak lehet, amíg 2-3 évesen el nem érik az ivarérettségüket. Ezután növekedésük is lelassul, bár életük végéig tart. Átlagos élettartamuk 10 év, de 30 évig is élhetnek.
Az anakondák fogságban is agresszívek maradnak, ami az erejükkel párosulva nagyon veszélyessé teszi őket, ezért hobbiállatként való tartásuk nem javasolt.
Állatkertekben nem számít ritka fajnak, bár Magyarországon csak a Fővárosi Állat- és Növénykertben, a Nyíregyházi Állatparkban és a Pécsi Állatkertben látható.

Gróf Zrínyi Ádám (Bécs, 1662. december 24. – Zalánkemén, 1691. augusztus 19.) zászlósúr, Zrínyi Miklós, a költő és hadvezér és Löbl Mária Zsófia egyetlen fia, Zrínyi Péter unokaöccse.
I. Lipót császár kívánságára Prágában tanult, majd a hadimesterséget választotta. Mint Légrád és a Muraköz főkapitánya, csapataival részt vett a törököt Magyarországról kiűző háborúban. 1691. augusztus 19-én a szalánkeméni ütközetben esett el.
Magyar életrajzi lexikon II. (L–Z). Főszerk. Kenyeres Ágnes. Budapest: Akadémiai. 1969.
Takáts Sándor: Z. Á. (A Régi Magy. kapitányok és generálisok c. kötetben, Bp., 1922.)
Zrínyi IV. Ilona grófnő, németül: Helena Gräfin Zrinski, horvátul: Jelena Zrinska (Ozaly, Horvátország, 1643 vagy 1652 – Nikomédia, Anatólia, 1703. február 18.) a magyar történelem egyik hősnője, II. Rákóczi Ferenc édesanyja.
IV. Zrínyi Péter bán és Frangepán Katalin leányaként a horvátországi Ozaljvárban született. 1666. március 1-jén férjhez ment I. Rákóczi Ferenchez. I. Rákóczi Ferencnek és Zrínyi Ilonának három gyermeke született. 1667-ben született György nevű fiuk, aki azonban még csecsemőkorában meghalt, majd 1672-ben született Julianna nevű leányuk, és 1676-ban másodszülött fiuk, Ferenc.
Nem sokkal Ferenc születése után, 1676. július 8-án meghalt I. Rákóczi Ferenc. Az özvegyen maradt Zrínyi Ilonának sikerült elérnie a császári udvarnál, hogy ő maradhasson a gyermekei gyámja, jóllehet I. Rákóczi Ferenc halála előtt I. Lipót császár pártfogásába ajánlotta őket. Ez azt jelentette, hogy az ő kezelésében maradt a hatalmas Rákóczi vagyon és a várak, többek között Regéc, Sárospatak, Makovica és Munkács parancsnoksága. 1682-ben feleségül ment a nála 14 évvel fiatalabb Thököly Imréhez. Cselekvő részese volt második férje oldalán a Habsburgok elleni kuruc felkelésnek.
Bécs 1683-as sikertelen ostroma után a törökök és Thököly velük szövetséges kuruc csapatai állandó visszavonulásra kényszerültek, sőt a kurucok csapatostul kezdtek átállni a császáriak mellé, ezért a gróf gyors egymásutánban kénytelen volt feladni a Rákócziak várait. 1685 végén a császári csapatok körülvették az utolsó erősséget, Munkács várát is, amit Zrínyi Ilona több mint két évig védett Antonio Caraffa generális-vezette sereg ostroma ellenében. Buda visszafoglalása után azonban helyzete tarthatatlanná vált. 1688. január 17-én kénytelen volt a várat feladni, de elérte, hogy annak védői amnesztiát kapjanak a császártól, és hogy a Rákóczi-vagyon gyermekeinek nevén maradjon. A megállapodás értelmében azonban Bécsbe kellett mennie gyermekeivel együtt, ahol a megállapodást részben megsértve, gyermekeit elvették tőle. 1691-ig az Orsolya-rend zárdájában lakott, gyakorlatilag a császár túszaként, ahol lányát, Rákóczi Juliannát is nevelték. Fiát, II. Rákóczi Ferencet azonban Neuhausba vitték, jezsuita iskolába, így anya és fia soha többé nem találkozhattak. 1690-ben, a zernyesti csatavesztés során Heissler gróf, császári altábornagy Thököly fogságába került. 1692 januárjában Zrínyi Ilonát kicserélték a fogoly tábornokra. Búcsúlevelét, amelyet ekkor írt fiának, II. Rákóczi Ferenc valószínűleg sohasem kaphatta meg.
1699-ben elkísérte férjét a török száműzetésbe. Nikomédiában halt meg, 1703-ban. Koponyáját fia maradványaival együtt, 1906. október 29-én Kassán, a Szent Erzsébet-székesegyházban helyezték végső nyugalomra.
Ferenc (Borsi, 1676. március 27.–Rodostó, 1735. április 8.)1682-ben Thököly Imréhez ment férjhez. Tőle három gyermeke született, de mindegyikük – köztük az is, akivel Munkács ostroma idején várandós volt – kiskorában meghalt.
Munkács hősies védelmét számos festmény is megörökíti (például Madarász Viktor 1864-ben alkotott Zrínyi Ilona a vizsgálóbíró előtt című képe).
Nevét viseli a Matematikában Tehetséges Gyermekekért alapítvány (MATEGYE) által megrendezett országos matematikai verseny: Zrínyi Ilona Matematikaverseny.
Köpeczi Béla – R. Várkonyi Ágnes: II. Rákóczi Ferenc (3. javított kiadás; Osiris Kiadó, 2004) ISBN 963-389-508-1
Gyöngyösi István: Thököly Imre és Zrínyi Ilona házassága – Palinódia (Kesergő nimfa) (Balassi Kiadó, 2000)

Zrínyi Miklós (1620–1664) horvát bán, költő, hadvezér, politikus, aki vadbalesetben halt meg

Zsámboki László (Kunszentmiklós, 1935 – Miskolc, 2012. január 25.) könyvtáros, a Miskolci Egyetem Központi Könyvtárának főigazgatója, a Selmeci Műemlékkönyvtár kialakítója, vezetője.
Zsámboki László 1959-ben jogi, majd 1965-ben könyvtárosi diplomát szerzett. 1956-ban részt vett a fővárosi forradalmi eseményekben (a Magyar Rádiónál és a Parlamentnél), és könnyebben megsebesült. Ezután kőművesként, ácsként és szobafestőként dolgozott. 1959-től két évig a Nehézipari Műszaki Egyetem Központi Könyvtára tudományos munkatársa volt, majd 1961-ben a Kohómérnöki Kar dékáni hivatalának titkára, illetve hivatalvezetője lett. 1969-ben, az új könyvtárépület átadásakor tudományos főmunkatársként tért vissza a könyvtárba. A dékáni hivatalban folyó munkája során ismerkedett meg a kar, illetve az egyetem neves professzoraival, akik visszaemlékeztek a selmeci múltra, és ennek nyomán kezdett érdeklődni ő is a Selmeci Akadémia története iránt. Munkásságára a legnagyobb hatással Gyulay Zoltán professzor volt, aki maga is gondozta és kutatta a selmeci múltat, annak emlékeit. Amikor a soproni és a miskolci egyetem megegyezett a Sopronban tárolt selmeci könyvtár megosztásáról, a Miskolcra került anyagot Zsámboki László vette kezelésbe, és az új könyvtárépület kiállítótermében berendezett Selmeci Műemlékkönyvtár elrendezése az ő keze nyomát viseli. Tudományos alapossággal dolgozta fel a könyvtár anyagát, és az erről szóló összefoglaló művét (A Selmeci Műemlékkönyvtár) 1976-ban jelentette meg. A könyv 1978-ban németül is megjelent (Die Schemnitzer Gedenkbibliothek von Miskolc in Ungarn).
A muzeális könyvtár feldolgozása során érdeklődése kiterjedt az egyetemtörténet feldolgozására is, amit számos megjelent egyetemtörténeti, tudománytörténeti és könyvtártörténeti tanulmánya jelzett. 1982-ben kezdeményezte levéltár létrehozását az egyetemen és ennek érdekében a Selmeci Akadémia legfontosabb iratainak Miskolcra hozatalát. Az Egyetemi Levéltár a Központi Könyvtár keretén belül jött létre, és első vezetője Zsámboki László lett. A levéltári gyűjtemény ezt követően fokozatosan bővült az egyetem egységeinek öt évnél régebbi iratanyagával, illetve bekerültek az egykori professzorok hagyatékai is. Emiatt 1963-ban megalakult a Különgyűjtemények Osztálya, ami az egyetemtörténeti gyűjteményt tartalmazta. Ennek eredményeként szorgalmazta az Egyetemi Múzeum megalakítását, amely végül  1986-ban valósult meg. Az e téren folytatott munkássága nyomán, a bánya- és kohómérnök-képzés 250 éves évfordulóján, 1985-ben új, forrásértékű művel jelentkezett, a Selmectől Miskolcig 1735–1985 című könyvvel. Az 1980-as években elindította a magyar bányászattörténettel foglalkozó tanulmányainak sorát, és emellett az Országos Magyar Bányászati és Kohászati Egyesület történetét is feldolgozta. 1996-tól lett a Könyvtár, Levéltár, Múzeum nevet felvevő intézmény főigazgatója, és ezt a funkciót 2005-ig töltötte be. 2002-ben közös megállapodást hozott tető alá több magyarországi, szlovákiai és ausztriai felsőoktatási intézmény részvételével, ami a selmecbányai akadémia tényleges és szellemi örökösei közös múltjának együttes megbecsülésére jött létre. Közben kutatta és közzé tette a régi, neves selmeci professzorok életrajzát, elindította és szerkesztette a Közlemények a magyarországi ásványi nyersanyagok történetéből és A bányászat, kohászat és földtan klasszikusai című sorozatokat. Kutatói tevékenységét nyugdíjba vonulása után is folytatta – címzetes könyvtári főigazgatóként.
Munkásságát számos elismerés kísérte: 1986-ban megkapta a Szabó Ervin-emlékérmet, 2003-ban az Országos Magyar Bányászati és Kohászati Egyesület aranygyűrűs tiszteleti tagja lett, a Miskolci Egyetem a Signum Aureum Universitatis éremmel tüntette ki, Selmecbánya pedig a város ezüstérmét és díszfokosát adományozta számára. Emellett megkapta a Debreceni Márton-, a Delius Christoph T.- és a Mikoviny Sámuel- egyesületi emlékérmet is.
Miskolcon hunyt el 2012. január 25-én. Helyi búcsúztatása február 3-án a Deszkatemplomban volt, de hamvait február 7-én Kunszentmiklóson, a Felszegi temető családi sírboltjában helyezték örök nyugalomra.
Zsámboki László: A Selmeci Műemlékkönyvtár. Miskolc: Nehézipari Műszaki Egyetem Központi Könyvtára. 1976. ISBN 9630105578  
Zsámboki László: Die Schemnitzer Gedenkbibliothek von Miskolc in Ungarn. Miskolc: Borsod m. Nyomdaipari Vállalat. 1978. ISBN 9630116308  
Zsámboki László:  Agricola-első kiadások a Selmeci Műemlékkönyvtárban.  Bányászati és kohászati lapok. Kohászat,   CXV. évf.  5. sz. (1982)   216–217. o.
Zsámboki László: A Selmeci Bányászati és Erdészeti Akadémia oktatóinak rövid életrajza és szakirodalmi munkássága, 1735-1918. Miskolc: Nehézipari Műszaki Egyetem. 1983.  
Tar Sándor – Zsámboki László: Selmectől Miskolcig, 1735-1985. Zsámboki László (szerk.). Miskolc: Nehézipari Műszaki Egyetem. 1985. ISBN 9636610061  
Hiller István – Zsámboki László – Zsidai József: A műszaki felsőoktatás első könyvtára Magyarországon, 1735-1985: Selmecbánya, Sopron, Miskolc. Miskolc: Nehézipari Műszaki Egyetem. 1989. = A Nehézipari Műszaki Egyetem Központi Könyvtárának kiadványai,  23. ISBN 9636611653  
Zsámboki László: Gondolatok a bányászati és kohászati tudomány és szakirodalom 16. századi kibontakozásáról. In  Agricola évszázada. Zsámboki László (szerk.). Miskolc: Miskolci Egyetem Bányamérnöki Kara, Kohómérnöki Kara stb. 1994.  
Zsámboki László:  Bepillantás a Selmeci Műemlékkönyvtárba.  Bányászati és kohászati lapok. Kohászat,   CXXVIII. évf.  4–5. sz. (1995)   176–178. o.
Zsámboki László: Selmeci ezüst, körmöci arany: Válogatott tanulmányok a szerző születésének 70. évfordulója tiszteletére. Rudabánya-Miskolc: Érc- és Ásványbányászati Múzeum stb. 2005. ISBN 9638657553  
Zsámboki László: Selmecről indultunk, 1735-1949: Az akadémiai szintű műszaki felsőoktatás magyarországi megindításának 250. évfordulójára. Miskolc: Miskolci Egyetem. 2012.
Szendi Attila:  Zsámboki László (1935–2012).  Könyv, Könyvtár, Könyvtáros,   XXI. évf.  3. sz. (2012)   52–53. o.
Hadobás Sándor:  Dr. Zsámboki László (1935–2012).  Bányászattörténeti Közlemények,   VII. évf.  13. sz. (2012)   96–100. o.
Zsámboki László: Selmeci ezüst, körmöci arany: Válogatott tanulmányok a szerző születésének 70. évfordulója tiszteletére. Rudabánya-Miskolc: Érc- és Ásványbányászati Múzeum stb. 2005. ISBN 9638657553 Fülszöveg

zsidó, az izraelita vallás, (zsidó vallás vagy judaizmus) hívének, követőjének megnevezése
zsidó, a zsidó néphez tartozó ember (így lehet ókori júdai, ókori izraeli, a zsidó nemzetiség tagja, illetve mai izraeli)Zsidó, Pest megyei település, 1943 óta Vácegres a neve.Lásd még:

A zsidók (más néven héberek vagy izraeliták; héberül: יְהוּדִים, Jehudim; jiddisül: ייִדן, Jidn) ókori közel-keleti nép, valamint a magukat ettől a néptől származtató, illetve a zsidó vallást követő, kulturálisan és nyelvileg heterogén összetételű emberek közössége a világ minden részén.
A zsidó név végső soron a héber Júda vagy Jehuda törzsnévre vezethető vissza (lásd: Júda). A népnév héber megfelelője jehudi, יהודי. Egyéb nyelveken szintén e szó különböző alakváltozataival jelölik a zsidó népet, például görög: judaiosz, Ιουδαιος, latin iudeus (azaz Iudaea tartománybeli), német Jude, angol Jew, francia juif, spanyol judío.
A zsidókat az ókorban hébereknek is nevezték, egyes nyelveken a mai napig a héber népnév alakváltozataival jelölik őket (például olasz ebreo, orosz еврей, jevrej, román evrei). A 19. századtól a 20. századi rendszerváltásig a magyarországi zsidók gyakran inkább az izraelita, mintsem a zsidó névvel jelölték önmagukat.
A zsidó hagyomány szerint - amit nagy részben a régészeti leletek és a nyelvészeti kutatások valamint genetikai vizsgálatok is alátámasztanak - a zsidóság a Közel-Keletről, pontosabban Levante térségéből származik.
Ebben a térségben laktak az ókori héberek, majd első és később második száműzetésük alatt is maradt folytonos jelenlétük.
Izrael a zsidó államként ismert ország. A zsidók az ókori héber népességtől származtatják magukat.
Ez a hagyomány a lehető legteljesebb mértékben bizonyított a legújabb kori kutatások eredményeképp.
Izrael mint népnév első történeti említése Merneptah fáraó sztéléjén olvasható. Ez az ún. egyiptomi kivonulás feltételezett időszaka utánra datálható.
Külön érdekesség, hogy bár a héber népesség öröksége több téren is mutat kulturális folytonosságot az azt megelőző kánaáni kultúrával - ami a környező nyugatsémi kultúra szerves része - eredete mind a zsidó hagyomány szerint, mind a szakterület kutatói szerint szoros rokonságot mutat az ókori mezopotámiai civilizációval.Ezen rokonság igen sokrétű és összetett.
Ennek több oka is lehet. Az egyik lehetséges oka, hogy a zsidó hagyomány szerint Ábrahám - a zsidóság első ősapja - Mezopotámiából származik, s feltehetőleg, amennyiben történeti személyként létezett, kizárásos alapon legkésőbb az óbabiloni kor idején hagyhatta el a fejlett mezopotámiai világot. Ennek nyoma maradt a héber törvénykezésben, ami számos egyezést és párhuzamot mutat a nyugatsémi amurrú törvénykezéssel. Az amurrú törvénykezési hagyományok a nagy babiloni uralkodó Hammurapi babiloni király törvénygyűjteményébe is belekerültek.A rokonság második rétege a héberek első száműzetése, az ún. babiloni fogság jelentős időszakának terméke.
A zsidóság történetének ezen, talán legjelentősebb fejezetében alakult ki a területi identitástól jóval függetlenebb, életképes diaszpóra-lét.
Ez alapozta meg a ma ismert zsidóság szerkezeti és ideológiai felépítését. Ezen fejlődés legjelentősebb eseménye a Szóbeli Tan írásba foglalásának igénye és kezdete, ami csak jóval a második száműzetés kezdete után fejeződött be.A Szóbeli Tan az Írásbeli Tan - a tulajdonképpeni Tóra - sokszor gyakorlati, magyarázó jellegű, de igen sokrétű, és folytonosan bővülő kiegészítése.
Ez a zsidó hagyomány szerint a mózesi tóraadás idejétől kezdve öröklődött nemzedékről nemzedékre.
Ez a hagyomány a Talmud tartalmának és témainak alapja is.Mindezzel párhuzamosan, meg kell említeni, hogy a zsidó hagyomány a héber nép létrejöttét az ún. egyiptomi kivonulástól számítja.
Amint az a Biblia történeteiből is ismert, a héber nép keletkezésének legmeghatározóbb időszakának az ún. egyiptomi fogság, és az azt követő kivonulást tartja.
Ezen esemény történeti szempontból vitatott a korabeli egyértelmű írásos bizonyítékok hiányában.
Ennek ellenére jogos lehet Josephus Flavius feltételezése, mely szerint az ókori héberek jelenléte ókori Egyiptomban nem más, mint az ún. hükszosznak nevezett közel-keleti sémi nyelvű népesség uralmának időszaka, vagy részben hatással lehetett a zsidó nép kialakulására, illetve a Teremtés és a Kivonulás történetéhez is alapmotívumokkal szolgált.
A zsidóság története igen igen hosszú az emberiség történetének egészéhez viszonyítva.
Ha beleszámítjuk az ókori héberek történetét - amely az ősi mezopotámiai kultúrában gyökerezik - akkor a zsidó nép története az egyik legrégebb óta folytonos és mai napig fennmaradt etnovallási csoport.
A zsidóság mint népcsoport jórészt genetikai rokonságot mutat a többi levante térségéből származó népesség leszármazottaival.
A zsidóság mint vallás pedig az első egyistenhit az emberiség történetében. Hiedelemvilágának és szertartásainak több tétele a kereszténység és az iszlám alapja.A héber nyelv, melynek klasszikus változata a zsidó liturgia nyelve, és modernizált változata Izrael államának hivatalos nyelve, sémi nyelv, rokonságban áll az arab, arámi és egyéb sémi nyelvekkel.
A zsidóság száműzetései során a hébert a hagyomány átörökítésére és liturgiai célokra használta. Párhuzamosan érdekes keveréknyelvek alakultak ki a helyi diaszpóra nemzsidó nyelve, és a héber/arámi szókészlet és kifejezésmódok keveredéséből.
Ennek leginkább fennmaradt és ezért legjobban tanulmányozható példája a jiddis nyelv.
A héber írás ma ismert formája az ún. birodalmi arámi alfabetikus írásrendszer.
Ezen ábécé először az Újasszír Birodalom idején került hivatalosan használatba. Formailag a zsidóság babiloni diaszpórája óta gyakorlatilag változatlan, a mai napig.
Az ókori héberek a föníciaihoz igen hasonló, azzal gyakorlatilag megegyező ábécé-t használtak a babiloni fogság időszakáig.
A zsidóság Bár Kochba király nevével fémjelzett szabadságharcának (i. sz. 132-135-ig) leverése után Róma kegyetlen megtorlásba kezdett. A felkelés kirobbantásában nagy szerepe volt rabbi Ákivának, akinek nagy számú követője volt, és Bár Kochbáról kijelentette, hogy ő a messiás. Az életben maradt zsidók és akiket nem hurcoltak el rabszolgának, kénytelenek voltak elhagyni az ősi földet. A Földközi-tenger partvidékén már jelentős létszámban éltek közösségek (Törökország, Itália, Dél- Spanyolország, Görögország). A zsidók azért telepedtek le itt, mert ezek jelentős kereskedelmi helyek voltak. Itt kereskedtek is, nem csak pásztorkodtak.
Rómában, Görögországban, Alexandriában voltak a nagyobb zsidó kulturális központok.
Az Alexandriai Philón ennek a korszaknak az egyik legnagyobb zsidó tudósa volt, és Tóra (Mózes könyve) kommentárjairól, értekezéseiről vált híressé.
Talmud: Nem szent könyv. Jelentése tanulás. Sokszor egymásnak ellentmondó párbeszédek, naplószerű gyűjteménye. Központi része a Misna, melyet i. sz. 219 előtt zártak le. Keletkezése a javnei főiskola megalakulásától eredeztethető, i. sz. 69 körül. A második jeruzsálemi Szentély lerombolása (i. sz. 70) után megszűntek az áldozatbemutatások és zarándok ünnepek (4 volt évente), ezek helyét az imádságok vették át. Új szabályelveket kellett a rabbiknak felállítani, egy új zsidó életforma alapjait kellett lerakni. Ezek a szabályrendszerek az élet minden területét átfogták és gyakorlati útmutatásként szolgáltak, szolgálnak. Mindenben az Írott Tanra (Tauró sebiszkáv) a Tórára és a hagyományokra támaszkodik.
Az európai zsidóság két nagy csoportra oszlik: a szefárdok a nyugati, míg az askenázik a keleti részén (pl. Galícia). Utóbbiak a németre alapuló jiddis nyelvet használják.
A zsidók már az ókortól kezdve, de különösen a kora középkorban tömegesen telepedtek az európai államokba. 
Az 5. században a mai Franciaország területének lakói felvették a kereszténységet, és az első frank uralkodó erőszakos térítésbe kezdett.
Zsidókkal is fel akarták vetetni a keresztény vallást, azért kikötötték, hogy addig nem érintkezhettek keresztényekkel, míg maguk is azzá nem váltak. Erőszakkal kereszteltek meg gyerekeket. A zsidók nem voltak hajlandóak feladni hitüket, így beszűkült a kereskedelem.
Dagobert 623-ban a zsidókat kitiltotta a Frank Birodalom területéről, aki az akkor még lazán kapcsolódó Dél-Franciaország területére menekültek, ahol a közösségek virágzásnak indultak.
Nagy Károly (768-800) - a Karoling-dinasztia képviselője német-római császár lett. Helyre akarta állítani a Nyugatrómai Birodalmat. Meghódította a mai Németország területét, Itáliát, Belgiumot, Spanyolországot, a Kárpát-medencét, az egykori római Pannoniát, a Duna határáig. Erőszakos keresztény hittérítést folytatott.
A zsidóság létszáma megnövekedett ezen az összevont területen. Károly felismerte ennek hasznát. Kereskedelmi kapcsolataik révén - a rádhániták által - a zsidók kapcsolattartókká lettek az egyes területek között. A gazdasági helyzet jobb lett. Kiváltságként a zsidó települések települési autonómiát kaptak, melyeknek élén a zsidó magister állt.
Nagy Károly fia Jámbor Lajos uralkodásának ideje alatt újra elkezdődött a zsidó üldöztetés, mivel az uralkodó erős katolikus befolyásolás alatt állt. Halála után 3 részre szakadt szét a Frank Birodalom:
3. Lotaringia német hatás alá kerültEzeken a területeken tartományurak uralkodtak, a hatalom nem volt centralizált, erősödött a klérus befolyása. A zűrzavaros helyzetből Németország területére indult meg a zsidók menekülése, különösen azután, miután I. Ottó itt megerősítette a központi hatalmat. Ők voltak az askenázi, Kelet Európából elszármazott zsidók, akik kezdetben németül, majd e nyelv elferdítéséből származó jiddis nyelven beszéltek. I. Ottó országában is viszonylagos szabadságot élveztek a zsidó közösségek. Általános önvédelmi okokból gettókban (olasz szó) telepednek le. Köln, Worms, Mainz a virágzó szellemi élet központjai. Híres talmud iskolák jöttek létre. Gersom rabbi munkássága kiemelkedő.
A keresztes háború idején veszélyben voltak ezek a virágzó közösségek, mert nagy számban indultak meg ezek ellen a csapatok. Remete Péter végig fosztotta Németországot.
A 8-9. században az iszlám és a kereszténység szorításában a kelet-európai sztyeppéken élt kazárok népe testületileg a zsidó vallást vette fel. Ez némi genetikai rokonságot is eredményez a mai zsidók bizonyos ága és közöttük.
A 11. századtól kezdve a zsidóság szellemi központja a keresztény Európába tevődött át. A keresztények Jézus gyilkosait látták bennük, s mivel a zsidók állhatatosan kitartottak ószövetségi hitük mellett, Európa-szerte gyakoriak voltak az üldözések. Amikor a keresztények kiűzték a Pireneusi-félszigetről a mórokat, megváltozott a zsidók helyzete is. A 14. században már erőszakkal igyekeztek keresztény hitre téríteni őket. Ekkor jött létre az ún. marranók csoportja, a színleg katolikus vallásra tért zsidóság rétege. 1492-ben a spanyolok minden meg nem keresztelt zsidót kiűztek az országból. 
A szefárdok (ibériai zsidók) ekkor Észak-Afrikában, a Török Birodalom nyugati részén kerestek menedéket, mert a muszlimok jobban megtűrték őket, mint a keresztények. Tömeges kivándorlás indult meg Spanyolországból Franciaország, főleg annak déli vidékei felé is. Ott a közösségek ekkor viszonylagos szabadságot élveztek. Ebben az időszakban terjedt a Zóhár, a kabbala leghíresebb műve. 
Közép- és Kelet-Európában az askenázi zsidók éltek. Német és osztrák területen ők is gyakori üldözéseket szenvedtek. Helyzetüket a 16. századi reformáció sem változtatta meg. 
A zsidók Európa minden országában külön városnegyedekben (gettókban) voltak kénytelenek élni. Csak meghatározott foglalkozásokat űzhettek, nem utazhattak szabadon. Ruházatukon megkülönböztető jelet voltak kötelesek viselni. Az elnyomás azonban csak tovább erősítette bennük a különbözőség és kiválasztottság tudatát. Az elhivatottsággal kapcsolatban erős, egyetemes messianisztikus áramlat fejlődött ki (pl. Szabatáj Zevi mozgalma a 17. században). 
Közép-Európából már a középkorban sok zsidó menekült Lengyelországba, mert az ottani katolikus uralkodók jól bántak velük. A 18. század végén kb. 1 millió zsidó élt Lengyelországban (az összlakosság kb. 10 %-a). Itt, a 18. századi Lengyelországban jelentkezett a haszidok misztikus mozgalma. Alapítója, Izrael Baol Sem Tov (1700-1760) azt hirdette, hogy Istennel misztikus kapcsolatot lehet és kell kialakítani. 
1792-ben a francia forradalmi gyűlés kimondta a zsidók egyenjogúságát. Hamarosan Hollandia is követte a példáját, majd 1848-1870 között Nyugat-Európa számos országa. 
A 19. század folyamán Nyugat-Európában polgárjogot és vallásszabadságot nyert zsidóság kötelességének érezte, hogy alkalmazkodjon a társadalomhoz, amely befogadta őket. Létrejött egy sajátos zsidó felvilágosodás-mozgalom (hászkálá) Moses Mendelssohn vezetésével. A keresztény és zsidó etika és néhány vallási alapelv azonosságára vagy hasonlóságára hívták fel a figyelmet. Későbbi követőik már elvetették a Talmudot, sőt az isteni kinyilatkoztatás jelentőségét is. Sokan a kereszténység felé sodródtak, mások az ateizmus hatása alá kerültek. 
Ugyanakkor Kelet-Európában, Oroszországban 1882-ben, majd később Lengyelországban is módszeres zsidóüldözésekre, pogromokra került sor. A közösségek sok embert vesztettek, sokat szenvedtek ebben az időben. Védekezésképpen magukba zárkóztak, de igen erős hitéletet fejlesztettek ki. Ekkor indult meg a zsidók tömeges kivándorlása Palesztinába és az Egyesült Államokba, ahol szívesen fogadták őket. 
Az európai zsidóság egy részének erőteljes asszimilálódása ellenére a 19. század második felében erős antiszemitizmus terjedt el Európa-szerte. A németek később, Hitler vezetésével hivatalos ideológiájukba (nácizmus) építették be az antiszemitizmust, a zsidók üldözését. Ez a második világháború idején 6 millió zsidó kivégzéséhez vezetett. 
Az antiszemitizmus elleni reakcióként lépett fel a 19. század végén a zsidó cionista mozgalom. Ennek célja a zsidóság Palesztinába való visszatérésének elősegítése és az önálló zsidó állam megalapítása volt. A mozgalom eszmei vezére Theodor Herzl a Judenstaat (A zsidó állam) című könyvében fogalmazta meg a cionizmus lényegét. A cionisták törekvései csak 1948-ban, a nagy világégés, a holokauszt, a "vészkorszak" után, Izrael állam létrejöttével valósultak meg.
Amerikában szinte már e világrész felfedezése óta éltek zsidók. A szefárdok és marranók vándorútja előbb Közép- és Dél-Amerikába vezetett: Mexikóba, Peruba és Brazíliába. A marranókat azonban mindenhol üldözte a spanyol és portugál inkvizíció, és ahol érte máglyára hurcolta őket. Ezért később mindinkább  Észak-Amerika holland és angol gyarmatai felé fordultak. 
A 17-18. század folyamán számos szefárd zsidó kolónia létesült az észak-amerikai városokban. A 19. század folyamán megerősödött a zsidó bevándorlás az Egyesült Államokba. Számos német és osztrák zsidó vállalkozó és kereskedő létesített vállalatokat, üzleteket, és gazdagodott meg belőlük. Utánuk lengyel és orosz zsidók érkeztek. 
Észak-Amerika 1880–1914 között a nagyfokú zsidó bevándorlás által a világ legnagyobb zsidó centrumává nőtt (több mint 3 millió zsidó lakossal). Az Egyesült Államokon kívül jelentős zsidó kolóniák létesültek ebben az időben Kanadában, Argentínában, Brazíliában, továbbá más földrészeken, Dél-Afrikában és Ausztráliában is. Ennek a minden addiginál hatalmasabb zsidó kivándorlásnak oka a felerősödött kelet-európai zsidóüldözés, a fellángoló véres pogromok voltak.
Magyar zsidó lexikon. Szerk. Ujvári Péter. Budapest: Magyar Zsidó Lexikon. 1929. Online elérés
Szemita-világ. (Zsidó adomák). In: Gracza György: A nevető Magyarország. Bp, 1901. I. kötet. 325-350. old.
Luxemburgi Zsigmond, németül: Sigismund von Luxemburg (Prága, 1368. február 14. – Znaim, 1437. december 9.) magyar, német és cseh király, német-római császár, a késő középkori Európa egyik legjelentősebb személyisége, a hercegi birtokáról elnevezett német eredetű Luxemburgi-ház tagja. 
Nevéhez fűződik az utolsó összeurópai keresztes hadjárat megszervezése (1396), a nagy nyugati egyházszakadás felszámolása (1417) és a huszitizmus elleni harc megkezdése. Magyarországon 1395-ig első feleségével, Nagy Lajos lányával, Máriával együtt ült a királyi trónon. Magyar királyként elsősorban Dalmácia elvesztésével, fényes visegrádi, budai és székesfehérvári építkezéseivel, illetve az Oszmán Birodalommal szembeni defenzívába vonulással, a végvárrendszer kiépítésével, valamint törvényeinek előremutató jellegével írta be magát a történelembe. Fiúörökös hiányában királyságaiban utódjául lánya férjét, a tehetséges Habsburg Albertet jelölte meg. Több mint ötven évig viselte a magyar koronát, ezzel a magyar történelem második leghosszabb ideig regnáló uralkodója.
Születése körül van némi bizonytalanság, de a források helyes ismerete eligazíthat bennünket ebben a kérdésben. Dieter Veldtrup (1988) szerint: „Zsigmond 1368. február 14-én Prágában született. Az apja, aki ekkor éppen Nürnbergben tartózkodott, négy nappal később már eljegyezte őt közvetlenül azután, miután megérkezett a császárné szerencsés szülésének a híre Nürnbergbe, Nürnberg várgrófjának ifjabb leányával, Katalinnal.”
Amikor Nagy Lajos meghalt, vele meghalt a magyar Anjou-ház utolsó férfisarja, ezért a két lánya, Hedvig és Mária örökölte a trónt. Hedvig a bárók akarata szerint Lengyelország uralkodója lett, Mária pedig Magyarország királynője, s ezzel megszűnt a két ország perszonáluniója. Szinte azonnal megindult a verseny Mária kezéért, hiszen aki a férje lesz, az lesz Magyarország uralkodója.
A bárók három pártba tömörültek, és mind a három pártnak megvolt a maga jelöltje. A Lackfiak Mária vőlegényét, Luxemburgi Zsigmondot (IV. Károly német-római császár fiát, Vencel német és cseh király fivérét) támogatták. A Garaiak, Garai Miklós nádor és Erzsébet anyakirályné jelöltje Lajos orléans-i herceg (V. Károly francia király gyermeke és VI. (Őrült) Károly fivére) volt; Lajos és Mária diplomáciai úton házasságot is kötött. A délvidéki Horváti család II. Anjou vagy Kis Károly nápolyi királyt akarta a trónra, és 1385-ben meg is koronázták. 40 napig uralkodott, majd Garai nádor és Erzsébet megölette. Zsigmond még Kis Károly koronázása előtt Csehországba menekült.
A Horváti testvérek összefogtak a királynő és édesanyja ellen, és 1386-ban a nádorral együtt elfogták őket. A nádort, aki hősiesen küzdött, lekaszabolták, majd lefejezték, az anyakirálynőt és lányát Novigrad várába zárták. A bárók így jobb híján Zsigmond mögé sorakoztak fel, mivel ő 1385-ben már feleségül vette Máriát. Zsigmondot 1387-ben királlyá koronázták.
Zsigmond a trónért egyezséget („ligát”) kötött bizonyos bárócsoportokkal, mert a megcsappant királyi hatalom már nem tette lehetővé, hogy mindenkitől függetlenül politizáljon. Az egyezség értelmében a nádor pedig Lackfi István lett. Zsigmond ugyan elnyerte a koronát, de kénytelen volt együttműködni a ligával, kielégíteni a bárók területi igényeit. Az Anjou-kor elején helyreállított várbirtokrendszer összeomlott, mert Zsigmond a királyi birtokok felét eladományozta. Nagy Lajos halálakor a király még az ország háromszáz vára közül 160-nak volt az ura, Zsigmond uralma alatt ez a szám 70-re csökkent. Ekkor kezdtek kialakulni a hatalmas mágnásvagyonok.
Az uralkodó kísérletet tett hatalmának megszilárdítására. Új embereket emelt a bárók közé, hozzá hű főurakat, mint Cillei Hermann, Ozorai Pipó, Stiborici Stibor, de a Báthory, Rozgonyi, Tallóci, Garai családok felemelkedése is ekkor kezdődött. Mivel a bárók helyett inkább köznemeseket juttatott hatalomra, 1401-ben már az egész liga fordult szembe Zsigmonddal. Elfogták a királyt, de Garai Miklós hősiesen túszul adta magát a királyért cserébe. Miután Zsigmond visszakapta trónját, létrejött a királyhű bárókat tömörítő Garai-Cillei liga. A megállapodás következtében pedig az 1395-ben egy lovasbalesetben, az éppen megszületett gyermekével együtt életét vesztett Mária révén megözvegyült Zsigmond 1401-ben felbontotta eljegyzését Piast Margit briegi hercegnővel, és még ebben az évben eljegyezte Cillei Borbálát, akit 1405-ben feleségül is vett.
Zsigmond a helyzete megszilárdítása érdekében a magyar egyházat, elsősorban mint anyagi forrást igyekezett a királyi hatalom szolgálatába állítani. 1404-ben rendelkezést hozott, amelynek értelmében királyi engedményhez kötötte a pápai bullák kiadását (placetum regium – királyi tetszvényjog). Ennek értelmében még a pápa rendelkezéseit is csak akkor lehetett kihirdetni az országban, ha abba a király beleegyezett.
A 14. század gazdasági fejlődése a városok, különösen a szabad királyi városok számának és lélekszámának növekedését eredményezte. Kevés szabad királyi város volt, mint például Buda, Pozsony, Bártfa, Eperjes, Kassa, a városfejlődés viszont önmagához képest jelentős volt Magyarországon. Mivel a városok lakossága elkötelezetten támogatta Zsigmondot, nagy szerepük volt a politikai stabilizációban, hiszen egyikük sem akart főúri függés alá kerülni, vagy kiváltságaikat elveszíteni. Az uralkodó növelte a fallal körülvett városok számát, kedvezett a városok kereskedelmének, elrendelte a súly- és mértékrendszer egységesítését. A mértékek közül a Budán szokásosak maradtak használatosak (1405. évi I. törvénycikk: „hogy a folyó és szilárd testek mértékét az egész országban Budaváros mértékéhez kell alkalmazni”). Gazdasági törvényei egyfajta korai merkantilizmust képviseltek, védővámokat szedett a külföldi kereskedőktől és azok csak nagyobb tételben adhatták el áruikat, miközben a belföldi kereskedők szabadon kereskedhettek. A nemesfémek és bármely feldolgozatlan érc kivitelének, a sók behozatalának tilalma a királyi jövedelmek növelését szolgálták.
1405-ben a király városi dekrétumokat bocsátott ki, ezek a törvények a városok és polgárságuk pozícióit erősítette; egyebek közt szentesítette a városok jogát a lakosaik fölötti önálló ítélkezésre, bíráit pallosjoggal ruházta föl. Az 1405. évi dekrétumoknak már a bevezetője is falvakat emel mezővárosi, mezővárosokat városi rangra, és elrendeli a védőfalak építését. Az 1435-ben tartott rendi gyűlésen már a negyedik rend, a polgárság is képviseltethette magát.
Budán az 1370-es évek végétől Nagy Lajos király nagyszabású palotaépítkezésekbe kezdett, amelyet Zsigmond még nagyobb léptékben folytatott, majd 1408-ban végleg Budára költöztette udvarát. Az ország központjában megalapította az első fővárosi egyetemet. Az uralkodó kérésére IX. Bonifác pápa 1395. október 6-án kiadta az óbudai egyetem első alapítólevelét. A pápa teljes, négy fakultásból álló egyetem létesítésére adott engedélyt. Vezetője Órévi Lukács (budai prépost, majd csanádi püspök) lett. Az új egyetemen az összes - teológiai, kánonjogi, orvosi, valamint szabad művészetek - fakultáson megindult a tanítás. Szoros kapcsolatban állt az új intézmény a bécsi egyetemmel, ars-fakultásán bécsi magisterek is tanítottak, viszont óbudai bakkalaureusokról tudunk, akik a bécsi egyetemen adtak elő.
1402-ben Budán a városigazgatás demokratizálását célzó társadalmi mozgalom bontakozott ki. A fővárosi felkelésbe az egyetem vezetői is belekeveredhettek, s Zsigmond 1403-ban feltehetőleg bezáratta az egyetemet, melyet hét év múlva indított újra. XXIII. János pápa 1410. augusztus 1-jén írta alá bulláját az óbudai egyetem újraalapításáról. A négy klasszikus fakultású egyetem megkapta mindazon kiváltságokat, amelyeket a nagy európai egyetemek élveztek. A kor kiemelkedő jelentőségű eseményén, a nyugati egyházszakadást megszüntető (1414 és 1418 között ülésező) konstanzi zsinaton a rangos egyetemek képviselői is megjelentek, és - Ulrich Richental korabeli krónikája szerint - köztük az óbudai egyetem 7 tanárával képviseltette magát. 1419 után már nincsenek adataink az óbudai egyetem további működéséről.
1408-ban Zsigmond létrehozta 24 bárói család részvételével a Sárkány Lovagrendet, a királyhű liga megerősítésére. Tagjai, báróként, helyet kaptak a királyi tanácsban, és birtokokat is kaptak, ami által csökkent a királyi birtokok területe és jelentősége, erősödött a nemesi vármegyerendszer. A török közelsége miatt (Szerbia hűbéres török állam lett) az ország déli részén végvárakból álló védelmi rendszert építtetett Ozorai Pipó irányítása alatt. Létrehozta a telekkatonaságot: a birtokosoknak minden 20 (később 33) jobbágy után fel kellett szerelni egy lovas íjászt. Zsigmond sokszor került pénzügyi zavarba, hogy bevételekhez jusson, gyakran rendkívüli hadiadót vetett ki, vagy elzálogosított várakat, falvakat. Így történt, hogy 1412-ben 16 szepesi helységet zálogosított el a lengyel királynak 37 ezer cseh garasért. Ezek a települések csak Lengyelország első felosztásakor, 1772-ben tértek vissza Magyarországhoz.
1437-ben kirobbant a Budai Nagy Antal-féle erdélyi parasztfelkelés, aminek közvetlen kiváltó oka az volt, hogy Lépes György, az erdélyi püspök három éven keresztül, míg rossz pénz volt forgalomban, nem szedte be az adót, majd mikor ismét „jó” pénz került forgalomba, visszamenőleg is követelte a tizedet.
1389 júniusában a rigómezei csata következtében Szerbia I. Bajazid vazallus államává vált. Zsigmond és bárói az első pillanatban felismerték a veszélyt, és a király belső gondjai ellenére 1389 és 1392 között minden évben hadjáratokat vezetett a Balkánra.
Zsigmond első balkáni hadjárata 1389-ben elfoglalta a mai Kragujevac környékén Borač és Čestin várát. Ez volt az első olyan eset, amikor magyar király a macsói bánság határán túl fekvő szerb területet vett birtokba. Ezután a törökök és a szerbek együttes erővel először 1390 elején törtek be Magyarországra. 1390 júliusában Sárói László temesi ispán Vitovnicánál szétvert egy újabb, betörni készülő török-szerb csapatot
Zsigmond második balkáni hadjárata 1390-ben semmilyen értékelhető sikert nem hozott (valószínű célja Ostrovica elfoglalása lehetett). A törökök ezenközben elfoglalták Galambóc kulcsfontosságú várát. A várat Zsigmond még az év decemberében megpróbálta visszavenni, de sikertelenül.
1391-ben meghalt I. Tvrtko bosnyák király, és Zsigmond hadjáratot hirdetett Boszniába, de végül inkább (valószínűleg) fegyverszünetet kötött Dabišával, az új királlyal, és kisebb haddal a Szerémségbe betört és az azt végigpusztító szerb–török csapatok ellen indult. (A sereg másik fele Perényi Miklós szörényi bán vezetésével a Temesközben harcolt – sikeresen – az oda is betörő törökök ellen). A törökök elpusztították Szávaszentdemetert, Nagyolaszt és Nagyenget.
Zsigmond harmadik balkáni hadjárata. A magyarok Nagyolasznál, majd (immár Zsigmond vezetésével) Nagyengnél fölvették velük a harcot, de még a második ütközet is csak döntetlennek minősíthető eredménnyel zárult. A nagyengi csatában kitüntette magát az ennek hatására egyre nagyobb szerephez jutó Maróti János, akinek öccsét, Maróti Dénest előzőleg (Nagyolasznál) elfogták a törökök.
1392 elején a törökök minden korábbinál nagyobb erővel törtek be a temesi végeken, és Zsigmond még bátyjától, Venceltől is segítséget kért (és kapott) Zsigmond a negyedik balkáni hadjáratra (sőt, még angol lovagok is jöttek sógorától, II. Richárd angol királytól, aki Zsigmond édesnővérének, Luxemburgi Anna cseh királyi hercegnőnek volt a férje). Ennek hatására a török hadak (amiket maga I. Bajazid szultán vezetett) nem bocsátkoztak nyílt ütközetbe, csak gátolták, késleltették a magyar hadak mozgását, amíg azok utánpótlásuk apadtán vissza nem fordultak.
Zsigmond ötödik balkáni hadjárata 1395-ben. Zsigmond ismét személyesen vezette a hadat, ezúttal Havasalföldre. Legyőzte a törökbarát Vlad vajda csapatait, visszasegítette trónjára az 1394-ben elűzött Mircsa vajdát. A magyar hadak a Dunáig jutottak, ahol visszavették a törököktől Kis-Nikápolyt (bolgárul Holovnik, románul Turnu Magurele). Miután elvonult a magyar sereg, a törökök betörtek Krassó és Temes megyékbe, de Csáky Antal és Marcali Miklós temesi ispánok Csák mellett legyőzték őket.A sikeren felbuzdult Zsigmond ki akarta űzni a törököt egész Európából, de 1396-ban Nikápolynál döntő vereséget szenvedett. Ezután már csak a védekezésre összpontosított, és a telekkatonaságot létrehozva átszervezte a magyar haderőt. Ezzel új adót vezetett be: húsz jobbágytelek után egy (lovas)íjászt kellett kiállítania minden nemesnek. Ezen felül a király „ideiglenesen”, a török veszély megszűntéig felfüggesztette a nemesség hadi szolgálatának idejét szabályozó törvényt. Ez utóbbi rendelkezését később I. Albert az országgyűlés kívánságára eltörölte.
Zsigmondot a telekkatonaság bevezetése ellenére sorra érték a kudarcok a törökök ellen, ezért a déli vidéken tagolt védelmi rendszert épített ki. Ennek legdélebbi részei az ütközőállamok voltak (például Havasalföld). Ez után következtek a déli határ mentén kialakított bánságok, s a harmadik vonalat az első végvárvonal adta, melynek központja Nándorfehérvár lett. 1428-ban sikertelenül próbálta meg visszafoglalni a törököktől Galambóc várát. A déli irányú küzdelmek alatt elveszítette Dalmáciát, ami ismét velencei fennhatóság alá került.
Zsigmondot 1410-ben választották német királlyá. Erre Rupert német király 1410-ben bekövetkezett halála adott alkalmat, akit a választófejedelmek 1400-ban a letett Vencel, Zsigmond bátyja helyére választottak meg. Akkor a cím kikerült a Luxemburgiak birtokából. 1410-ben azonban a választófejedelmek többsége nem Zsigmondot, hanem unokatestvérét, Jodok morva őrgrófot támogatta. Zsigmond mellett csak a trieri érsek és rajnai palotagróf (Rupert fia) állt, a többiek - Vencel, mint cseh király, a kölni érsek, a mainzi érsek, a szász választó és Jodok, mint Brandenburg tényleges és jogszerű ura - Jodokot támogatták. Zsigmond 1410. szeptember 20-án, amikor még csak négy választófejedelem volt a helyszínen, puccsszerűen saját magát nyilvánította német királlyá. Ehhez a brandenburgi választó szavazatát ő adta le saját magára. A brandenburgi tartományt azonban 1388-ban elzálogosította Jodoknak azzal a kitétellel, hogy ha öt éven belül nem váltja vissza, akkor az a szavazattal együtt végleg Jodokot illeti. 1397-ben ezen jogában Vencel, még mint német király, meg is erősítette Jodokot. Október 1-én azután a választók többsége Jodokot választotta királlyá. Az október 1-i választás résztvevői érvénytelennek tartották Zsigmond címét, azt azonban nem akadályozhatták meg, hogy a címet mindenféle hatalom nélkül használja — a tényleges hatalom megszerzésére kísérletet sem tett, mintha beérte volna a látszattal. A helyzetet az oldotta meg, hogy Jodok 1411. január 18-án váratlanul meghalt. Némi diplomáciai huzavona után - elsősorban a mainzi érsek ellenállását kellett legyűrni - a négy választófejedelem - miután a trieri és pfalzi választó elutasította, hogy új választásba belemenjenek - Frankfurtban 1411. július 21-én Zsigmondot egymás között német királlyá jelentette ki.Ezután hívta össze a konstanzi zsinatot (1414-1418), ahol egész Európát sikerült tárgyalóasztalhoz ültetnie. A bécsi kongresszusig (1814) ez volt a legnagyobb diplomáciai tárgyalás. A zsinat elsődleges feladata az 1378 óta tartó, egyházszakadással fenyegető helyzet felszámolása volt. Ekkor ugyanis 3 pápa volt, és mindegyiknek megvoltak a maga támogató országai. A két fő, szemben álló blokk a francia–spanyol–skót és a német–burgundi–angol szövetség volt.
Zsigmond 1415-ben I. Ferdinánd aragóniai királyt, miután a (törvényes) római pápával szemben az avigoni (ellen)pápát, XIII. Benedeket támogatta, személyesen látogatta meg Aragóniában, hogy a nagy nyugati egyházszakadást megszüntesse.
A politikai helyzetet bonyolította, hogy ekkor lángolt fel újult erővel Anglia és Franciaország százéves háborúja. 1415-ben V. Henrik angol király az azincourt-i csatában legyőzte a francia sereget, és komoly lépést tett a francia korona megszerzése felé, amire viszont elvi szövetségese, a Rettenthetetlen János burgundi herceg is pályázott.
1416-ban Angliába látogatott, és az angol királlyal megkötötte a canterburyi szövetséget, amelyben fegyveres támogatást ígért az angoloknak a franciák ellen. Ezt végül sohasem adta meg, de ennek lebegtetése óriási nyomás alá helyezte a franciákat a zsinaton, és az angol diplomácia is sokat profitált ebből. Így például a zsinaton önálló, ötödik nemzetnek ismerték el őket (addig a német nemzet részének számítottak), ami európai nagyhatalommá emelte Angliát.
Zsigmondnak végül sikerült elérnie, hogy mindhárom pápát lemondatták, és helyettük egyet, V. Mártont választották meg.
A kérdés az egyház megreformálása volt, mert ebben az időszakban az egyház tekintélye addig soha nem látott mélységekbe zuhant. Ám a reformok a pápaválasztás után lekerültek a napirendről. 1415-ben a konstanzi zsinaton hallgatták meg a cseh reformátort, Husz Jánost is, akit Zsigmond támogatott, ám a püspökök nyomására mégis elítélte, végül a zsinat máglyára küldte.
1419-ben Zsigmond bátyjának, Vencelnek a halála után joggal formálhatott igényt a cseh trónra. Konstanzi lépéseivel azonban maga ellen hangolta a cseheket, és elkezdődött a 17 évig tartó huszita háború, melynek leverésére keresztes háborút hirdetett. 1431-ben sikerült megosztania a felkelőket, és a kelyhesek átpártoltak hozzá, az ő segítségükkel végül 1434-ben döntő csapást mértek a táboriták seregére. A huszita háborúk vége felé érte el legnagyobb sikerét, ugyanis 1433-ban IV. Jenő pápa német-római császárrá koronázta.
A torinói béke 1381. augusztus 8-án Magyarországnak ítélte egész Dalmáciát Cattaróval együtt. A dalmát városok kereskedelmi jogokat nyertek Velencében, Velence pedig mérsékelt - 7000 dukát - adót fizetett Magyarországnak. Velence egy ideig betartotta az egyezményt Zsigmond alatt is, mert Zsigmond uralmát kedvezőbbnek tartotta, mint a Dél-Itáliát Magyarországgal egyesíteni akaró Anjoukét. A béke azt is kimondta, hogy Magyarország köteles fenntartani a nyugalmat Dalmáciában. A nikápolyi vereség után azonban Velence kihasználta Zsigmond megingott helyzetét. 1400-ban beszüntette a 7000 dukát folyósítását, miközben Itáliában is terjeszkedni kezdett. Megszerezte Aquileiát, Padovát, Veronát, Vicenzát, majd 1409-ben megvásárolta Nápolyi Lászlótól annak dalmáciai birtokait, köztük Zárát. Velence ezután már nyíltan is fellépett Zsigmond ellen, Sebenicót ostrom alá vette, Traut és Knint is igyekezett megadásra bírni.Zsigmond érthetően 1411-ben háborút indított Velence ellen. A háború azonban sem diplomáciailag, sem katonailag nem volt eléggé előkészítve. Az osztrák herceg nem támogatta, mivel hűbéresei Velence oldalára álltak, a Dalmáciába küldött hadsereget pedig hadvezéri képességekkel nem rendelkező emberek - Eberhard főkancellár, zágrábi püspök és unokaöccse, Medvei Petermann horvát-dalmát bán vezette. Velence fő hátországába, a „terra fermába” Ozorai Pipó tört be, de ő a diplomáciai előkészítetlenség miatt nem volt hatékony. Cillei Hermann és fia, Cillei Frigyes valamint Garai Miklós nyomására béketárgyalások kezdődtek Isztriában 1412-ben, amelyeken Velence hajlandó lett volna - a követutasításnak megfelelően - akár 200 ezer dukátot fizetni Dalmáciáért és a 7000 dukátot is évente folyósítani. A tárgyalások bukását az okozta, hogy Zsigmond ragaszkodott egész Dalmáciához, Velence pedig minimálisan Zárához. A háború folytatódott, amit Velence jobban bírt pénzzel és zsoldosokkal, végül a status quo alapján Castelletóban 1413. április 17-én ötéves fegyverszünetet kötöttek.Zsigmond látta, hogy katonailag képtelen elragadni Velencétől Dalmáciát és a Terra fermát, ezért nagyot gondolva a velencei gazdaság alapjaira próbált csapást mérni. Megpróbálta a nürnbergi kereskedőházakra alapozva Velencét megfosztani a keleti árucikkek kereskedelmi monopóliumától. 1412-ben felszólította a Hanza-szövetséget, hogy szakítsák meg kapcsolataikat Velencével, 1417-ben pedig a rajnai és dél-német kereskedővárosokat, hogy Velence helyett Genovával kereskedjenek, amely városnak a Krím félszigeti Kaffán keresztül kapcsolata volt a kínai selyemúttal, Trapezunton keresztül pedig Perzsiával és Közép-Ázsiával. Velencét súlyos kár érte, de végül nem tette tönkre.A fegyverszünet lejárta után 1418-ban Velence aktivizálta magát és sorra foglalta el és vissza a következő években a dalmáciai és észak-itáliai városokat. 1431-ben Zsigmond személyesen jelent meg Itáliában mint a Filippo Maria Visconti milánói herceg szövetségese. A herceg lehetővé tette számára az itáliai királlyá való koronázást a lombard vaskoronával, ami ekkor előzetes feltétele volt a császárrá koronázásnak. A császári koronázás meg is történt 1433-ban Rómában a pápa által. Ekkor Zsigmond 1433. június 5-én hátrányos fegyverszünetet kötött Velencével, végül Nagyszombatban 1435. augusztus 31-én békét és szövetséget kötött a milánói herceg ellen. Dalmácia ezzel végleg elveszett a magyar korona számára.
1437-ben miközben feleségét, Cillei Borbálát akarta kiostromolni a morvaországi Znaim városából, december 8-án a király érezte, hogy közeleg a vég, felvette császári díszruháját, koronáját és az utolsó kenetet, felült a trónjára, halotti misét rendelt magának, és a trónon ülve másnap meg is halt. Holttestét a znaimi Szent Miklós templomban ravatalozták fel. Kívánsága szerint Váradon temették el első felesége mellé. A magyar főurak egy csoportja ezután december 18-án Pozsonyban megválasztotta Albert magyar királyt. Még 1402-ben Zsigmond az Országgyűlés hozzájárulásával a Magyar Királyság trónörökösévé nevezte ki Albert apját, IV. Albert osztrák herceget és távollétében megtette Magyarország kormányzójának, ami ellen tiltakozásként 1403-ban országos felkelés bontakozott ki. Az első Habsburg-házi uralkodót 1438. január 1-jén koronázták meg.
Német, magyar, cseh királyként és német-római császárként Európa legtekintélyesebb uralkodója volt. Birodalma központját Budán rendezte be, amelyet európai hírű királyi rezidenciává fejlesztett. A mára elpusztult palotaegyüttesnek annak idején a csodájára jártak. Így elmondhatjuk, hogy ebben az időben bizonyos értelemben Buda volt Európa központja, ahol császárokat, királyokat, fejedelmeket fogadtak. A német birodalmi gyűlést, először a történelem folyamán, a Német-római Birodalom határain kívül, Pozsonyban hívta össze.
Zsigmond kora fordulópontot jelent Magyarország külpolitikai helyzetében: az eddigi regionális nagyhatalom a törökök megjelenése által a fenyegetettség állapotába jutott, s a sikertelen hadjáratok után világossá vált mindenki számára, hogy Magyarország védekező helyzetbe került.
A birtokszerkezetben végbement változások a hatásukat egészen 1848-ig éreztették: ekkor kezdett kialakulni az a nagybirtokos réteg, amely a későbbiekben az országot irányította. Eddig a királyi udvar volt a kultúra centruma, ettől kezdve a főúri udvarok hasonló mértékben alakították az ország kultúráját és politikáját. Mindent egybevéve azonban konszolidációja sikere után Zsigmond hatalma szilárd volt. Bizonyos vélemények szerint (például Engel Pál) I. Mátyás is Zsigmond példáját igyekezett követni.
Reformpárti volt, s ez egy újfajta gondolkodásmódból fakadt: az intézményekhez, a rendszerekhez hozzá lehet nyúlni, át lehet alakítani, s ettől az intézmény jobbá is lehet. Ez a gondolat teljesen új volt a korában, hiszen eddig a vezérelv az volt, hogy ami régi, az a jó, nem szabad hozzányúlni. A praktikus újítások iránti vonzalma megmutatkozott a haditechnikai újítások – ágyúk használata – terén is.
Magyarország, Dalmácia, Horvátország, Ráma, Szerbia, Galícia, Lodoméria, Kunország és Bulgária királya, a szent római birodalomnak főkamarása Csehország és Luxemburg örököse
1431-től Itália királya, Milánóban megkoronázzák a lombard vaskoronával Filippo Maria Visconti milánói herceg szövetségeseként
Zsigmond fiú örökös hiányában utódjául leánya férjét, Habsburg Albertet jelölte.
Egyetlen törvényes gyermeke és örököse lánya, aki a második házasságából, Cillei Borbála királynétól született Luxemburgi Erzsébet királyné. Tőle származó unokái: Anna (1432–1462), György (1435–1435), Erzsébet, akik még életében születtek, és V. László (1440–1457), akit már az apa, Habsburg Albert sem ért meg. Így egész életében a törvényes fiúörökös nem adatott meg neki, hiszen mind a Mária királynőtől született fia az édesanyjával együtt, mind pedig György nevű unokája a születést követően röviddel meghalt. Feltételezett természetes fia Hunyadi János, aki Morzsinai Erzsébettől született. Ugyanakkor egészen 1921-ig, IV. Károly trónfosztásáig, néhány kivételtől eltekintve, Zsigmond utódai ültek a magyar trónon. Ehhez Zsigmondot négy eljövendő alkalommal is leányági kapocs segítette hozzá Luxemburgi Erzsébet magyar királyné, Habsburg Erzsébet magyar hercegnő, Jagelló Anna magyar királyné és Mária Terézia magyar királynő személyében.
N. (fiú) (1395. május 17. – 1395. május 17.) magyar királyi herceg és trónörökös
Erzsébet (1409–1442), feleségül ment 1421-ben V. Albert (1397–1439) osztrák herceghez, 4 gyermek
Hunyadi János (1409–1456), Magyarország kormányzója, felesége Szilágyi Erzsébet (1410–1483), 2 fiú
Szilágyi Sándor szerk.: A magyar nemzet története III. kötet, Athenaeum Irodalmi és Nyomdai Részvénytársulat, Budapest, 1895. URL: lásd Külső hivatkozások
Mályusz Elemér: Zsigmond király uralma Magyarországon 1387-1437, Gondolat, Budapest, 1984
Szögi László: Az első univerzitás a magyar fővárosban. In: Óbuda évszázadai. Főszerk.: Kiss Csongor. Bp.: Better Kiadó, 2005. 461-462.
Jung Károly: Hunyadi János származáslegendájának/származáslegendáinak kérdéséhez, Létünk 36., 2006
C. Tóth Norbert: Luxemburgi Zsigmond uralkodása 1387-1437. Magyarország története 6. Főszerk.: Romsics Ignác. Bp.: Kossuth Kiadó, 2009.
Simon László: Európát Budáról kormányozták. Luxemburgi Zsigmond királyunk az európai diplomácia vezéralakja volt. Metropol, 2009. június 25., 11. p.
Grandpierre K. Endre. Királygyilkosságok. Magyarok Titkos Története, 161.; 165–169.; 189–198. o. (1991). ISBN 963-7707-00-X 
Vladimír Segeš 2008: Vojensko-reformné úsilie Žigmunda Luxemburského. Verbum Historiae I.
Zsigmondkori oklevéltár. I. (1387-1399) Összeáll.: Mályusz Elemér. Bp., 1951.; II/1. (1400-1406) Bp., 1956.; II/2. (1407-1410) Bp., 1958.; III. (1411-1412). Mályusz Elemér kéziratát kiegészítette és szerkesztette: Borsa Iván. Bp., 1993.; IV. (1413-1414) Bp., 1994.; V. (1415-1416) Bp., 1998.; VI. (1417-1418) Bp., 1999.; VII. (1419-1420.) Bp., 2001; Borsa Iván-C. Tóth Norbert: VIII. (1421.) Bp., 2003.; IX. (1422.) Bp., 2004; C. Tóth Norbert: X. (1423.) Bp., 2007.; Neumann Tibor-C. Tóth Norbert: XI. (1424.) Bp., 2009.
Luxemburgi Zsigmond ábrázolása Keyser "Bellifortis" c. művének az MTA Könyvtár és Információs Központban található töredékében
 1000 év törvényei, internetes adatbázis. CompLex Kiadó Kft., Wolters Kluwer (2003). Hozzáférés ideje: 2015. augusztus 3.  → Luxemburgi Zsigmond uralkodása alatt hozott törvények
