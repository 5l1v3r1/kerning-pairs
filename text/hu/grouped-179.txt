
Litvánia, hivatalosan Litván Köztársaság (litvánul Lietuvos Respublika, Lietuva) állam Északkelet-Európában, a Balti-tenger partján. Északról Lettország, délkeletről Fehéroroszország, délről Lengyelország és délnyugatról Oroszország Kalinyingrádi területe határolja.
Litvánia a legnagyobb és legnépesebb balti állam, a Balti-alföld déli részén terül el. Legnagyobb része hullámos alföld, 100 méternél alacsonyabban fekvő terület. Az ország legmagasabb pontja 292 méteres. A terület 30%-át tavak, mocsarak és erdőségek borítják.
Kb. 100 km hosszú a partvonala, amelyből csak 38 km-nek van közvetlen kijárata a Balti-tengerre. Az egyetlen nagy tengeri kikötő, Klaipėda a Kur-öböl (Kuršių marios) keskeny bejáratánál van. Ez egy sekély lagúna, amely délre egészen Königsbergig tart.
Van olyan számítási mód, amely szerint a litván főváros, Vilnius mindössze néhány kilométerre délre van Európa földrajzi középpontjától.
Fő folyója, a Nemunas és néhány mellékfolyója hajózható. Nemzetközi forgalom zajlik rajta Fehéroroszország felé.
Az éghajlata óceáni és nedves kontinentális között változik, csapadékos, mérsékelt téllel és nyárral.
Az évi átlaghőmérséklet 6 °C. Az évi csapadék mennyisége 900 mm. Az ország keleti része számottevően szárazabb, mint a partvidék.
Borostyánlelőhely. A kiterjedt erdőkben szarvast, rókát, vaddisznót vadásznak. A védett területeket főleg mocsarakban alakították ki.
Aukštaitija Nemzeti Park - fenyvesek, tavak, kis falvak az ország keleti részén.
Trakai Történelmi Nemzeti Park - Trakai kis sziget egy tavon. A szigeten régi vár, benne ma történelmi múzeum működik. A környék a karaiták központja.
A területre az i. e. 2. évezred első felében indoeurópai eredetű, a szlávokkal rokon balti törzsek érkeztek. Az i. e. 5-6. században megindult a néppé válás folyamata. A 8. században a lettektől elkülönült litvánok kisebb fejedelemségeket hoztak létre. Litvánia neve az 1008-as Quedlinburgi évkönyvben szerepel először mint a Kijevi Nagyfejedelemség része. A 13. század közepén Mindaugas fejedelem a kis államalakulatokat egyesítve felvette a nagyfejedelem címet.
A Litván Nagyfejedelemség Európa jelentékeny részére terjedt ki a Balti-tengertől a Fekete-tengerig. A litván nemesség, városlakók és parasztok 1386-ban tértek át a kereszténységre, azután, hogy Litvánia nagyfejedelmét, Jagellót (Jogaila) 1386. február 2-án lengyel királlyá koronázták. Litvánia és Lengyelország perszonálunióban egyesültek. A szoros együttműködésben harcoló lengyel és litván hadsereg legyőzte a Német Lovagrendet 1410-ben a grünwaldi csatában, a középkori Európa legnagyobb csatájában. A centralizált Moszkvai Nagyfejedelemség növekvő ereje miatt 1569-ben Litvánia és Lengyelország egyesült a Lengyel–Litván Államszövetségben. Az államszövetség tagjaként Litvánia megőrizte intézményeit, beleértve önálló hadseregét, pénzét és jogrendszerét. Ettől kezdve Litvániából sok zsidó menekült tengerentúlra az üldözések elől és tevékenységük korlátozása miatt.
Lengyelország harmadik felosztásakor (1795), a mai Litvánia nagy része (egy kis terület porosz birtok lett), a napóleoni háborúk után pedig az egész az Orosz Birodalom fennhatósága alá került. Bevezették az orosz közigazgatást, törvénykezést, jogrendet, az 1863-64. évi sikertelen felkelést követően megszüntették a litván nyelvű oktatást, a latin betűs litván sajtót és könyvkiadást. Tömegek váltak munkanélkülivé, ami nagy arányú kivándorlást eredményezett. A 19. század végére megerősödött a litván nemzeti mozgalom, ebben jelentős szerepet vállalt a katolikus egyház, és megalakultak az első pártok is. Az 1905-07. évi oroszországi forradalom idején az úgynevezett vilniusi szejm autonómiát és önálló parlament felállítását követelte. Az első világháború idején, 1915-től német megszállás alá került. 1918. február 16-án Kaunasban a Litván Tanács kinyilvánította Litvánia függetlenségét. 1918-ban Vilniusban ellenkormány alakult, amelyet 1919 nyarára lengyel katonai segítséggel megbuktattak, ugyanakkor Lengyelország nem adta vissza az elfoglalt Vilniust és környékét. 1923-ban litván szabadcsapatok szállták meg a versailles-i békeszerződés által a Népszövetség igazgatása alá helyezett, korábban Németországhoz tartozott Klaipėda (Memel) városát és környékét, az ún. Memel-vidéket (a megszállást az 1924. évi párizsi egyezmény szentesítette). Az így létrejött Litvánia területe 55 000 km², lakossága 2,4 millió (80% litván) volt. Az 1922. évi alkotmány Kaunast tette ideiglenes fővárosává. Az alkotmány szerinti főváros Vilnius maradt. A két világháború között gazdasága megőrizte az agrár jellegét. A többpárti koalíciós kormányzásnak az 1926. decemberi katonai puccs vetett véget. Diktatórikus rendszer épült ki. Az 1930-as évek második felében Litvániára egyre nagyobb német nyomás nehezedett, amelynek hatására az 1939. március 22-i egyezmény értelmében visszaadta Németországnak a Memel-vidéket (ez volt Hitler utolsó békés területszerzése).
Az 1939-es Molotov–Ribbentrop-paktum Litvániát német érdekszférának ismerte el, majd az 1939. szeptember 28-i második szovjet-német egyezmény szovjet hatáskörbe utalta. Az 1939. október 10-i szovjet-litván kölcsönös segítségnyújtási szerződésben a SZU átadta Litvániának a Kelet-Lengyelország megszállásakor elfoglalt Vilniust és környékét, cserében katonai támaszpontokat létesíthetett az ország területén. 1940. június 15-én a Vörös Hadsereg megszállta az országot, új szovjetbarát kormány és parlament alakult. Július 21-én kikiáltották a Litván SZSZK-t amelyet augusztus 3-án felvettek a Szovjetunióba.
A szovjet terrorintézkedések miatt a lakosság nagy része 1941 júniusában felszabadítóként fogadta a német csapatokat (szeptemberben Kaunasban németbarát kormány alakult), a német kormányzat azonban megszállt tartományként kezelte az országot, ennek során a litván zsidók 90%-a életét vesztette. Ez volt az egyik legmagasabb halálozási arány a holokauszt idején.
1944-ben a Vörös Hadsereg újra elfoglalta Litvániát, és a szovjet hatóságok kollaborálás vádjával mintegy 150 ezer embert telepítettek ki Közép-Ázsiába és Szibériába. A szovjet uralom ellen az erdős vidéken fegyveres ellenállás bontakozott ki, az utolsó gerillacsapatokat csak az 1950-es évek elején tudták felszámolni. Az áttelepítettekkel együtt a szovjet hatóságok megtorlása 270 ezer embert, a lakosság 10%-át érintette. Az erőszakos szovjetesítés (kollektivizálás, oroszosítás, tervgazdálkodás stb.) ellenére sem tudták Litvániát teljes mértékben beolvasztani a Szovjetunióba, évtizedekig a szovjet rendszerrel való szembenállás fellegvára maradt. Litvániába lényegesen kisebb arányban települtek be oroszok, mint a másik két balti szovjet köztársaságba. Lettországban a lakosság harmada, Észtországban negyede orosz nemzetiségű, míg Litvániában ez az arány mindössze 5 százalék.
A gorbacsovi peresztrojka és glasznoszty felszínre hozta az ellentéteket. 1988-ban megalakult a Litván Mozgalom az Átalakítás Támogatására (Sąjūdis, ejtsd: szajudisz) nevű szervezet, amely a függetlenség és a reformmozgalom élére állt. 1988 novemberében a Litván Legfelsőbb Tanács visszaállította Litvánia két világháború közötti állami jelképeit, 1989 januárjában a litvánt tette hivatalos nyelvvé, decemberben – a Szovjetunióban elsőként – törölte az alkotmányból a kommunista párt vezető szerepét rögzítő törvényt, s legalizálta a többpártrendszert. Az 1990-es választásokon a Sąjūdis jelöltjei nyertek, 1990. március 11-én kikiáltották a független Litván Köztársaságot, de a kormányzatnak Moszkva gazdasági blokádja és a nemzetközi támogatás hiánya miatt le kellett mondania ideiglenesen a független állam jogainak tényleges gyakorlásáról. 1990-ben Észtországgal és Lettországgal politikájuk összehangolására felújították Balti Tanács működését. 1991 januárjában a hadsereg a Moszkva-barát Együttélés mozgalom támogatásával kísérletet tett a szovjethatalom helyreállítására. A szovjet kommandós alakulatok több középületet elfoglaltak, januárban megalakult a szovjethű Litván Nemzeti Megmentés Bizottsága. A gyengülő központi hatalom azonban a visszarendeződést a nagyszabású tömegdemonstráció (százezer ember védte élő pajzsként a parlamentet) és a nemzetközi tiltakozás miatt nem tudta elérni. Az 1991. február 11-i népszavazáson a litvánok 85%-a a Szovjetunióból való kiválásra szavazott.
Ötvenéves megszállás után Litvánia a kommunistaellenes függetlenségi mozgalom, a Sąjūdis vezetésével 1990. március 11-én kikiáltotta függetlenségét, a volt szovjet tagállamok közül elsőként. 1991 januárjában Vilniusban a szovjet ejtőernyősök vissza akarták foglalni a TV tornyot, és 14 litván nemzetiségű polgárt lőttek le. 1991. február 4-én Izland volt az első ország, amely elismerte Litvánia függetlenségét, és Svédország először nyilvánította konzulátusát nagykövetséggé. Az Amerikai Egyesült Államok sohasem ismerte el Litvánia és a két másik balti állam szovjet megszállását.
Az 1991. augusztusi moszkvai konzervatív kommunista puccskísérlet bukása után, 1991. szeptember 6-án a Szovjetunió Legfelsőbb Tanácsa elismerte Litvánia függetlenségét. Szeptember 17-én az ENSZ tagja lett Litvánia. 1993 májusában felvették az Európa Tanácsba, júliusban önálló valutát (litas) vezettek be. Az utolsó szovjet katona 1993. augusztus 31-én hagyta el az országot, korábban, mint Németországot. Szeptemberben Észtországgal és Lettországgal együtt szabadkereskedelmi övezet létrehozásáról döntöttek. 1995-ben az Európai Unió társult tagja lett. 2001. május 31-én a Kereskedelmi Világszervezet 141. tagjává vált. 2004 márciusában a NATO, májusban az Európai Unió teljes jogú tagja lett. 2015. január elsején Litvánia az Eurózóna 19. tagállama lett.
Litvánia államfője a köztársasági elnök, akit közvetlenül választanak meg  ötéves  időtartamra. Az elnök felügyeli a kül- és biztonságpolitikát. A parlament jóváhagyásával kinevezi többek közt a miniszterelnököt és az alkotmánybíróság (Konstitucinis Teismas) tagjait.
A litván parlamentnek (Seimas) 141 tagja van, akiket 4 évre választanak meg. Egy politikai párt jelöltje legalább 5%-os támogatottsággal juthat be a parlamentbe, pártszövetségeknek 7%-ot kell elérniük.
Litvánia jelenlegi közigazgatási felosztását 1994-ben hozták létre, majd 2000-ben némileg módosították. Az ország tíz megyéből (apskritis, tsz. apskritys) áll, melyek a székhelyükről kapták nevüket. A megyék élén a kormányzó áll, akit a vilniusi központi kormányzat nevez ki. Legfőbb feladatuk a helyi önkormányzatok törvényességi felügyelete. A megyék összesen 60 helyi önkormányzatra (városokra és járásokra) oszlanak, amelyek tovább bonthatók több mint 300 kerületre. Minden helyi önkormányzatot négy évre választott tanács irányít.Litvánia a következő történelmi és kulturális régiókból áll:
Mažoji Lietuva – Kis-Litvánia, „Porosz Litvánia” (Prūsų Lietuva, azaz Königsberg környéke), amely jelenleg orosz fennhatóság alatt van.
A lakosság 82%-a litván. Az orosz anyanyelvűek többsége Vilniusban, Klaipėdában és a nagyobb városokban él.
Az ország népességének 83,5%-a litván, amely a litván nyelvet beszéli. Ez a hivatalos nyelv. Néhány nagyobb kisebbség is jelen van: lengyel (7%), orosz (5%) és belarusz (1,5%).
A lengyelek alkotják a legnagyobb kisebbséget, főleg Litvánia délkeleti részében (Nyugat-Vilnius régió). Az orosz a második legnépesebb kisebbség, akik többséget alkotnak Visaginasban, de jelen vannak még Vilniusban és Klaipėdában is.
Litvániában számottevő muszlim tatár kisebbség is él Keturiasdešimt Totorių, Nemėžis, Raižiai településeken.
Vallási megoszlás: római katolikus 90%, ortodox 5%, evangélikus 3%, muzulmán (0,6%), egyéb 2% (2003) A lakosság többsége (nyolcvanegy százaléka) a litván etnikumhoz tartozik, ezen kívül főleg keleti-szláv kisebbségek élnek az országban pl. nyolc százalék lengyel, a lakosság fennmaradó része orosz, fehérorosz stb. Forrás: A Világ Országai Nyír-karta Bt. 2008.
Annak ellenére, hogy a litván gazdaság kétségtelenül növekszik, sok ember még mindig szegénységben él és a helyzet látszólag nem javul. Egy 2005 júniusában közzétett amerikai jelentés szerint a 107,5 dollár havi minimálbér 1998 júniusa óta változatlan, ami jóval a szegénységi küszöb alatt van. Az átlagfizetés 336,8 dollár havonta [1].
2003-ban, az Európai Uniós csatlakozás előtt Litvániának volt a legnagyobb gazdasági növekedése az összes tag- és tagjelölt ország között, elérve a 8,8%-ot a harmadik negyedévben. 2004-ben a GDP növekedése 6,6% volt, amely hatásos gazdasági fejlesztést tükrözött. 1998-ig Litvánia rendelkezett a legnagyobb oroszországi kereskedelemmel a balti államok közül. Az 1998-as orosz gazdasági válság miatt az ország főleg a nyugat irányába fordult.
Litvánia a Világkereskedelmi Szervezet tagjává vált és 2004. május 1-jén belépett az Európai Unióba. Hivatalos adatok szerint a belépés 2004-ben 10,6%-ra csökkentette a korábbi nagy munkanélküliséget, mások azonban azt állítják, hogy ez a nagy elvándorlásnak köszönhető. Litvánia nagyjából befejezte a nagy állami létesítmények privatizálását. A nemzeti pénznemet, a litast 2002. február 2-től az euróhoz rögzítették, EUR 1,00 = LTL 3,4528 árfolyamon, 2015. január elsején pedig fel is váltotta az euró mint hivatalos fizetőeszköz.
Litvánia gazdasági életét a II. világháború előtt alapvetően a mezőgazdaság határozta meg. Nem voltak ipari nyersanyagai, hiányoztak a tengeri kikötők, az ipart csak kisüzemek képviselték (élelmiszer-, fa- és textilipar). A mezőgazdaság fejlődését a feudális birtokviszonyok gátolták. A SZU tagjaként gazdaságát a szovjet extenzív iparosítási politika határozta meg. Ehhez a nyersanyag és az energiahordozók Oroszországból érkeztek, a kész termékek a szovjet piacra kerültek. Litvánia a fejlettebb régiókhoz tartozott, a gazdaság színvonala a SZU átlagának 115%-a, a mezőgazdaság szerepe a másik két balti államhoz képest jelentősebb volt. A SZU-ból való kiválása megviselte a litván gazdaságot, 1992-ben a bruttó hazai termék előállítás 34%-kal esett vissza. 1997-ben a GDP 11,3%-át mezőgazdaság, 27,9%-át az ipar, 60,8%-át a harmadik szektor adta.
Litvánia területének 46,7%-a szántó, 7,3%-a rét és legelő, 30,7%-a erdő, 15,3%-a terméketlen, illetve beépített terület. A mezőgazdaság vezető ágazata a belterjes takarmányozó-istállózó állattenyésztés (a mezőgazdasági termelés kb. 2/3-át adja), amely főként hús- és tejtermelő szarvasmarha tenyésztésre (980 000 db 1997) és sertéstartásra (1,1 millió db) szakosodott, de baromfiállománya (8 millió db) is tekintélyes. A növénytermesztésben a gabonafélék (búza 1,1 millió t, rozs 380 000 t, árpa 1,4 millió t, zab 108 000 t) és a takarmánynövények szerepe a legfontosabb, de számottevő a burgonyatermesztés is. Az ipari központok körül városellátó (főleg zöldségtermesztő) mezőgazdaság alakult ki.
Litvániának nincsenek nyersanyagai és energiahordozói, ez a gazdaságban komoly problémát jelent. A hőerőművek működéséhez szükséges nyersanyagokat Oroszországból és Ukrajnából vásárolja. A villamosenergia termelés (1997-ben 14,2 milliárd kWh), több mint 80%-át az elavult és veszélyes, Csernobil-típusú ignalinai atomerőmű két 1500 MW-os reaktorblokkja szolgáltatta. Az ország EU-s csatlakozása után azonban az 1-est 2004, a 2-est pedig 2009 végéig le kellett állítaniuk. A 3-as építését 1989-ben leállították és leszerelték, a 4-est már el sem kezdték építeni.
A feldolgozóiparban a második világháború után kialakult gép- és vegyipar vezet. Mindkettőben elsősorban munkaigényes ágazatok jelentősek. A gépipar főbb ágai: elektronika, elektrotechnika, műszer- és szerszámgépgyártás, hajóépítés és javítás, mezőgazdasági gépek gyártása.
A balti államok közül csak Litvániának van orosz kőolajat feldolgozó üzeme Mažeikiaiben. Ennek termékeire települt a műanyag- és műszálipar. Fontos a műtrágyagyártás is. Hazai nyersanyagokat dolgoz fel a foglalkoztatásban és exportban jelentős élelmiszer-, textil-, fa-, cellulóz- és papíripar. A élelmiszeriparban a hús-, a tej-, a malom- és a cukoripar vezet. A nagy hagyományú textilipar jellegzetes ága a lenfeldolgozás. Az ipar döntő hányada Vilniusban, Kaunasban és környékén tömörül; Klaipéda, Šiauliai és Panevėžys jelentősége is nőtt.
A SZU utódállamaival és Oroszországgal erősen visszaesett, jelentősen fejlődtek a nyugati kapcsolatai. 1997-ben az import értéke (5,6 milliárd dollár) csaknem másfélszerese volt az exportének (3,9 milliárd dollár). Exportjának fő tételei: textíliák, mezőgazdasági termékek, gépek, vegyipari cikkek, faipari termékek. Kivitel iránya: Oroszország, Németország, Fehéroroszország, Lettország, Dánia, Olaszország. Az import fő tételei: ásványi nyersanyagok, gépek, vegyipari cikkek, élelmiszerek. Az import származási helye: Oroszország, Németország, Lengyelország, Olaszország, Dánia, Egyesült Királyság, Svédország
Lásd még: Litvánia vasúti közlekedéseAz országban európai szintű autópályahálózat van kiépítve. Sok a gyorsforgalmi út is. A legfontosabb út az E67-es Via Balticának nevezett út.
A hajóközlekedés is kielégítő. Rendszeresen járnak hajók Kielbe és Sassnitzbe is.
Litvániának a közlekedésföldrajzi helyzete kedvező. Kijárata van a Balti-tengerre, fontos köz- és vasútvonalak haladnak át rajta É-D-i és K-Ny-i irányban. A Nemunas teljes hosszában hajózható, fő folyami kikötője Kaunas. Kevés a jó tengeri kikötője, de azok fagymentesek; legfontosabb Klaipéda. Vasútvonalának hossza 2002 km, az országos közutaké 68 160 km, ennek 90%-a aszfaltozott. Közlekedéshálózatának központja Vilnius, amely légi összeköttetése van Moszkvával és a balti államokkal.
A litván pogány vallás valószínűleg animisztikus természetvallás volt, azaz a természet részeként felfogott emberek és állatok, növények, kövek között nem éreztek éles határt.
Prágai Jeromos 1392-től 1398-ig tett hittérítő útjáról beszámolt a későbbi II. Pius pápának: három dolgot említett, mint amit a pogány litvánok szentnek tartanak:
3. az erdős ligeteket (a litvánok szerint egy kőben, tóban vagy a berekben is titokzatos életerő lüktet, amely ezekben a természeti tárgyakban mintegy összesűrűsödik, amitől ezek hatalmat nyernek, szentté válnak, a jó szelleme költözik beléjük)
Nem ruházták fel emberalakkal a természeti jelenségeket, nem voltak bálványimádók sem. A fák közül a tölgynek, a hársnak, a fenyőfának és a jávorfának tulajdonítottak különleges életerőt.
Az állatok közül a bikát, lovat és a kakast ruházták fel különleges életerővel. A litván nemzeti címerben is szerepel a ló.
A legfőbb lény az istenatya (Dievas) nevet viselte, s a nappali világosságot hozó istent jelentette. Fiát, Perkūnast később villám- és mennydörgésistennek tartották. Gediminas litván nagyfejedelem (1316–1341) mint egyetlen istenre utalt rá egyik levelében.
Valószínűleg Perkūnas lehetett a főisten Dievas előtt. Amikor az életerő a nemek szerint megkettőződött, Perkūnas lett a férfiisten, Žemyna (a nőnemű žemė - "föld" szóból ered a neve) a föld istennője.
A rossz elleni leghatásosabb eszköznek a tüzet tartották. Hittek, de a halál utáni életben, feltámadásban nem. Halottaikat azért égették el, hogy lelkük érintkezhessen majd a csak lélekkel rendelkező istennel és a többi emberi lélekkel egyaránt.
Úgy tartották, hogy az állatnak csak teste van, lelke nincs, ezért lovaikat a halottak hamvai mellé eltemették. A régészek emberi tetemeket nem találtak a pogány időkből, ezért a nép korai kultúrájáról viszonylag keveset tudhattak meg.
A népviseletek tájegységenként változnak: több vidéken is a kockás szoknya volt a parasztasszonyok jellegzetes viselete. A kötény mintázata, hossza szintén vidékenként eltérő sajátosságokat mutat.
1. a XIV-XVIII. században létrejött kiváltságos rétegek (főnemesség, köznemesség) konyhája, az ún. régi litván vagy ólitván konyha, amelynek a folytonossága később megszakadt;
2. a XIX. század utolsó harmadára kialakult litván paraszti konyha, az ún. újlitván konyha, amelynek nincs kapcsolata az ólitván konyhával, annál inkább hasonlít azonban a baltikumi népek konyháira.
Orosz, lengyel, tatár és német hatásokra alakultak ki bizonyos ételek, mint pl. a litván borscs, a pelmenyi (koldūnai) vagy a sózott, szárított, félbehasított libák. A soknemzetiségű országban bonyolult, olykor mértéktelenül sok hozzávalóból álló étkek terjedtek el (pl. žemaitijai libaleves).
A keleti konyha hatására megismert müszaka olyan régi litván halételek megjelenéséhez vezetett, mint a csuka savanyú káposztával. A vadászatnak köszönhetően az ólitván konyhában a prémes vadból, mocsári, vízi vadakból készült ételek terjedtek.
Már a 14-16. században exportáltak szárított vadhúst és füstölt vaddisznóhúst Nyugat-Európába. A vaddisznó-sonka olyan nívós termék volt, hogy a litván államban fizetőeszközként használták a 15. században.
Kedvelt szinte minden méhészeti termék (híg házi sör, mézsörök, mézeskalács). Az ólitván konyha a lengyel konyhaművészet hatására gyakrabban használ félkész és késztermékeket (kolbászokat, füstölt húsokat, túrót, tejfölt, aludttejet, olajat), mint kész meleg ételeket.
Az újlitván konyhára jellemző a sok előétel és a burgonyás-húsos, burgonyás-tejes, burgonyás-tojásos meleg második fogások fogyasztása.
A sózott és füstölt húsok mellé semleges ízű, gyakran teljesen sótlan zöldséges vagy gabonás körítés illik. Sajátosan litván körítés az árpa (gyöngykása és árpakása), káposzta, fehérrépa, karórépa, sárgarépa, borsó, de mindezekből csak keveset fogyasztanak.
A baltikumi konyhák közül a litvánban a legelterjedtebb a fűszerhasználat, bár ez is csak főleg majoránnára, fűszerköményre, petrezselyemre, hagymára, kaporra korlátozódik. Nemzeti fűszernek tartják a köményt és a majoránnát.
A cukrászkészítmények az egész Baltikumban a német konyha hagyományait őrzik. A litvánok mézzel és fekete borssal, illatos (jamaikai) borssal, citromhéjjal, szerecsendióval teszik ezeket még finomabbá.
A kosárlabda Litvánia nemzeti sportja. 1937 és 1939 között Európában ők voltak az elsők.
Emellett világszinten is híres a nemzeti válogatottjuk, 1992-ben Barcelonában, 1996-ban Atlantában, valamint 2000-ben Sydneyben bronzérmesek lettek a férfiak, az összesített éremtáblázatban kosárlabdában a 10. helyen állnak a 3 bronzérmükkel.
Említésre méltó még Litvániából a jégkorongsport is. Jelenleg a 23. pozíciót foglalják el az IIHF (Nemzetközi Jégkorongszövetség) hivatalos ranglistáján (összehasonlításképpen: három pozícióval vannak a 2009-ben A csoport világbajnokságot is megjárt Magyarország mögött). Jelenleg stabil divízió I-es válogatott a csapatuk. Hivatalosan litván jégkorongligáról nem beszélhetünk, csapataik a fehérorosz jégkorongligában edződnek, ami kiegészül még további négy lett csapattal (ugyanis a lettek és fehéroroszok legjobbjai az orosz ligában, a KHL-ben játszanak).
A litvánok "kirakatcsapata" ahol a litván válogatott gerince játszik (kiegészülve az orosz, fehérorosz és lett ligában játszó légiósokkal) az Energija Elektrenai, szintén a fehérorosz bajnokságban szerepel. A két legnagyobb név Litvániában, az ország egyetlen NHL-játékosa, Dainius Zubrus és az USHL-ben játszó Pijus Rulevičius. Előbbi a New Jersey Devils színeiben játszik, eleddig egyszer szerepelt hazája színeiben világbajnokságon, a 2005-ös divízió I-es világbajnokságon, míg utóbbi az USHL-es (junior hokiliga az USA-ban) Chicago Steels játékosa.
A 20 éven aluli juniorválogatottjuk 2009 decemberében vívta ki a feljutást a Divízió I-es csoportba, oda ahol a felnőttválogatott is játszik. A biztató jelek ellenére az ország jégkorongsportja elég gyér az utánpótlás ellátottság szempontjából, ugyanis az országban regisztrált játékosok száma összesen nem éri el az ezer főt sem (megj. 817 fő).
Litvánia az extrém sportokban is jeleskedik. A WSM (The World's Strongest Man) versenysorozatban szereplő Žydrūnas Savickast tartják jelenleg a világ legerősebb emberének. 4 alkalommal nyerte el a világ legerősebb embere címet és számtalan világrekordot állított fel. Ő az egyetlen olyan "strongman" aki minden jelentős erősember versenysorozatot meg tudott nyerni.
Február 16. - Az állam helyreállításának napja (Lietuvos Valstybės atkūrimo diena)
Március 11. - 1990, Litván függetlenség napja (Lietuvos nepriklausomybės atkūrimo diena)
↑ Bojtár: Bojtár Endre:  Bevezetés a baltisztikába. Osiris (1997)  (Hozzáférés: 2016. dec. 14.) (pdf)
A litván (litvánul lietuviai, lietuvis) egy balti népcsoport Észak-Európában. Nagy részük (83,5%) ma az Európai Unió egyik tagállamában, Litvániában él. Nyelvük, a litván nyelv az indoeurópai nyelvcsalád balti ágához tartozik. A legtöbb litván római katolikus vallású. Rokon népek a tőlük északabbra élő lettekkel és a shmudokkal.
Litvániát körülbelül Kr. u. 850 óta lakják litván törzsek. Mindaugas király egyesítette 1230-ban ezeket a népcsoportokat, hogy elhárítsák az őket fenyegető lengyel, német, dán és orosz expanziós törekvéseket. Áttért a keresztény hitre, de népe pogány maradt. Mindaugast Geminidas követte a trónon, aki megalapította Vilniust, mely ma az ország fővárosa és tőle indult el Közép-Európa egyik legfontosabb középkori uralkodóháza Jagelló(Jogaila)-dinasztia is. A litvánoknak sokat kellett harcolniuk szomszédaik ellen, ám míg a legtöbb balti népcsoport a Német Lovagrend fennhatósága alá került, Litvánia elkerülte ezt a sorsot. Legyőzte a tatárokat, sőt harcolt a magyarokkal is, akik azonban több ízben felülkerekedtek rajta. Az ő idején elért a Litván Nagyfejedelemség területe egészen a Fekete-tengerig. Egyik unokája, Jogaila házasságot kötött a lengyel hercegnővel. 1386-tól kezdve Litvánia és Lengyelország perszonálunióvá egyesült. Ekkoriban vette fel a litván nép a keresztény vallást. 1410-ben a grünwaldi csatában sikerül legyőzni a német lovagokat. A perszonálunió felei nem voltak egyenlőek, a litvánok alárendelődtek a lengyeleknek. Csak Lengyelország harmadik felosztásakor szakadt meg ez a kapcsolat. 1864-ben az ország, az Orosz Birodalom része lett. Az első világháború után pár évtizedig a másik két balti országhoz hasonlóan önálló állam lehetett. 1940-től pedig szovjet köztársaságként működött. A Szovjetuniótól való függetlenséget 1990. március 11-én kiáltották ki. Az Európai Unióhoz, Magyarországgal és még másik 8 országgal együtt 2004-ben csatlakozott.
Virgilijus Alekna - atléta, diszkoszvető, két aranyérmet nyert a Nyári Olimpiai Játékokon (2000, 2004).
Donatas Banionis (1924-2014) - színész. Tarkovszkij: Solaris című filmjében és több német filmben játszott.
Charles Bronson (1921-2003) - amerikai színész. Bár inkább csak litvániai származásúnak tekinthető, ugyanis családja az országban kisebbségként élő lipek tatárok leszármazottja.
Mikalojus Konstantinas Čiurlionis (1875-1911) - festő és zeneszerző. 200 zeneművet, 300 festményt alkotott. Kaunasban múzeum viseli nevét.
Algirdas Julius Greimas (1917-1992) - nyelvész, a szemiotika elméletét gazdagította emellett litván mitológiával is foglalkozott.
Šarūnas Jasikevičius (1976- ) - kosárlabda-játékos több európai klubban. Jelenleg az NBA-ban éa az Indianapolisi Nemzeti Kosárlabda Szövetséggel (Indiana Pacers) van szerződése.
Vytautas Landsbergis (1932- ) - az 1990 utáni, független litván politika vezéregyénisége, az Európai Parlament tagja
Martynas Mažvydas (1510-1563) - az első litván nyelven nyomtatott könyv szerzője, szerkesztője (Königsberg, 1547.) Nevét viseli a litván nemzeti könyvtár Vilniusban.
Jonas Mekas (1922- ) - filmrendező, költő. Emigrált, ő az "amerikai avantgard film atyja". Dokumentumfilmeket is készített.
Tomas Venclova (1936- ) - író, költő, műfordító, a litván emigráció jelentős személyisége, egy Vilnius-útikönyv szerzője.
Vilhelmas Storosta Vydūnas (1868-1953) - litván író és filozófus, a Porosz Litvánia (Prussian Lithuania) nevű kulturális mozgalom vezetője a 20. sz. elején. Az ősi pogány vallás, a Romuva (Romuva) felelevenítéséhez is hozzájárult.
Ez a szócikk részben vagy egészben  a   Litauer című német Wikipédia-szócikk fordításán alapul.  Az eredeti cikk szerkesztőit annak laptörténete sorolja fel.
Ez a szócikk részben vagy egészben  a   Lithuanian people című angol Wikipédia-szócikk fordításán alapul.  Az eredeti cikk szerkesztőit annak laptörténete sorolja fel.

A Liverpool Football Club 1892-ben alapított angol labdarúgócsapat, amely az első osztályban szerepel. A Liverpool FC – becenevükön "A Vörösök" – az angol bajnoki címeket tekintve a második legsikeresebb klub: 18-szoros angol bajnok. Emellett a csapat 7-szeres FA-kupa-győztes, 8-szoros Ligakupa-győztes, valamint 15-szörös Szuperkupa-győztes. Az európai kupákban is sikeresen szerepeltek: a Bajnokok ligája trófeáját 6-szor is megnyerték (ezzel a Liverpool a harmadik legsikeresebb csapat a "királykupában"), és az UEFA-kupát, valamint az európai szuperkupát 4-szer is elhódították; ezzel a teljesítménnyel a legsikeresebb angol klub nemzetközi szinten. A Liverpool FC alapító tagja volt a G-14 nevű konglomerátumnak, mely az európai elit labdarúgócsapatokat tömörítette és képviselte; jelenleg az Európai Klubszövetség tagja.
Bár Liverpool városa 1990 óta nem ünnepelhetett angol bajnoki címet (az Everton részéről sem), valamilyen trófea szinte minden évben vándorolt a városba. A Liverpool FC révén legutóbb a 2011–12-es Ligakupa, a 2005–06-os FA-kupa, azelőtt pedig a 2004–05-ös Bajnokok ligája-serleg, illetve az UEFA-szuperkupa. Az elmúlt évtizedek legsikeresebb időszaka a 21. század eleje volt a csapat számára, a 2001-es évben az alábbi címeket hódították el: FA-kupa, Ligakupa, angol szuperkupa, UEFA-kupa és UEFA-szuperkupa.
Székhelyük a liverpooli Anfield Stadion, mely 54 074 fő befogadására képes. A legendás pálya nézőterét 2016 őszén adták át kibővítve.
A Liverpool FC himnusza a You’ll Never Walk Alone (Sosem leszel egyedül). A csapat szurkolói híresek kitartásukról, az Anfielden teremtett hangulatot a semlegesek, de még az ellenfelek is elismerik. A liverpooliak népszerű dala még többek között az ír válogatott himnuszának, a The Fields of Athenry-nek átirata, a The Fields of Anfield Road.
John Houlding politikus és üzletember nagy szerepet játszott a Liverpool FC megszületésében. 1892-ben, az akkor még az Anfielden játszó Everton a bérleti díj miatt kialakult vita után elhagyta a stadiont, ekkor Houlding otthagyta a "Kékek"-et, és néhány szurkolóval és játékossal elhatározta, hogy egy új csapatot állítanak fel. 1892. március 15-én, az Anfield Road 73. alatti házban megalapították a Liverpool Football Clubot, és ezzel kezdetét vette egy később világhírűvé vált klub története.
Mindössze nyolc évvel megalakulása után a Liverpool FC felért a csúcsra: megnyerte az első osztályú bajnokságot a futball őshazájában, Angliában, a századfordulót követő szezon végén, 1901-ben.
Az Arsenal FC volt az ellenfél, amikor a Liverpool először szerepelt a Wembley Stadion ikertornyai alatt az 1950-es FA-kupa-döntőben. Nagy jelentőségű pillanat lehetett volna a klub történetében, de nem sikerült győznie a csapatnak, Reg Lewis duplájával az Arsenal örülhetett harmadik sikerének a kupában.
1959. december 1-je a Liverpool történelemkönyvébe később piros betűs ünnepként került be. Ezen a napon jelentette be ugyanis a klub, hogy Phil Taylor utódjaként Bill Shankly, a Huddersfield Town FC vezetőedzője veszi át a csapat irányítását. Vezetése alatt átszervezték a csapatot, és néhány év múlva felkerültek az első osztályba. Később több bajnoki címet is szereztek, s közben elnyerték az FA-kupát és az UEFA-kupát is.
73 évig az FA-kupa jelentős hiányzó volt a Liverpool trófeagyűjteményéből, ezért sokszor érte a Liverpool-szurkolókat gúny az Everton-drukkerek részéről, hiszen az Everton már birtokolt FA-kupát, míg a Vörösök nem. 1892 és 1965 között a csapat nem kevesebb, mint hatszor hódította el az angol első osztály bajnoki címét, az FA-kupa skalpja azonban egészen '65-ig váratott magára, viszont azóta még 6-ot szereztek, legutóbb 2006-ban, így bőven városi riválisuk fölé nőttek a Vörösök.
1954-ben Billy Liddel 4 gólt szerzett, a Liverpool FC gárdája 6–2 arányban kiütötte az Ipswich Town FC csapatát. A maradék két találatot Louis Bimpson és John Evans jegyezték.
Az 1965-ös FA-kupa-győzelem a klub történetének egyik legszebb napja volt, de az 1977-ben elnyert BEK-serleg a Liverpool történetének egy másik örömittas estéjét eredményezte. Az egy évvel későbbi bravúros címvédés után 3, majd 6 évvel később is megnyerték a kupát. Ötödik győzelmük már a Bajnokok Ligája elnevezésű sorozatban jött össze a híres isztambuli döntőben, 2005-ben.
1995. december 23-án a Vörösök ismét találkoztak az Arsenallal. A liverpooliak 3–1-es hazai sikernek örülhettek az Anfielden. A meccs mindhárom liverpooli gólját az "isten"-nek becézett Robbie Fowler szerezte. 2001-ben ismét ez volt a párosítás, és az eredmény: Liverpool 4–0 Arsenal. Itt szintén Fowler, illetve Gerrard, Owen és Barmby találataival nyertek a "scouser"-ek. Fowler többször is felhívta magára a figyelmet játékával (például egy Fulham elleni bajnokin 5–0-ra nyert a Liverpool, és mind az 5 gólt Fowler rúgta), így nem véletlen, hogy a csapat oszlopos tagja, és idővel legendája lett, és istennek becézték.
A Liverpool Football Club történetének legsikeresebb éve minden bizonnyal a 2001-es év volt. Bár bajnokságot (FA Premier League) 2001-ben nem nyert, megnyerte viszont az FA-kupát, a Ligakupát (Carling Cup), az angol szuperkupát (FA Community Shield), illetve nemzetközi szinten az UEFA-kupát és a Bajnokok Ligája 2001-es győztesének (FC Bayern München) legyőzésével az európai szuperkupát is.
2005-ben, a csapat a görög Olimbiakósz elleni egyetlen Gerrard-góllal jutott tovább az egyenes kieséses szakaszba. Itt a német Bayer Leverkusen elleni sikerrel (kettős győzelemmel: 3–1, 3–1) sikerült továbbjutnia, majd az olasz bajnok és csúcstartó Juventus volt az ellenfél. A Juventus elleni negyeddöntőben viszont nem sokan adtak esélyt a vörösöknek a zebrák ellenében a továbbjutásra. Ám a csapat erre egy 2–1 arányú hazai győzelemmel válaszolt Liverpoolban, és a visszavágó is sikerült, hiszen egy gól nélküli döntetlennel tovább jutottak Torinóban.
Ezt követte a Chelsea elleni odavágó Londonban, mely 0–0-s eredménnyel zárult (ez már bizakodásra adott okot, hiszen odahaza csak nem kap ki a csapat, gondolták a szurkolók), az Anfielden pedig a szurkolók a csapat mellé álltak, és az egygólos siker megnyitotta az utat a csapat előtt Isztambulba. Itt megtörtént a csoda. A vörösök a félidei 3–0-s hátrányból felálltak az olasz AC Milan ellen, a második félidő elején 6 perc leforgása alatt kiegyenlítettek, a hosszabbítás után dönthettek a büntetők. Jerzy Dudek bravúrjainak is köszönhetően ötödszörre nyerték meg a futball királykategóriájának trófeáját a liverpooliak.
A Liverpool az idényt rosszul kezdte, de év végére több mint nyolcvan ponttal a harmadik helyig kapaszkodott fel, egy ponttal lemaradva a Chelsea-t üldöző Manchester Unitedtól, megelőzve a negyedik helyen végző Arsenalt. Így a 'Pool bronzérmesként zárta a 2005–06-os idényt a FA Premier League-ben, és résztvevője lehetett a Bajnokok Ligája 2006–07-es szezonjának is. Rontja a Liverpool mérlegét, hogy a 2006-os Bajnokok Ligájából címvédőként korán kiestek a Benfica ellen.
A 2006-os FA-kupában a Liverpool fantasztikusan menetelt. Legyőzte a Chelsea-t, a Manchester Unitedet, és hetet rúgott a Birmingham City-nek. A döntőben a Liverpool a West Ham United csapatával találkozott, és az esemény úgy vonult be a Vörösök történelemkönyvébe, mint a "Gerrard-finálé". Hiszen Steven Gerrard csapatkapitány utolsó percben lőtt hatalmas 3–3-ra egyenlítő góljával reményt adott a 'Pool-nak, összetörvén a a Kalapácsosok szurkolóinak szívét és kiharcolta a hosszabbítást. A mérkőzés Pepe Reina kapus fantasztikus debütálását hozta, hiszen a 11-es párbajban három büntetőt megfogott, így a spanyol "tizenegyesölő" nagyban hozzássegítette a csapatot a hetedik FA-kupa-győzelemhez.
A Liverpool FC a 2006–07-es szezont rosszul kezdte a bajnokságban, alig tudott nyerni idegenben, majd megtört a jég, melyben nagyrészt Bellamy segített és hosszú, szép menetelés után felért a harmadik helyre. A Liverpool sokáig a harmadik helyen tanyázott, ahol néha az Arsenal váltotta, majd a szezon végén jobb gólkülönbségével bronzérmes lett (megelőzve többek közt az Arsenalt, ebben az évben a Manchester United lett a bajnok 16-jára történetében, a Chelsea pedig a második). A Premier League-ben a liverpooliak a legjobbak között voltak a hazai mérleget tekintve is, odahaza az Anfielden szinte alig kaptak ki, sőt még a kapujukba találni is nagy szónak számított. A Liverpool volt a Premier League legsportszerűbb csapata (0 piros és 43 sárga lappal). 7 meccses veretlenségi sorozata, 5 meccses győzelmi sorozata, és alig 2 meccses pont nélküli sorozata pedig majdhogynem egyedülálló teljesítmény. A házi gólkirály Dirk Kuijt lett 12 góllal, a legtöbb meccset pedig Steven Gerrard játszotta végig, szám szerint 36-ot. Harmadszorra is megnyerték az FA Youth Cup-ot (Ifjúsági Kupa), így megvédték 2006-ban szerzett címüket. A Bajnokok Ligájában is meneteltek, átlépve többek között az Barcelonán és a Chelsea-n keresztül jutottak el a döntőbe, ahol a Manchestert verő AC Milannal találkoztak ismét (2005 után), ám itt 2–1-re veszítettek a vörösök, így nem a Liverpool lett 6-szoros BL-győztes, hanem a Milan 7-szeres. A többi angol kupában (FA-kupa, Ligakupa) 2007 elején elbuktak.
2007-ben a Liverpool FC csoportelsőként jutott tovább a Bajnokok Ligájában, a "C" csoportból, melyben a PSV Eindhovennel, a Girondins Bordeaux-val és a Galatasaray-jal küzdött (egyszer kapott csak ki a csoportkörök során). A Liverpool az egyenes kieséses szakaszban viszont azonnal egy igen nehéz ellenféllel, a Barcelonával került össze, ám a Vörösök nagy meglepetésre idegenben 95 000 néző előtt 0–1-ről (Deco fejelt gólt a katalánoktól) fordított a Camp Nou-ban Bellamy és Riise góljaival. A 2005-ös BL-győztes legyőzte a címvédőt, a Liverpool ismét bizonyította, hogy soha sem lehet leírni. A visszavágón – a 'Pool otthoni fölényes játéka ellenére – kikapott a Barcától az Anfielden 1–0-ra, mégis idegenben lőtt góllal az angolok jutottak tovább a legjobb nyolc közé. A negyeddöntőben a kevésbé veretes PSV Eindhovennel (bár a holland csapat meglepetésre kiütötte az Arsenalt a BL-ből a nyolcaddöntők során) ismét összekerült a Liverpool. Végül az LFC jutott tovább 4–0-s összesítéssel (3 gólt Eindhovenben szereztek a liverpooliak), majd a következő ellenfél a rivális Chelsea lett a legjobb négy között. A Liverpool viszonylag jó előjelekkel várhatta a meccset, mivel nemzetközi szinten általában jobban szerepelnek a Chelsea ellen. Bár hazai pályán a Chelsea 1–0-ra győzött, Liverpoolban egy Agger-gólnak köszönhetően egyenlítettek a "scouserek", így a büntetők dönthettek. A párbajt az Liverpool nyerte 4–1-es összesítéssel, így 2007-ben a Liverpool ismét döntős lett. A döntőben a Manchester Unitedet is legyőző olasz AC Milan lett ismét az ellenfél (2005-ben a Liverpool 3–0-ról felállva, büntetőpárbajban legyőzte az Milant, így nyerte meg története ötödik Bajnokok Ligája győzelmét Isztambulban, a világsajtó a 2005-ös döntő visszavágójaként harangozta be az eseményt). A döntőt 2007. május 23-án Athénban, Görögország fővárosában rendezték meg (aznap 15 000 görög rendőr volt szolgálatban a városban, tekintettel a vehemens és nagy számú szurkolókra is többek között). A mérkőzést a 71 030 férőhelyes olimpiai stadionban rendezték, a két csapat elkötelezett szurkolói zsúfolásig megtöltötték a stadiont. A meccset a 'Pool jobban kezdte, az első félidőt uralta is, ám egy szerencsés góllal a Milan szerzett vezetést a játékrész végén. A második félidőben a Liverpool mindent feltéve támadott, eredménye egy Milan gól, és egy kései Liverpool gól lett. Így a 2007-es Bajnokok Ligája döntőt a Liverpool 1–2-re elbukta a Milan ellenében, remek teljesítményük miatt azonban emelt fővel távozhattak Athénból.
A csapat jól kezdte az idényt, bár ez az utóbbi időkben nem volt jellemző. Igen jó gólkülönbséggel álltak, előkelő helyen, ráadásul egy meccsel kevesebbet is játszottak. Ám a szezon fele előtt egy kicsivel hullámvölgybe kerültek. A csapat legnagyobb baja, a sérülések mellett, a helyzetkihasználás is volt, hiszen voltak olyan meccseik, melyeket 23 kapuralövés mellett sem sikerült döntetlennél jobban abszolválni, ráadásul Rafael Benítez dolgát nehezítette a játékosok válogatott Európa-bajnoki selejtezők miatti kimerültsége. A Chelsea elleni első meccs 1–1 végeredménnyel zárult, bár a bíró egy helytelen büntetővel segítette a kékek pontszerzését. A bírót a következő fordulóra eltiltották, és bocsánatkérő levelet írt a Liverpool FC vezetőségének. A Liverpool 6-ot rúgott az újonc Derby County-nak. A Vörösök az Arsenallal is 1–1-et játszottak, bár Gerrard góljára Fabragas csak a 80. percben tudott egyenlíteni az Anfielden. A Liverpool mélyrepülése egy hazai Tottenham elleni 2–2-es döntetlennel kezdődött, majd jött a Bajnokok Ligája, ahol otthon rossz játékkal kikapott a francia Marseille-től (0–1), illetve idegenben a török Besiktastól (2–1). A két rossz meccs közé beékelődött azonban az Everton elleni idegenbeli 1–2-es győzelem, de utána a Blackburn ellen ismét csak döntetlenre futotta. A Liverpool azonban a mélyrepülést egy futballtörténelemi meccsen fejezte be, ahol is a Liverpool hazai pályán elérte a Bajnokok Ligája eddigi legnagyobb különbségű győzelmét, ugyanis 8-at rúgtak a Beşiktaşnak az idegenbeli botlásra válaszolva. A csapat ezután nagyszerű sorozatba kezdett, ugyanis a Fulhamet 2–0-ra, a Portót 4–1-re, a Newcastle-t 3–0-ra, a Boltont 4–0-ra, a Marseille-t 4–0-ra győzték le, így a BL-ben is továbbjutottak, illetve a Premier League-ben is előkelő helyen álltak, főleg hogy egy meccsel kevesebbett játszottak, bár a Marseille elleni "diadal" előtt idegenben vereséget szenvedtek (3–1) a Readingtől. Ezután a Liverpool viszont egyre távolabb került a bajnoki címtől, nagy problémát okozott a sérülések száma, illetve sok nyerhető meccs döntetlennel végződött. A többi kupában, így a Ligakupában Torres mesterhármasával (amelyet a Reading ellen szerzett egy 4–2-es meccsen) kerültek a legjobb 16 közé, majd a Cardiffon túljutva kerültek a legjobb 8 közé, ahol is a Chelsea-vel találkoztak, akiktől azonban 2–0-ra kikaptak (bár nem legerősebb csapatával állt ki a Liverpool), így a csapat kiesett ebből a sorozatból. Az FA-kupában a Luton Townnal kerültek össze, ahol az első meccsen gyenge 1–1-et játszott a tartalékos csapat, majd legerősebb felállásával a Liverpool végül otthon 5–0-ra verte a Lutont, majd az Anfielden 5–2-re a Havant & Waterlooville-t. Meglepetésre az ötödik körben aztán a Barnsley FC búcsúztatta a csapatot egy utolsó percben szerzett góllal az Anfielden (1–2), így a legsiekeresebb angol csapat kiesett az FA-kupából is. Már csak a Bajnokok Ligája-trófea volt elérhető, viszont a sorozatban az olasz bajnok Interrel került össze a Liverpool. Az első meccs az Anfielden volt 2008. február 19-én, ekkor a "Vörösök" két kései góllal (Kuyt 85. perc és Gerrard 90. perc) legyőzték a "Nerazzurikat", így kiköszörülték az FA-kupából való búcsuzás csorbáját, valamint megfelelő előnyhöz jutatták csapatukat a legjobb nyolc közé való továbbjutáshoz. 2008. március 11-én Milánóban a Giuseppe Meazza Stadionban (San Siro), az Inter otthonában, 75 000 néző előtt Torres góljának (63. perc) köszönhetően a "Vörösök" magabiztos játékkal, 3–0-s összesítéssel jutottak tovább a BL-ben. Eközben a bajnokságban is a csapat újra magára talált, a 2–0-s hazai Inter elleni győzelem után, a csapat idegenben 1–3-ra kipipálta a Boltont, illetve otthon a West Hamet 4–0-ra, a Newcastle Unitedet 3–0-ra győzték le. A BL-negyeddöntő sorsolása eredményeként az Arsenalt kapták ellenfelül. A "Vörösök" így ezután igen nehéz sorozatba kerültek. Először a Manchester United ellen, majd az Everton, utána pedig az Arsenal ellen háromszor (kétszer a Bajnokok Ligájában, egyszer a bajnokságban) kerültek össze zsinórban. Az év egyik legfájóbb vereségét szenvedték el (kapushibák, illetve fölösleges reklamálás miatt való kiállítással) a Manchester Unitedtől 3–0-ra kaptak ki az Old Traffordon. A csapat ezen a meccsen kapta meg az első piroslapját az egész idényben. Bár a csapat biztos negyedik, komoly sorozata folytatódik, tehát most következik hazai pályán az Everton, majd a Bajnokok Ligájában az Arsenal. Az Everton ellen a Liverpool magabiztos győzelmet aratott (1–0, Torres góljával, de a Pool fölényben volt ellenfelével szemben), így jó előjekkel indulhatott neki az igen kemény ellenfélnek a Bajnokok Ligájában, az Arsenalnak. A Liverpool és szurkolói igen kemény hetek elé néznek. Az Arsenal elleni "trilógia" első felvonására, a Bajnokok Ligája negyeddöntőjén belül, a londoni Emirates Stadionban került sor (az Ágyúsok otthona), ahol is a Liverpool 1–1-et játszott vendégként, így idegenben lőtt góljával, valamelyest kisebb előnyben érezhette magát a csapat, a döntés az Anfielden játszott visszavágóra maradt. Ezen mérkőzés előtt azonban még ott volt a hétvégi bajnoki összecsapás. Ezt a meccset, az Arsenal elleni második felvonást a csapat szintén 1–1-ként abszolválhatta, ezen a meccsen a Liverpoolnak több lehetősége volt, mint a hazaiaknak a Bajnokok Ligája odavágón, és a vezetést is a Vörösök szerezték meg Crouch révén. Ezt követte a Bajnokok Ligája visszavágó, ezúttal az Anfield Roadon, Liverpoolban. A hihetetlen hangulat és a liverpooli közönség előtt végül drámai meccsen (a Liverpool 0–1-ről fordított, majd az Arsenal egyenlített, végül 2–2 után az eredmény 3–2-re, majd 4–2-re módosult) a Vörösök legyőzték az Arsenalt, így a legjobb négy közé jutott ismét a Mersey-parti csapat. A legjobb négy között pedig ismét – mint egy, illetve három éve – a Chelsea lett az ellenfél. A csapat az utóbbi években már kétszer elütötte a Chelsea-t a BL-döntőbe kerüléstől, így a Vörösök bizakodhadtak, a londoni Kékek pedig elszántan léptek pályára, hogy elérjék történelmük legnagyobb nemzetközi sikerét, a Bajnokok Ligája döntőjébe jutását. Az első mérkőzés az Anfielden volt, ahol is a Chelsea a meccs utolsó utáni percében egyenlített Riise öngóljával. A visszavágót így a Chelsea várhatta jobb előjelekkel, idegenben rúgott góllal, és a hazai pálya előnyével. A meccs végig kiegyenlített volt, a Chelsea a vezetést is meg tudta szerezni, de erre még válaszolt a Pool a második félidőben. Így következhetett a kétszer tizenöt perces hosszabbítás, melyben a Chelsea 3–1-re növelte előnyét (a meccsen volt meg nem adott, szakértők szerint is jogos tizenegyes a Liverpoolnak, megadott, jogos tizenegyes a Chelsea-nek, érvénytelen Chelsea gól ahol is négy kék mezes volt lesen). A Liverpool még Babel lévén 3–2-re szépített, de az utolsó percekben már nem jött össze az egyenlítés, így a Pool egy ismét drámai meccsen jól szerepelt, de végül győzött a Chelsea. Bár a Pool az év során kiejtette az olasz bajnok Intert, az angol Arsenalt, a Chelsea jutott a BL 2008-as döntőjébe. A 2007–2008-as idényben a Liverpool végül bár igen jól szerepelt, kupát nem tudott elhódítani. A bajnokságban a negyedik helyet szerezték meg, ami Bajnokok Ligája kvalifikációs pozíciót jelentett a csapat számára. A Liverpool FC "B" csapata viszont elhódította a tartalékbajnokságot (magyar játékosok is hozzájárultak a sikerhez, így például az év játékosának megválasztott Németh Krisztián is góljaival), valamint a Dallas kupát (Dallas Cup).
A Liverpool 2009-ben a második lett (86 ponttal eddigi legtöbb pontjukat szerezték a Premier League-ben), ezzel a Manchester United beérte őket bajnoki címek számában (18). A szezon végére a Liverpoolnak volt a legjobb gólkülönbsége, hazai pályán ki se kaptak a bajnokságban (összesítésben is csak kétszer, a legkevesebbszer). Az idény során a bajnoki meccseken a 'Pool oda-vissza legyőzte legnagyobb riválisát, a Manchester Unitedet (2–1, 1–4), valamint a Chelsea-t is (0–1, 2–0), az Arsenallal pedig idegenben 1–1-es, otthon pedig egy 4–4-es döntetlent játszottak. A sikerek ellenére a sok döntetlennel elúszott a bajnoki cím: bebizonyosodott, hogy nem elég csak a nagyokat legyőzni a Premier League-győzelemhez.
A Carling Cupból korán kiesett a csapat a Tottenham Hotspur ellen, az FA-kupából pedig az Everton búcsúztatta a Vörösöket. Az Evertonnal egyébként négyszer is találkoztak a szezon során (kétszer a bajnokságban és kétszer a kupában), összesen két döntetlent és egy-egy győzelmet könyvelhetett el a két liverpooli gárda.
A Vörösök nagy csatában estek ki a BL-ből a Chelsea-vel szemben (Londonban 4–4-et játszva estek ki, miután otthon 1–3-ra már kikaptak). Előtte a Real Madridot búcsúztatták (5–0-s összesítéssel), a csoportjukat pedig veretlenül nyerték.
Erre a szezonra eligazolt a klubtól Xabi Alonso a Real Madridhoz, aki azután nagyon hiányzott az egész szezonban, főleg Torres sérülése és Gerrard nem túl jó formája miatt. A Liverpool nagyon gyengén kezdett (jellemző, hogy a Manchester United elleni hazai győzelem a bajnoki szempontból tét nélküli volt), ami miatt a szurkolók főleg Benítezt okolták.
A Liverpool a Premier League 7. helyén végzett 63 ponttal és +26-os gólkülönbséggel (18 győzelem, 9 döntetlen, 11 vereség).
A Vörösök továbbjutottak a Carling Cupban (Angol Ligakupában) a Leeds United ellen (1–0-ra győztek idegenben), ugyanakkor következő ellenfelük, az Arsenal ellen 2–1-es vereséget szenvedtek, így kiestek ebből a sorozatból. Az FA-kupa 2010. január 2-án kezdődött a Liverpool számára, első meccsükön 1–1-es döntetlent játszottak a Reading ellen idegenben, így visszavágóra kényszerültek az Anfielden a továbbjutás érdekében (a meccset 2010. január 13-án játszották). A Reading meglepetésre 2–1-re győzött hosszabbításban és kiejtette a Liverpoolt az FA-kupából.
A Vörösök a Bajnokok Ligájában, az E jelű csoportban, a harmadik helyen végeztek a 2009–2010-es szezonban, így kiestek ebből a sorozatból. Ezek után a nemzetközi kupaszereplést (mind a csoport harmadik helyén végzett csapat) az Európa-ligában (korábban UEFA kupa) folytathatták. Itt első ellenfelük a szintén a BL-ből kiesett román Unirea Urziceni volt, akiket kettős győzelemmel ejtettek ki. A Lille és a Benfica legyőzésével az elődöntőkbe jutottak. A Liverpool nagyon szerette volna megnyerni ezt a sorozatot, hogy a szezon mérlege ne legyen teljesen negatív, de az visszavágón hosszabbításban kiütötte őket az Atlético Madrid (idegenben lőtt Forlán-góllal). A szezon végén Rafael Benítez edző felbontotta a szerződését a klubbal.
Roy Hodgson irányítása alatt a Liverpool új korszaka kezdődött. Ezt jelezte a főszponzor változása is, ugyanis a 2010–11-es szezontól a Carlsberg helyett a Standard Chartered pénzügyi vállalat logója látható a mezeken. A Fulhamtől szerződtetett menedzser nem nem váltotta be a hozzá fűzött reményeket, ezért 2011. január 8-án közös megegyezés alapján megváltak tőle és helyére a korábbi legendás liverpooli játékos és edző, a skót Kenny Dalglish került. A tapasztalt menedzser másfél szezon alatt nem ért el komolyabb sikereket a csapattal, s a 2012–13-as évadra ismét új szakembert ültettek a kispadra az északír Brendan Rodgers személyében. Rodgers első szezonjában a hetedik helyen végeztek a bajnokságban. A 2013-2014-es szezonban végig versenyben voltak a bajnoki címért, az utolsó fordulóban bukták azt el a Manchester City ellen. Újra szerepeltek a UEFA-bajnokok ligájában is. Ezek után csalódás volt a 2014-15-ös bajnokságban elért 6. hely. A következő szezon sem indult jobban, Rodgerst októberben menesztették, utódja Jürgen Klopp lett. A német edzővel első évben két kupa döntőjébe is bejutott a csapat, de mindkettőt elveszítette (ligakupa: 1-1 után büntetőkkel a Manchester City FC ellen,  Európa-liga: 3-1 a Sevilla FC ellen). Ezt követően a 2017-18-as UEFA-bajnokok ligája döntőt elveszítették, majd a 2018-19-es BL döntőben győzelmet arattak. 2019-ben az angol szuperkupa döntőt tizenegyesekkel elveszítették a Manchester City ellen, az UEFA-szuperkupát viszont szintén tizenegyeseket követően elhódították.
Kozma István volt az első honfitársunk, akit a Liverpool szerződtetett, a skót Dunfermline Athletic FC csapatától érkezett az 1992–1993-as szezon elején. Angol kupát nyert a vörösökkel, és 6 bajnokin lépett pályára. Egy idény után távozott. Az MTK Budapest és a Liverpool együttműködésének köszönhetően az elmúlt években több tehetséges fiatal szerepelt a liverpooli utánpótlásban, így például Simon András, Pölöskei Zsolt, Poór Patrik, Hajdú Ádám és Adorján Krisztián. Gulácsi Péter többször is eljutott a kispadig, többször pedig kölcsönadták, Németh Krisztián pedig hiába volt gólkirály az utánpótlás csapatban és nyert Dallas-kupát, ifjúsági FA-kupát, a felnőttek között nem mutatkozott be. A 2015–2016-os szezon elején Bogdán Ádámot igazolta le a Liverpool a Bolton Wandererstől, és ő bajnokin is lehetőséget kapott, a Watford elleni mérkőzésen, majd többször is kölcsönadta a klub. Polgár Kristóf a Liverpool akadémiájának tagja volt 2013 és 2016 között.
Az alábbi labdarúgók pályafutásuk során nagy szerepet játszottak a Liverpool történelmében, illetve ismert, híres játékosokká váltak.
A táblázatban csak a tétmérkőzések statisztikái szerepelnek. Utolsó elszámolt mérkőzés dátuma: 2018. május 26.A Liverpool legutóbbi vezetőedzői:
A Liverpool Football Club szurkolói a világ legjobb szurkolói közé tartoznak. Híresek kitartásukról, a csapathoz való elkötelezettségről, úgy érzik, hogy liverpoolinak lenni egy életérzés. A legnagyobb csalódottságban is kitartanak a csapatuk mellett, soha nem fütyülik ki kedvenc csapatuk játékosait, sokkal inkább együtt osztoznak jóban és rosszban, örömben és bánatban egyaránt. Az Anfielden hihetetlen hangulatot alakítanak ki énekeikkel (pl.: You'll never walk alone), folyamatosan buzdítják csapatukat, zászlókkal, sálakkal felszerelkezve, az egész Anfield ilyenkor vörösbe öltözik, akarva, akaratlanul próbálják az ellenfelet is megrendíteni. Elkötelezettek csapatuk mellett, és a világ legtávolabbi pontjaira is akár több ezren elkísérik kedvenceiket. A Liverpool hazai mérkőzésein is rendszerint teltház van, és nem véletlen, hogy az épülő új stadion több, mint 20 ezerrel több drukker befogadására lesz képes. A Liverpool FC szurkolói a leghangosabbak, Angliában. Ezt a rekordot, egy 2005-ös felmérés alapján állapították meg, amikor is a Ligakupa fináléban lemérték a hangerejét a szurkólótábornak. Ekkor a Vörösök drukkerei, 130,7 decibellel buzdították kedvenceiket. A Liverpool szurkolói ismertek arról is, hogy általában az angol válogatott meccsekre sem járnak ki, mondván, nem néznek olyan csapatot, ahol olyan játékosok is játszanak, akik amúgy a Manchester Unitedhez, vagy más angol csapathoz kötődnek, vagy ott játszanak. Vannak olyanok, akiket az se zavarna, ha az egyébként rivális írektől kapnának ki az angolok. A Liverpool szurkolóit két nagy tragédia is összekovácsolta, a Heysel és a Hillsboroughi katasztrófák. Utóbbi még az Everton szurkolóinak a szolidarítását is kiváltotta (lásd: Mersey-parti rangadó).
A Sunderlanddel háromszoros bajnok menedzser, Tom Watson érkezésével egy időben cserélték le a klub színeit is, az addigi kék-fehér összeállítást felváltotta a híres vörös-fehér kollekció (Amely a későbbi időkben lett a legendás, tiszta vörös). 1901-ben pedig a skót válogatott Alex Raisbeck első Liverpool csapatkapitányként a magasba emelhette a Futball Liga trófeáját. Miután 1906-ban újabb bajnokságot nyert a csapat (az Everton pedig az FA Kupát hódította el), szükségessé vált a stadion kibővítése is, ekkor egy hatalmas, meredek lelátót emeltek a déli kapu mögötti részen. A létesítmény a keresztségben a Spion Kop nevet kapta, az egyesület így állított emléket a második búr háború során, 1900-ban megvívott ütközet áldozatainak, hiszen a lancashire-i ezred 300 halottjának nagy része liverpooli volt. Azóta a KOP lett az Anfield Stadion leghangosabb, leghevesebb, legelkötelezettebb szurkolóiból álló része. Sálak, zászlók és fülsüketítő, elképesztő hangulatú énekekkel irányítják az egész stadion hangulatát, így kialakították az Anfield azon varázslatos hangulatát, amit egész Angliában és talán a világon is irigyelnek. A KOP-ot követi az összes Liverpool szurkoló az Anfielden. Itt 45 000 ember, nagyobb hangulatot teremt, mint máshol 80 000, és ezt az ellenfelek is elismerik. Innen ered: This is Anfield! - azaz Ez az Anfield! Utalva arra, hogy ennek a stadionnak egyedülálló hangulata van.
The Urchins (tehát A Srácok vagy Az Utcagyerekek), a Liverpool huligán, casual beállítottságú csoportja. Legnagyobb riválisa a Manchester United Red Army elnevezésű "alakulata", csoportja. Összecsapásaik a leghevesebbek, legkeményebbek közé tartozott Angliában (csupán 50 kilométer választja el a két rivális várost, tehát randkívül közel vannak egymáshoz, meccseik nagy tömeget vonzanak). Sokak szerint ők okozták (mármint a liverpooliak), illetve indították el a Heysel-tragédiát, a 32 Juventus szurkoló halálát (a 39 halottból 32 volt Juve szurkoló) okozó "összecsapást". Ennek eredményeként alakult meg, a Juventus huligán csoportja a Drughi (illetve átalakult a korábbi csoportjuk, és felvették a Drughi nevet), amely ma Olaszország egyik legerősebb, leghirhedtebb huligán csoportja, ráadásul az eset után, minden angolt utálnak, nem csak liverpooliakat, a mai napig. Az Urchin volt Anglia egyik első casual huligán csoportja, ők voltak az első úgynevezett "divatos huligánok" (casual huligánok). A casualek úgy reagáltak az új (általában) londoni skeanheadekre, hogy divatos, drága olasz és francia ruhákat és sportruházatot, cipőket kezdtek el hordani, és amerre jártak (a ’70-es években, egész Európában) terjesztették ezt a stílust (csak úgy, mint a huliganizmust), amely később szinte egész Angliában és szinte minden huligán csoportnál elterjedt (mára már kevés a nem casual huligán csoport Angliában), a '80-as évektől pedig egy önálló szubkultúra. A skót Aberdeen szurkolói, huligánjai is például a Liverpool huligánoktól vették át a casual stílust. Skóciában egyébként az Aberdeen szurkolói voltak az első casualak, ők látták és engedhették meg maguknak először ezt a stílust. Az Urchin bár kevésbé volt talán erős Angliában (bár mindenképp az élvonalba tartozott ezen a téren), mint a Red Army (igaz összecsapásaik igen hevesek voltak, a Red Army pedig egy időben a másodosztályban a kisebb vidéki csapatokat is terrorizálta), viszont egész Európán végigsöpörtek egy időben, sok, más és más jellegű problémákat okoztak idegen országokban. Gyakran egyes országokban, már az is probléma, hogy a Liverpool szurkolók rendkívül sokan kísérik el csapatukat idegenbe is, nagy utazó táborral rendelkeznek, így már maga a tömeg is problémát jelenthet. Legutóbb a Liverpool szurkolói 2007-ben kerültek összetűzésbe az olasz AC Milan szurkolóival. Mára Angliában visszaszorították a huliganizmust, legalább is igyekeznek azt megelőzni. Mára szinte látni sem látják egymást, a stadionokon kívül a rendőrök úgy elkülönítik őket. A rendőrök különböző stratégiákat dolgoznak ki, hogy véletlenül se kerüljenek össze egy-egy rangadó után a rivális szurkolói csoportok, mint ahogy az az Egyesült Királyság többi területére is jellemző, ahol jelentősebb rangadó van, vagy olyan csapatok játszanak, amelyek huligán csoportokkal rendelkeznek. Az országban mára visszaszorult a huliganizmus, a rendőrség és a kormány szigorú intézkedéseinek köszönhetően, pedig az Egyesült Királyság volt a huligán (és a casual) stílusnak a bölcsője (bár a mai napig meg vannak ezek a csoportok, úgynevezett cégek, mint többek között a Red Army a Manchester Unitednél, Zulus a Birmingham Citynél, Headhunters a Chelseanél, Bushwackers a Millwallnál, Suicide Squad a Burnleynél vagy az Inter City Firm a West Hamnél).
A Sandon Pub a legfanatikusabb Liverpool szurkolók, legnagyobb törzshelye Liverpoolban. Ez a hely híres arról, hogy ide nem tanácsos betérnie annak, aki nem Liverpool szurkoló (illetve rivális csapatnak szurkol). A Sandon Pub arról is híres, hogy 1892-ben itt alapították meg a Liverpool Football Clubot. Természetesen még rendkívül sok pub van Liverpoolban (hiszen a pubok az angol kultúra részei is) és sok számít még a Liverpool FC szurkolóinak a törzshelyéül, így például: Albert, Aldo's Place, The Liverpool Bar, The White Star stb. Liverpoolban található a The Sir Thomas hotel is, a Liverpool játékosok is gyakran ünnepelnek itt (például korábban a Chelsea és a Barcelona elleni Bajnokok ligája mérkőzések után).
Az UEFA az angol Liverpool drukkereit minősítette Európa legveszélyesebb szurkolóinak. Az UEFA átadott a brit kormánynak egy olyan tanulmányt, amely Európa legkezelhetetlenebb szurkolói csoportjairól készült. A listát a botrányairól már korábban elhíresült Liverpool szurkológárdája vezette, akik szinte minden mérkőzésükön rendre balhéztak. Az elmúlt négy évben a liverpooliak huszonöt alkalommal szegtek szabályt vagy törvényt az idegenbeli meccseiken, a többi csapatnak összesen nem volt ennyi kihágása (mondta William Gaillard, az UEFA szóvivője, főként a 2007-es athéni Bajnokok Ligája döntőre utalva). Erre Rick Parry, a Vörösök vezérigazgatója meglehetősen ingerülten reagált: "Érdekes, hogy most ezt mondják, miközben a meccs estéjén Gaillard úr még úgy nyilatkozott, hogy a mi szurkolóink hagyományosan jól viselkednek. Platini úr (Michele Platini az UEFA ekkori elnöke) pedig a Chelsea elleni elődöntő után kifejezetten le volt nyűgözve a drukkolásuk miatt. 2005-ben, az isztambuli döntőt követően is csak dicséreteket kaptak, 2001-ben a Poolé volt az Év szurkolótábora cím, megosztva az Alavés (Deportivo Alavés) drukkerhadával. Ami egyébként az athéni cselekményeket illeti: előre megmondtuk, hogy lesznek, akik jegy nélkül érkeznek oda, ezért felhívtuk a figyelmet egy külső kordon felállítására, hiába. Az pedig külön érdekes, hogy egy BL-finálé olyan stadionban van, ahol nincs beléptetőrendszer".
A Liverpool FC legnagyobb városi riválisa az ugyancsak nagy múlttal és hagyományokkal rendelkező Everton, melynek stadionja, a Goodison Park alig egy kilométerre fekszik az Anfieldtől, mindössze a Stanley Park választja el a két csapat központját. Míg a Liverpool a legsikeresebb Angliában, az Everton Anglia ötödik legsikeresebb csapata, ugyancsak patinás klub. Az Everton előbb alapult, és a kezdetekben még az Anfielden játszottak (később John Houldingnak köszönhetően itt alakult meg a Liverpool FC). A két csapat és szurkolóik történelmük során folyamatosan azon vetélkedett – és mind a mai napig vetélkedik –, hogy melyik liverpooli csapat a jobb. Ezek a mérkőzések mindig nagy figyelmet vonnak magukra egész Angliában, hiszen a két csapat meccsei mindig presztízskérdésnek számítanak, több gól és piros lap is szokott születni a találkozókon. A rivalizáláshoz hozzátartozik, hogy az 1950-es és '60-as évek folyamán az Evertont főleg katolikus klubként emlegették, míg a Liverpoolt protestáns klubként. Más helyi rangadóktól eltérően az erőszak az Everton és Liverpool szurkolók között ritkaság. Nem szokatlan dolog például Liverpoolban, hogy egy családon belül van aki Liverpool-, míg van aki Everton-szurkoló, ennek ellenére békésen élik mindennapjaikat. Akár a rangadókat is együtt nézik, vagy mennek meccsre. A többi hasonló nagyságú rivalizáláshoz viszonyított jó viszony a Heysel Stadion katasztrófája után romlott meg. Azóta az Everton-rajongók a liverpooli huligánokat okolják az angol klubcsapatok kizárása miatt. Mindazonáltal, a kapcsolatok a Hillsborough-katasztrófa után javultak, amikor mindkét csapat rajongói együtt gyűltek össze. Everton- és Liverpool-sálak voltak összefűzve a Stanley Parkon keresztül az Anfield és a Goodison Park között. Nem rég a 11 éves Rhys Jones meggyilkolása után is összegyűltek a klubok rajongói és elénekelték a két csapat himnuszát. Hagyományosan a "Merseyside Derby"-t a "The Friendly Derby"-ként említik a mai napig.
Eddig a megrendezett 215 liverpooli városi rangadóból 85-öt a Vörösök, 66-ot a Kékek nyertek és 64 döntetlen született. Otthon a legnagyobb győzelmet a Liverpool aratta (6–0 az Anfielden), idegenben viszont az Everton (5–0 az Anfielden). A legnagyobb nézőszám eddig 78 299 fő volt, 1948. szeptember 18-án a Goodison Parkban. A legtöbb gólt hozó meccs pedig az 1932–33-as idényben volt az Anfielden, mikor is a Vörösök 7–4-re győztek a Kékek ellen. A legutóbbi találkozót 2018. április 7-én tartották az Everton otthonában, 0–0-s döntetlen lett.
Melwood a Vörösök edzőközpontja (Shankly színrelépése óta). Melwood az a hely, az a létesítnény, ahol az összes taktikai döntést meghozzák, ahol a kezdőcsapatot összeállítják, ahol a nagy liverpooli legendák nap mint nap edzettek, edzenek. A hely, amely nagyon fontos szerepet játszott abban, hogy a Liverpool FC elérje sikereit, angol és nemzetközi porondon egyaránt. Az utóbbi időkben jelentősége megmaradt, ez az LFC főhadiszállása, sajtószobával, relaxációs létesítménnyel, orvosi szobával, öltözővel. Innen irányítják a klub életét, s az utóbbi időkben a klub, a csapat vezetői font-milliókat költöttek a létesítmény felújítására, hogy játékosaiknak, egyedülálló és világszínvonalú edzéslehetőségeket biztosíthassanak. A változtatások első felvetője a Liverpool exmenedzsere, Gérard Houllier volt.
Bill Shankly, 1975Az Anfield a Liverpool Football Club otthona, mely 1884-ben épült a Merseyside-on. Bill Shankly fent írt állítása jól sejteti mit is jelent egy Liverpool szurkolónak ez a létesítmény. Megannyi emlék, öröm, ünnep, győzelem, s rosszabb időkben bánat szomorúság, s gyász. Ez az a hely ami összekovácsolta a Liverpool szurkolókat, a megélt emlékek miatt, és nem véletlen, hogy a szurkolók kitartását, és biztatását még az ellenfelek is elismerik, és félve lépnek be a Vörösök gyepére.
A csapat már 2003-ban egy új stadiont kezdett tervezni, melyet eredetileg 2006-ban nyitottak volna meg. Az építkezés nem kezdődött meg az Anfieldtől pár szám méterre fekvő Stanley Parkban, 2007 elején az új amerikai tulajdonosok (Tom Hicks és ifj. George Gillett) azonban folytatták a terveket, majd új céget kértek fel egy évvel később. Így először 60, majd később bővítéssel 72 ezer fős stadiontervek láttak napvilágot. A gazdasági világválság miatt azonban tovább csúsztak a folyamatok, és úgy tűnt, nincs elegendő forrás az építkezésre. A csapatot 2010-ben John W. Henry, az amerikai Boston Red Sox baseballcsapat tulajdonosa vásárolta fel, s ezután a vezetőség úgy döntött, hogy az új stadion megépítése helyett inkább az Anfieldet bővítenék, újítanák fel.
Heysel Stadion, Brüsszel, 1985. május 29. Ez a nap, és ez az a helyszín, amely a Liverpool életében egy sötét napot jelöl. Ennek a napnak egy szép napnak kellett volna lennie, rögtön a római BL győzelem után, a 'Pool ismét bekerült a döntőbe, és mindenki bízva várta a meccset. Több ezer liverpooli és Juve-szurkoló látogatott el a világ akkori egyik legrosszabb állapotban lévő stadionjába, a brüsszeli Heysel stadionba, hiszen ott rendezték meg az 1985-ös Bajnokok ligája (akkor még BEK) döntőjét. A liverpooliak győzelemért mentek, de a történelem legnagyobb huliganizmus okozta tragédiájába keveredtek és onnan kitoloncolva, gyilkosoknak kikiáltva érkeztek haza a Mersey partjára. A stadion rossz állapota is közrejátszott a szerencsétlenségben, illetve az, hogy a belga rendezők az angol és az olasz szurkolók között egy semleges szektort akartak létrehozni, de oda a Belgiumban élő olaszok nagy részének a kezébe jutottak az oda szóló jegyek. A meccs előtt (szemtanúk szerint) az ittas olasz szurkolók, akik a semleges zónában ültek, dobálni kezdték a stadion darabjaival a már szintén ittas angol szurkolókat, akik könnyen áttörték a drótkerítést (ma kordonnak neveznénk), és a feldühödött angol szurkolók, a másik szurkolótábor tagjait egy betonfalnak nyomták, ami a kijárat helyett volt a semleges szektor mögött, majd a betonfal leomlott, így sokakat maga alá temetett, de volt akinek ez mentette meg az életét, hiszen így ki tudott kerülni a tömeg nyomásából. Az emberek egymást taposták, és elvesztett szeretteikért igyekeztek bosszút állni, elszabadult a pokol, a rendfenntartó erők tehetetlenek voltak. Félő volt, hogy ha nem játsszák le a meccset, akkor még rosszabb lesz a helyzet, ezért az UEFA úgy döntött: folytatni kell. A történelem legérdektelenebb mérkőzésén a Juventus győzött Platini tizenegyesével. Szégyen, de a stadion túlsó végén mindenki tudott örülni a győzelemnek, hiszen ők csak arról tudtak, hogy rendbontás tört ki valahol, de a halottakról mit sem sejtettek. 39 ember vesztette az életét 1985. május 29-én a Heysel stadionban. A világ legszomorúbb döntőjében, mely az ittas szurkolóknak, de elsősorban a rossz szervezésnek, és a szörnyű állapotban lévő stadionnak volt köszönhető. A tragédiában 39 foci-szurkoló halt meg, pontosabban, 32 olasz (Juve szurkoló), 4 belga, 2 francia, és egy ír.
1989. április 15., Sheffield: Ez a Liverpool történetének legsötétebb napja. A rossz szervezés miatt, 96 Liverpool szurkoló vesztette életét a Leppings Lane End-en lévő Hillsborough Stadionban a Liverpool – Nottingham Forest FA-kupa-elődöntőn, mivel a jegy nélküli drukkerek tömege bejutott a stadionba, de mivel hely már nem volt, a fölülről jövő nyomás következtében a kerítéshez nyomódtak a már bent levő szurkolók. 96-an meghaltak, 200-an megsérültek. 1993-ban Tony Bland is elhunyt, aki négy éven keresztül feküdt kómában a katasztrófa miatt, ő lett a 96. áldozat. Több mint 25 000 Liverpool-szurkoló utazott el Hillsborough-ba, hogy megnézze az FA-kupa elődöntőjét a Notthingham Forest ellen. 96-an közülük sosem tértek vissza. Könnyek közt, sálakkal, virágokkal a temetésen egy hihetetlen kötelék jött létre a csapat, a klub, és a szurkolók között.
Jelenleg a Liverpool FC bár hazai viszonylatban is rendkívül sikeres, leginkább nemzetközi szinten húz el a többi angol csapattól, klubtól. olyan csapatoktól, mint az Arsenal, a Chelsea vagy a Manchester United, hiszen az utóbbi csapat például "csak" háromszor, míg a Chelsea egyszer, az Arsenal pedig még soha nem nyert Bajnokok ligája trófeát. A Liverpool FC bajnoki serlegeket tekintve két címmel marad el a Manchester Unitedtől, amely jelenleg 20-szal rendelkezik (a harmadik legsikeresebb angol klubnak, az Arsenalnak is "csak" 13 van), viszont 3 UEFA kupa győzelmét más angol klubok nem érik el. Az angol ligakupában szintén a "Vörösök" a csúcstartók, 8 címükhöz legközelebb 5-tel áll több csapat is.
Angol első osztály (Premier League)Bajnok (18): 1900–01, 1905–06, 1921–22, 1922–23, 1946–47, 1963–64, 1965–66, 1972–73, 1975–76, 1976–77, 1978–79, 1979–80, 1981–82, 1982–83, 1983–84, 1985–86, 1987–88, 1989–90
Második (14): 1898–99, 1909–10, 1968–69, 1973–74, 1974–75, 1977–78, 1984–85, 1986–87, 1988–89, 1990–91, 2001–02, 2008–09, 2013–14, 2018-19Angol másodosztály (Football League Championship)Bajnok (4): 1893–94, 1895–96, 1904–05, 1961–62FA-kupa (The FA Cup) Győztes (7): 1964–65, 1973–74, 1985–86, 1988–89, 1991–92, 2000–01, 2005–06
Döntős (7): 1913–14, 1949–50, 1970–71, 1976–77, 1987–88, 1995–96, 2011–12Ligakupa (League Cup/Carling Cup) Győztes (8): 1980–81, 1981–82, 1982–83, 1983–84, 1994–95, 2000–01, 2002–03, 2011–12
Szuperkupa (Charity/Community Shield) Győztes (15): 1964*, 1965*, 1966, 1974, 1976, 1977*, 1979, 1980, 1982, 1986*, 1988, 1989, 1990*, 2001, 2006(* megosztva)
BEK/Bajnokok ligája Győztes (6): 1976–77, 1977–78, 1980–81, 1983–84, 2004–05, 2018–19
Döntős (3): 1984–85, 2006–07, 2017–18KEK/UEFA-kupa/Európa-liga Győztes (3): 1972–73, 1975–76, 2000–01
Döntős (2): 1978, 1984Világkupa/FIFA-klubvilágbajnokságDöntős (4): 1978, 1981, 1984, 2005
Első hivatalos meccs: a Higher Walton ellen a Lancashire League-ben esett meg, eredmény: 8–0 a Liverpoolnak.
Első cím, melyet a csapat szerzett: 1893–94-es szezonban, a Second Division bajnoka.
Az első csapat a Liverpool FC volt, amely a Bajnokok Ligájának mindhárom selejtező körében részt vett, és utána sikerült is eljutnia az egyenes kieséses szakaszig. (2005–06)
4 ember szerzett egy meccsen 5 gólt a Vörösök színeiben, így Andy McGuigan (1901–02), John Evans (1954–55), Ian Rush (1983–84) és Robbie Fowler (1993–94)
A legtöbb mesterhármast Gordon Hodgson (17) szerezte a Liverpool színeiben 1926 és 1936 között.
A leggyorsabb mesterhármast a Premier League történetében Robbie Fowler szerezte az Arsenal ellen, az 1994–1995-ös szezonban, 4 perc 32 másodperc alatt.
A legtávolabbról a spanyol Xabi Alonso talált be a vörösök színeiben, mint egy 60 méterről (körülbelül a kezdőkörtől kicsivel messzebről, a távolabbi kapuig).
Legtöbb gól: Ian Rush tartja a góllövő rekordot azzal, hogy az 1983–84-es szezonban 47 gólt szerzett a bajnoki és más meccseken összesen, illetve a bajnokságban Roger Hunt szerezte a legtöbb gólt, szám szerint 41-et, az 1961–62-es szezonban.
Legnagyobb győzelem a Stromsgodset IF ellen született 1974. szeptember 17-én, a meccs 11–0-ra zárult.
A legnagyobb bajnoki győzelem, a Crystal Palace FC ellen született 1989. szeptember 12-én, a meccs 9–0-ra zárult.
A legnagyobb győzelem a Bajnokok Ligájában a török Beşiktaş elleni 8–0, ami egyben BL-rekord is, a mérkőzést 2007. november 6-án játszották.
A legnagyobb fordítás, a Newcastle United ellen jött létre, mikor is a Szarkák 5–2-re vezettek de végül a Vörösök nyertek 6–5-re, ez 1909 decemberében történt az Anfielden.
Egy érdekes meccs: 1896. szeptember 5-én a Liverpool 1–0-ra kikapott a Blackburn Rovers FC-től, de a meccshez hozzátartozik, hogy 6 gólt nem adtak meg a Vörösöknek.
Az első győzelem az Old Traffordon a Manchester United ellen, 4–3-ra zárult még 1910-ben.
2007. szeptember 20-án újabb mérföldkő érkezett el a patinás klub életében: az ír Setanta Sports televíziós társasággal karöltve, helyi idő szerint délután hat órakor megkezdte adása sugárzását a Liverpool FC saját televíziós csatornája, az LFC TV. A csatornán minden nap délelőtt 10 órától késő éjszakáig látható műsor tartalmaz többek közt stúdióbeszélgetéseket, elemzéseket, a csapat életével kapcsolatos híreket, de a szurkolók élőben tekinthetik meg a tartalékcsapat mérkőzéseit és a fontosabb ifimeccseket, valamint felvételről a felnőtt csapat összecsapásait is. A képernyőn feltűnnek a csapat egykori és jelenlegi sztárjai, a volt angol válogatott John Barnes pedig saját show-műsorral jelentkezik 2007. szeptember 27-étől. A csatorna állandó stábjához három műsorvezető tartozik: a Merseyside Radio bemondója, Peter McDowall, a liverpooli kapus karrierjét 14 éves korában sérülés miatt feladni kényszerülő Matt Critchley, valamint a Real Madrid TV angol nyelvű adásában már korábban bizonyított, feltűnően csinos, gyerekkora óta Liverpool-szurkoló Claire Rourke.
Official Liverpool Supporters Club Hungary – A Liverpool Szurkolók Magyarországi Egyesületének hivatalos honlapja

A Liza, a rókatündér Ujj Mészáros Károly filmje, melyet 2015. február 19-én mutattak be. A film a japán mitológiát használja fel egy romantikus vígjátékhoz, melyben a Balsai Móni alakította címszereplő azt gondolja magáról, hogy ő egy kicune, azaz japán rókatündér. További főszereplői David Sakurai, Bede-Fazekas Szabolcs és Schmied Zoltán.
A filmet a Magyar Nemzeti Filmalap támogatásával hozták létre, a Filmteam gyártásában, producere Major István. A filmzenét Csengery Dániel, a japán nyelvű dalok zenéjét Tövisházi Ambrus szerezte, szövegét Toda Eiko írta, Tövisházi Ambrus és Balsai Móni énekli.
Az alkotás az első hat héten több mint 74 000 nézőt vonzott Magyarországon, és díjakat nyert a portugál Fantasporto, a holland Imagine, és a belga nemzetközi fantasy (BIFFF) filmfesztiválon.
Liza Márta néni, a japán nagykövet özvegyének ápolónője a képzeletbeli Csudapesten, aki mellett megismerkedik a japán zenével, megtanul japánul, ponyvaregényeket olvas, és szinte álomvilágban él. Egyetlen (képzeletbeli) barátja Tomy Tani japán táncdalénekes szelleme, akit csak ő lát és hall. Az énekes gyakran szórakoztatja vidám dallamaival. Harmincadik születésnapján Liza kimenőt kér, hogy a Mekkburgerben ünnepelhessen, reménykedve, hogy ott megtalálja a szerelmet, akár kedvenc ponyvaregényének főhősnője. Az özvegy biztatja, hogy randevúzzon. Ez féltékenységre gerjeszti Tomy Tanit, aki megrendezi az asszony halálát.
Az özvegy végakaratában nem rokonaira, hanem Lizára hagyja belvárosi lakását, ahol is Liza magazinokból ellesett, egyre szépülő külsővel randevúzni kezd. A férfiak azonban rendre elhaláloznak: Károlynak, a furcsa ételek kedvelőjének a torkán akad egy szálka, a különös viselkedésű Ludvig úr pedig potencianövelő gyógyszert vesz be, amire alkoholt iszik és szívinfarktust kap. Liza arra a következtetésre jut, hogy ő egy japán rókatündér, aki férfiakat öl.
A halálozások ügyében az épp a városba érkezett Zoltán zászlós nyomoz, aki a rendőrezredes parancsára kivesz egy szobát a pénzszűkében lévő lánynál, hogy megfigyelhesse. Egyre jobban meggyőződik ártatlanságáról. Amíg Liza randevúzik, Zoltán zászlós az ódon lakásban esedékes szerelőmunkákat is elvégzi, miközben rejtélyes balesetek érik, melyeket Tomy Tani idéz elő. Liza viszont azt hiszi, Márta néni egyik rokona, a sármos és nőfaló Henrik teszi rendbe az elromlott háztartási eszközöket, ráadásul ő az egyedüli ember, aki a néni halála után jól bánik vele. Úgy érzi, megtalálta személyében a nagy Őt.
Amikor Liza a könyvtárban utánanéz a rókatündérek legendájának és az átoknak, Tomy Tani úgy dönt, felgyorsítja az eseményeket. Megöli Ferencet, akivel még az első kimenőjén találkozott a lány, csupán azért, mert rácsodálkozik megváltozott külsejére. Aztán az utcán Teleshopos Giovannit is elcsapja a busz, mikor a zsebkendőjét vinné utána. Hazaérve Liza az ablakon kinézve megpillantja a szomszédos tetőről integető kéményseprőt, rámosolyog, mire a szellem elvakítja az üveggel, amitől elveszítve egyensúlyát lezuhan. Szintén Tomy Tani ármánykodása révén egy féltékeny férj a lány ajtajában megöleti Henriket. A megtört Lizát beviszik a rendőrségre, ahol az ezredes vallomást akar kicsikarni belőle. Ekkor azonban felbukkan Zoltán zászlós és jelenti, hogy megtalálta Henrik gyilkosának véres ujjlenyomatát a lépcsőházban, és Lizát elengedik.
A meggyötörten hazatérő Liza arra kéri Zoltán zászlóst, hozzon neki hamburgert a Mekkburgerből, míg a férfi elmegy teljesíteni a kívánságát, a nő bezárkózik, és altatókkal próbál meg véget vetni az életének. Tomy Tani pontosan ezért rendezte így az eseményeket: a nőnek önként kell meghalnia ahhoz, hogy vele lehessen. Delíriumos álmában Liza a Mekkburgerben ül Henrikkel, azt gondolván, végre megtalálta a szerelmet, ám amikor a férfi nem tud válaszolni a kérdéseire, a lány rádöbben, hogy mindvégig Zoltán zászlós volt az, aki őszintén szerette őt. Ekkor a sármőr Tomy Tanivá változik, japánul követeli a nőtől, hogy maradjon vele és elárulja, ő nem szellem, hanem maga a Halál. Amikor a lány elutasítja, Tomy megfenyegeti, hogy Zoltán zászlós életét pokollá fogja tenni. Liza erre beleegyezik, hogy marad, ezzel azonban megtöri a varázst: a rókatündérek átka akkor semmisül meg, ha valaki őszintén szereti őket, és ha a rókatündér is őszintén szereti az illetőt, és hajlandó feláldozni magát érte.
Zoltán zászlós eközben betöri az ajtót Liza lakásában, és nagy küzdelem árán, az utolsó pillanatban éri el a nőt, mellkasára csapva kiköpeti vele a gyógyszereket. Liza felébred, majd kórházba kerül ápolásra. A film záró jeleneteiben tíz évvel később a boldog Liza, férje Zoltán és lányuk Japánban autókáznak (láthatóan egy kisebb baleset után, mivel az autó működésképtelen, ezért egy vontató szállítja, Zoltánon pedig kisebb sérülések nyomai láthatók), miközben Tomy Tani ül a lökhárítójukon és énekelnek. Elhatározzák, hogy Zoltán kívánságára utána Finnországot fogják megnézni.
Balsai Móni: Liza30 éves, naiv, ártatlan ápolónő, aki hosszú évek óta ápolja a japán nagykövet özvegyét, és alig mozdul ki a lakásból. Nem ismeri a napi politikát, a hírességeket, japán ponyvaregényeket olvas, és legjobb barátja egy szellem. A harmincadik születésnapján Márta néni váratlanul meghal, és Liza megörökli a lakását, ahol randevúzni kezd. Lovagjai azonban rendre meghalnak mellette, ezért egy brosúrában olvasott történet hatására azt kezdi képzelni, hogy kicune, japán rókadémon lett.David Sakurai: Tomy TaniTomy Tani, a hajdani japán rock and roll énekes szelleme hat éve jelent meg Márta néni lakásában, és csak Liza látja. Tomy a lány egyedüli barátja, Liza vele énekelve vészeli át a hétköznapokat. Tomy valójában azonban egészen másvalaki, magának akarja a lányt, és a megszerzéséért meg is tesz mindent.Bede-Fazekas Szabolcs: Zoltán zászlósZoltán zászlós vidékről érkezett Csudapestre, szótlan, csendes ember, a finn countryzene rajongója. Amikor elkezdenek elhullani Liza mellől a férfiak, főnöke elrendeli, hogy figyelje a gyanús lányt, ezért a rendőr kivesz nála egy szobát.Schmied Zoltán: HenrikHenrik Márta néni rokona, a nők kedvence. A néni halálát követően ő az egyetlen, aki kedves Lizához, ezért a lány romantikus érzelmeket kezd táplálni a szoknyapecér férfi iránt.
A forgatókönyv első változata Pozsgai Zsolt Liselotte és a május című drámája alapján készült módosításokkal, később azonban teljesen átírták. A mű alapötlete egy japán filmfesztiválon egészült ki a rókatündér-motívummal, illetve eredetileg Tomy Tani is csupán a főcímdalt énekelte volna. A film rendezője csak a film elején és végén szánt szerepet neki, ám egy a forgatókönyvíróval közös kósza ötletből, – majd a Filmalap tanácsára – a cselekmény egyik fontosabb szereplőjévé nőtte ki magát. A karakter alapjául Toni Tani(wd) – eredeti nevén Ótani Sótaró – japán komikus szolgált, aki az 1950–60-as években popszámokat és mambódalokat is előadott. A szerepre először egy dán-koreai színészt kértek fel, amikor még a tervek szerint Dániában zajlott volna a forgatás egy része, de a színész nem tudta elvállalni a feladatot, így jutottak el David Sakuraihoz. Miután Japánban is megnéztek több jelentkezőt, Sakuraira esett a választásuk, mert a többi japán színészből hiányzott a „szuggesztív előadói készség”. Zoltán zászlóst Gyabronka József játszotta volna, aki úgy vélte, hogy nem az ő korosztálya illik a szerepre, így választották ki inkább Bede-Fazekas Szabolcsot. A forgatókönyvnek tizenkét változata volt.2007-ben írta meg Ujj Mészáros Károly a treatmentet, mely alapján a Magyar Mozgókép Közalapítvány (MMKA) adott pénzt a forgatókönyv írására. Ekkor kapcsolódott be Hegedűs Bálint először szkriptdoktorként, majd mint forgatókönyvíró; és a Filmteam Kft., ami végig kitartott a projekt mellett. 2008-ban készítették el az első filmelőzetest és prospektust a filmtervhez, melyeket kijuttattak a Szarajevói Filmfesztivál(wd) projektfejlesztő workshopjára, ahonnan aztán Hollandiába, Cannes-ba és Rómába is eljutottak. A boszniai filmfesztiválnak köszönhetően egy német, Cannes-ban pedig – ahol a Cinéfondation Műhelye is segítette a film elkészítését – egy dán társproducer is csatlakozott a filmhez. Mindezek után azonban hirtelen megszűnt az MMKA, így egy év szünet után 2011 őszén az újonnan felállított Magyar Nemzeti Filmalaphoz adták be a gyártási pályázatot, melyet azonnal el is nyertek, ekkor viszont a németek és a dánok nem kaptak pénzt saját filmalapjaiktól. Végül Major István, a film producere szerzett még annyi támogatást a Filmalaptól és különböző új hazai és külföldi társproducerektől, hogy el tudták kezdeni a film forgatását. Az előkészítésre négy hónap volt. A japán szövegeknél tolmáccsal dolgoztak, aki segített a helyes kiejtésben és a tanulásban.Műfaji besorolását illetően abszurd fekete komédia(wd), a formája pedig mese, aminek tanulsága a film végén elhangzó narrátori konferansz: „Nincs olyan ember, aki esélytelenül indul a boldogságért megvívandó harcban. Bárkinek összejöhet”. Külföldi fesztiválokon az „almost comedy” műfaji meghatározást tették. A filmben vannak hommage jellegű motívumok – mint például amikor Zoltán zászlós azt mondja, hogy „idő van”, az Gothár Péter Idő van című filmjére való egyértelmű utalás.
Egy hónapos próbafolyamatot követően, amin az összes színész részt vett és mindent előre elpróbáltak, a stáb 2012 nyarán negyvenkét nap alatt forgatta le a filmet, ami az utómunkával együtt három év alatt nyerte el végső alakját.A film végül az ötlet megszületése után nyolc évvel került a mozivászonra 2015 februárjában. 420 millió forintból készült, melynek egy részét a Magyar Nemzeti Filmalap finanszírozta.
A film egy részét stúdióban, másik felét külső helyszíneken vették fel. A rákospalotai Raleigh Studios Budapest komplexum Origo filmstúdióján a Die Hard stábjával osztoztak. A külső helyszínek közé tartozott például a budapesti Deák Ferenc tér, az Andrássy út és a Duna-part. A japán jeleneteket Szlovéniában az Isonzó mellett vették fel, a Fudzsi hegyet utólag rajzolták oda. Kilenc-tíz helyszínen dolgoztak, ami jóval kevesebb egy átlagos magyar filmben használtnál, ezzel tudtak költséget spórolni a CGI-utómunkákhoz. A stáb figyelt arra, hogy a belső, stúdióban és a külső tereken forgatott jelenetek megjelenése között ne legyen minőségbeli különbség. Bár az eredeti tervek szerint az ismert dán reklámfilmes – akivel a rendező korábban már számos alkalommal dolgozott együtt –, Jan Richter-Friis lett volna az operatőr, ám a nyolcadik napon úgy alakult, hogy helyére Szatmári „Szatyor” Péter került, nagyrészt neki köszönhető a film egységes képi világa.A látványtervezésért Hujber Balázs volt felelős, a hetvenes évek hangulatának megteremtéséhez inspirációt találtak korabeli televíziós sorozatokban (például a Columbó-ban), de az észak-koreai festészetben is. Sok díszlet készült kézzel (például a tapéta öregítése). A Mekkburger étterem helyszíne az Erzsébet téri Közért bár volt, ahol a forgalmas utca kitakarására falat építettek fel. A lakásbelső berendezése Nagy Gábor és Gantner Péter feladata volt. Márta néni barnás tónusú lakásának alapját az adta, hogy a történet szerint az asszony régóta itt élt, így az ötvenes évek hangulatát kellett tükröznie, míg például Henrik szobái a harsányabb színvilággal már a hetvenes éveket idézték. A készítők nem hagyományos, inkább „ízléses” retró világot akartak létrehozni. A jelmezeket Bárdosi Ibolya, a grafikát Réczey Zoltán tervezte.
A CGI (komputeranimációs) utómunka vezetője Nagy Miklós volt. A munkálatokon végül négy utómunka stúdió dolgozott (az eredetileg felkért Melon FX Komputeranimációs Stúdió Kft. mellett a KGB, a Digital Apes és a Filmlabor stúdiók csapatai), hogy még időben elkészüljenek. Három-négyszáz animációs, számítógépes trükk, retusálás van a filmben, amelyek megvalósítása egyedi, a magyar filmekben még nem tapasztalt látványvilággal és trükkökkel. Digitálisan készült például az egyik ház homlokzata, ahol eredetileg mállott a vakolat; vagy így készült a Semmelweis Egyetem épületére „felkerült” rendőrségi felirat is, ahogy számos helyszín háttere, környezete is teljesen megváltozott, mint például a látványos zárójelenetnél. Az is utómunka során került a filmbe, amikor a gázolásos jelenetnél a zsebkendő elrepül. A forgatás során a részletesen kidolgozott storyboard is sok helyen átalakult. A hangutómunkát Madácsi Imre hangmérnök vezette, akivel a surround hangzásban sok mindent kipróbáltak, Juhász Róbert forgató hangmérnökkel azonban végül inkább visszafogottan bántak ezzel a technikával.
Mivel a film világa egy mese, ami a hetvenes években játszódik, ez a zenében is érződik. Ahogy a szellem karaktere kialakult, úgy alakult az is, hogy szinte minden szereplő konkrét zenei témát kapott: a szerelmes férfiak, a rókatündér, a halálesetek, és a néhai japán slágerénekes szelleme is. Utóbbi slágereit eleve külön meg kellett írni, mert nem sikerült eredeti japán dalok jogait megszerezni, így a dalokat végül Tövisházi Ambrus (régebbi japán álnevén, Erik Sumóként) szerezte. A film aláfestő zenéit Csengery Dániel komponálta. Bevallása szerint a legtöbbet a Liza Dallal dolgozott, ami többször, több formában is feltűnik a filmben és Tóth Evelin énekli. A filmben egy finn countryszám is felcsendül Zoltán zászlós dallamaként (Marko Haavisto(wd): Jäätynyt Sade).A filmben hallható dalokat Tövisházi már 2011-ben elkészítette, de a rendező több változatot is elutasított, mert túl harmonikusnak találta a hangzást, Tövisházi szerint azért, mert „a hatvanas évek zenéiben ugyanis volt egyfajta faragatlanság, darabosság, ezt akarta mindenáron elérni”. A hangulat és a nyers hangzás megteremtéséhez korabeli ázsiai zenéket hallgattak. A japán szövegeket egy Magyarországon élő fordító, Toda Eiko írta a témák ismeretében szabad asszociációval, majd Balsai Móni és Tövisházi Ambrus énekelte fel őket.A filmzene Liza, the Fox-Fairy Original Motion Picture Soundtrack című albuma hivatalosan 2015. május 18-án jelent meg digitális platformokon, de a Deezeren pre-streamben már előtte is hallgatható volt egy szám kivételével a teljes hanganyag. A betétdalok videoklipjei is egymás után jelentek meg. 2015. december 12-én a Budabeats Records gondozásában kiadtak egy 500 példányos, limitált szériát bakeliten, amely négy kiválasztott dalt tartalmaz – ezek: a Dance, Dance Have A Good Time, a Doki Doki surf rock számok, a Liza (Balsai Mónika) énekével megtoldott Forever (My Love) és a Funky Booeeiing.
A film díszbemutatója a MOM Kulturális Központban volt 2015. február 17-én, a nagyközönség a mozikban február 19-én láthatta először. A filmet a bemutató óta számos budapesti és vidéki mozi vetíti.2015 márciusában kezdődtek a film fesztiválszereplései: a nemzetközi premier a 35. Fantasporto filmfesztiválon volt Portóban március 2-án a Rivoli filmszínházban, majd Japánban, az Oszakai Ázsiai Filmek Fesztiválján – ahol az egyetlen európai alkotás volt a mezőnyben – és szinte ezzel egy időben az argentínai Pantalla Pinamar fesztiválon, majd Prágában, a Febiofest Új Európa elnevezésű versenyprogramjában, áprilisban Brüsszelben, májusban az észak-amerikai Seattle-i Nemzetközi Filmfesztiválon,(wd) júniusban az Egyesült Királyságot hódítja meg, előbb a Sci-Fi-London(wd), majd az Edinburgh-i Nemzetközi Filmfesztiválon(wd) és még szeptemberben eljut az alkotás Helsinkibe is. 2015 áprilisáig 14 fesztiválra hívták meg a filmet.
A filmet jórészt pozitívan fogadták a magyarországi kritikusok. Klág Dávid, az Index Cinematrix című rovatának kritikusa szerint „végre a magyar filmgyártás kitermelt magának valamit, ami a széles közönségnek is értelmezhető, a retróhangulat ellenére friss”, és amit az igényes filmkedvelők is szeretni fognak, annak ellenére, hogy a film kicsit vontatottan indul. A Cinematrix dicsérte a főszereplőket is, különösen Balsai Mónit. Az Origo szerint „megérte várni” a filmre, amely „egy bohókás ötletkavalkád, ami után vigyorognánk egész álló nap, és amilyen már rég nem született itthon”. A filmtekercs.hu szerint a filmben vannak ugyan logikai buktatók, de ennek ellenére úgy értékelte, hogy „egy élvezetes, ötletes és nagyon szórakoztató romantikus vígjáték”, és szintén kiemelte Balsai Móni alakítását. Fáy Miklós, a Népszabadság újságírója szerint a film nem tökéletes, de közel áll hozzá:
A filmre Magyarországon húsz nap alatt több mint 50 000, 24 nap alatt pedig közel 63 000 jegyet váltottak. A hatodik héten a film továbbra is a legnézettebb öt film között volt Magyarországon, összesen 74 575 nézővel és több mint 102,5 millió forint bevétellel. Április második hetében is a tízes magyarországi nézettségi toplistán volt, 90 923 össznézettséggel. A film készítői ekkor meghirdettek egy projektet: az előző év legnézettebb magyar filmje a Megdönteni Hajnal Tímeát volt 104 945 megváltott jeggyel; ezt április 30-ig tervezték túlszárnyalni. Tíz hét alatt sikerült átlépnie a százezres nézőhatárt, majd május második hétvégéjén a kitűzött célt is elérték. A filmet addig 105 028-an látták és még mindig tartotta magát a tízes magyarországi nézettségi toplistán. Ezzel 2015. május 11-re a Magyar Nemzeti Filmalap 2011-ben megkezdett tevékenysége óta, történetének második legnézettebb filmje lett.Az alkotás elnyerte a Fantasporto portugál filmfesztivál nagydíját, valamint vizualitásával a legjobb speciális effektekért járó díjat. Az amszterdami Imagine filmfesztivál Georges Mélièsről elnevezett versenyének ezüst Méliès-díját 2015. április 17-én kapta meg a film, s ezzel esélyes lett az arany Méliès-díj elnyerésére is, amelyet az év végén Triesztben adnak át. A zsűri mellett holland közönség is értékelte a filmeket. Az alkotás 8,707 pontot kapott a maximális 10-ből, ami a harmadik helyet eredményezte a fesztiválközönség körében úgy, hogy csupán két ezreddel maradt le attól, hogy második legyen. A 33. alkalommal megrendezett Brüsszeli Fantasztikus Filmek Nemzetközi Fesztiválján a szakmai zsűri által a kategóriája legjobbjának járó fődíj mellett a fesztivál közönségdíját is megszerezte.2015. május 20-án Moszkvában, a Magyar Filmunió és a Magyar Nemzeti Filmalap által kiválasztott öt magyar sikerfilm közül, a Liza, a rókatündér nyitotta meg a Cifra 1 elnevezésű kortárs magyar filmfesztivált az Oroszországi Magyar Kulturális Napok keretében. 28-án Madridban a versenyprogram összes díját megkapta. Június 2-án a brazíliai Porto Alegre 11. Fantaspa nevű nemzetközi filmfesztivál zsűrije Balsai Mónikát tüntette ki a legjobb színésznő díjával. A film ezután a tengerentúlon, a Seattle-i Nemzetközi Filmfesztiválon az új rendezők programban versenyez.A 2015. szeptember 30. és október 4. között megrendezett 15. Filmtettfeszt legnépszerűbb filmje a nyolc helyszínen is vetített Liza, a rókatündér volt.Az Origo internetes újság Filmklub rovata a 2013 ősze óta a 2015 októberéig megjelent filmeket rangsorolva a Liza, a rókatündért a 3. legjobbnak értékelte. 2015 decemberétől pedig a japán mozik is műsorukra tűzték, miközben Tajvan, Csehország, Szlovákia, Észtország és a jugoszláv utódállamok forgalmazói is megvásárolták filmszínházaik és televízióik számára a fekete komédiát, Magyarországon pedig 2015. november 18-án DVD-n, 25-én Blu-ray discen is megjelent, egy és kétlemezes verziókban is.
Liza, a rókatündér a FacebookonLiza, a rókatündér / Budapest 100. Liza, a rókatündér - Liza, the Fox-Fairy, 2013. április 18. (Hozzáférés: 2015. április 18.)A film zenéje a SoundCloudon
Friss MMK döntések: Új támogatott filmtervek. magyar.film.hu, 2010. (Hozzáférés: 2015. március 21.)
Filmunió: A magyar film az élvonalban: 63. Cannes-i Filmfesztivál. Filmtekercs online magazin, 2010. május 12. (Hozzáférés: 2015. március 21.)
Székely Ilona: Rókatündér a vágószobában. 168 óra online, 2013. május 30. [2013. augusztus 9-i dátummal az eredetiből archiválva]. (Hozzáférés: 2015. március 21.)
Liza, a rókatündér - 2015.02.13 - tv2.hu/mokka. TV2, 2015. február 13. (Hozzáférés: 2015. április 23.)
A ló (Equus caballus) az emlősök (Mammalia) osztályának a páratlanujjú patások (Perissodactyla) rendjébe, ezen belül a lófélék (Equidae) családjába tartozó faj. Ma már csak háziasított vagy háziasítottból visszavadult formáiban ismert. Legközelebbi rokona a vadló (Equus ferus). Egyes nézetek szerint a ló és a vadló egyazon faj, az Equus ferus eltérő alfajai. Ebben az esetben a ló fogalmát tágabban használjuk, amelybe beleértjük a vadlovat is, amelytől a háziasított alfajt a házi ló névvel különböztetjük meg (Equus ferus caballus).
A nyílt, ritkás növényzetű területekhez alkalmazkodott, ahol a párosujjú patások és más nagy testű növényevők nem élnek meg. A páratlan ujjú patások fénykorukat a harmadidőszakban élték; akkoriban 14 családjuk volt, de ezek közül csak három érte meg a jelenkort: a lófélék, a tapír és az orrszarvúak.Ma a legtöbb ló háziasított, vagy legalábbis háziasított ősöktől származik, még a vadon élő lovak legtöbbje is. Háziasítása Közép-Ázsiában, a botaji kultúrában kezdődött, nagyjából 4000 évvel ezelőtt, majd a mai Dél-Oroszország, illetve Mezopotámia területén folytatódott. Az első feljegyzések a lovak hadászati célú hasznosításáról szólnak.
A nomádoknál, köztük a honfoglaló magyaroknál szokásos volt a lovas temetkezés, a lovat részben vagy egészben eltemették gazdájával. A kereszténység felvétele után ez jelképessé vált. A kelták szintén áldoztak lovat. A germánok és a szlávok jósoltak a lovak viselkedéséből. Az ókori görögök először csak harckocsikat vontattak lóval, később maguk is lóra szálltak. Tudatos tenyésztéssel egyre nagyobb lovakat tenyésztettek ki. Amit a lovakról tudtak, azt Xenophón foglalta össze. A rómaiak patkolták a lovaikat, feltehetőleg a keltáktól vették át. A kengyel használatát az avarok terjesztették el. A szarmaták már Kr.e. 365-ben használtak nyerget, sarkantyút és kengyelt.A középkorban átvett kínai találmány, a járom az erőkifejtés helyét a nyakról a vállakra és a mellrészre helyezte át, amivel a ló hatékony húzóerővé vált. A lovagkorban a legtöbb helyen drága volt a hátasló, de Magyarországon még ekkor is sok ló élt. A lótenyésztés egyik célja a nagy termetű, erős lovak lettek; a lovagkor után belőlük lettek a barokk lovak, amiket főként parádézásra használtak. A spanyolok lovakat vittek Amerikába, ami több indián törzs életmódját megváltoztatta. 
A legtöbb ismert fajta tenyésztése legkorábban a 16. századra megy vissza. Kevés fajta öregebb ennél, ilyen például az arab telivér. Az arabok szóban adták tovább lovaik származását. Az első írott törzskönyvek karthauzi szerzetesektől származnak Dél-Spanyolországból.
A történelem során a ló inkább munka- és fegyvertárs volt, mint táplálék. Különböző célokra különböző fajtákat tenyésztettek ki, amelyek vérmérsékletük szerint több típusba tartoznak. Lehetnek hidegvérűek, melegvérűek, nemesvérűek, pónilovak. Használták és ma is használják őket munkához, harchoz, sporthoz és szabadidős tevékenységekhez. Sok helyen a lovak munkáját gépek vették át, de vannak olyan körülmények, ahol a ló még mindig jobban megfelel a célnak, mint egy gép, ezért ott lovakkal dolgoznak. A lovaglás mind fizikai, mind mentális, mind lelki állapotunkra gyógyító hatással bír.
A legrégibb ismert lóábrázolások 30 ezer évesek, a dél-franciaországi Chauvet-barlangban találhatók Vallon-Pont-d’Arc közelében. A lovasnépek számos ábrázoláson örökítették meg lovaikat. Megtalálhatjuk őket ősi hun–szkíta királysírokban, Kínában, vagy Oroszországban. Kiemelkedő helyet foglaltak el különböző népek vallásaiban, mind hátasként, mind kocsihúzóként, mind önmaguk jogán.
A felnőtt nőstény: kanca. Hagyományosan a kancákat nem lovagolták, tenyésztésre használták őket.
A csődöröket gyakran kiherélik. Régebben a fiatalon, 6-10 hónaposan herélt mén volt a herélt, az idősebb korban herélt ló hagyományos neve paripa,  de újabban mindegyiket csak heréltnek nevezik. Paripa elnevezés alatt manapság pedig egyszerűen csak lovat értenek.
Ha a rejtett heréjű ménnek nem találták meg a másik heréjét, és csak a könnyen hozzáférhetőt vették ki, akkor komor ló vált belőle.
A csikók évszámát azzal fejezik ki, hogy hányadik füvet legeli a csikó. Így van szó elsőfű, másodfű, … csikóról. Az elsőfű csikót szokták éves csikónak is hívni.
A ma ismert ló (Equus caballus vagy Equus ferus caballus)  hosszú törzsfejlődés során vált olyanná, amilyennek ma ismerjük. Ez a törzsfejlődés több mint 60 millió évre nyúlik vissza. Az első „ősló”, az Eohippus a 75 millió évvel ezelőtt élt Condylarthrus fajok egyikéből fejlődött ki, melyek a kutyánál nem voltak nagyobbak, lábaikon öt-öt ujj volt, és minden ujjukon pataszerű, elszarusodott képződményt viseltek. Később a ló evolúciójában a legjelentősebb változás a láb átalakulása volt (az ujjak folyamatos visszafejlődésével).A lófélék törzsfejlődésének lépései:
Eohippus – körülbelül 60 millió éve, a paleocén korban jelent meg.Első lábain négy-négy, míg a hátsókon már csak három-három ujja volt. Ujjaikon a kutyákéhoz hasonló ujjpárnák voltak (Ezek maradéka a ló lábán látható ún. szarugesztenye vagy szarusarkantyú.) Átlagos magassága 36 cm lehetett (több különböző méretű változat is létezett. A legkisebb 25 cm, míg a legnagyobb 50 cm magas lehetett.). Élőhelyei feltételezhetően laza talajú őserdők, vízpartok és iszapos területek voltak. Fogazata alapján lombevő volt, az alacsonyabb cserjék és az aljnövényzet leveleit ehette, de már megjelentek a fűevésre való áttérés kezdeti jelei. Szőrzetének színe nem ismert, de életmódja alapján a tudósok leginkább a szarvashoz hasonló, barna, pettyes bundával képzelik el.
Mesohippus és Miohippus – körülbelül 25-40 millió éve az oligocén korban jelentek meg.A Mesohippus és a valamivel fejlettebb Miohippus két hasonló, és részben egymást követő időben élt ősló volt. Mind a négy lábukon három ujjuk volt, közülük a valamivel vastagabb középsőre nehezedett a legnagyobb súly.  Táplálékuk kezdetben leginkább puha lombú fák és cserjék hajtásai voltak. 10-25 millió évvel ezelőtt, a miocén korban az őserdőket szavannák, sztyeppék váltották fel, amihez az állatok úgy alkalmazkodtak, hogy fogazatuk egyre inkább alkalmassá vált a fűfélék fogyasztására, valamint nyakuk megnyúlt, így kényelmesen elérték a füvet. Szemük helye is megváltozott, a fej oldalára tolódott el, emiatt látóterük megnőtt (bár a binokuláris látómező csökkent), így könnyebben észrevették a közeledő ragadozókat.
MerychippusA Miohippus-ból alakult ki. Még mindig több ujja volt, de már a testsúly nagy része a középső ujjon volt. Lábain már pata volt.
Pliohippus – körülbelül 6 millió éve jelent meg. Az első ősló, melynek minden lábán egy ujj volt. Ujjain a mai lovakéhoz teljesen hasonló pata volt.
Equus caballus – körülbelül 1 millió évvel ezelőtt jelent meg. Nem más, mint a ma élő ló. Később több változat is kialakult.A közhiedelemmel ellentétben a zebra a lófélék családjában nem a lovakhoz, hanem a szamarakhoz tartozik.
15 ezer évvel ezelőtt a vadló elterjedt volt Észak-Amerikában, Európában és Ázsiában. Észak-Amerikából a jégkorszak vége után tűnt el, ami egybeesik az ember megjelenésével. Azonban nem hibáztatják egyedül az embert emiatt. Az éghajlatváltozás miatt a füves puszták helyét tundra foglalta el, a ló számára tele élvezhetetlen növényekkel.
A ló egy alfaja vagy faja akkor tekinthető igazi vadlónak, ha ősei közül egy sem volt háziasítva. A legtöbb ma élő vadló nem felel meg ennek a feltételnek. Ők visszavadult lovaknak tekinthetők, amik ősei megszöktek a háziasított ménesekből.  Csak három valódi vadlófajta élte túl a jégkorszakot, és közülük is csak az egyik él még ma is. A már kihalt a tarpán és a nyugat-európai vadló, a ma még élő a Przsevalszkij-ló. A tarpán a Dnyeper alsó folyásánál élt, és az orosz parasztok irtották ki, mivel a háziasított kancák a vad ménesekhez csatlakoztak.A Przsevalszkij-ló  (Equus ferus przewalskii) Nyikolaj Przsevalszkijról kapta nevét. Ritka; más elnevezései mongol vadló vagy ázsiai vadló. A mongolok taki, a kirgizek kirtag néven ismerik. 1969 és 1992 között vadon kihaltnak tekintették, és csak egy maroknyi maradt belőle állatkertekben. Közös erőfeszítéssel és tervszerű tenyésztéssel 1992-ben visszaengedték a vadonba. Most már Mongóliában is szaporodnak, amellett, hogy az állatkerti állomány is tovább él. Magyarországon a Hortobágyi Nemzeti Parkban a Pentezugban tenyésztenek vadlovakat, ami a terület természetvédelmi fenntartásához is hozzájárul. Itt él az alfaj vagy faj második legnagyobb állománya.A tarpán (Equus ferus ferus), avagy európai vadló Európában és Ázsiában élt. 1909-ben halt ki, amikor az utolsó példány elpusztult egy orosz állatkertben.  Így a genetikai vonal elveszett. Erőfeszítések történtek az újratenyésztésére, de mivel a vérvonal elveszett,  végeredményként olyan lovak születtek, amelyek külsőleg ugyanolyanok, mint a tarpán, de nem igazi vadlovak.
Néha felröppennek hírek arról, hogy vadlovak elszigetelt csoportjára találtak, de általában bebizonyosodik, hogy háziasított, vagy visszavadult lovakról van szó. Például a tibeti Riwoche-lovat is vadlónak tartották, de a genetikai tesztek nem mutattak ki jelentősebb eltérést a háziasított fajtáktól. A portugál sorraia fajtáról azt gyanították, hogy a tarpán közvetlen leszármazottja, de a tesztek ezt cáfolták.
A visszavadult lovak háziasított ősöktől származnak, de vadon élnek. Több populációjuk van világszerte. Tanulmányozásuk hasznos betekintést enged a történelem előtti lovak életébe, és segít jobban megérteni a ló ösztöneit és viselkedését. Az emberi társadalmak megértéséhez is hasznos lehet.Számos helyen tartanak félvad körülmények között lovakat. Erre példák az Egyesült Királyságban Dartmoor és New Forest, ahol a lovaknak van gazdájuk, de idejük nagy részét vad körülmények között, a természetben töltik. Gazdájuknak gyakran fizetniük kell a legeltetésért. Hasonlóan élnek Franciaországban a camargue-i lovak is.
A ló mellett az Equus nem hét másik faja tartozik az Equidae családhoz. Ezek: a háziszamár (Equus asinus), a hegyi zebra (Equus zebra), az alföldi zebra (Equus quagga), a Grévy-zebra (Equus grevyi), a kiang (Equus kiang) és az onager (Equus hemionus).Ezek a fajok keresztezhetők is a lóval. A legismertebb hibrid az öszvér, amiből kétfélét különböztetnek meg aszerint, hogy az anyja vagy az apja volt-e ló. A zebrákkal keresztezve zebroidok születnek. Ezek a hibridek többnyire terméketlenek, és csak ritkán tudnak szaporodni.
A ló háziasítása a korai civilizációk idején, nagyjából 4000 évvel ezelőtt, Közép-Ázsiában kezdődött (botaji kultúra), majd a mai Dél-Oroszország, illetve Mezopotámia területén folytatódott. Északnyugat-Európában Kr. e. 2000 körül hirtelen megnőtt a lócsontok mennyisége, ami a háziasított ló elterjedésére utal. 2100 körülről a  Szintasta- és a Petrovka-kultúrák kétségtelen bizonyítékot szolgáltattak lóvontatta kocsikról készített sziklarajzaikkal. A nomád lótartók hamarosan rájöttek, hogy lovon szállíthatják felszerelésüket, elkezdték tehát málhás lovakként használni őket. Nyugat- és Közép-Európában körülbelül 700 óta, a vaskortól használják a lovat hátasállatként. Kínában és Indiában Kr. e. 4000 körültől tenyésztik a lovat, és Kr. e. 1000 körül már különféle fajtákat írtak le.A genetikai összehasonlító vizsgálatok szerint az Y kromoszómák néhány csődörtől származnak A mitokondriumhoz képest az Y-kromoszóma változatossága szegényes.
A mitokondriális DNS szerint a törzstípusok 77 kancára vezethetők vissza. Ez azt jelenti, hogy a lovat több helyen, több alkalommal, egymástól függetlenül háziasították.  2012-ben további genetikai elemzések azt mutatták, hogy a háziasítás az eurázsiai sztyeppén történt, és a többi vonal későbbi keresztezések eredménye.Vera Warmuth et al (2012. május 7). „Reconstructing the origin and spread of horse domestication in the Eurasian steppe. In: PNAS”.  
Az általános eljárás az lehetett, hogy vad kancákat illesztettek be a már háziasított ménesbe. Erre utal az, hogy az egyes mitokondriumvonalak elterjedése területhez kötött. A háziasítás további jele a rejtőszín elvesztése és a szín változatossá válása. A lónál ez Kr. e. 5000 és 3000 között következett be.A több központú háziasításra utalnak az ellentmondásos leletek is. A ló genetikai változatossága mindkét tesztcsoportban ugyanakkora volt, ami szintén több központú háziasításra utal; mert, ha egyetlen központ lenne, akkor attól távolodva a változatosság csökkenne. A háziasított ménesekhez újabb vad kancákat hoztak, innen a nagy nőági és a kis férfiági változatosság. Egyes kihalt fajták közelebb álltak a maiakhoz, mint egyes maiak egymáshoz.
James Cossar Ewart, Ruy d'Andrade, John Gilmer Speed, Etherington, Edward Skorkowski, Ebhardt, Schäfer és néhány más kutató szerint a lovak különböző típusai a vadló négy különböző alfajából alakultak ki, amelyek különböző korokban, egymástól függetlenül érkeztek Eurázsiába.  Genetikai vizsgálatok nem támasztották alá ezt az elképzelést. Egy másik elgondolás szerint egy fajból alakultak ki, és a különbségek csak a szelektív tenyésztés eredményei. Végül azonban ezt is elvetették.
Az ókori keleti birodalmakban, mint az asszíroknál, a hettitáknál és a hurriknál a ló előnyt jelentett a háborúban is, mint kocsivonó és hátas állat. Kikkulinál találtak egy leírást a lovak kiképzéséről. Krisztus előtt 1700 körül a hükszoszok nomád népe lóhátról hódította meg Egyiptomot, ahol még nem ismerték a lovat. Ezután Egyiptomban is használtak lovat, de nem lovaglásra, hanem kocsizásra.
Gyakran az ukrajnai Derijivkát nevezik a legrégebbi lelőhelynek, ahol a ló háziasítására utaló leleteket találtak.  David Anthony lófogakat talált, amelyeken a zabla nyomot hagyott; ezeket a Szrednyij Sztog-kultúrának tulajdonította Kr. e. 4000 körülről.(Anthony, 1986, 1991) A kormeghatározást a centrifugával végzett vizsgálatok cáfolták, és korukat Kr. e. 700 és 200 közé helyezték.A szarmatákról tudott, hogy Kr. e. 365-ben már használtak nyerget, sarkantyút és kengyelt. A Kr. e. 3. századtól több helyen is kezdtek nyerget használni, de kengyel nélkül. Korábban az asszíroktól kezdve csak patrac jellegű nyergeken lovagoltak, vagy szőrén ülték meg a lovat. A görög Sztrabón nem sokkal később a szkíták lovaglóművészetét méltatta. A lovas nomádok ismertették meg Európával a nyerget, amit azonban csak nem sokkal Róma bukása előtt kezdtek el szélesebb körben használni.Szokássá vált a lovas temetkezés a Kárpát-medencében. A lovas temetkezés lehet teljes, amikor a lovat is eltemették gazdájával, vagy részleges, amikor csak a ló bőrét, lószerszámokat temették a halottal, vagy jelképes, amikor csak az utalt a halott lovas voltára, hogy sarkantyút kötöttek rá. A kereszténység felvétele után a ló feláldozása jelképessé vált, a lovat az egyház ajándékba kapta. A feláldozott ló lehetett a halott kedvenc lova, vagy éppen lovagolt lova. Elhunyt gyerekkel csikót temettek. Az avarok inkább katonák mellé temették idősebb kort megért lovukat, a magyarok azonban mások mellé is temettek lovat; ezeknek életkora változatos volt.
Európában az őskőkor óta találhatók lómaradványok, és az utolsó jégkorszakot követő beerdősülést követően sem tűntek el. Az európai háziasítás időpontja vitatott, mert nehéz megkülönböztetni a vad és a háziasított lovak csontjait.Ergoldingban, Landshutban egy zablát találtak kerámiadarabok mellett, amiket Kr. e. 1400-ra kelteztek. Egy hasonló lelet Füzesabonyból került elő Kr. e. 1500 körülről. Az urnamezős kultúra (kb. Kr. e. 1300/1200–800/750) korából már szekérsírokat tártak fel. A burgenlandi Császárkőbányán egy barlangban találtak egy lógerincet, benne nyílheggyel, ami az egyik legkorábbi, hidegvérű jellegű lovakra utaló jel. Az első településnyomokról regél Kr. e. 800-700-ból. Dél-Németországban a ló használata az urnamezős kultúrára, vagy a késő bronzkorra datálható.
A kelta szentélyekben lóáldozatok maradványait tárták fel. A germánok és a kora középkori szlávok a lovak viselkedéséből jósoltak. A germánok szokásáról Tacitus is megemlékezett Germaniá-jában.
A homéroszi eposzokban a lovak többnyire harci szekereket vontattak, ahogy a hettitáknál, az egyiptomi Újbirodalomban és az asszíroknál is. A görögöknél a ló a halálhoz kapcsolódott. Az ablakon benéző lóval ábrázolt hős azt jelentette, hogy a hős hamarosan meg fog halni.
A geometriai stílus idején a harci kocsik helyét lovasok vették át. Az egyre jobb lovastudás és az egyre nagyobbra tenyésztett fajták miatt gyorsabb, fordulékonyabb és emiatt hatékonyabb fegyvernemnek bizonyult. A görög lótenyésztés magas színvonalat ért el. A lovak marmagassága átlagosan 140 cm volt, de néhány példány 147 cm-t ért el. A római császárság idején a rómaiak és a germánok lovai is hasonló méreteket értek el. 
Az ókori olimpiákon a második nap megrendezték a lovaglást és a kocsihajtást is.Xenophón görög történész a Kr. e. 4. században összefoglalta az ókori görögök tudását a lovakról és a lovaglásról. Legtöbb tanácsát még ma is érdemes megfogadni.Az ókori rómaiak már patkolták lovaikat, de a patkó eredete még ma (2016) is rejtély. A rómaiak feltehetően a keltáktól vették át. Ezzel szemben nem tudták megoldani, hogy a lovakat hatékonyan szerszámozzák fel teherhordáshoz, azt csak később, a középkorban találták fel.
A népvándorlás idején a lovak magassága keveset nőtt. A lósírokban talált leletek alapján marmagasságuk 120–150 cm között változott. Legkésőbb az i. sz. 8. században megkezdődött a különféle típusok kialakítása, a könnyű utazóló, a csataló és más munkákat végző lovak.  Az avarok bevezették a kengyel használatát, ami ezekben a századokban terjedt el, legalábbis Közép-Európában. Kriege im Mittelalter Schlachten – Taktik – Waffen. Konrad Theiss Verlag, Stuttgart (2009). ISBN 978-3-8062-2223-4
A 9. században Kínából elterjedt a járom használata, ami lehetővé tette, hogy az erőkifejtés helye a nyakról a vállakra és a mellrészre kerüljön át. A korábbi lószerszámok akadályozták a ló légzését vontatás közben, így a ló nem volt hatékony húzóerő, és csak könnyű kocsikat tudott vontatni. Korábban erre a célra csak ökröket tudtak használni, amiknek a szarvára erősítették a szerszámot. Mivel a ló erősebb, mint az ökör, ezért a háromnyomásos gazdálkodással együtt forradalmasították a mezőgazdaságot. Azonban az ökör továbbra is olcsóbb volt, így sok helyen továbbra is vele vontatták a nehéz mezőgazdasági eszközöket. További új szerszámok pedig a kocsik vontatását tették még hatékonyabbá.A középkor elején a különböző lovak ára között nem volt nagy különbség, az érett középkorban azonban lényegesen drágábbak lettek a hátaslovak.  Csak a vagyonosabbak engedhették meg maguknak, akik többnyire nemesek voltak és lovon harcoltak. Belőlük lettek a lovagok. Ebből alakult ki később az udvari műlovaglás. Magyarországon sok volt a ló, így nem volt olyan drága, mint tőle nyugatra. Többnyire a honfoglalók lovait tenyésztették tovább.
A legrégebbi ma ismert lófajta az arab telivér. Már a 9. században jutott belőlük néhány Európába. Közép-Európában csak a késő középkorban kezdődött el a fejlettebb lótenyésztés, ami különféle lófajták kialakulásához vezetett.A lovagoknak egyre nehezebb páncélzatuk miatt egyre nagyobb és erősebb hátasokra volt szükségük. A 14. századra kialakult a lovagok számára tenyésztett klasszikus lótípus, amelyeknek a marmagassága akár a 160 cm-t is elérte. Mindazonáltal nem tekinthetők a mai értelemben vett hidegvérűeknek, mert azokat csak néhány századdal később kezdték el tenyészteni, és csak a 19. században terjedtek el. Azoknál kisebb, de erőteljesebb lovak voltak.
A lovagkor után a lovagok lovaiból a ma ismert barokk lovakat tenyésztették ki. Ezt a lótípust a barokk kor óta úri udvarokban és lovasakadémiákon tartják parádézás és műlovaglás céljából.  A barokk lovak ismert fajtái az andalúz, a frederiksborgi, a fríz, a ginetta, a kladruber, a lipicai, a luzitán, a menorquín és a murgese.
Ekkoriban váltak nevezetessé a spanyol lovak, mint például az andalúz ló. Ezek a fajták a spanyolok és az arabok lovainak keresztezésével alakultak ki. 1562-ben Miksa magyar király Ausztriába hozatott belőlük néhányat, az ő utódaik lettek a lipicaiak. 1572-ben a spanyol műlovaglás tanítását is megkezdték. 1580-ban Habsburg Károly főherceg tenyésztelepet alapított számukra.Amerikából az ember betelepedése után eltűntek a lovak. A házilovat a spanyolok hozták be. Néhány elszabadult, és visszavadult; ők váltak a musztángok őseivé. Az indiánok a musztángok befogásával lóhoz jutottak, és ez megváltoztatta életmódjukat. Kialakultak a lovas nomád bölényvadász törzsek Észak-Amerika prérijein. Az apacsok és a komancsok voltak az elsők, majd mások is lóhátra szálltak, köztük a sziúk, a varjak és a csejenek. Más népek földművelők maradtak, legalábbis részben. A különböző életmódú törzsek között gyakoribbak lettek a konfliktusok, az addig békében élő népek között háborúk törtek ki, amibe a fehér ember is beavatkozott.
Az angol telivért a 17. században kezdték el tenyészteni. A helyi versenylovakat arab csődörökkel keresztezték.Kitartásuk, vérmérsékletük és sebességük miatt máig ők uralják a galoppsportokat.
Az újkorban vált nevezetessé a magyar könnyűlovas katona, a huszár. A Rákóczi-szabadságharc után több országban is magyarok szervezték meg a huszárságot.A 20. században jelentőségük csökkent, miután feltalálták az autót és a traktort; így a lóra már nem volt szükség sem a szállításhoz, sem a földműveléshez.
A ló testhőmérséklete 38,8 Celsius-fok, légzésszáma percenként 30-40, szívveréseinek száma percenként 100 körüli.
Csontváza általában 205 csontból áll. Az ember és a ló csontvázszerkezete abban különbözik, hogy a lónak nincs kulcscsontja, a mellső lábak izmokkal, inakkal és szalagokkal kapcsolódnak a gerinchez, amelyek a lapockát is a törzshöz kapcsolják. A ló páratlanujjú patás állat, minden lábán egy ujj van. Néhány lónak van még egy-két csökevényes ujja, de azok nem érintik a földet. A lábak arányai nagyban különböznek az emberétől; amit a ló térdének gondolunk, az a mellső lábon az ember kéztőcsontjainak felel meg, és hasonlóan, a hátsó lábon a bokának és a saroknak. Az alsó lábszárak csontjai a kézfej és a lábfej csontjainak felelnek meg; a sarkát a középcsontok alkotják. Ezzel együtt a lónak nincsenek izmai az alsó lábszárában, azokat a felső lábszár izmai mozgatják szalagok és inak közvetítésével. Izomzata fejlett, erős.
A lábszár és a lábak kritikus fontosságúak. Egy szilánkos lábtörés halálra ítéli a lovat. Egy angol mondás szerint: „Nincs láb, nincs ló”. A pata az ember körmének felel meg, az ujjak végén nő, és szaruból van. Az ujjhegyek végén kezdődik, tövét porc és vérerekben gazdag kötőszövet veszi körül. Végeredményként az átlagosan 500 kg-os ló tulajdonképpen lábujjhegyen jár. A paták védelmére szolgál a patkó, amit patkolókovács helyez fel, és öt-nyolc hetenként igazít, cserél a pata növekedése miatt, és a patát is igazítja. A vadlovak patájának növekedése és kopása egyensúlyban van.
A maradandó fogak száma 36-44, a tejfogaké 24-28. A fogazat legeléshez alkalmazkodott, 12 metszőfog harapja le a növényeket, és 24 kis- és nagyőrlő rágja meg. Ezek mellett a csődöröknek még van négy szemfoguk is. Néhány lónak még van néhány (1-4) foga szemben a metszőfogakkal, ezeket farkasfognak nevezik, és többnyire eltávolítják, mivel zavarja a lovat a rágásban. A metsző- és a rágófogak között foghíj van. 
A csikó fogatlanul születik. Első fogai tíznaposan bújnak ki. Fogazata 10-12 hónaposan lesz teljes. Fogváltása 2,5 éves korban kezdődik, és 5-6 évesen fejeződik be.A fogazata alapján a hozzáértők meg tudják becsülni a ló korát. A fogak először kibújnak, majd cserélődnek, utána kopnak. A metszőfogak alakja, egymással bezárt szöge is változik. A táplálék és az állatorvosi gondoskodás is hat a fogak kopásának sebességére, így ez a becslés hozzávetőleges, inkább csak a korosztály meghatározására alkalmas. Ezen a szokáson alapul az a mondás, hogy: „Ajándék lónak ne nézd a fogát!”A ló ahhoz alkalmazkodott, hogy egész nap kis adagokban fogyasztja növényi táplálékát. Naponta legalább háromszor kell enni adni neki. Nem kérődző, az emberhez hasonlóan csak egy gyomra van. Egy 450 kg-os ló napi táplálékigénye 7–11 kg, vízigénye 38-45 liter. Nyalósóra is szüksége van.
Testéhez képest gyomra kicsi, ezért figyelni kell az etetésére. Túletetés esetén különböző halálos szövődményű betegségek alakulhatnak ki. Ellenben vakbele óriási, a belek összes hosszúsága 40 méter, a vakbél 50 liter táplálékot tud befogadni. A hosszú bélrendszer a növényevőkre jellemző. A vakbélben és a vékonybélben élnek azok a szimbióta baktériumok, amelyek lebontják a cellulózt. Különösen veszélyesek számára a mérgező növények: szarkaláb, csüdfű, farkasbab, fehér akác.  Az emésztőrendszere összekapcsolódik a légzőrendszerrel, ennek következtében a ló nem tud hányni. Emiatt az emésztőrendszeri betegségek kólikát okoznak, ami gyakran halálhoz vezet.
Zsákmányállat lévén a ló érzékszervei ahhoz alkalmazkodtak, hogy folyamatosan figyeljék a környezetet. A szárazföldi állatok között a lónak van aránylag a legnagyobb szeme. Szeme oldalt helyezkedik el, így 350 fokban lát,  viszont térlátása nagyon rossz. El kell fordítania a fejét a távolság felméréséhez, és ahhoz, hogy lássa, ami közvetlenül az orra előtt vagy a háta mögött van. A két szemmel belátott szög 65°. A színek közül meg tudja különböztetni a fehéret, pirosat, sárgát, kéket, de nem tudja megkülönböztetni a zöldet, barnát, szürkét. A zöldet, kéket, sárgát is meg tudja különböztetni egymástól. Sötétben jobban lát, mint az ember, de több időbe telik neki alkalmazkodnia a megváltozott fényviszonyokhoz. Félhomályban látását a retina fényvisszaverő képessége segíti. A mozgást távolról is jól látja.Szaglása az emberinél jobb, de a kutyáénál rosszabb. Ez a társas kapcsolatokban is szerephez jut. Az orrüreg alatt a Jacobson-szerv is részt vesz a szagok érzékelésében, de inkább feromonokat elemez. Az orrüregben levő szaglósejtek sok szagot tudnak megkülönböztetni. A szaglás a ló egyik fő érzéke. Képes az ember hangulatát is kiszagolni. Szag alapján ismerik fel egymást, területüket kiválasztási termékekkel jelölik meg.Hallása kiváló, az emberinél érzékenyebb, finomabb. Fülkagylóit 180 fokban el tudja fordítani, így pontosan be tudja határolni, hogy honnan jön a hang. Bizonyos zenék zavarják és idegesítik; egy 2013-as angol cikk szerint a dzsessz és a popzene izgatja, de a countryzene és a klasszikus zene megnyugtatja. A cikk továbbá azt ajánlja, hogy a hangerő legfeljebb 21 decibel legyen (ez halk beszédnek felel meg). Egy ausztrál cikk szerint az istállóban tartott versenylovaknál gyakoribb volt a gyomorfekély, ha beszédet hallgattak rádión keresztül, mint akkor, amikor zenét. Ha pedig egyáltalán nem kellett rádiót hallgatniuk, akkor a gyomorfekély is ritkább volt. Hallási emlékezetét a kiképzésben is felhasználják.Egyensúlyérzéke kiváló, propriorecepciója fejlett. Ez utóbbi alapján érzi, hogy melyik testrésze hol van.  A ló bőre a szeme, a füle és a szája környékén a legérzékenyebb. Bármely testrészén megérzi a rászálló rovarokat is. Bőrét akaratlagosan meg tudja „rázni”, ezzel például el szokta zavarni a testére szálló rovarokat. A lábon található tapintóreceptorok a talaj tulajdonságairól adnak információt.Kifinomult ízlése van, ezért átválogatja a táplálékát, keresve a legfinomabb falatokat. Ajkaival még az apró magvak közül is képes kiválasztani a finomabbakat. Többnyire nem eszi meg a mérgező növényeket, de néha túl későn veszi észre, hogy baj történt. Mivel hányni nem tud, ezért nehezebb megszabadulnia a méregtől, és ez gyakran az életébe kerül.
A lovas nyelv jármódnak nevezi azt, hogy a ló milyen sorrendben emeli fel és teszi le a lábait. 
A tölt gyors ritmusú lépés; magas lábemelés, kikapcsolt hátizmok jellemzik. Az izlandi póni jellegzetessége.
A foxtrott elöl vágta, hátul lépés vagy ügetés. A missouri foxtrott különlegessége.
Vannak négyütemű jármódok, amelyeknek sebessége megegyezik az ügetés vagy a könnyű vágta sebességével, de simábbak, ezért könnyebben lovagolhatók. Ide tartozik a tölt, a futóséta és a rack, de a foxtrott is. Egyes fajták jobban szeretik ezeket, mint a hagyományosabb ügetést.Rövid távon sprintelve a  70,76 km/h-t is elérheti. Az ugrás rekordja lovassal 247 cm magasság és 840 cm távolság. Úszáskor az ügetés lábsorrendjét használja.Emellett tudnak ugrani, hemperegni, ágaskodni, és bakugrásokat csinálni.
A fejformán a ló fejének oldalnézetét értjük. Ennek ismeretében következtethetünk a ló fajtájára, de csak esztétikai szempontból van jelentősége, a használhatóságot nem befolyásolja.
Ékfej: oldalról nézve rövid fej, mely a nagy rágóizom tájékán aránytalanul szélesebb, mint a szájnyílásnál
A ló hátát alapvetően a test többi részéhez viszonyított hossza alapján jellemezzük. Az ideális háthossz általában a hasznosítás függvénye: a lovassportokban leginkább a közepesen hosszú hát, a hidegvérű fajtáknál a rövid hát az ideális. A ló „farmotoros jármű”: erejét, sebességét és teljesítményét nagyban befolyásolja a far alakja és izmoltsága.A hát és a far formája között nincs összefüggés, mindkét testtáj bármelyik formája kialakulhat egy-egy egyednél.
Dinnye alakú far és előremélyedt hát: a dinnye alakú far ideális, mivel a gyors mozgást segíti. Az előremélyedt hát gyakran idősebb lovaknál jelenik meg. Hátaslovak esetében a hosszú hátizom és a hátcsigolyák fokozott terhelését vonhatja magával. Fogatlovaknál nem jelent problémát.
Vékony törzs: a vékony törzsű ló gyakran nem megfelelő teherbírású, hiszen kevés hely van a testében a vérkeringés és légzőszervei számára.
Csapott far és ideálisan ívelt hát: a csapott far általában csak szépséghiba, bár bizonyos egyedek a hátsó lábukkal gyakran belelépnek az elülső sarokvánkosba.
Vízszintes far és egyenes hát: az ilyen farral rendelkező ló általában ugrásnál kevés erőt tud kifejteni, és gyakran egyensúlyi problémákkal küzd. Egyenes hát esetén a hát felső vonala majdnem vízszintes. Általában csak szépséghiba.
Pontyhát: a martól lefele lejt egy kicsit a hát és a far is: az ilyen ló számára különösen nagy a lovas hordása, és mozgása is kötött az ideálishoz képest.
a vetélés leggyakoribb okai a herpesz által okozott rhinopneumonitis, illetve baktériumos betegségek, mint szalmonella, brucellózis, vagy streptococcus equinorum
csikóbénulás, a köldökcsonk elfertőződése okozza. A köldökcsonk fertőtlenítésével megelőzhető.A betegségek, rossz szokások adás-vétel esetén szavatossági hibának számítanak, ha már vásárláskor megvoltak, és csak utólag derültek ki. Az eladónak ekkor felelősséget kell vállalnia. Vásárláskor állatorvosi vizsgálatra és a ló okmányainak megtekintésére is szükség van.
A ló szőrének színe attól függ, hogy bőre mennyi pigmentet, vagyis természetes festékanyagot tartalmaz. Több száz színezet létezik. A lovat gyakran elsőként színe és jegyei, és csak másodsorban neme és fajtája szerint kategorizálják. Az azonosításban felhasználják a forgókat, tarajokat, bőrléceket is. Szinte minden lónak és póninak sötét a bőre, kivéve a fehér jegyek helyén, például a fejen vagy a lábvégeken, ahol a bőr egész testükön rózsaszínű. Bár vannak fehér lovak, általában amit fehérnek mondunk, az valójában szürke. Ezeknek  sötét a bőre, míg a fehéreknek rózsaszín.
Kevert színek: tűzött, vércse és tarkaA korral a lovak színe is változni szokott. A szürke lovak sötét színűnek születnek, majd egyre több fehér szőrszáluk nő, és idővel egészen fehérnek tűnnek. Egyes szürkék szőrében idős korukra sötét, általában barna pettyek jelennek meg. Az ilyen lovat legyesszürkének nevezik. A fekete a pej és a sárga színű lovaknál is előfordul, hogy a szőrzetükben, sörényükben és farkukban ősz szálak jelennek meg.
Néhány fajtánál fontos, hogy dús legyen a sörény és a farokszőr (hosszú szőrök), mert látványos bemutatókon lovagolják őket. Ilyen az andalúz és a fríz ló.Legalább 39 olyan gént azonosítottak, ami a ló színét és jegyeit határozza meg. Az allélok közül legalább 13 ismert. A témában további kutatások folynak. Az egyik gén két allélja közül a domináns feketét, a recesszív gesztenyebarnát eredményez.  Egy másik gén egyik allélja pej színezetet alakít ki. Emellett vannak gének, amelyek foltokat vagy pöttyöket hoznak létre, vannak hígító gének, szürkítők, és mások.A magyar nyelvben közel 300 kifejezés létezik a lószínek árnyalatainak pontos megnevezésére, bár kevesen vannak, akik az összeset ismerik. Herman Ottó 320 címszóban írta le a kifejezéseket a ló színére, szőrzetére. Szabó Kálmán 329 kifejezést gyűjtött össze a ló színére, színfoltjaira, lábának, fejének, fülének, nyakának, sörényének, üstökének, hasának, hátának, állásának leírására.
Nyári fekete: a fejen, a hason és a horpaszon a szőrzet sötétbarna, a hosszú szőrök (sörény, farok) feketék.Pej:
Simapej: testén a szőrzet a barna különböző árnyalata, a sörény, a farok és a lábvégek feketék.
Gesztenyepej: vöröses árnyalatú barna szőrzet, a hosszú szőrök és a lábvégek feketék.Sárga:
A sárga színű ló igazából világosbarna. Sok árnyalata van. A farok, a sörény lehet sötétebb vagy világosabb.
Májsárga: a ló színe sötét mélysárga; a farok, sörény és a lábvégek hasonló színűek vagy egy árnyalattal sötétebbek, mint a fedőszőr, fekete szőrszál sehol nem található.
Palominó: a fedőszőrök aranysárgák, a farok és a sörény pedig szalmasárga, kívánatosabb a minél világosabb színű.
Fecskederes: a fehér színű szőrön kerek barnás foltokat formáz a szőr színe (Békés megyei változat).Szürke
A fehér szőrű lovakat hívják szürkének, mert csikókorukban szürkén születnek és utána világosodnak ki.  Bőrük azonban továbbra is sötét marad, kivéve a jegyeket, amelyeknél a bőr végig világos színű. Azonban mivel a szőrük kifehéredik, a jegyek csak csikókorukban láthatók. Az igazi fehér ló nem keverendő össze az albínóval. Mindkettőnek rózsaszín bőre van, az utóbbinak azonban csókaszeme. A szürke ló lehet almázott, ahol a mintát a fehér és a fekete szőrök egyenetlen eloszlása alakítja ki.
Szeplős- vagy legyesszürke: világosszürke alapon sötét, általában barna pettyes.
Acélszürke: a ló fekete fedőszőrzetén át elővillannak a fehér szőrszálak.Fehér:
A ló fedő-,  hosszúszőre és patája fehér, bőre pedig rózsaszín.Sokan albínónak hiszik, de nekik nem minden esetben van csókaszemük, a patájuk pedig minden esetben viaszos színű. Több génnek is van fehér színt eredményező allélja.Albínó:
Az albínó nemcsak szín, hanem rendellenesség is. Látászavarral és fényérzékenységgel jár.Örökletes. Az ilyen lovak annyiban különböznek a fehérektől, hogy szemük csóka- vagy pirosszem, patájuk pedig általában szürkés.Tarka:
A lovak szemszínét, ugyanúgy, mint a szőrzetükét, a pigment mennyisége határozza meg. Többségükben – mivel a bőrük sötét – barna szeműek. Előfordulnak világos szeműek is, az albínók, és néha a tarka lovak esetében. Az appaloosa fajtájának pedig mindig kilátszik a szeme fehérje. Létezik az úgynevezett „csókaszem”, amikor a normális szemszínhez kékes-fehéres alakzat társul.
Barna szem: az írisz sötétbarna, a szemfehérje általában csak akkor látszik ki, ha a ló ijedt vagy valamiért haragos. (kivétel: appaloosa és azzal keresztezett lovak)
Világos szem: lehet világoskék vagy piros. A világos szín nem befolyásolja a ló látását, kivéve a szemalbinizmust. A világoskék vagy a piros szemű lovat csókaszeműnek, illetve emberszeműnek hívják.
A lovak patájának, vagyis a szarunak a színe összefügg a pata fölött levő szőrzet színével. A sötét szőrű lábakon a pata is sötét, palaszürke színű. A kesely lábon a pata világos, viaszsárga színű, amit viaszolt patának neveznek. Az is előfordul, hogy egy lónak különböző színű patái vannak – ezt sávolt viaszolt patának hívják. Sokak szerint minél világosabb a pata színe, annál gyengébb, de állatorvosi tanulmányok ezt nem erősítik meg.
A ló jegyei azok a kis, többnyire fehér minták, amelyek segítségével a lovat meg lehet különböztetni az azonos színű többi lótól. A jegyek a színtől függetlenül öröklődnek. A jegyeket a ló személyazonossági okmányaiba be kell vezetni.
A lovak mérete erősen függ a fajtától. A legmagasabb ló egy 1848-ban feljegyzett shire csődör volt, Sampson, vagy későbbi nevén Mammoth (Mamut). Elérte a 219 cm-es marmagasságot, és csúcstömege az 1524 kg-ot.
A ma nyilvántartott legkisebb ló Thumbelina, egy törpenövésű miniatűr kanca, ami 43 cm magas, és 26 kg-ot nyom.A fajta mellett meghatározó a tartásmód és a táplálás is. A kisebb hátaslovak marmagassága 142–163 cm, testsúlyuk 380–550 kg.
A nagyobb hátaslovak marmagassága 157–173 cm, testsúlyuk 500–600 kg. A még nehezebb kocsilovak marmagassága 163–183 cm, testsúlyuk 700–1000 kg.A ló méreteit sokféleképpen megadhatjuk. A különböző testtájak az egyes egyedeknél igen nagy eltéréseket mutatnak, van azonban néhány lényeges méret, ami alapján reális méretet kapunk a megmérendő lóról.
MarmagasságA leggyakrabban használt méret a marmagasság, amit bottal vagy szalaggal mérhetünk. A mar (az állat hátán a lapocka fölött kidomborodó rész) magasságának lemérésével adhatjuk meg legmegfelelőbben a ló tényleges magasságát, hiszen a marmagasság a lehajtott és felemelt fejű lónál is ugyanakkora, míg az ennél magasabban található testrészek (fej, nyak) helyzete szinte folyamatosan változik. Fajtától függően 140 és 220 cm között lehet. A lovak magasságát angolszász országokban tenyérben és hüvelykben adják meg, a „tenyér” körülbelül a deciméternek felel meg. Pontos mérete 101,6 mm.
Övméret és szárkörméretJó támpontot adhat a ló alkatának megállapításához, ha megmérjük a ló övméretét. A ló lábának szerkezetéről akkor kaphatunk jó információt, ha megmérjük a szárkörméretét. Az előbbit közvetlenül a mar mögötti részen kezdjük mérni, a heveder helyén, körbe a mellkason, az utóbbit a lábtő alatt, a szár lábtőtől számított egyharmadánál mérjük.Az egyéb mérések általában a lovasfelszerelések kiválasztásához használatosak. A lószerszámok bizonyos mértékig utánigazíthatók. A kantár kiválasztásához lemérhetjük a ló kétoldali közötti távolságot a tarkó felé, míg a zablák kiválasztásához a szájszegletek közötti távolságot a ló száján keresztül határozzuk meg. A megfelelő lótakarók kiválasztásához a marbúbtól a farokrépáig mérjük meg a ló hosszát, követve a hát ívét.
Tömeg: a lovak testtömege fajtától függően széles széles határok között változik. Egy átlagos hátasló tömege 4-500 kilogramm. Az igavonásra használt társaik ennél lényegesen nehezebbek, a shire például elérheti az egy tonnát is. A pónik tömege egy mázsa (100 kg) körül mozog.
A ló emlősállat, melynek szaporodása történhet természetes vagy mesterséges fedeztetés útján. A mének folyamatosan nemzőképesek, a kancák viszont csak az ún. sárlás időszakában termékenyíthetőek eredményesen, amely 18-23 naponta kb. 3-10 napig tart. A kancák sárlási ciklusa tavasszal kezdődik egy nagyon erős és hosszú sárlással; a későbbi sárlások alapból egyre gyengébbek, de ezen alakíthat az időjárás és más körülmények. Istállóban tartva és táplálékkal bőségesen ellátva a kancák még télen is sárlanak. Szülés után 5-10 nappal a kancák ciklusa újraindul. Az első szülés utáni sárlást csikósárlásnak hívják, és többnyire a szülés utáni 9. napon kezdődik. Ha ilyenkor befedezik az anyát, akkor könnyebben válik meg a már megszületett csikótól.
A lótenyésztés legáltalánosabb módja az, amikor a kancatulajdonos a sárló, azaz a megtermékenyítésre alkalmas kancát a fedezőménhez szállítja. A fedezőménnek külön igazolásokra van szüksége, hogy csikót nemzzen. Ha nincs igazolása, akkor zugménnek számít, utódai zugcsikónak, vagyis ismeretlen származásúnak. Régebben a fedezőmének állami tulajdonban voltak, őket szállították ki a településekre, ahol díjfizetés ellenében rendelkezésre bocsátották őket. Ma már magántulajdonban lévő mének is kaphatnak engedélyt a szaporodásra. Ha lebuknak, hasznosításukat korlátozzák, lényegében csak hobbilovak lehetnek. Ha a mén nagyon messze van, akkor a kanca általában eltölt néhány napot a méntelepen. Egy ménre 40-80 kanca számítható.Néhány fedeztetési állomáson hágatógúzst helyeznek a kancára. Ez egy hátulsó lábakra csatolt szíj, ami megakadályozza, hogy a kanca hátrarúgjon, így a mén megsérüljön hágatás közben. Nem minden kanca viseli el a hágatógúzst, de ha a kanca valóban rúg, és komoly esélye van annak, hogy a mén megsérül, mégiscsak jó megoldás.
Vannak csődörök, amelyek csak olyan színű kancával hajlandók párzani, mint amilyen az anyjuk; más színűre rá sem néznek. Ezért a más színű kancákra pokrócot (lóruhát) tesznek, hogy a mén kedvére tegyenek.A természetes fedeztetés másik módja a szabad fedeztetés. Ilyenkor az összes kancát és fedezőmént egy legelőre engedik.  Ez egy bevett szokás az izlandi, a fjord és számos egyéb pónifajtánál. A kancákat a legelőre vezetik, és addig tartják, míg a fedezőmén be nem jön hozzájuk. Ekkor minden lovat egyszerre engednek el. Ha a kancák nem sárlanak, akkor egy ciklus hosszáig, de ha éppen sárlanak, akkor is napokig ott tartják őket, hogy a megtermékenyülés biztosabb legyen. Szállásként vagy az időjárás elleni védelemként egy oldalról nyitott, fedett hely szolgál. A végén sok kanca lehet vemhes, de hátrány, hogy ilyenkor nem lehet megmondani, mikor fog a kiscsikó megszületni. Valamint, ha több fedezőmén van, akkor az apa sem biztos apasági vizsgálatok nélkül.
A vemhesség 336 (320–355) napig tart; szilaj ménesben 336-392 nap lehet. Az ikerellés nagyon ritka, kivételes esetben hármasikrek is születnek. Egy szülés a ménesben elindítja a szülések sorozatát. A közelgő ellés jelei a horpaszok beesése, a fartő besüllyedése a farok mindkét oldalán, továbbá a kitőgyelés és a péra (a nemi szerv külső része) megduzzadása. A tünetek általában az utolsó héten megerősödnek, de már hetekkel korábban jelentkezhetnek. A fedeztetés pontos idejének feljegyzése ezért nagyon fontos mozzanat. Amikor a megduzzadt emlő a jártatás után is megtartja méretét, tapintása nem ödémás, hanem inkább mirigyes és a bimbók végén előbb sárgás viaszos, majd normális tejcseppek jelennek meg, akkor az ellés néhány napon belül megtörténhet. A kanca akár egy héttel előbb is tejelhet, máskor pedig csak az ellés után indul meg a tej, ez idő alatt a csikót mesterségesen kell táplálni. A csikó a születés után nem sokkal már feláll.  Ez fontos a vadlovaknál, hogy a ragadozók meg ne egyék az újszülött csikót.
a megnyílási szakasz, a nyitófájások ideje, pár óráig tarthat, főbb jelei: a nyak izzadása, gyakori lefekvés-felkelés, vizelés-bélsárürítés, valamint a táplálkozás szüneteltetése.
kitolási szakasz, hirtelen kezdődik, körülbelül fél óráig tarthat, 10-30 percig többnyire, megjelennek a tolófájások, a lábhólyag felreped és a kanca heves erőlködéssel, gyakran állva szüli meg csikóját.
utószakasz, az utófájások következményeként eltávoznak a magzatburkok, időtartama akár 3 óra is lehet.A kedvező anatómiai tulajdonságok miatt a kancák könnyen ellenek, de felléphetnek komplikációk ellés közben, ezért a vemhesség utolsó napjaiban ajánlatos a kancákat állandó megfigyelés alatt tartani.
A vemhesség 6. hónapjára az összes szerv kifejlődik. Ellés előtt a csikó 30–60 kg, és 70–150 cm hosszú.
A kiscsikó naponta 20 liter tejet is megiszik. A csikót rendszerint 4-6 hónapos korában választják el. Az elválasztás lehet fokozatos vagy hirtelen; a hirtelen kevésbé erős megrázkódtatás, de még így is nagy megpróbáltatást jelent. A kancák 12 és 18 hónapos korukban, a csődörök 12-20 hónaposan válnak ivaréretté, de a házilovakat nem szokták hároméves koruk előtt tenyésztésbe venni, különösen a kancákat. A ló testileg hétéves korára fejlődik ki teljesen. A csontozat hatéves korig fejlődik. A felnőtté válás időtartama függ a nemtől, a mérettől, a fajtától és az életkörülményektől. A nagyobb lovak csontosodása tovább tart.A nagylovak várható élettartama  20–35 év,
de a pónik akár 50 évig is elélnek. Néhány ló túllépheti a negyvenéves kort. A legöregebb dokumentált nagyló (Old Billy, 19. század) 62 évet élt. A dokumentáltan legtovább élt póni, Sugar Puff 56 évet ért meg (1951 - 2007). Az egyes lovak várható élettartama a fajtán kívül a tartás körülményeitől és az általuk végzett munkától is függ.
Habár rendszerint úgy tekintik, hogy a lovak májusban születnek, az északi féltekén a legtöbb verseny a ló életkorát úgy adják meg, mintha a születést január elsejétől számítanák. Emiatt a legtöbb versenyző úgy öt-hat hónappal fiatalabb a megadott kornál. A déli félteke legtöbb versenyén ez az időpont augusztus elseje. A távlovaglás kivétel ez alól, itt a ló naptári kora számít.
Fontos, hogy a gazda minél előbb kapcsolatot alakítson ki a csikóval. Születésekor megtörli, ha anyja nem nyalogatja meg. Meg kell szoknia a rendszeres ápolást, kérésre lábának feladását. Ez fontos lesz akkor, amikor a patkolókovács megigazítja patáját, és meg is patkolja. A rossz szokások ellen nehéz küzdeni, ezért azokat nem szabad hagyni kialakulni. Fontos, hogy a csikó megismerje és megszokja gazdájának hangját.A testi érettségtől, a fajtától és a későbbi munkától függően két- és négyéves korukban kezdik felkészíteni őket. Egyes országokban az angol telivéreket már kétévesen elkezdik lovagolni, a legtöbb fajta tagjai ekkor még csak ismerkednek a lószerszámokkal, és csak három-négyévesen ülnek fel rájuk a csontozat és az izomzat állapota miatt. Az angol telivérek kiképzése másfél éves korban, a hidegvérűeké kétéves korban, a melegvérűeké 2,5-3 éves korban kezdődik.
A lovak kromoszómaszáma 32 pár, amiből egy pár az ivari kromoszómák, kivéve a Przewalski-lovat, aminek 33 pár. 2007-ben megszekvenálták Twilight, egy angol telivér DNS-ét; a bázispárok száma 2 474 929 062. Ez nagyobb, mint a kutya, de kisebb, mint a szarvasmarha vagy az ember genetikai állománya. A gének száma nem ismert. A térkép a kutatók számára nyilvános.
A lovak minden esetben csoportban élnek, mivel – prédaállatok lévén – a magányosságtól félnek. A lovak nagyobb csoportját ménesnek nevezzük. A lovak egymás közötti viszonya meghatározott. Minden lónak megvan a maga hierarchikus helye a ménesben, amely meghatározza viselkedését. Általában a lovaknál is van főnök, a ménest egy idősebb kanca vezeti. Ha valamelyik másik ló is vezér szeretne lenni, akkor harccal döntik el ki lehessen az. A csődörök feladata az, hogy megvédjék a ménest a ragadozókkal szemben. Ha támadást észlelnek, akkor elöl futnak a kancák, és hátul a csődörök. Ha nincs veszély, akkor a családok elkülönülnek.
A szamárral szemben sztyeppei állatként a ló ösztönösen elsősorban futással védekezik a ragadozókkal szemben.
A lovak szeretik, ha kényeztetik őket, de képesek túlzásba vinni az evést, ami nagy veszélyt jelent az egészségükre. Károsodhat a tüdő, a vesék, az ízületek, de még a pata is. Akár kólika is kialakulhat.A ménesek kisebb csoportokból állnak,
amelyek létszáma 3-35,  de a külső emberi megfigyelő nem tudja megkülönböztetni őket, ha a ménesben több csődör is van. Ugyanis egy kisebb csoport egy poligám család, egy csődör alkotja a kancáival és a csikóikkal. Egy új tag érkezése vagy egy régi távozása felborítja a rangsorrendet, és a ménes tagjai újra felállítják a rangsort. Ezt többnyire valódi küzdelem nélkül teszik, fenyegető jeleket adnak le. Ha az egyik ló behódol, akkor nincs harc, és amelyik behódol, az a későbbiekben alacsonyabb rangú lesz, mint a másik. A ménes tagjai megfigyelik egymást, és a továbbiakban eszerint viselkednek. Ezt 2008-ban igazolták.  A fiatalok anyjuk rangját öröklik, de ha megvan hozzá a lehetőségük, megfelelő képességekkel változtathatnak ezen. A barátság azonban fontosabb a ménesben, mint a rang.A ménes magját a kancák képezik. Az ivarérés után a fiatal csődöröket elkergetik a ménestől, vagy csak a ranglétra alján maradhatnak ott. Az elkergetett csődörök külön csapatokat alkotnak, amíg le nem tudnak győzni egy csődört valamelyik ménesben. A csődörök sokszor magányosan élnek, akár felnőttként vagy idős korukban is. Néha néhány kanca kiválik egy ménesből, és vagy egy másik méneshez csapódik, vagy egy újat hoz létre egy fiatal csődörrel együtt. Az újonnan érkezők általában a ranglétra aljára kerülnek, akár méneshez, akár agglegénycsapathoz csatlakoznak, de magasabb pozíciót is kiharcolhatnak maguknak.
A kancák és a heréltek viszonylag problémamentesen tarthatók együtt. A csődöröket elkülönítik a kancáktól, mert erős nemi ösztönük miatt, ha megérzik, hogy egy kanca sárlik, akkor minden akadályon keresztül el akarnak jutni hozzá, ezért gyakran meg is sérülnek. Ha a csődörök egymás közelébe kerülnek, akár össze is verekedhetnek, ami általában sérüléssel jár. Ilyenkor agresszivitásuk miatt nehezen kezelhetők. Még ha nem is mindig veszélyesek, nagyobb tudás kell hozzájuk, mint a többi lóhoz.A magányt nem szeretik, de egy idő után képesek más állatokat, akár az embert is társnak elfogadni olyannyira, hogy éppen saját fajtársaival szemben fogja kellemetlenül érezni magát. Ezzel szemben, ha nincs megfelelő társasága, nem kap megfelelő ingereket, nincs kielégítve a mozgásigénye, akkor unatkozni fog. Az unatkozó ló különféle rossz szokásokat vesz fel; sztereotip mozgásokat, az istálló felszerelésének rágását, a fal rugdosását, rúgást, harapást, karórágást, levegőnyelést.
Mivel társas lény, a ló testbeszéddel sok mindent ki tud fejezni. Többnyire testtartással, füllel, szemmel, farokkal fejezi ki magát, de hangokat is használ. Arckifejezéseinek száma 17. A szemöldök felhúzása félelmet, meglepődést vagy szomorúságot jelez, a tágra nyílt szem rémületet fejez ki, az ajakszöglet hátrahúzása üdvözlés, vagy behódolás. Az ember metakommunikációjára is érzékeny.Füle sok irányba tud mozogni. Ha felfelé állva előre és hátra billeg, akkor a ló figyel, és kíváncsi valamire, ami lehet a lovas vagy a kocsi is. A hátracsapott és lelapított fül az jelzi, hogy a ló készen áll arra, hogy megvédje magát. Ha a fül lazán oldalra lóg, az jelezhet behódolást, fáradtságot, rosszullétet, de ellazulást is. Ez utóbbi esetben, ha a szem félig csukva van, akkor az az elégedettség jele. Sok más jelet is képesek adni például testtartással és egymás tisztogatásával. A másik ló elfogadását, a bizalom kifejeződését jelzi, ha egymás nyaka felett átvetik a fejüket, illetve azt a másik nyakán pihentetik. Néha ezt az ember válla fölött is megteszik.
Az izgatottságot azzal fejezi ki, hogy kihúzza magát, fejét felveti. Ehhez társul a fül hegyezése, a tágra nyílt szem és orrlyuk. Emellett a ló rohangálhat vagy toporoghat is.
A haragot a hátra sunyított fül, a szem forgatása, farokcsapkodás, kapálás vagy rúgás jelzi.
Zsákmányállat volta miatt a ló erős „menekülj vagy védekezz” válasszal reagál mindenre, amit fenyegetőnek érez. Ez bármi lehet, ami hirtelen riadalmat kelthet. A leendő katona- és rendőrlovak ilyen viselkedését is csak nagy nehezen tudják megváltoztatni. Ha brutálisan bántalmazzák vagy nem tud elfutni a ló nem menekül el, hanem rúgással, esetleg harapással védekezik. Előfordul pánikreakció, megmerevedés is. Utólag óvatosan visszamegy a riadalmat okozó tárgyhoz, és megvizsgálja, mert nemcsak ijedős, hanem kíváncsi is.
A legtöbb könnyű sportlovat sebességre, kitartásra, ügyességre és figyelemre tenyésztették; mindezek már a vad ősben jelen voltak. A szelektív tenyésztés hatására a lovak tanulékonyabbakká váltak, különösen a hidegvérűek.Kutatások szerint a lovak nap mint nap sok, értelmi működést igénylő feladatot oldanak meg, a megfelelő élelem kiválasztásától a társakkal való kapcsolatba lépésig. Nagyon jó a térbeli megkülönböztető képességük.  A kutatások foglalkoztak a problémamegoldással, a tanulás sebességével és a memóriával. Jók az egyszerű tanulásban, de használnak bonyolultabb értelmi működést igénylő módszereket is, mint a kategorizálás vagy a fogalmi tanulás. Az egyszerűbb módszerek közül alkalmazhatók a következők:  habituáció, deszenzitizáció, klasszikus kondicionálás, operáns kondicionálás, pozitív és negatív megerősítés. Van egy tanulmány, ami szerint képesek különbséget tenni a mennyiségek között, ha azok kevesebbek négynélA háziasított lovak értelmi képességei még jobban igénybe vannak véve, mivel sok ösztönös cselekedet akadályba ütközik, és sok tanulási feladat nem természetes, például a lószerszámokkal való ismerkedés. Ők is a szokások rabjai, megnyugtatja őket, ha a megszokott módszerekkel találkoznak, és a napi rutin sem borul fel. Egy kiképző szerint az intelligens lovak visszatükrözik az intelligens kiképzőt, aki kondicionálást és pozitív megerősítést használ olyan stílusban, ami megfelel a ló természetének.
A lovak képesek fektükben és állva is aludni. A vadon töltött idő óta könnyű álomban is tudnak aludni, állandó készültségben a ragadozókkal szemben. A ló egyedül nem alszik jól; a ménesben az alvók álmát őrök vigyázzák, így akik alszanak, azok mélyebben alszanak, mert ha ragadozó jön, az őrök riasztanak. Képesek a teljes alvásszükségletüket rövidebb szakaszonként fedezni. A teljes idő erősen változó, de a háziló átlagos napi alvásszükségletét 2,9 órára teszik. Akár 15 órán át is állva szendereghetnek, és néhány percre-órára lefekszenek.
A REM alvásra csak fekve kerülhet sor. Erre elég néhány naponta egy-két órát áldozniuk.  Ha a lovat napokig nem hagyják lefeküdni, akkor automatikusan REM alvásba csúszik, és a földre esik.  Ez különbözik a narkolepsziától.
A lovaknak világszerte fontos szerep jutott a kultúrában. A lovakat munkához, harchoz, sporthoz és szabadidős tevékenységekhez használták és használják. Az Élelmezésügyi és Mezőgazdasági Világszervezet (FAO) 2008-as becslése szerint világszerte csaknem 59 millió ló élt a világban, 33 és fél millió Észak- és Dél-Amerikában, 13,8 millió Ázsiában, 6,3 millió Európában; Afrikában és Óceániában kevesebb. Az Amerikai Egyesült Államok lóállományát 9,5 millióra tette. Az  Animal Planet 2004-ben rendezett szavazása szerint a ló a világ negyedik kedvenc állata.A ló és az ember közötti kommunikáció a közös tevékenységek alapja.  A lószerszámok segítik ezt, és biztosítják az ember kényelmét. Lovagláshoz a lovat általában felnyergelik, amit hevederrel rögzítenek a hátán. Ehhez felteszik a kengyelt. Zablával, kantárral, a lábával testsúlyával vagy a hangjával a lovas úgynevezett segítségeket adhat, ezzel utasítva a lovat. Gyakorlott lovasok azonban képesek lószerszámok nélkül is lovagolni. A kocsihúzáshoz a kocsin kívül hám és kantár kell.
Egészségügyi könyv: ide kerülnek a kezelések (oltások, gyógyszerek), az orvosi vizsgálatok eredményei. Kötelező.
Marhalevél: Ebben a jegyző rögzíti a ló tulajdonságait (nevét, azonosítóját, nemét, színét, jegyeit, forgóit, és bármit, aminek azonosítás szempontjából jelentősége van). Az állatorvos ebbe vezeti be a szűrővizsgálatok eredményét. Kötelező.
Származási bizonyítvány: Ez igazolja a ló származását, fajtáját. Magyarországon a Magyar Lovas Szövetség adja ki törzskönyves lovaknak. Nem kötelező.
A törzskönyv tartalmazza a ló azonosító jegyeit, a küllemi bírálat eredményét, a fedeztetési eredményeket, és az utódokat is feljegyzik.
Ma már a lovakat világszerte, így Magyarországon is mezőgazdasági munkára, igahúzásra általában nem használják. Főként a hobbi és a sport szerelmesei tartják őket. Mégis, a kevésbé fejlett régiókban még mindig 100 millió lovat, szamarat és öszvért használnak teherhordáshoz és közlekedéshez. Közülük egyedül Afrikában 27 millió végzi ezt a munkát.Míg a telivérek és a nyugodtabb melegvérűek többnyire hátaslovak, vagy könnyű kocsikat húznak, addig a hidegvérűek nagyobb erejük és lassabb mozgásuk miatt nehéz terheket húztak vagy vontattak. Így húztak kocsit, vontattak kivágott fákat, vagy akár hajókat is. Amióta ezek a munkák megszűntek, a hidegvérűek ritkábbá váltak. Egyes helyeken azonban újra hasznosítják őket, mert így a talaj kevésbé tömörödik, az erdőben pedig könnyebben mozognak, mint a gépek, és a faállományt is kímélik. A kivágott fák vontatását még mindig jól végzik, és természetkímélőek is. A szarvasmarhák befogása is egyszerűbb lovagolva, mint gépjárművön közlekedve.
Egyes országokban lovas mentők keresik a hegyekben elveszett embereket, vagy visznek segítséget katasztrófa sújtotta területekre.
A 19. században a sínen közlekedő járműveket gyakran lovak vontatták, így az első vasutak, villamosok és az omnibuszok is lóvontatásúak voltak. A 20. században helyüket átvette a gőz és az elektromosság. Az omnibuszokat motormeghajtásúra cserélték.A bányákban pónik vontatták a csilléket, vagy szállították a kibányászott ércet, nagyon nehéz körülmények között.
A német, az osztrák és a svájci hadsereg napjainkban is használ lovakat és öszvéreket teherhordásra a hegyvidéken. Vannak országok, ahol lovas őrjáratok felügyelik a hegyvidékeket; máshol inkább csak reprezentatív feladatokat látnak el. A múltban minden hadseregben megtalálhatók voltak, kezdve a Kr. e. 4. évezredtől  a második világháborúig. Sőt, a dzsandzsavíd milícia a 21. századi dárfúri konfliktusban is felvonultatott lovas haderőt. A lovak hadi használata a bronzkor végére terjedt el.További munkák a rendőrló és a vakvezető póni, valamint a gyógylovaglás. A rendőrlovak többnyire a nagyobb fajtákból származnak, mint például a hannoveri vagy a vesztfáliai hidegvérű.
A lovaglás mind fizikai, mind mentális, mind lelki állapotunkra gyógyító hatással bír. Ezt felismerve terápiás szakemberek kidolgoztak egy olyan módszert, mely segítségével biztonságos keretek között, speciálisan kiképzett terápiás lovak segítségével e gyógyító hatás biztosítható. E módszer neve a lovasterápia, mely mára már számos, lóval kapcsolatos aktivitásban fedezte fel, és használja az ember-ló kapcsolat segítő hatását. Fejleszti az egyensúlyérzéket, a koordinációt, erősíti az önbizalmat, a szabadság és függetlenség érzését adja. A paralimpia mellett a Fédération Equestre Internationale (FEI) is rendez lóversenyeket fogyatékosok számára. A hippoterápia és a terápiás lovaglás különféle foglalkoztató, fizikai és beszédgyakorlatokat jelent, amit a ló mozgása ösztönöz.
A hippoterápiában a terapeuta a ló mozgásával erősíti fel a különböző gyakorlatok hatását, amelyek fejlesztik a koordinációt, az egyensúlyt, a kognitív képességet és a kézügyességet. A terápiás lovaglás speciális lovaglási készségeket használ.A lovak pszichológiai támogatást is nyújtanak az embereknek, függetlenül attól, hogy lovagolják-e őket. A kísérleti pszichoterápia a lovat társként használja mentális betegségekben szenvedők támogatására, például a hangulatzavarok, a szorongás, az elmezavarok, a viselkedészavarok kezelésére, de azoknak is támaszt nyújt, akik életében nagy változások mennek végbe. Egyes kísérleti programokban börtönökben is felhasználják a lóval felépülő kapcsolatot. Ez javítja az elítéltek viselkedését, és csökkenti azt az arányt, hogy szabadulásuk után újabb bűncselekményeket kövessenek el.
lovas síjöringTörténetileg egyes lovassportok a többi sporthoz hasonlóan a harcra való felkészülést szolgálták. A katonák és a lovak edzése mellett látványosságot is nyújtottak. Más sportok a pásztorok életéből erednek, például a rodeó. A lovas sportvadászat a régebbi, zsákmányszerző vadászatból ered. A lóverseny a lovasok vetélkedéséből származik. Mindegyik versenyszám különféle képességeket igényel a ló és a lovas részéről, ami újabb lófajták és lószerszámok kifejlesztését eredményezte. A lovassportok több évszázados népszerűsége megelőzte azt, hogy a mezőgazdaságból és a hadseregből kiszoruló képességek, készségek elvesszenek.Ma a legtöbb lovat sport, illetve szabadidőlónak tartják. A szabadidőlovak között kedveltek a nagyobb termetű pónik, mint a haflingi, a fjord póni vagy a tinker, mert tartásuk olcsóbb, és nehezebb körülményeket is kibírnak. Magyarországon inkább a magyar tenyésztésű fajtákat ajánlják, például nóniusz, hucul, shagya arab.Világszerte rendeznek különféle versenyeket. A legtöbb versenyen több számban is hirdetnek futamokat. Az értékelés a ló és a lovas közös stílusán és ügyességén alapul. Emellett még lóbemutatót is tartanak, ahol nem lovagolnak, hanem kantárszáron vezetik a lovat. Az olyan számokban, mint a lovaspóló, a lovak a játékhoz szükséges résztvevők, akik az emberekkel együtt küzdenek. Az eredményesség megítélése csak az ember akcióit veszi figyelembe, például a lőtt gólok számát. Ide tartozik a középkori lovagi tornákról ránk maradt sport is, ahol az emberek igyekeznek kilökni egymást a nyeregből;  vagy a közép-ázsiai  buzkashi, amiben az emberek egy kecske tetemét igyekeznek lóháton elkapni.A lóversenynek három alapváltozata van: a díjlovaglás, a díjugratás és a fogathajtás. A lóversenyek gazdasági szerepe a jegyek és a részvételi díjak mellett a hozzájuk kapcsolódó fogadásokban áll.
James Watt a fizikai teljesítmény mérésére bevezette a lóerőt, amivel jobban össze tudta hasonlítani gőzgépeinek teljesítményét a lovakéval. Egy lóerő a  DIN 66036 szerint az a teljesítmény, amennyivel egy 75 kg tömegű testet a Föld nehézségi erejével szemben 1 m/s sebességgel lehet mozgatni. A lovak teljesítőképessége ettől többé-kevésbé eltérhet, a fajta, a kondíció, az edzettségi állapot és a fáradtság miatt (gyakran kisebb 1 lóerőnél).
Johannes Erich Flade szerint az átlagos teljesítmény lépésben a típus és a testtömeg tekintetében így alakul: 750 kg-os hidegvérű esetén 1,2 LE, 600 kg-os melegvérű esetén 1,1 LE, és egy 200 kg-os shetland póni esetén 0,4 LE. Gustav Fischer a Berlini Mezőgazdasági Főiskola professzora szerint (Landmaschinenkunde 1928) a nehéz, 700–800 kg testtömegű lovak 1 m/s sebességű lassú lépésben 100 kg hosszú ideig tartó vontatására képesek; 600–650 kg testtömegű lovak 1–1,2 m/s sebességgel 75–80 kg-ot tudnak hosszabb ideig húzni. Lótenyésztő egyesületek szerint rövid távon egy hidegvérű 30, egy melegvérű 20 LE kifejtésére képes vágta vagy ugrás közben.
A lónak a húsát és tejét is hasznosítják. A ló háziasítása előtt húst, bőrt és csontot adott. A barlangrajzokon lovakat is ábrázoltak. Válságos időben, ostromállapot idején az emberek lóhúst is fogyasztottak. Például egy német katona napi fejadagja Sztálingrádban: 200 g kenyér, 120 g friss hús vagy 200 g lóhús, 50 g sajt vagy 75 g friss kolbász, 30 g vaj, margarin vagy zsír. 120 g lekvár, 3 adag ital és 3 cigaretta, 1 szivar vagy 25 g dohány. 
A „rajnai savanyúsült” egy helyi specialitás, ami eredetileg lóból készült, de ma már szarvasmarhából is készítik. A több napos ecetes lében való pácolás eredetileg arra szolgált, hogy elvegye a lóhús erős ízét.
Az Európai Unióban még mindig sok lóhús fogy, becslések szerint évi 200 ezer lovat jelent, a legnagyobb húsfogyasztók Olaszország és Franciaország. A lovakból kolbász is készül, a magyar lovat külföldre adják el, és a lókolbász egy részét visszahozzák Magyarországra. Magyarországon inkább kolbászként és szalámiként adják el, de például Olaszországban többféleképpen is elkészítik, például steaknek. A lóhúsra nincs kvóta. Általában leselejtezett lovakat vágnak le, például szilánkos lábtörés miatt, de vágóhídra kerülnek a tenyésztésből kiselejtezett fiatal lovak is. Kifejezetten vágóállat céljára viszonylag kevés csikót nevelnek a hidegvérű fajtákból. Emiatt a ló gyógyszeres kezelésének az a feltétele, hogy az egészségügyi könyvébe beírják, hogy a lovat nem fogyasztásra szánják. Ebbe minden gyógyszeres kezelést be kell jegyezni. Ha a lovat mégis leölik, akkor be kell tartani az egészségügyi várakozási időket.  Egyes kultúrákban fogyasztása tabu,  máshol vitatott.A zsidó vallásban a ló tisztátalan állatnak számít, ezért nem fogyasztható. A kereszténység és az iszlám nem tartalmazza ezt a tilalmat, de egyik kultúrkörben sem bátorították a lóhúsevést. III. Gergely pápa 732-ben a lóhúsevést pogány szokásként elítélte, és kiirtandónak találta.
Véleménye szerint a keresztény sose egyen lovat. Bonifác püspöknek, a germánok térítőjének ajánlotta, hogy tiltsa meg a lóhús fogyasztását a megkereszteltek számára.
A tilalmat az utána következő két pápa is megerősítette. Amikor azonban az embereknek nem volt más ennivalójuk, és éheztek, akkor előbb-utóbb mégis megették a lóhúst. Mindenesetre nem írt elő penitenciát arra az esetre, ha mégis lóhúst ennének. Az izlandiaknak azonban megengedték, mert nem akarták felvenni a kereszténységet a tilalommal együtt. A ló inkább munka- és fegyvertárssá vált, mint élelemmé, emiatt később sem terjedt el újra a lóhúsevés.
A paripabőrt (ma: heréltló-bőr) a bőrfeldolgozás felhasználta például cipők, csizmák készítéséhez. A csikóbőrt bundának használták, különösen a 20. században. A magyar népköltészet egyik eleme a csikóbőrös kulacs. A lóbőrt emellett kesztyűhöz, kabáthoz,  baseball-labdához is használták. A ló patájából ragasztó, csontjaiból szerszámok készíthetők. Csontjából, porcából enyvet is főznek.
Az olasz konyhában hagyományosan a ló kihegyezett lábszárcsontjával (spinto) tesztelik, hogy a sonka kész-e.A kancatej a csikó természetes tápláléka élete első hónapjaiban. Összetétele szerint kevés benne a zsír, és sok a cukor, így erősen hasonlít az emberi tejre, ezért szükség esetén az anyatej lótejjel pótolható.Farkas Zsuzsa. Az anyatej és kancatej összehasonlítása  Használják orvosi és kozmetikai célokra is. A lovas nomád népek – ahogyan a régi magyarok is – a ló tejéből a magas cukortartalomnak köszönhetően a mai napig alkoholos erjesztett italt, kumiszt készítenek. Ázsiában a kumiszt egyes népek lóbőr edényben erjesztik. A kanca naponta 5-6 alkalommal fejhető, egyszerre 1,1-2,6 liter tejet ad, a többi a csikónak kell. Szülés után 20-30 nappal lehet elkezdeni a fejést. Ez naponta 2 – 3,5 l tej/100 testtömeg-kilogrammnak felel meg. Általában 5-6 hónapig lehet fejni. A mongolok és más nomádok utazás közben a saját lovuk vérét szívták. Ez lehetővé tette, hogy hosszabb távolságokat tegyenek meg megállás nélkül.A Premarin (pregnant mares' urine) vemhes kancák vizeletéből kivont ösztrogénból készül, és régebben széles körben alkalmazták hormonpótlásra. Lovakkal termeltetnek ellenszérumot különféle, különösen állati mérgekkel szemben.Lószőrnek nevezik a lovak farkából vagy sörényéből kihúzott szőrszálakat. Az ékszerek mellett vonós hangszerek vonóihoz használják.
A lószőrt korábban – a szintetikus szálak elterjedése előtt – kis mennyiségben a textilipar is felhasználta: a lószőrből készült szitaszövetet férfizakók merevítő bélése gyanánt és háztartási sziták készítésére használták, de vasúti kocsik üléshuzatát is készítették lószőrből. Az állat testét borító szőrt matracok töltésére használták.
A ló táplálékában a fehérje:keményítő aránynak 1:8–10 körül kell alakulnia. A hagyományos fő eledelek a széna, a szalma és a zab, ami mellé még késztakarmányt adnak. Ehhez többnyire zabot használnak. Lehet adni a lovaknak más növényeket is, és melaszt is. Kenyeret nagyobb mennyiségben nem szabad etetni. Emellett az egyéni szükséglethez kell igazítani a táplálék mennyiségét. Így a csikók, a növendékek, a vemhes és szoptató kancák több fehérjét igényelnek; ellenben a sportlovaknak többletenergiát adó táplálékra van szükségük. Sportlovak esetén vigyázni kell a nedves táplálékkal, zöldtakarmánnyal, mert ha túl sok, akkor romlik az állóképesség és a ló is lassabb lesz. Idős korban romlik a táplálék felszívódása, így ezt is figyelembe kell venni.  Az ásványi anyagok pótlását segíti a nyalósó. A lovak csak a tiszta nátrium-kloridból álló sótömböket nyalogatják, az ízesített vagy adalékolt sóra rá sem néznek.
A lovak képesek naponta testtömegük 2%-2,5%-ának megfelelő száraz tömegű táplálékot elfogyasztani. Egy 450 kg testtömegű ló napi 11 kg száraz tömegű takarmányt fogyaszt. A munkától függően ehhez még abrakot kell adni.
A táplálkozási szakértők ajánlása szerint az abrak mennyisége nem haladhatja meg a normál táplálék mennyiségét, különben a ló hajlamos túlenni magát, és kólika alakulhat ki.
Folyamatosan vigyázni kell arra, hogy a lónak mindig elegendő széna és szalma álljon rendelkezésére. Ez fontos szerepet játszik abban, hogy a ló bélflórája fennmaradjon. Ehhez tartozik a fogápolás is. Nem szabad az energiaszükségletet főként zabbal fedezni; erre ügyelni kell, mivel sok késztáp főként zabból áll. Ekkor ugyanis a ló vagy elhízik, vagy ha a mennyiség rendben van, akkor unatkozni kezd, és rossz szokásokat vesz fel. Legalább naponta háromszor kell etetni.A ló napi teljes vízszükséglete 60 liter, amibe azonban beleszámít a táplálék víztartalma is, így általában megelégszik 38-45 liter vízzel.
Ha csak zöldtakarmányt kap, akkor megelégszik  500 kg-onként két liter vízzel is. Ha nem jut megfelelő mennyiségű vízhez, akkor súlyos emésztési zavarok, kólika alakulhat ki. A legjobb egy önitató, amiből a ló egy pedál lenyomásával tölthet vizet magának. A vezetékeket hideg időben óvni kell a fagytól, mert a jéggé fagyó víz a hőtágulásával tönkreteheti a rendszert.
A takarmányt védeni kell az egerektől, mert vizeletükkel és székletükkel kórokozókat juttatnak bele. A szénát szárazon kell tartani, és szárazon kell adni. Ha a széna elázik, akkor a benne elszaporodó baktériumok hőt termelnek, emiatt túlmelegedhet és meggyulladhat. Ügyelni kell a szénabála belsejében uralkodó hőmérsékletre; az öngyulladás elkerülésére 70 Celsius-fok alatt, a tápérték megtartásához 45 Celsius-fok alatt kell tartani.Vannak a ló számára élvezhetetlen, vagy mérgező növények. A borostyánt vagy az aggófüvet csak akkor eszi meg, ha éppen nincs más. Vannak lovak, amelyek még időben észreveszik a mérgező növényeket, és nem eszik meg őket, de vannak, amelyek elfogadják és megmérgeződnek. Mérgezés esetén állatorvost kell hívni, és a további evést meg kell akadályozni. A gyógykezelés lehet aktív szén, hashajtó vagy gyomormosás, néha tejet is adnak. A szénával szemben kevésbé kritikusak, mint a legelőn növő növényekkel szemben. A lovak nagyon ügyesen, az evés abbahagyása nélkül hullajtják el a tévedésből letépett nemszeretem növényeket.
A legeltetési időszak elején és végén vigyázni kell a takarmányok közötti váltásokkal, mert a ló kólikát kaphat. Mind a friss növényeket, mind a szénát fokozatosan kell bevezetni. A túl hirtelen elkezdett legeltetés hasmenést, a túl hirtelen elkezdett széna szorulást okozhat. A hullott gyümölcs is problémát jelenthet, ha túl sokat eszik belőle egyszerre. Szintén vigyázni kell, ha az új legelő növényzete nagyon különbözik a régitől.
A szabadban tartott lovaknak is szükségük van menedékre, ahova behúzódhatnak a csapadék és a szél elől. Ez lehet egyszerű menedékhely, vagy akár gondosan felépített istálló is. Emellett még szükségük van patkolókovácsra is, aki 6-8 hetenként megigazítja a patájukat, és patkót cserél. Az állatorvosnak rendszeresen ellenőriznie kell a ló állapotát, és be kell adnia az esedékes védőoltásokat. Az állatorvosnak vagy a lófogásznak rendben kell tartania a ló fogazatát is. Ha a lovakat istállóban kikötve tartják, akkor naponta át kell őket mozgatni, ami segít megőrizni a testi és a lelki egészséget. Ha kint tartják őket, akkor elég erős kerítésre van szükség. A lovat rendszeresen tisztogatni, ápolni kell, ezzel nemcsak a szépségét, hanem a bőre és szőre egészségét is meg lehet őrizni. A bőrápolás módjai a tisztogatás, mosás, fürösztés, nyírás és letakarás.
A nagylovaknak és a póniknak nagyon sokféle típusa ismert, kezdve a nagy testű, lassú mozgású nehéz igás lótól a karcsú és gyors angol telivérig. Egy-egy típus általában a fajták keresztezésének eredménye, de vannak olyanok, amelyeket kifejezetten meghatározott célra tenyésztettek ki. Például egy nagy testű igásló és egy telivér keresztezéséből olyan ló születik, amely egy termetes lovast is könnyen elbír a hátán. A sodrott ló hidegvérű és melegvérű szülők utóda.
A lófajtákat három csoportba soroljuk vérmérséklet szerint, a póniknál ilyen felosztás nem szokásos. Vannak hidegvérű típusú pónilovak, és a kisebb méretű lovasok, gyerekek számára melegvérű jellegű pónik is. Példák az ausztrál lovaglópóni és a connemara póni.
Többnyire természetes úton kialakult fajták tartoznak ide, kivéve az arab lovakat.
Észak-Európából származnak, ahol bőven találhatók kövér legelők a hűvös, csapadékos időjárás következtében. Erős testfelépítésűek, nyugodt természetűek. Nem csoda, hogy ebbe a fajtába tartozó lovak mind nagy testűek, és igen erősek, mint a clydesdale vagy Belga hidegvérű lovak. Erejük révén a többi fajtánál alkalmasabbak arra, hogy nehéz kocsikat húzzanak, viszont nem érik el az arab lovak eleganciáját és kecsességét. Néha szelíd óriásoknak nevezik őket.  A percheron könnyebb és élénkebb, vele száraz talajokat szántanak, vagy szekeret húzatnak.   A shire megint nagyobb, erősebb és lassabb, nehéz agyagos földek szántására tenyésztették.
Az ázsiai vadlovaktól a Przsevalszkij-lótól és a tarpántól származnak, vagy hidegvérű és nemesvérű lovak keresztezésével alakították ki őket. A keresztezés célja az volt, hogy egyesítsék a telivérek eleganciáját és sebességét a hidegvérűek jó természetével és robusztusságával. Élénk, finom csontozatú fajták, alkatuk sokoldalú hasznosításra utal. Ide tartozik a legtöbb sportló. Melegvérűre példa a trakehneni, vagy a hannoveri ló. A melegvérű fajták főként díjlovaglásban és díjugratásban versenyeznek. Tágabb értelemben véve melegvérűnek tekinthető a hidegvérű és a nemesvérű lovak bármely keresztezése, vagy a lovaglásra használt fajták, a nemesvérű lovak kivételével.
Nemesvérűnek számítanak a telivérek és a magas hányadú félvérek, amikben valamelyik telivér fajta hányada legalább 50%. Telivér fajták az arab és az angol telivér. Nemesvérűnek számít az akhal tekini, a berber ló és a kihalt türkmén ló. Érzékenyebbek, energikusabbak, és gyorsabban tanulnak, mint más fajták. Külsőleg kifinomultak, karcsúak, vékony bőrűek és hosszú lábúak.  Sebességükért és ügyességükért tartják őket. A telivérek többnyire sportlovak, és rövid távon akár elérhetik a  70 km/h sebességet. 160 kilométeres szakaszon a maximális átlagsebesség 12–20 km/h.Az angol-arab egyesíti magában a nemes vérű lovak minden szépségét, finomságát és eleganciáját. Eredetileg a Közel-Keletről és Észak-Afrikából származik, ahol a sovány legelők és a szélsőséges időjárás a kisebb testű, szívós és gyors lófajta kialakulásának kedvezett. Az angol telivért és a melegvérű fajtákat a Közel-Keletről hozott keleti fajták közreműködésével tenyésztették ki.
Pónilovak: Legfeljebb 147 cm magas  és többségükben tiszta vérű őshonos fajták, például az izlandi póni. Vannak fajták, amelyekben születnek ennél kisebb egyedek, mégis törzskönyvileg nagylovaknak tekintik őket. Ilyen például az arab telivér, vagy a missouri fox trotter. Ezzel szemben vannak kis termetű fajták, amiket póninak tekintenek, így annak egyedeit akkor is törzskönyvileg póninak tekintik, ha felnőtt korukra túllépik a 148 cm-t. Ilyen például a welsh póniMagyarországon hagyományosan a 122 cm alatti marmagasságú lovakat hívják póninak, a 130 és a 148 cm közöttieket kislónak. A kettő közöttiek határesetnek számítanak, más jellemzők alapján dől el, hogy melyik csoportba tartoznak. Vannak kutya nagyságú törpelovak is.Az általános szabály alól vannak kivételek is. Ausztráliában a határ 142 cm. A  United States Equestrian Federation western osztályának versenyein 145 cm. A Fédération Equestre Internationale metrikus rendszerben számol, és 148 cm-t ad meg patkó nélkül, patkóval 149 cm-t.
Rendszertanilag ugyanaz az alfajhoz tartoznak, mint a többi ló. A versenyeken főként a magasságot használják kritériumként, de vannak más sajátságaik is, amik alapján eltérnek a többi lótól. A póni lába rövidebb, mint a nagylóé, de méretéhez képest erősebb. Csípője szélesebb, csontozata vastagabb, nyaka rövidebb és vastagabb.  A pónik szívós, öntörvényű állatok. Szelídebbek, és okosabbak is, mint a többi ló. A legkisebb póni fajta a shetlandi póni; a falabellát, amely egy családról kapta a nevét, nem póninak, hanem kislónak tekintik. Jellemző a tömzsi testalkat, az erős harapás és a hosszú élettartam. Lovagláshoz és kompvontatáshoz, de még vakvezetéshez is használják őket.
Fogatlovak: Azoknak a lovaknak, amelyek fogathúzásra alkalmasak, általában meredekebb a lapockájuk, ezáltal jól felfekszik rá a hám, másrészt a csüdjük is meredekebb. Lábukat magasabbra szokták emelni, ami elegánsan mutat a fogatban, ám a lovaglásnál kifejezetten kényelmetlen. Tipikusan hidegvérűek.
Hátaslovak: A lovaglásra használt állatnak erősnek kell lennie, hogy elbírja lovasát, törzsének pedig keményebbnek, hogy a lovasnak jó ülést nyújtson. Dőlt lapockájának köszönhetően hosszabb és alacsonyabb lépésekkel halad, ami kényelmessé teszi a lovaglást. Ebben szerepe van a kisebb szöget záró csüdjének is. Az izmos far és hosszú hátsó láb az ugrásban válik előnyére… Többnyire telivérek, félvérek, vagy melegvérűek, de sodrott és néha hidegvérű lovakat is használnak hátasként a nehezebb lovasok alá. Pónikat főként gyerekek lovagolnak.
Sportpóni: a hátasló a legjobb tulajdonságaival rendelkezik, szép, arányos testfelépítésű, a vérmérséklete pedig egyenesen tökéletes.
Nehéz igás lovak: Masszív testfelépítése, vastag csontozata és erős izmai nehéz terhek vontatására teszik képessé. Rendszerint hidegvérűek.
Kocsiló: e típusnak is erősnek kell lennie, mégis könnyebb testűek, ezáltal elegánsabbak. Lábukat magasra emelik. Két, egymáshoz illő ló párban igen értékes. Az ókori rómaiknál a négyes fogat sokkal értékesebb volt, mint négy ló.
Cob: Nyugodt természetű hátasló, amelynek kissé rövid lába és zömök teste van. Hagyományosan az idősebb és testes lovasok használják előszeretettel. A cob sörényét gyakran rövidre vágják. Melegvérű jellegű.
Pólópóni: Kis testű ló. Gyorsan mozog, fordulékony, képes hirtelen felgyorsulni, megállni vagy irányt változtatni. Azonnal végre kell hajtania lovasa utasításait. Nevével ellentétben nem póni, mivel átlagos marmagassága 160 cm.
Vadászpóni: Teste erőteljesebb, kevésbé tetszetős, mint klasszikus hátaspónié. Amellett, hogy jó hátasló, gyors mozgású, és ugornia is tudni kell.
A lónak több mint 300 fajtája ismert. Korábban Magyarország lótenyésztési nagyhatalomnak számított.
Néhány ismertebb fajta: angol telivér, andalúziai ló, kisbéri félvér, lipicai, arab telivér, camargue-i ló, shetland póni.A tiszta fajtáról alkotott elképzelés és az ellenőrzött, írott törzskönyv a modern időkben vált fontossá. Néha a tiszta fajtákat helytelenül telivérnek nevezik. A telivér a ló egy típusa, a tiszta fajta pedig törzskönyvvel számon tartott. A fajták általában közös ősöktől származó lovak csoportja, amelyek bizonyos jellemzőkben megegyeznek és azokat megbízhatóan örökítik is, így szín, testalkat, lelki alkat, ügyesség, tanulékonyság. A fajtákat néhány régi fajta kivételével keresztezésekkel és szelekcióval hozták létre. A beduinok lovaik vérvonalát hosszú nemzedékekre visszamenőleg tudták, mivel fontosnak tartották a fajtisztaságot.Ezeket a vérvonalakat szóban örökítették.  Az első írott törzskönyvek a karthauzi szerzetesektől származnak Dél-Spanyolországból. A feljegyzésekben megtalálhatóak az andalúz ló ma is élő vérvonalai.A lófajtákat egy-egy feladatra tenyésztették; jellemzőiket az adott feladathoz igazították. Az erős, de kifinomult andalúz lovat lovagláshoz, a nehéz hidegvérűeket nehéz kocsik húzására és mezőgazdasági feladatokhoz. További fajtákat a könnyebb mezőgazdasági munkákra, könnyebb kocsik húzására vagy utazólónak, különböző sportágakhoz, vagy egyszerűen csak kedvencnek. Egyes fajtákat több évszázados szelekcióval és keresztezéssel alakítottak ki, mások csak nagyon kevés ős leszármazottai. Az egyik legrégibb írott törzskönyv az angol telivéré (General Stud Book), ami egészen 1791-ig, az alapítókig vezeti vissza a telivérek vérvonalát.
Az ugorok a Kr. e. 2. évezredben ismerkedtek meg a lóval és a lovaglással. Ebből a korból származnak ló, nyereg, fék, ostor, másodfű, harmadfű szavaink. Feltételezett szálláshelyük az andronovói kultúra északi részén volt, innen a Kr. e. 2. évezred közepéből vagy későbbről származó lovastemetkezések és csontból készült zabladarabok maradtak ránk. Lovas vadászok voltak.Az ugor kor után is lótartó maradt a magyarság, a honfoglalás előtti kor emlékeit őrzik a mén, kengyel, nyűg, béklyó, gyeplő, kantár szavak. Tanult a környező török népektől is. Európa lovas nomádként ismerte meg e népet. A ló gazdaságilag kevésbé volt fontos, mint a szarvasmarha, de a kultúrában jelentősebbé vált.Magyarország sokáig lótenyésztési nagyhatalom volt, hatalmas ménesei voltak. 
A középkorban a legtöbb ló a tarpánra emlékeztetett, habár a takitól származtak, nem a tarpántól. Alacsonyak, erősek és gyorsak voltak. Voltak nemes lovak is, ezek nagyobbak, szebbek voltak, mint azok. A krími tatároktól, kaukázusi és turkesztáni ménesekből származtak.Szent László 1077-ben betiltotta a szarvasmarha- és a lóexportot. Kálmán király 1100-ban engedélyezte tehenek eladását külföldre, de vágómarhát, lovat továbbra sem lehetett kivinni. A tilalom évszázadokig fennállt, Zsigmond király külön megengedte a pozsonyiaknak, hogy lovat adjanak el külföldre. A tilalmat a 15. században oldották fel, ezután felélénkült a kereskedelem. A nyugatra eladott lovakat keletről vásároltakkal pótolták. A 18. század közepén lecsökkent a lóállomány, a maradék elkeveredett.A hanyatlás okai a háborúk (török uralom vége, Rákóczi-szabadságharc, örökösödési háború, hétéves háború)  és az orosz terjeszkedés voltak. Már nem lehetett méneseket behozni keletről. A birtokosok spanyol méneket hoztak, de így sem sikerült elég lóra szert tenni. Kénytelen volt az állam gondoskodni a leendő katonalovakról. A paraszti lótenyésztés, lótartáshoz a megnövekedett közterhek is hozzájárultak, a forspont miatt Tolnában és Baranyában sok gazda szarvasmarhára cserélte lovait, a megmaradt lovakat a Duna szigetein rejtettek. Egyes vidékeken ragaszkodtak a lovakhoz, és például a Rábaközben sok gazdának három-négy lova is volt.A 18. századtól az 1910-es évekig ismerték a török ló, szlavóniai ló, oláh ló, moldvai ló, lengyel ló, hucul ló, mokány és székely ló, erdélyi ló fajtákat. A moldvai ló kivételével kis termetűek voltak. A legtöbb keleti vér az erdélyi lóban maradt fenn. Az 1930-as években négy éven keresztül, évente átlag ezer lovat exportált Török- és Görögországba a "Lenz Testvérek" déligyümölcs kereskedő cég, amelynek a vezérigazgatója és tulajdonosa, Lenz József (1897–1965), kereskedelmi tanácsos, tartalékos huszárszázados. 1933-ban a Török Fügetermelők Szövetsége megállapodást kötött a Lenz Testvérek déligyümölcs import céggel, hogy a füge és egyéb déligyümölcs-szállítmányok ellenértékeképpen a hazai cég 1500 lovat exportáljon Törökországba. Később viszont, 1934-ben a Lenz Testvérek cég kapta meg a török hadsereg tüzérségi lovainak beszállítói jogát. A lóállomány túlélte a világháborúkat és a békeszerződéseket, azonban a szocializmus véget vetett a népi lótartásnak, és az újabb fajták is a kihalás szélére kerültek.
A középkori magyar ló a hódoltság idején arab, később spanyol lovakkal, majd angol telivérekkel keveredett, így alakult ki a magyar parlagi ló. Kis testű, de lassan érő. Ezt tovább keresztezték arab és angol telivérekkel, kiváló kocsilovakat kaptak. A magyar parlagi ló kis igényű, szívós. A székely ló hasonlít rá, de zömökebb. A havasokban honos kis termetű, hosszú szőrű, bozontos fajta a mokány ló. 
Hidegvérű tájfajták a muraközi és a pinkafői ló, amelyeket francia pecheron és osztrák pinzgaui fajtákkal nemesítettek. A régi magyar lófajták 1880-1890 körülre teljesen eltűntek.Az első állami ménest II. József alapította Mezőhegyesen 1784-ben. A világon egyedülálló módon itt négy magyar fajtát tenyésztettek ki: a nóniusz, mezőhegyesi félvér (furioso-north star), gidrán és az 1984-ben fajtaelismerést nyert mezőhegyesi sportló fajtákat. Mára Mezőhegyesen csak a nóniuszt és a mezőhegyesi sportlovat tenyésztik, a többi fajtát más ménesekbe szervezték át. (A mezőhegyesi sportló 1980-ban debütált a moszkvai olimpián, ahol a magyar csapat IV. helyezést ért el.)  Kisbéren a hajdani Batthyány-birtok területén tenyésztették ki a kisbéri félvér fajtát, gróf Szapáry József Győrhöz közeli bábolnapusztai birtokán pedig a shagya-arabot. A kisbéri félvér szintén egy angol félvér.
A legrégibb ismert ábrázolások 30 ezer évesek, a dél-franciaországi Chauvet-barlangban láthatók Vallon-Pont-d’Arc közelében. Kikkuli a Kr. e. 15. században szakkönyvet írt a lovak tartásáról, tenyésztéséről és a könnyű kis kocsik húzására való felkészítéséről. Magát Mitanni országából való lókiképzőnek nevezte.  Ez a technika előnyt biztosított a hettitáknak a szomszédaikkal vívott csatákban. Kr. e. 1274-ben a hettiták II. Ramszesz fáraót is legyőzték,
aki alig tudott könnyű, aranyozott harci kocsijával elmenekülni. A hettiták lovai kicsik voltak, de az utánuk következő Urartu már nagyobb lovakat tenyésztett ki. Menua király (Kr. e. 810–785) egyik lova az Arsibini nevet viselte, és győzelmet ért el távolugrásban.
A ló ábrázolása kiemelkedő szerepet kapott a lovasnépek művészetében. Lásd a nagyszentmiklósi kincs, ékszerek Egykor a lovat még az ősi szent állat formájába is átöltöztették. Legismertebb a nevezetes paziriki ásatásban talált lószerszám és díszítése (Szergej Rugyenko professzor ásatása az Altaj-hegységben). Ilyen lovak ábrázolásait találjuk az ősi hun-szkíta királysírokban, Kínában, vagy Oroszországban.
Caligula római császár a kedvenc lovát, Incitatust consullá nevezte ki. Ezzel a történettel az ókori római írók a császár őrült voltát igyekeztek igazolni. Eredetileg Porcellusnak (kis disznó) hívták, de a császár egy méltóbb nevet adott a csődörnek, aki minden futamot megnyert, ahol indult. Egy egész palotát kapott személyzettel, istállója márványból épült, lószerszámait drágakövek díszítették, arannyal kevert zabbal etették.A ló a címereken is megjelent. 
A perzsa miniatúrákon gyakran lehet lovakat, tevéket vagy elefántokat látni, akiken egy égi lény vagy egy uralkodó lovagol.
Az ember és a ló közötti kapcsolat miatt a ló sok népnél is vallási szerephez jutott, emiatt a mitológiákban számos ló szerepelt.
Héliosz görög napisten szekerét az első időszakban bikák húzták, később azonban már lovakról volt szó. A képeken sugárkoszorúval szerepel, lovai szárnyasak, és a szekér előtt fiúk futnak, hogy aztán a mélybe vessék magukat, és így oszlassák szét a csillagokat. A szekér előtt halad Héliosz két testvére, Szeléné a holdistennő, és Éósz, a hajnal istennője.
Poszeidón a tenger mellett a lovak istene is; e szerepében a Hippiosz nevet is viseli. Amikor szerelmével Démétért üldözte, az kancává változva menekült előle, és egy ménesben rejtőzött el. Poszeidón szintén lóvá változott, és csődörként követte, így sikerült vele párzania. A nászból született Areión, a nagyon gyors, okos, beszélő ló.
Héraklész egyik feladata volt Diomédész emberevő lovainak elvitele. Kiután kísérőivel legyőzte az őröket, Héraklésznek behatolt az istállóba, ahol a lovak vaslánccal voltak kikötve. A lovak azonban érkeztére felnyerítettek, erre gazdájuk a helyszínre érkezett katonáival. A küzdelemben Héraklész győzött, megölte Diomédészt, katonáit megfutamította. Ezzel a lovak megnyugodtak, így Héraklész magával tudta vinni őket. A lovakat Erüethosz szabadon engedte, de azok az Olümposz felé vették az irányt, és vadállatok áldozataivá váltak.
A kentaurok ember-ló keveréklények, lótestükön a fej helyén emberi felsőtesttel. A legtöbbjük kerülte az embereket, de Pholosz és Kheirón barátságos volt velük, és hősöket neveltek.
A ló testének elülső feléből, és egy tyúk szárnyából, lábaiból és farkából álló felnagyított hátsó részből álló lény neve hippalektrüon.
A hippokamposz testének első fele ló, de hátulján haluszonyt visel.Róla nevezték el a csikóhalakat (Hippocampinae). Szintén róla kapta nevét az agyban az emlékezet szempontjából fontos terület (hippokampusz), mivel alakja hasonlít a lényhez.
Pegazus egy szárnyas, ló alakú félisten volt. Bellerophónt számos hőstettében segítette, többek között a kiméra megölésében.
A trójai faló belsejében görög harcosok rejtőztek. Megépítése Odüsszeusz ötlete volt. A trójaiak engesztelő áldozatként tekintettek rá, és bevontatták a városba. Így sikerült a görögöknek elfoglalniuk Tróját.
Bukephalosz Nagy Sándor legendás lova volt. Számos mitológiai tulajdonságot tulajdonítottak neki, például azt, hogy tudott beszélni.Az ókori rómaiak lovat áldoztak Marsnak a termékenységért. A fehér ló az égi, a fekete az alvilági isteneket jelentette.Az egyszarvú nem a görög mitológiából, hanem Indiából ismert. Lóteste, homloka közepén hegyes szarva és kecskepatái vannak. Arisztotelész és Plinius természetrajzi írásai is említik. A perzsa mitológiából ismert Rakhs, a csődör.
Az északi mitológiában Szleipnir Odin nyolclábú lova. Arvak és Alsvid a napisten szekerét húzzák. A merseburgi ráolvasások közül a második egy ló törött lábát volt hivatva meggyógyítani. Más ófelnémet szerzők feljegyeztek ráolvasásokat, amelyek lovak bénulásának gyógyítását tűzték ki célul.
A zsidó és a keresztény hagyományokban a fehér ló a mennyei tisztaságot jelzi.Az iszlám hagyományok szerint a próféta Burák nevű szárnyas fehér lován egy éjszaka a mennybe repült,
és a Koránnal tért vissza Mekkába. Marokkóban a gnaváknál a derdeba nevű megszállási ceremónia transzba esett részt vevői egy Buchari nevű lovon utaznak. A ló a gazdagságot, jóllétet jelképezi.A Védákban leírt óind áldozatok közül a legköltségesebb az ashvamedha lóáldozat volt.
A hinduizmusba átkerült óind hagyományok szerint a ló, mint hátasállat sok istenségnek fontos. A legismertebb Szúrja, a napisten, aki fiatal férfiként lovon ül vagy áll. Emberszerű ábrázolása szekéren perzsa hatást mutat. A kocsit Aruna, a hajnalpír hajtja. Általában hét ló húzza a kocsit, Nevük a szanszkrit költészet metrikájára utal: Gayatri, Brihati, Ushnih, Jagati, Trishtubha, Anushtubha és Pankti.Visnu tizedik megtestesülése Kalki, aki a kálijuga végén eljön igazságot tenni. Fehér lóként, vagy a Devadatta nevű fehér ló lovasaként ábrázolják. Tamil Naduban szintén fehér lovon lovagol az  Aiyanar dél-indiai védőisten, és Ayyappan is fehér lovon ül. Mindketten a néphit szellemeiből váltak hindu istenekké. A néphit további védőszellemeket is számon tart, akik ló alakban jelennek meg.  Kubera, a gazdagság nagy hasú istene különböző hátasokat birtokol, köztük lovat is. Hayagriva Visnu avatárja lófejű ember alakjában, a tudás isteneként.  Tumburu, az égben zenélő Gandharvák vezetője szintén lófejű.
Keshi a Bhagavatapurana szerint ló alakú démon, aki Visnut hordozta. A  Ras lila vallási táncdrámában Krisnát szép tehénpásztor-lányokkal, de főként kedvesével, Radhával mutatják be. Amikor Krisna beszállna a kocsijába, a lányok kivesznek egy kereket, és a kocsi összedől. A darabban a lányok egy lótestet alkotnak, amire Krisna felül. A női testekből összeállt lótestek számtalan változatban megjelennek az indiai lírában, és a miniatúrafestészetben is.
A Mahábhárata című eposzban felbukkan egy bizonyos Galava, aki egy mitikus bölcs (Rishi), Vishvamitra tanítványa. Miután befejezte tanulmányait, a mester 800 fehér lovat kér, amiknek fekete a füle. Kalandos úton, Garuda istenmadár és több király segítségével sikerül őket összegyűjteni és átadni.A buddhista hagyományok szerint Gautama Sziddhártha, a későbbi Buddha kedvenc lova Kanthaka, egy fehér, okos csődör volt, ami minden kalandjában segítette. Amikor titokban elmenekült a palotából, akkor is rajta lovagolt. Emiatt a felnyergelt, de lovas nélküli ló a halál szimbóluma a buddhizmusban. Ezzel magyarázhatók a Pakisztánban és a Felső-Indus szakaszán látható sziklarajzok. A ló a dolgok rejtett természetét tükrözi, és elpusztíthatatlanságot jelképez.A régi közép-ázsiai tengrizmus hitrendszerben a sámáni hagyományban a szélló elképzelése az emberi lelkierőt és lelket ábrázolja. A ló lélekvezető, és szimbolizálta a világmindenséget is, például a hátából nőtt ki a világfa. Koponyájának varázserőt tulajdonítottak.A kínai hagyományokban az egyszarvú  Csi-lin  mellett a Longma nevű sárkányló áll. A ló a kínai naptár hatvanéves ciklusának tagja, és a tizenkét földág egyike.Néhány taoista templomot Hongkongban, Tajvanon és Vietnámban Quan Congnak, a kínai hadvezérnek ajánlottak, aki a három királyság korában élt (198–249). Oltárképe egy életnagyságú fehér falóval a templom előterében  a hatalmat jelképezi. Csin Si Huang-ti Kr. e. 210-ből feltárt temetkezését több ezres agyaghadsereg vigyázta harci lovakkal és szekerekkel. A sírmellékletek a császár hatalmát fejezték ki.
Neumann, Kerstin. Lovak - Mi micsoda 37.. Tessloff és Babilon (2013). ISBN 9632942261 
Anthony, David W.;Brown, Dorcas R.. Eneolithic horse exploitation in the Eurasian steppes: diet, ritual and riding. In: Antiquity Band 74, Nr. 283 
 Bonifác pápa. Epistulae  „Inter ea agrestem caballum aliquantos adiunxisti comedere, plerosque et domesticum. Hoc nequaquam fieri deinceps sanctissime sinas frater, sed, quibus potueris Christo iuvante modis, per omnia conpesce et dignam eis interdicto paenitentiam. Inmundum enim est atque exsecrabile.“
C.M. Wade et al. Genome Sequence, Comparative Analysis, and Population Genetics of the Domestic Horse. Science  doi:10.1126/science.1178158.
David M. Knipe. Vedic Voices: Intimate Narratives of a Living Andhra Tradition 
 Desmond Morris. Miért csinálja? A ló. Budapest: Európa Könyvkiadó (1993). ISBN 9630755033 
 J.D. Feist, D.R. McCullough. Behavior patterns and communication in feral horses. In: Animal Cognition Nr. 14 (1976)  [1]
 Fran Lynghaug. The Official Horse Breeds Standards Guide: The Complete Guide to the Standards of All North American Equine Breed Associations. MBI Publishing Company, (2009) 
 Hirschberg. Pferd, Esel und Maultier im Mittelalter Streitross, Lasttier, Opfergabe – die Rolle des Pferdes im Mittelalter. Erweiterte und 2013 ergänzte Online Version von: Hirschberg, R. M. : Haustiere im Mittelalter: Das Pferd – Streitross, Lasttier, Opfergabe. Karfunkel – Zeitschrift für erlebbare Geschichte (2010, 2013) 
  Révai Nagy Lexikona 12. kötet, Révai Nagy Lexikona. Budapest: Révai Testvérek Irodalmi Intézet Rt., Babits Kiadó, 805-807. p. + 5 képmelléklet. o. (1915, 1993) 
  Britannica Hungarica Világenciklopédia 11. kötet, Britannica Hungarica Világenciklopédia. Budapest: Magyar Világ Kiadó, 619-626. o. (1998). ISBN 963 7815 91 0 
  Magyar Nagylexikon 12. kötet, Magyar Nagylexikon. Budapest: Magyar Nagylexikon Kiadó, 200-202, 209. o. (2001). ISBN 963 9257 07 9 
  Magyar Néprajz II, Magyar Néprajz II. Budapest: Akadémiai Kiadó (2001). ISBN 963 05 7801 8 
Josee Novotni Ford. Horváth Ildikó.. Lovak enciklopédiája. Ventus Libro Kiadó (2006). ISBN 978-963-9546-74-5 
 John Dowson. A classical dictionary of Hindu mythology and religion, geography, history, and literature. (1870, 1987) 
 Jutta Jain-Neubauer. Kṛṣṇa auf kompositen Reittieren. Einflüsse und regionale Entwicklung von der Zeit Alexanders des Großen bis in die der Bhakti-Bewegung.  In: Jakob Ozols, Volker Thewalt: Aus dem Osten des Alexanderreiches. Völker und Kulturen zwischen Orient und Okzident: Iran, Afghanistan, Pakistan, Indien. Festschrift zum 65. Geburtstag von Klaus Fischer.. Köln: Du-Mont Dokumente (1984) 
 Kádár Zoltán, Tóth Anna. Az egyszarvú és egyéb állatfajták Bizáncban.. Typotex: Typotex (2000). ISBN 963-9132-87-X 
 Kerényi Károly. Die Mythologie der Griechen. Band 1: Die Götter und Menschheitsgeschichten.. München: DTV (1977) 
 K. Krueger, J. Heinze. 'Horse sense: social status of horses (Equus caballus) affects their likelihood of copying other horses’ behavior. In: Animal Cognition Nr. 11 (2008)  doi:10.1007/s10071-007-0133-0
 Mihók Sándor, Pataki Balázs. Lófajták. Mezőgazda Kft (2003). ISBN 978-963-286-471-6 
 M.A. Pacheco, E.A. Herrera. Social Structure of Feral Horses in the Llanos of Venezuela. in: Journal of Mammalogy, Nr. 78 (1977)  doi:10.2307/1382634
Belknap, Maria. Horsewords: The Equine Dictionary, Second, North Pomfret, VT: Trafalgar Square Publishing (2004). ISBN 1-57076-274-0 
Thomas Jansen et al. Mitochondrial DNA and the origins of the domestic horse. In: PNAS, Band 99, Nr. 1 (2002)  Volltext (PDF)
 Larry J. Zimmerman. ÉSZAK-AMERIKAI INDIÁNOK. Budapest: ÉSZAK-AMERIKAI INDIÁNOK (2003). ISBN isbn=963-547-932-8 
Bongianni, Maurizio. Simon & Schuster's Guide to Horses and Ponies. New York: Fireside (1987). ISBN 0-671-66068-3 
Dohner, Janet Vorwald. Equines: Natural History. Topeka, KS: Yale University Press, 400–401. o. (2001). ISBN 978-0-300-08880-9 
Edwards, Elwyn Hartley. Equines: Natural History, Historic and Endangered Livestock and Poultry Breeds. Yale University Press (2001) 
Ensminger, M. E.. Horses and Horsemanship: Animal Agricultural Series, Sixth, Danville, IN: Interstate Publishers (1990). ISBN 0-8134-2883-1. OCLC 21977751 
 Giffin, James M., Tom Gore. Horse Owner's Veterinary Handbook, Second, New York: Howell Book House (1998). ISBN 0-87605-606-0. OCLC 37245445 
Harris, Susan E.. Horse Gaits, Balance and Movement. New York: Howell Book House (1993). ISBN 0-87605-955-8. OCLC 25873158 
McBane, Susan. The Illustrated Encyclopedia of Horse Breeds. Edison, NJ: Wellfleet Press (1997). ISBN 0-7858-0604-0. OCLC 244110821 
Miller, Robert M.. Understanding the Ancient Secrets of the Horse's Mind. Neenah, WI: Russell Meerdink Company Ltd (1999). ISBN 0-929346-65-3. OCLC 42389612 
Price, Steven D.; Spector, David L..; Gail Rentsch; Burn, Barbara B. (editors). The Whole Horse Catalog: Revised and Updated, Revised, New York: Fireside (1998). ISBN 0-684-83995-4 
Sponenberg, D. Phillip. The Proliferation of Horse Breeds, Horses Through Time, First, Boulder, CO: Roberts Rinehart Publishers (1996). ISBN 1-57098-060-8. OCLC 36179575 
Whitaker, Julie. The Horse: A Miscellany of Equine Knowledge. New York: St. Martin's Press (2007). ISBN 0-312-37108-X 
 Anthony, David W.;Brown, Dorcas R.. TThe origins of horseback riding. In: Antiquity. 65 
 Johannes Erich Flade: Shetlandponys. 8., átd. és bőv. kiad. Hohenwarsleben: Westarp-Wiss. 2001. ISBN 3-89432-168-7  
 Xenophón. Peri hippikés - A lovaglás művészete az ókori Athénban. Budapest: Akadémiai Kiadó (2006). ISBN 978-963-05-8373-2X 
Ez a szócikk részben vagy egészben  a   Hauspferd című német Wikipédia-szócikk fordításán alapul.  Az eredeti cikk szerkesztőit annak laptörténete sorolja fel.
Ez a szócikk részben vagy egészben  a   Horse című angol Wikipédia-szócikk fordításán alapul.  Az eredeti cikk szerkesztőit annak laptörténete sorolja fel.
A Magyar Lovas Szövetség Fogathajtó szakágának hivatalos honlapja, fogatsport.hu
Rubicon történelmi magazin: Kis magyar lótörténelem; 2013/7. szám, 36-81. oldal
