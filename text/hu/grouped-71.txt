
A Debreceni Református Kollégium Debrecen egyik fő oktatási intézménye, az 1848–49-es forradalom és szabadságharc idején a Debrecenbe menekült kormány forradalmi országgyűléseinek és az 1944. december 21-én tartott Ideiglenes Nemzetgyűlés színhelye.A kollégium 1538-as alapítása óta az elemi iskolától az akadémiai szintig folyt itt az oktatás. A teológia mellett felsőfokú filozófiai, bölcsészeti, természettudományi és jogi karral is rendelkezett. Ezek szolgáltattak alapot a későbbiekben a Magyar Királyi Tudományegyetem létrehozásához. Ugyanakkor a nagy hagyománnyal bíró Debreceni Református Kollégium egyike volt azoknak az egyházi fenntartású iskoláknak, amelyek a szocializmus évei alatt is működhettek.
A kollégium mindig nyitott volt az új eszmék iránt, hiszen maga is egy új tanítás, a reformáció szellemében jött létre. Jeles tanárai közül ki lehet emelni Hatvani István, Budai Ézsaiás és Maróthi György professzorokat, akik törekedtek a legkorszerűbb oktatási módszereket bevezetni és a legújabb tudományos eredményeket átadni diákjaiknak. Az évszázadok során az ország legnevesebb iskolái között számon tartott Debreceni Kollégiumban Magyarország számos nagy alakja töltötte diákéveit, mint Ady Endre, Arany János, Balog Zoltán, Bay Zoltán, Csokonai Vitéz Mihály, Bölcskei Gusztáv, Fazekas Mihály, Kölcsey Ferenc, Móricz Zsigmond, Szabó Magda, a Tisza családból Tisza István, Tisza Kálmán és Tisza Lajos vagy az Irinyi családból Irinyi József és Irinyi János.
A Nemzeti Emlékhely és Kegyeleti Bizottság 2013-ban a debreceni Református Nagytemplomot és a Református Kollégiumot az ország 11. nemzeti emlékhelyének nyilvánította, és április 12-én emlékoszlopot állított a Nagytemplom és a Református Kollégium között elterülő Emlékkertben.
Enyingi Török János mint főbirtokos örökölte Debrecent (1550–1562), és hogy megbosszulja apja, Török Bálint halálát Martinuzzin, keresztülvitte Debrecenben a hitújítást. Ennek első lépéseként meghívta Pápáról Debrecenbe Bálint papot, az első debreceni prédikátort. Ő még a lutheri reformáció híve volt, és az ő működése következménye, hogy az eredetileg ferences rendű zárdaiskola, majd városi iskola is 1538-ban reformátori befolyás alá került. Hagyományosan ettől az évtől számítják a Református Kollégium történetét. Az iskolát 1549-re már átformálták a svájci reformáció szellemében. Első ismertebb rektora (scholae mester) Dézsi András (1549–1551) volt. Az iskola hírnevét emelte a bécsi egyetemről elűzött Erdősi János, aki 1553-tól 1557 végéig itt tanított. Petrovics Péter hadvezér, miután visszahelyezte Izabellát függetlenné lett Erdély fejedelmi székébe, 1557. június 1-jén a tordai országgyűlésen állami törvénnyel biztosította a protestáns vallások szabadságát, amelyet az 1568-as, szintén tordai országgyűlés kiterjesztett és megerősített – kimondva Európában elsőként a vallásszabadságot. Ezáltal Debrecen sorsa a szabaddá lett Erdélyhez fűződött.
Kálmáncsehi Sánta Márton debreceni lelkész (1554-től 1558-ig Petrovics kegyeltje és püspöke) a kálvini reformációt vitte keresztül. Nyomába lépett a nagy szervező, Méliusz Juhász Péter. A zárdaiskola eredeti épülete 1564-ben leégett, de részben újjáépítették; a wittenbergi iskola törvényei nyomán (1567) meghozták az első iskolai törvényt. Csorba István tanár alatt 1588-ban kezdődött az iskolai tanulókról az anyakönyv (Series) vezetése, amely a legrégibb dokumentum az iskoláról; 1589-ben 51 új tanulót jegyeztek be.Debreceni Tarack János (1592–1594) egyháztörténelmet, Ujfalvi Imre (1596–1599) számtant, héber nyelvet tanított, írt latin-magyar szótárt, kiadott énekeskönyvet is. Az 1594-es mezőkeresztesi csatában több debreceni diák is hősi halált halt. A század végéig 194 új tanuló iratkozott be.
Az iskola fenntartásának költségeit Debrecen városa viselte: a tanács (1556) a temetési díjakból részt rendelt a szegény (vidéki) tanulók tartására; választotta és fizette a tanítókat, igazgatót és kollaborátorokat. 1592-ben a malmok jövedelmének egyharmadát szintén a diákok élelmezésére fordíttatta. Magánszemélyek is adakoztak: 1576-ban Szücs Jánosné 25 forintot adott a diákok javára; egy másik jótevő 1592-ben pénzt, könyvek vételére, és könyvtárát is az iskolára hagyta.
A tanács méltán nevezte 1586-ban a tanintézetet „a város iskolájának” és 1592-ben „a mi iskolánknak” (schola nostra). E század második felében harmincnál is több debreceni tanuló kereste fel a külföldi akadémiákat; a tanárok közül mintegy tizennyolcnak maradt fenn neve; leghosszabban Laskói János szolgált, 1577-től majdnem húsz évig.Az 1606-os bécsi béke következtében a közösség többet tudott áldozni az oktatás támogatására, és ennek eredménye az emelkedő színvonalú oktatás lett. Bocskai István fejedelem végrendeletében 200 forintot hagyott évente (1606) a debreceni diákok számára a debreceni harmincadból. Báthory Gábor fejedelem a Szepes nevű elpusztult falu határáról (4691 hold) a tizedet a tanulók táplálására rendelte (1609); a fejedelem intézkedését megerősítette Bethlen Gábor is. Zólyomi Dávid, három székely szék kapitánya 1630-tól élete végéig évenként 50 forintot adott, meghagyván, hogy annak átvételére a három ünnepen (karácsony stb.) tanuló ifjak menjenek ki hozzá (a közvélekedés szerint a diákok ünnepi igehirdetésre kiküldetése – legatio – itt vette kezdetét).A 17. század elején mintegy ezer diák tanult Debrecenben. Akkoriban a Debreceni Kollégiumot a városi tanács és az egyháztanács közösen felügyelte, előbbi nevezte ki és fizette rektorait, az oktatás tartalmáért, vagyis a tankönyvekért és a tantervekért viszont az egyház volt a felelős.I. Rákóczi György 1635-ben intézkedett, hogy egy tanárt a debreceni főiskolában az erdélyi fejedelem fizessen (a második tanszék alapítása). I. Apafi Mihály fejedelem hegyköz-szentimrei egész birtokának mindenféle tizedét adományozta a főiskolának, azt e javadalom élvezetébe 1667-ben ünnepélyesen beiktattatta, a diákságot a szénior és kontraskriba képviselte. Lónyay Anna, Kemény János fejedelem özvegye 1666-ban évenként 50 forintot adott, ezenkívül szentimrei, később, 1689-ben szilágysági birtokáról minden kilencedet is örökösen, „hogy a kollégium pusztulása be ne következzék”. Gróf Rhédey Ferenc 1666-ban tizeddel, Zólyomi Miklós, Hunyad és Zaránd vármegyék örökös főispánja micskei birtokáról évi 50 forinttal járult a „hires schola” állapota javításához; a micskei birtokot öröklő Apafi a Zólyomi-féle adományt 1675-ben megerősítette.Az osztrák uralkodóház katolikus politikája az I. Lipót király alatti Magyarországon a protestantizmus megtörésére irányult. A pozsonyi rendkívüli törvényszék működésével (1671. január 2.) üldözőbe vette az egyházakat és iskolákat. Báthory Zsófia 1672. szeptember 28-án elűzte a sárospataki kollégiumot. A pápai főiskola hasonló sorsra jutott. Csak a debreceni főiskola állt még a város és nemzeti fejedelemség védőpajzsa alatt, és mint egyetlen főiskola országos jelentőséget nyert. De mivel a város is sokat szenvedett, ugyanis Strassaldo kassai német főkapitány Debrecent 1675-ben, 17 napi ottléte alatt pusztította, a lelkészlakokat és iskolákat feldúlta – biztos segélyre volt szükség. Apafi fejedelem 1676. július 11-én kelt adománylevelében az egyik tanár fizetésére a máramarosi sóaknákból évenként 3000 darab kősót, a tanulók tartására meg 2000 darab kősót rendelt, és ennek az 5000 darab kősónak a jövedelmét 1681. június 22-én mint évi adományt újra megerősítette, sőt, hét év múlva a „folyvást fogyatkozásban levő scholának” az eddigieken felül még 100 forintot érő sót rendelt. Ezt a művelődési célra tett adományt a Diploma Leopoldinumban (1691. december 4.) is megerősíttették Debrecen részére, és be is folyt 1697-ig.
Amikor Debrecen a bécsi kormány hatalma alá került, iskolájára a megpróbáltatás évei következtek. Az Apafi-féle sóalapítványt elvették, a hegyköz-szentimrei tizedet a váradi püspökség lefoglalta (1712), mindkettő a leopoldi diploma ellenére történt. A Rákóczi-szabadságharc idején a császári hadsereg a védtelen hagyott várost 1705 októberében kirabolta, a könyvtárt, a nyomdát, városi levéltárt feldúlta, 300 szerző művét elégette. A nemzeti mozgalom elnyomása után (1711) következett a római katolicizmus hatalomra emelése. Királyi parancsra 1716-ban újraszervezték a városban a római katolikus egyházközséget. Felsőbb rendeletek folytán 1752-ben betiltották a református lelkészek és tanárok városi pénztárból fizetését, és mivel magának a kollégiumnak alig volt akkor 10 000 forint tőkéje, az iskola a pusztulás szélére jutott.
A külső és felső nyomás következtében a református egyházat 1718-ban elválasztották a várostól, s az iskola az egyház gondnokai vezetése alá jutott, de csak névváltozással, mert a város előkelő tisztviselőit választották a gondnoki karba. 1742-ben a tanórák számát „a curatoratust és proffesoratust” közmegegyezéssel állapították meg. 1757. április 12-én merült fel az a kérdés, hogy kit illet elsősorban a kollégium igazgatása: a lelkészeket, akiknek ez különben is kánonszerű kötelessége, vagy a városi és egyházi pártfogókat. Végül úgy határoztak, hogy az igazgatás „örökre vegyes legyen”.
Bécs 1731-ben minden iskolai gyűjtést betiltott (Carolina resolutio), és nehezítette a külföldi egyetemek látogatását is. Az egyházkerület feje 1734-ig a püspök volt, ekkor állítottak mellé a világiak közül egy kerületi főgondnokot; e tisztségében Dobozi Mihály, a Rákóczi-szabadságharc ezredese képviselte a kollégiumot az udvarnál. Az 1777-ben kiadott új iskolai törvény, a Ratio Educationis a református kollégiumok elemi tagozatát állami felügyelet alá kívánta vonni.Rhédei Ferenc (1778–1800) gondnoksága alatt már túlerőt nyert a világi vezetés. Domokos Lajos és pártja támogatásával a kollégium feletti legfőbb felügyeleti jogot a kerület vette kezébe, azonban a közvetlen igazgatás továbbra is a debreceni egyháznál és gondnokainál maradt. A bécsi rendeletekre a Tiszántúli Református Egyházkerület helyi tantervek és tankönyvek bevezetésével válaszolt. A Methodus (1770) a Debreceni Kollégium alsóbb osztályainak oktatási rendjét szabályozta, az Ordo Studiorum (1783) pedig az akadémián tevékenykedő professzorok tevékenységét. Bécs és Debrecen „szellemi birkózása” II. József császár halálával ért véget, ezután a Debreceni Kollégium visszanyerte belső önállóságát.„A főbíró mint iskolai gondnok (Domokos Márton), tanácsosok, lelkészek és tanárok, nem lelvén a hazában támaszt, megható kérőlevéllel fordultak a svájci, holland és angol hitrokonokhoz. A svájci kantonok 18 éven át 400–400, a holland szövetséges rendek 14 éven át ugyanennyi forint jövedelmet biztosítottak. Sinai Miklós tanár folytonos gondozásával az angol hittestvérekkel ápolták a viszonyt; Harring Tamás canterburyi érsek az összes anglikán püspököt, oxfordi és cambridge-i egyetemi hatóságot mozgalomba hozta, és olyan alapot gyűjtöttek, amelyből évente 39 font sterling folyt a kollégiumhoz. A legnehezebb ponton megindult Magyarországon is egyesek részéről az adakozás. Báró Bánffy Farkas évenként terményt küldött, Mocsai István, Kovács Ferenc 1000–1000, losonczi gróf Bánffy György végrendeletében 1000, Kőrösi Mihály debreceni esperes 1500, Antal Judit (Káldi Lajos özvegye), Tisza Lászlóné Gesztről 1000 forint alapítvánnyal járultak; az alkancellár Utyekerevics Gábor egy alumnus-tartásra tett alapot; Szondi Zsuzsanna, Kenessei Istvánné ugyanerre a célra 10 000 forintot adományozott.”
Maróthi György professzor megalapította 1739-ben a Kántust, és akkortájt jöttek létre az önművelő diáktársaságok is. Virágzásnak indult a kollégiumi diákköltészet (Csokonai Vitéz Mihály, Fazekas Mihály) és kiemelkedő tevékenységet folytatott a rézmetsző diákok társasága is.A felvilágosodás hatására teret nyerő világiasabb szellem feszültségeket keltett a kollégium életében, a professzorok világnézeti és erkölcsi kérdésekben továbbra is ragaszkodtak a reformáció hitvallásos örökségéhez, Domokos Lajos főbíró (Domokos Márton főbíró fia) viszont, aki komoly befolyással bírt az egyház életére is, világiasabb modernizációs törekvésekkel lépett fel. Ez az ellentét megosztotta Debrecen szellemi életét, melynek következtében Sinai Miklós és Hatvani István professzorok visszavonultak katedrájuktól. Részben ennek a harcnak lett áldozata Csokonai is, aki kezdetekben Domokos főbíró és köre támogatását élvezte, de a Martinovics-összeesküvés leleplezése (1795 tavasza) nyomán elővigyázatosabbá váló támogatói magára hagyták.A Debreceni Kollégium új törvénye 1792-ben jött létre, melyhez 1796-ban kiegészítéseket csatoltak.
A kollégium életében a 19. század tragikusan kezdődött, 1802. június 11-én leégett az iskolaépület déli szárnya. Ez az esemény felgyorsította az amúgy is átépítésre váró öreg épület átépítését. A használhatatlan déli szárny közadakozás révén épült újjá a mai formájában. Az építkezés ideje alatt az oktatás a kollégium épen maradt hátsó szárnyaiban folyt tovább. Mindezen problémák ellenére a Debreceni Kollégium folyamatosan lépést tartott a kor követelményeivel. 1804-ben a négy latin nyelvtani osztályt (grammatika) elvégezettek számára három közművelődési osztályt (humanitas) indítottak, befejezésül pedig egy kétéves közismereti (encyclopaedicus) képzést hét köztanító és két segédtanár (praeses) vezetése mellett. Ennek elvégzése után következhetett a felsőfokú képzés (specialis cursus) két teológiai, egy jogi és három bölcsész szakos tanárral.Életbe lépett a tanszabadság: „kiki céljához és hajlandóságához képest hallgassa bővebben a tudományokat” (az akadémiai 6 év alatt). A vizsgák helyébe szigorlat (rigorosum) lépett. Az 1807-ben kiadott, a Ratio Educationistól nagymértékben különböző debreceni tanterv nagy feltűnést keltett. Az új tantervet csak 1816-ban módosították, ugyanis az álmosdi tanterv (1804) elősegítette a nemzeti szellemű ismeretek (földrajz, történelem) térhódítását. Ettől kezdve a kollégium négy alsó osztályában anyanyelven folyt az alapismeretek oktatása. Az oktatás a 18. századi sikertelen kísérlek után, 1831-től lett magyar nyelvű a kollégiumi oktatás mindhárom szintjén. Ettől az évtől kezdték a magyar nyelvet és irodalmat akadémiai szinten, tantárgyszerűen oktatni. A nemzeti szellem ápolásában a Csokonai-hagyomány élesztésében Péczely József professzor járt az élen. A diákköltészet kiemelkedő darabjait a Pallas Debreczina (1828) című kötetben, majd 1832–1835 között az évente megjelenő Lant című diákalmanachban tette közzé. Ebben az időszakban Péczely vezetésével adakozás indult a Csokonai-síremlék létrehozására, és neki köszönhetőek az önképző körök megalakulásai.A reformkor szellemében fogant nemzeti műveltség segítségére voltak a korabeli magyar nyelvű debreceni tankönyvek is, mint a Budai Ézsaiás által írt Magyarország Históriája (I–III. kötet, 1805–1812) és Sárvári Pál, A rajzolás mesterségének kezdete (I–II. kötet, 1804–1807) című munkái.1823-ban megalakult a természetrajzi tanszék, amely neves professzorai közé tartozott Kerekes Ferenc, aki részt vállalt az egykori Paptava (a mai Déri tér) helyén kialakított kollégiumi Füvészkert létesítésében, illetve segítette Fazekas Mihály Lúdas Matyi munkájának megjelentetését. 1825-ben megalapították a neveléstudományi, azaz pedagógiai tanszéket, Zákány József professzor vezetésével. Az időszak legjelentősebb diákjai Kölcsey Ferenc, aki 1796–1809 között tanult az iskola falai között és Arany János, aki az akadémiai éveket töltötte itt 1833–1836 között.A korszak a forradalom és szabadságharc eseményeivel zárul. A pesti márciusi eseményekre a debreceni ifjúság nagyon gyorsan reagált, Révész Bálint professzor 1848. március 22-én tartott beszédében Kossuth Lajost éltette, és az ifjúságot a nemzetőrséghez való csatlakozásra biztatta. Ennek és Péczely József professzor március 26-i beszédének hatására a diákok egy része nemzetőr lett, mások a fegyveres harcokban is részt vállaltak a nevezetes veressipkások debreceni zászlóaljában. Műveltségüknek köszönhetően, a diákok a katonadalok betanításában is szerepet kaptak. A híres Kossuth-nóta szerzője Balkányi Szabó Lajos maga is debreceni diák volt (a dal eredete vitatott). A professzorok is kivették a részüket a szabadságharcból: volt aki nemzetőrként (Lugossy József), volt aki nemzetőrparancsnokként (Szűcs István és Révész Bálint), és volt aki katonaorvosként (Török József) szolgálta a nemzeti ügyet.
A forradalmi események következtében a tanévet 1848. május 31-én bezárták, és csak 1849 őszén indult újra a folyamatos iskolai munka. 1849 első felében Debrecen az ország fővárosa lett, január 9. és május 31. között a képviselőház a Debreceni Kollégium Oratóriumában tartotta üléseit (64 nyilvános és 15 zárt ülés). Az április 13-ai zárt ülésen itt döntöttek a Habsburg-ház trónfosztásáról, amit másnap a Nagytemplomban hirdettek ki nyilvánosan. Ebben az időszakban a kollégium több terme a kormányhivataloknak adott otthont. Az épület déli szárnyának első emeletén volt a pénzügyminisztérium, és a földszinten nyomták a Kossuth-bankót. Az orosz megszállás idején (1849. augusztus 2. és szeptember vége között) az épület berendezése és gyűjteményei (különösen az éremtár) súlyos veszteségeket szenvedtek.
A kollégium intézményei a bécsi tanügyi reform (Organisations Entwurf 1849) következtében jöttek létre, amely igyekezett egységesíteni a birodalmi oktatásügyet. A Debreceni Kollégium kezdetekben nem vezette be a reform előírásait, ezért hátrányt szenvedett, ami legérezhetőbben abban nyilvánult meg, hogy többek közt nem érettségiztethetett; ebben az időszakban a nagyváradi Premontrei Gimnáziumban érettségiztek a Debreceni Kollégium diákjai.Az Entwurf alapvetően megváltoztatta a Debreceni Kollégium évszázados oktatási szokásait, megszüntetve a „tanítva tanítás” préceptori gyakorlatát. A hátrányok kiküszöbölésére a kollégium az intézményesítés mellett döntött, létrehozva 1853-ban a nyolcosztályos gimnáziumát, de ez 1861-ben meg is szűnt. 1873-ban szervezték újjá, azóta van meg a mai formájában kisebb módosulásokkal. A kollégium keretében két új képzési forma is megjelent ekkor, 1856-ban a tanítóképző intézet, 1864-ben pedig a polgári iskola. 1870-ben lebontották az utolsó diákkunyhókat, 1912-ben pedig felépítették az új főiskolai (később egyetemi) internátust (a „Konviktus”-t), ami ma a Gimnázium épülete. A debreceni diákság a 19. század közepéig önellátó volt, csak 1853-ban jött létre a Kollégiumi Köztápintézet, melyet az ifjúságtól beszedett étkezési díjakból és alapítványok adományaiból finanszíroztak. Az intézmény a diákság töredékét tudta csak ellátni, ellenben az 1888-ban megnyitott új étkezőterem és konyha már 300 főt tudott ellátni. A diákok többségének a megoldást csak az 1910-ben átadott, vízvezetékkel fölszerelt konyha és magasföldszinti étkező jelentette (a jelenlegi Gimnázium mai két alsó szintje). A századvég kollégiumi hangulatát Móricz Zsigmond – aki 1890 és 1894 között volt a gimnázium tanulója – jeleníti meg a Légy jó mindhalálig (1920) című regényében.
A magyar törvényhozás az 1912. évi XXXVI. törvénycikkel hozta létre a Magyar Királyi Tudományegyetemet, amely a Debreceni Kollégium főépületében, az ország harmadik egyetemeként három karral kezdte meg működését 1914-ben, és ott is maradt 1932-ig. Az főépületből kiszoruló Főgimnázium 1914-ben új épületet kapott, a közeli Péterfia utca 1–7. szám alatt (ma a Kölcsey Ferenc Református Tanítóképző Főiskola van benne). A neoromán stílusú épületet Pecz Samu tervezte.Az állami egyetem létrejötte két új bentlakásos kollégiumi felsőoktatási intézmény létrehozását eredményezte, a Lelkészképző Intézet (1914–1952) az egyetemi teológiai kara hallgatóinak gyakorlati teológiai képzését biztosította, a budapesti Eötvös Collegium mintájára szervezett Tanárképző Intézet (1925–1952) pedig a bölcsészhallgatók számára kínált kiegészítő egyházias képzést.
A kollégium 1938-ban ünnepelte fennállásának 400. évfordulóját. Ebből az alkalomból festette meg Tamássy Miklós Ruyter Mihály holland admirális kiszabadítja a gályarabságból a magyar református lelkészeket 1676-ban c. képet mely 2007-es restaurálása után ma a díszteremben látható. [1]
A háború miatt azonban a tervezett ünnepségek egy része nem valósult meg. A jubileumi évben a Debreceni Kollégiumot felújították, emeleti nyitott folyosóit ablakokkal látták el. A Nagykönyvtár szomszédságában ekkor hozták létre a Csokonai-szobát, amely a költőhöz kapcsolódó kollégiumi emléktárgyaknak ad otthont. Szintén az évfordulóra készültek az Oratóriumhoz vezető lépcsőház második emeleti folyosójának 110 négyzetméteres felületén Gáborjáni Szabó Kálmán rajztanár kollégiumtörténeti tárgyú falfestményei. A Magyar Királyi Posta öt darabból álló bélyegsorozatot jelentetett meg az évforduló alkalmából.A korszakot a második világháború eseményei és az azt követő politikai átrendezések, változások zárják. A kollégium épülete a háborúban súlyosan megsérült, annak ellenére, hogy termeit katonai kórházi célokra használták. Az 1944–1945-ös tanévben Debrecen középiskoláiban az oktatás akadozott vagy szünetelt, a kollégiumban hónapokon keresztül összevont városi fiú- és leánygimnázium működött. 1944–1945 fordulóján Debrecen rövid időre ismét az ország fővárosa lett, és az 1849-es hagyományokhoz kapcsolódva a Debreceni Kollégium Oratóriumában tartotta ülését 1944. december 21-én az Ideiglenes Nemzetgyűlés.A háború után azonnal napirendre került a magyar iskolaügy reformja, és ezzel együtt az egyházi iskolák államosításának kérdése is. 1948-ban államosították a kollégium elemi iskoláját, Főgimnáziumának alsó négy évfolyamát és a Tanítóképző intézetét, a polgári iskolája pedig megszűnt. A teológiai kart az egyetem 1950-ben száműzte a falai közül, ekkor visszatért a Debreceni Kollégium szervezeti keretébe, azaz gyakorlatilag összeolvadt az ott működő Lelkészképző Intézettel, és Teológiai Akadémia néven folytatta működését. A Tanárképző Intézet 1952-re elhalt, mivel az iskolák államosítása folytán funkcióját vesztette. Ugyanebben az évben államosították a Dóczi Leánygimnáziumot, épületét az egyetem gyakorló gimnáziuma kapta meg. A Dóczi részben beleolvadt a Debreceni Kollégium ekkor koedukált iskolává váló gimnáziumába, átvéve a diákok és a tanárok nagy részét.
A szocializmus időszaka a kollégium történetének egyik legválságosabb időszaka volt. A Tudományos Gyűjtemények (Nagykönyvtár, Levéltár, Iskolatörténeti és Egyházművészeti Múzeum) mellett csak két iskolai intézmény működhetett: a Teológiai Akadémia és a Gimnázium. A lelkészhiány enyhítésére az egyház bevezette az exmissziós gyakorlatot, ami azt jelentette, hogy a lelkészjelölt a 4–5. évet gyülekezeti lelkészként, levelező oktatás keretén belül végezte. Ugyancsak ezt a hiányt próbálta enyhíteni az 1970-es évektől a Teológiai Akadémia levelező tagozata, a Diakónusképző Intézet felállítása és a nyaranként megszervezett Kántorképző Tanfolyam. A Teológiai Akadémiánál nehezebben tudott működni a Gimnázium, mivel nem követhette hagyományait, hanem szigorúan az állami előírásokat kellett követnie a tankönyvek és tantervek terén. A gimnázium helyzetét nehezítette, hogy 1972-ben elvesztette a Péterfia utcai épületét (ma a Kölcsey Ferenc Református Tanítóképző Főiskola van benne), és át kellett költözzön a kollégium hátsó udvarába, az egykori egyetemi internátus épületébe, ahol jelenleg is működik. A korszakot az 1988-ban, a Debreceni Kollégium fennállásának 450. évfordulójának tiszteletére rendezett jubileumi ünnepségek zárták, amelynek sikerült újra ráirányítania az emberek figyelmét az egyházi fenntartásban levő iskolákra. Ekkor jelent meg a kollégium történetét az addigiaknál sokkal részletesebben bemutató történeti monográfia.
Az 1989-es rendszerváltás után megszűnt az egyházi iskolák hátrányos megkülönböztetése, és a Debreceni Kollégium visszavette az államtól vagy újraindította intézményeit. A Teológia Akadémia visszanyerte egyetemi rangját, majd mint Hittudományi Egyetem a Debreceni Egyetem társult tagjává vált. Időközben elnyerte az akkreditációt és bevezette a kreditrendszert is. Három szakán (lelkész, teológus, vallástanár) a 2000-es évek elejére több mint 200 hallgatója volt.A Debreceni Kollégium Gimnáziuma is megnövekedett diáklétszámmal szembesült a rendszerváltás után. Mivel 1992-ben a Péterfia utcai épületet azzal a feltétellel kapta vissza az államtól, hogy tovább működteti benne a Tanítóképző Főiskolát, a megnövekedett helyigényét másképp kellett orvosolnia. Az ugyanabban az évben használatba vett Andaházy-Szilágyi Intézete csak a Leányinternátus gondjain enyhített, majd 1998-ban az épület 200 fős internátussá bővítésével a Gimnázium harmadik emeletéről az egész Leányinternátus a Poroszlay úti épületbe költözött. Az így felszabaduló helyet a Gimnázium és a Hittudományi Egyetem megosztva használja a mai napig, az előbbi oktatási, az utóbbi internátusi célokra. 1996-ban indult el a gimnázium 6 osztályos tagozata, amely 2000-ben az egykori Dóczi Leánynevelő Intézet Kossuth utcai épületébe költözött, 2002 szeptemberétől pedig először Debreceni Református Kollégium Dóczy Gedeon Gimnáziuma, majd a Debreceni Református Kollégium Dóczy Gimnáziuma néven a kollégium önálló tagintézménye lett. Diákjainak létszáma meghaladja a 400 főt.A kollégium egykori elemi iskolájának Füvészkert utcai épületében kezdte meg működését 1992-ben a Református Kollégium Általános Iskolája. Az iskolaotthonos, családias jelleggel működő intézmény tanulóinak száma is meghaladja a 400 főt, így a főépület intézményeihez hasonlóan helyhiánnyal küzd. Ennek enyhítésére 2008-ban elhatározták a tetőtér beépítését.1993-ban alakult meg a Református Kollégium Óvodája a Pacsirta u. 51. szám alatti, egykori református elemi iskola épületében. Az induláskor két csoporttal működő óvoda bővítésének a Tímár utca 10. szám alatti önkormányzati óvoda épületének 2004-es átvétele adott lendületet, ahová hamarosan áttette székhelyét, a Pacsirta utcai épület pedig átkerült a kollégium másik tagintézményéhez, a Kölcsey Ferenc Református Gyakorló Általános Iskolához.A rendszerváltás utáni években a Kollégium Tudományos Gyűjteményeinek működése is megváltozott. A debreceni Szakszervezeti Könyvtár anyaga a rendszerváltást követően a Nagykönyvtár tulajdonába került. 2004-től az 1994-ben bevezetett, interneten elérhető elektronikus katalógusban, az OPAC-ban is kereshető a Nagykönyvtár állománya. 1996 óta az Iskolatörténeti és Egyházművészeti Múzeum megújult belsővel, átrendezett és új kiállításokkal várja a látogatókat. Hasonlóképpen újult meg 2006–2007-ben a Nagykönyvtár kiállítóterme is.A Debreceni Kollégium 2000-ben rendezte meg diákjainak első világtalálkozóját.A Hittudományi Egyetem 2003-ban részben felszámolta a hagyományos szemináriumi struktúráját, azaz a tanszékek korábban önálló, diákszeminaristák által felügyelt szemináriumi könyvtárait egy közös Teológiai Szakkönyvtárban egyesítette. Az egyetemnek intenzív kapcsolatai vannak a Kárpát-medence többi református lelkészképző intézeteivel (Budapest, Pápa, Sárospatak, Kolozsvár, Komárom).
A Gimnáziumnak 2013-ra több mint 480 diákja és 40 tanára lett. Az intézmény a négyévfolyamos képzés keretében humán, matematika, biológia és számítástechnika speciális osztályokat, illetve csoportokat indít. Valamennyi tanuló számára legalább egy idegen nyelv oktatása emelt szinten történik. A DRHE 2012–2013-ban négy intézettel és tizenkilenc tanszékkel rendelkezett. Az egyetem osztatlan, alap, mester és doktori, valamint felsőfokú szakképzésein a református lelkészképzés mellett további egyházi alkalmazottak, tanítók, kommunikációs szakemberek, valamint egyéb világi értelmiségiek képzését végzi. Az intézménynek jelenleg közel 70 főállású oktatója és mintegy ezerkétszáz hallgatója van.
A ferencesek laikus, latin nyelvű iskoláját a szerzetesek elköltözése után, 1538-ban a református egyház vette át. Az iskolában hamarosan felső tagozatot is létesítettek, s a Református Kollégium az európai nevelésügy szolgálatába állt. Az épület 1564-ben leégett a templommal együtt. Ekkor semmisültek meg az iskola első írásos emlékei. A leégett kollégiumot újjáépítették, és 1660-ban a váradi kollégium beolvadása az épület bővítését (1662–1668) tette szükségessé. Ekkor jött létre a Debreceni Kollégium szabálytalan zárt négyszöge, délnyugati sarkán a tűztoronnyal. A Szent András-templomot csak 1626-ban kezdték újjáépíteni Bethlen Gábor fejedelem támogatásával.A 17. századi épület déli szárnya 1802. június 11-én, pünkösd napján leégett a város 1500 lakóházával és a Nagytemplommal együtt.
A mai épület felállítását 1803-ban kezdték meg Péchy Mihály tervei alapján. Kivitelezőként Éderer és Huzl építőmesterek, majd Rabl Károly és öccse, Kornél dolgoztak az épületen, amely 1816-ban készült el. A használhatatlan déli szárny közadakozásból épült újjá a mai formájában, klasszicista stílusban. Az építkezés alatt az oktatás a kollégium az épen maradt hátsó szárnyaiban folyt tovább. A pénzhiány tervmódosításra kényszerítette őket, így a három kapunyílás helyett csak egyet nyitottak, és elhagyták az auditoriumhoz tervezett művészi lépcsőházat is. A homlokzaton aranybetűs felirat hirdeti: „A HELV VALLÁSTÉTELT TARTÓ MAGYARORSZÁGI EKLÉSIÁK ÉS JÓLTÉVŐK ADAKOZÁSÁBÓL ÉPÜLT MDCCCII-től MDCCCXVI-ig”. Debrecen város 200 000 téglával járult hozzá az építkezés költségeihez.
A Péchy-féle főfrontot az 1802-es tűzvész után megmaradt régi épületrészek lebontása után, 1870–1874 között körbeépítették Vasél Alajos tervei szerint. Vasél igazodott Péchy stílusához, ám nem alkalmazott az oldalszárnyakon függőleges tagolást, ezért azok a valóságosnál hosszabbnak tűnnek. A méltóságos nyugalmat árasztó új homlokzatot féloszlopok tagolják, a Debreceni Nagytemplom építészeti elemeivel egyezően. A földszinti ablakok felett elhelyezett záróköveket és az emeleti szemöldökpárkányokat Frank Lőrinc kőfaragómester faragásai díszítették; egy részüket 1976-ban Antal Károly felújította.Az 1848–49-es forradalom és szabadságharc idején a Debrecenbe menekült kormány forradalmi országgyűlései a Debreceni Kollégiumban üléseztek csaknem fél éven át.Az épületet 1938-ban, a Debreceni Kollégium fennállásának 400. évfordulóján felújították, és a földszinti árkádok alatt 22 darab domborművet helyeztek el, melyek az intézmény egykori neves professzorait, diákjait és patrónusait ábrázolják. Ugyanekkor került az udvari homlokzat timpanonjára a kollégium jelmondata: ORANDO ET LABORANDO (Imádkozva és dolgozva). A főépületben az Iskolatörténeti és Egyházművészeti Kiállítás, az Oratórium és a Nagykönyvtár látogatható. A második emeleti lépcsőházat Gáborjáni Szabó Kálmán kollégiumi életet megörökítő freskói díszítik. Ugyanitt látható Torockai Osvald ólomablak-kompozíciója Hatvani István professzorról, a „debreceni Faustról”.A Nemzeti Emlékhely és Kegyeleti Bizottság 2013-ban a debreceni Református Nagytemplomot és a Református Kollégiumot az ország 11. nemzeti emlékhelyének nyilvánította, és április 12-én emlékoszlopot állíttatott a Nagytemplom és a Református Kollégium között elterülő Emlékkertben. Balog Zoltán, Kósa Lajos és Bölcskei Gusztáv leplezték le az emlékoszlopot, amit megáldott a református püspök. Az eseményen mások mellett jelen volt Boross Péter volt miniszterelnök, a Nemzeti Emlékhely és Kegyeleti Bizottság elnöke, Németh Lászlóné nemzeti fejlesztési miniszter és több országgyűlési képviselő.
A Debreceni Kollégium fennállásának 475. évfordulójának alkalmából szervezett rendezvénysorozat része volt a Kollégium Baráti Körének Diáktalálkozója, 2013. május 25-én, amelyen beszédet mondott Orbán Viktor miniszterelnök, aki bejelentette, hogy az egyetemes reformáció elindulásának 500. évfordulójáig, 2017-ig a magyar kormány tízmilliárd forintot biztosít a Debreceni Református Kollégium és iskoláinak rendbehozatalára.A kormányfő beszédét követően Orbán Viktor és Bölcskei Gusztáv a Nagytemplomban aláírta a bejelentett támogatásról szóló megállapodást. Az ünnepi eseményt megelőző istentiszteleten a püspök igehirdetésében arról beszélt, hogy a református kollégium az évszázadok során „sok-sok európai város szellemi kincseit, örökségét idehozta, hogy tékozolva szórja szét kis falvakban”. „Összegyűjteni és azután szétszórni – ez az a titok, amely a református kollégiumot megtartotta, válságos időszakokban is” – tette hozzá a püspök. „Egy vérből vagyunk, Isten az egész emberi nemzetséget egy vérből teremtette” – utalt az összefogás erejére igehirdetésében Bölcskei Gusztáv.
A magyar református iskolakultúrában a kollégium, a mai jelentésével ellentétben, eredetileg nem egyszerű diákotthont, hanem közös intézményben folyó, egymásra épülő, háromszintes képzést (elemi iskola, középiskola, felsőbb iskola) jelentett. A 16. század végére a debreceni iskolában a nyugat-európai református iskolák (elsősorban Strasbourg) mintájára két-, majd négyosztályos elemi és hat gimnáziumi osztály mellett kiépült a két-hároméves akadémiai (főiskolai) tagozat is. Ez a háromszintes rendszer határozta meg századokra a debreceni oktatást. Az oktatás tartalmát kezdetben a „wittenbergi norma” határozta meg, egészen a 18. századi felvilágosodásig. Alapját a hét szabad művészet (septem artes liberales) képezte. A 17. század elején mintegy 1000 diák tanult Debrecenben. Kiemelkedő teljesítményt mutat, hogy az akadémiai tagozatot, mintegy 100–200 diákot egyetlen rektor (professzor) tanította. A kisebbek oktatását arra alkalmas nagyobb diákok (préceptorok és kollaborátorok) végezték. Ez a rendszer a 19. század közepén, a bécsi tanügyi reform (Organisations Entwurf 1849) nyomán szűnt meg. Az oktatás eme formája a széles körű önrendelkezéssel bíró diákköztársaság (Coetus) segítségével lehetett működtetni.Az oktatás szerkezete a 18. század folyamán alig változott, tartalma annál inkább. A külföldi tanulmányi útjuk során német, holland, svájci egyetemeket megjárt professzorok nyitottak voltak az új eszmék iránt, és bár a felvilágosodás eszméiből sokat kritikával illettek, teret engedtek a természettudományok előretörésének, művelésének. Ekkoriban jöttek létre az első önművelő diáktársaságok is.A bölcsészeti képzés kiemelkedett ebben a korszakban, az 1743-as végzés szerint „3 komoly évet” kellett a bölcsészeti tanfolyamban elvégezni, hogy valakit felvegyenek teológiára. A bölcsészeti szakra előkészítő osztály tanulóit 1759-ben metafizikusoknak, 1798-ban már praeparandusoknak hívták, s külön köztanító, az ún. praeses készítette fel őket a latin és a görög nyelvek, valamint a tiszta matézis tanításával. Német nyelvet 1769 óta tanítanak.A neveléstant a Classisok (gimnázium) felügyelőtanára minden évben az egész ifjúságnak adta elő télen (1798). A földrajzi és történelmi térképeket Maróthi György professzor (1739) hozta használatba. A tanítás színvonalát mutatják a használt tankönyvek a század közepén: Minucius Felix (1740), ifjabb Plinius, Pictet Benedek teológiája, Sinai Miklós kedvelt tankönyve: a Offerhaus világtörténelme. Sinai volt az, aki előadást tartott a magyarok történetéről is. A könyvtárra nagy gondot fordítottak. A városi tanács 1702-ben készítette annak használatára az első szabályzatot. A könyvtár az 1705-ös német pusztítás után 1452 kötetből állt.
Az 1804-ben Ratio Institutionis néven bevezetett új tanterv (álmosdi tanterv) elősegítette a nemzeti szellemű ismeretek (földrajz, történelem) térhódítását. Ettől kezdve a Debreceni Református Kollégium négy alsó osztályában anyanyelven folyt az alapismeretek oktatása. Ezt követték a latin nyelvű gimnáziumi osztályok, majd két akadémiai év, ahol ekkor már a teológia és bölcsészet mellett jogi ismereteket is lehetett szerezni. Az oktatás nyelve Maróthi György professzor és Domokos Lajos főbíró sikertelen 18. századi kísérletei után, 1831-től lett magyar nyelvű a kollégiumi oktatás mindhárom szintjén. Ebben az évben kezdődött meg a magyar nyelv és irodalom akadémiai szintű, tantárgyszerű oktatása.Az Entwurf 1849-es bevezetése nyomán – kevés késéssel ugyan – a képzés átalakult, és az addigi képzéstípusok élesen elkülönültek egymástól. Így alakultak ki a mai értelemben is ismert általános iskolai (akkoriban elemi iskola, polgári iskola), középiskolai és felsőfokú oktatási képzésformák, ami magával hozta a Debreceni Református Kollégium intézményekre tagolódását.
A rendes akadémiai tanárok száma 1709-től kezdve négy, 1798-tól öt, 1800-tól hat volt. A tanárok fizetése fokozatonként emelkedett: 1726-ban 240 forint 40 krajcár bor- és failleték, 1752-ben 333 forint 20 krajcár bor-, búza- és földilleték. A köztanítók fizetése ugyanekkor az osztályok magassága szerint 20 és 33 forint között változott, és járt a fizetés mellé lakás, koszt és legáció. Elv volt, hogy a lelkészek és tanárok egyenlő fizetésben részesültek. A kollégium tőkepénze 1798-ban 128 391 forintot tett ki. A tanárok heti óraszáma 10–11 volt. A tanárok a külföldiekkel élénk kapcsolatban voltak: példának okáért Hatvani professzor a bázeli teológia dékánjával levelezett a magyar nyelvű Biblia kiadatása tárgyában. A kollégium kérvényét Harring canterburyi érsek (1747–1757) karolta fel.
A harlemi zsinat (1788) atyáinak jelezték a tanárok, hogy Blasek Mihály morvaországi szuperintendenst ők képezték és bocsátották ki, illetve szentelték fel. Az első bécsi református lelkész, Faut Jánosnak, szintén a debreceni bizonyítványa volt. A pataki testvér-főiskolával szoros viszonyt ápoltak a tanárok, közvizsgákra kölcsönösen megjelentek tekintélyes követeik által. A debreceni egyház Sárvári Pál (akkor igazgató) és Budai Ézsaiás tanárokat (1796) küldte a sárospataki vizsgákra; ugyanott az 1795. júliusi közvizsgán Hunyadi Ferenc püspök és Domokos Lajos főgondnok, a debreceni közvizsgán (1797) meg Őri Fülep Gábor tiszamelléki püspök voltak jelen.
Lásd még: a A Debreceni Református Kollégium nevezetes diákjainak és tanárainak listáját
A kollégium eredeti egyenruhája zöld tógából és hosszú sinkóból állt. Ezt a viseletet 1775-ben megváltoztatták: az új szabályzat rókaprémes palástot írt elő magyaros gombdíszítéssel, továbbá háromszög alakú kalapot. A publicusok (a gazdagabb családok világi pályára készülő gyermekei, akik tandíjat is fizettek; elkülönítésük 1753-ban kezdődött, amikor a tanulók harmadát tették ki) eredetileg sem viseltek tógát.A kollégium leghíresebb diáklázadását a Dobozi-féle új iskolatörvény bevezetése váltotta ki 1704-ben. A tanulók kérelmezték a reform visszavonását, ám az iskola tanácsa elvetette kérelmüket, egy engedetlenkedő diákot pedig elfogatott. Erre még nagyobb forrongás támadt, mire a tanács kizárta az engedelmeskedni nem akarókat. Összesen 105 diák hagyta el ekkor az iskolát. Nagy részük később visszatért, és ismét beiratkozott a kollégiumba.
A kollégium épületében 355 kisebb-nagyobb tanuló lakott, a második udvaron levő kisebb diákszobákat kunyhóknak (Casae tiguriolae) nevezték 1750-ben. A tantermek száma 11 volt. A bennétkezésre elsősorban a gazda (oeconomus collegii) ügyelt, előbb polgári rendből, 1797 után diákok közül választva; az ételadagot kiszolgáltató diszpenzátor, a kenyeret osztogató praebitor, az étkezők számát nyilvántartó provizor, a szolgálatot teljesítő szegény, alsóbb osztályú tanulók felügyelője pedig inspektor famulorum nevet viselt.1816 után a diákok egyharmada a kollégium új épületében kapott szállást a korábbiaknál jobb körülmények között, a többiek azonban továbbra is azokban az apró diákkunyhókban laktak, amelyek az előző évtizedekben az iskola köré épültek.
Az államosítás nyomán létrejövő kényszerű koedukálás megváltoztatta a diákéletet a kollégiumban. Bár a rendszerváltás utáni években a Debreceni Kollégium újraindított oktatási intézményeivel minden szinten részt kíván venni az oktatásban, internátus csak a gimnáziumi és az főiskolai-egyetemi diákok számára van.
A felvételt nyert diákok a Református Kollégiummal és Debrecen városával való ismerkedést a júniusban tartott háromnapos Gólyatáborban kezdik el. A gimnáziumi diákok számára havonta legalább egy kötelezően bennmaradós hétvége van előírva, ilyenkor hitéleti vagy egyéb iskolai programokkal van kitöltve a hétvége. A fiúk internátusa a Református Kollégium épületében található, míg a leányoké az Andaházy-Szilágyi intézetben, a Poroszlay úton. A bentlakóknak szabadidejük eltöltéséhez TV-szoba, számítógépterem, tornaterem, konyha áll rendelkezésükre. Mindkét internátus (fiú és leány) használja a régi szobafőnöki rendszert. A szobafőnökök a Főapparitorokkal együtt alkotják a Sedest (a diáktanácsot), amely minden – az internátus lakót érintő – fontosabb kérdésben dönt vagy véleményt nyilvánít. A „fikáztatásnak”, a 12. évfolyam és 9. évfolyam kapcsolatának is sikerült megőrizniük a lényeges elemeit, amely nagy segítség az újonnan jöttek beilleszkedésében, valamint a végzős diákokat is felelősségre neveli. Az internátusi élet vonzó a debreceni diákok számára is. Néhányan be is költöznek az internátusba, mások csak a szilenciumokra csatlakoznak a közösséghez.A kollégium alapításától fennmaradt az apparitori tisztség. Napjainkban internátusonként két-két főapparitor van, ők mentesülnek az étkezési díj fizetése alól. Megválasztásuk az aktuális 12. évfolyam internátusi diákjai közül történik, a szobafőnökök és a nevelők titkos szavazata alapján. A fiúinternátusban még létezik maga az apparitor tisztség is, az ő feladata az internátusi napi ügyelet, ami magába foglalja a telefonügyeletet; az idegenek és/vagy vendégek fogadását az internátusban, és az általuk keresett diák vagy tanár értesítése; a fiúinternátus rendjének biztosítása, a házirend előírt pontjainak jelzése (csengetéssel) az internátus lakói részére.Az internátusok életében rendszeres eseményeknek számít az adventi éneklés, a kollégiumi adventi hangverseny, a mikulásozás, a kollégiumi karácsony, az Andaházy délután, a teaház, a vacsoráztatás/elsősavatás és a kollégiumi ballagás. Az internátusi élethez hozzátartoznak a kötelező tanulóórák, a szilenciumok.
A főiskolai-egyetemi diákok a következő három internátusban (mai szóhasználattal kollégiumban) vannak elszállásolva:
a Teológiai Internátus (Kálvin tér 16.) egy 124 férőhelyes internátus az egyetemmel egy épületben, társalgóval, konyhával, mosókonyhával felszerelve várja a hallgatókat. A szobák két, három, négy személyesek, telefon- és számítógépes hálózati csatlakozással vannak ellátva.
a DRHE Kossuth Lajos III. sz. Kollégiuma (Egyetem tér 1. sz.) egy 190 férőhelyes internátus. Telefonnal, zuhanyzóval, WC-vel, hűtőszekrénnyel, beépített szekrénnyel és közös előtérrel ellátott szobák, minden szobában internet- és tévécsatlakozás, televízió, tíz programból álló ingyenes kábeltelevízió-programcsomag, szintenként közös konyha. Az épületben könyvtár, kávéház, mosoda, fénymásoló, konditerem, szolárium és szauna működik.
a Maróthi György Kollégium (Blaháné u. 15.) egy 120 férőhelyes internátus, melyben 2013. szeptember 1-jétől ideiglenesen a gimnázium fiúinternátusa kapott elhelyezést, a Debreceni Református Kollégium felújítási munkái miatt.A Debreceni Kollégium felsőoktatási intézményeiben tanuló diákságnak is fontos a HÖOK szerepe, hiszen a hallgatói önkormányzatoknak több évszázados múltja van a kollégium történetében.
A Debreceni Református Kollégium nevezetes diákjai közé tartozik például Ady Endre, Arany János, Balog Zoltán, Csokonai Vitéz Mihály, Bölcskei Gusztáv, Kölcsey Ferenc, Móricz Zsigmond; nevezetes tanárai Gáborjáni Szabó Kálmán, Hatvani István orvosprofesszor, Maróthi György, Sinai Miklós és sokan mások.
A tanítóképző iskolát az önkormányzat alapította 1855 őszén, hogy a lelkészi, jogi és tanítói pályára készülők helyben tanulhassanak. Az új iskola már 1856-tól a kollégium függeléke volt, és képzése egyetlen évig tartott. 1866-ban a képzési idő két évre bővült, 1884-ben pedig háromra.A bécsi kormány külön akarta választani a jogászképzést a hitéleti képzéstől. Szoboszlai Pap István mindent megtett a jogászképzés megvédésére: a felhívására 38 240 forintot adakoztak a képzés fenntartásához. 1851-ben azonban egy kormányrendelet mégis elkülönítette a jogakadémiát, kétéves képzésre berendezve, mely rendelet előírásainak az egyházkerület Szoboszlai vezetésével csak 1853 őszére tudott eleget tenni. A képzés tanmenete körül sem sikerült megegyezésre jutni: a nagyváradi helytartósági osztály követelte a német tanítási nyelv bevezetését. A további viták elkerülésére és az anyagi hiány miatt az egyházkerülett 1856-ban, Szoboszlai halála után felszámolta ezt a típusú jogászképzést.A kerület vezérfiai Balogh Péter helyettes szuperintendens, Tisza Kálmán, Vállyi János, Lónyay Menyhért segédgondnokok voltak. Indítványukra a kerületi gyűlés 1858-ban sérelmesnek nyilvánította a kormány beavatkozását a kollégium belügyeibe, és határozatot hozott, hogy azon túl a szuperintendens és a tanári kar, a kerület meghallgatása nélkül, a kívülről jövő beavatkozásokhoz segédkezet ne nyújtson; készítsenek új tantervet, amelynek vezéreszméje az értelmiség és a hitvallásosság legyen. A Thun-féle egyházügyi Nyilt parancs (Patens) visszavonása után szabadabb kezet nyert a kerület, visszaállította 1861-ben a jogakadémiát két-, 1875 óta négyévi tanfolyammal. A teológia vagy a hittani szak szintén párhuzamosan erősödött, vele kapcsolatban maradt az egy-két megmentett bölcsészetszaki tanszék. Balogh Péter erélyes hatása következtében alapíttatott a kerület által a 4. teológiai tanszék az egyháztörténelmi, amelyet egy évig id. Révész Imre, majd lemondása után, 1866-ban Balogh Ferenc foglalt el. Révész Bálint püspök fejlesztette tovább, 1878-tól fogva segédtanárok (docensek) alkalmazásával; midőn pedig 1884-ben a református konvent megállapította a „teologiai akadémiák”-nak szervezetét, s öt teológiai tanárt nevezett ki. A kerület és a debreceni egyház közös áldozattal megalkották az ötödik teológiai tanszéket.Az Apafi-sóalapítvány a magyar kormány hazafias döntése után szintén kedvező megoldást nyert, közbeegyezés folytán „azon igények örök megváltása fejében, melyek id. Apafi Mihály fejedelemnek 1667., 1681. és 1683. években kelt végrendeletéből származhatók”, a magyar kir. állampénztár 1885-től kezdve évenként 4000 forintnyi járandóságot szolgáltat ki a kollégiumnak, amely évtől kezdve a legrégibb két teológiai tanszék – hittani és újszövetségi – a nagy alapító emlékére az „Apafi-tanszék” nevet viseli. A hittanhallgatók száma 1888 és 1892 között következő hullámzást tünteti fel: 71, 71, 74, 75, 62. Kiépítésre várt a bölcsészeti szak. A bécsi tanügyi reform (Organisations Entwurf 1849) után kezdődő nagy fordulat a többi tanszakok rendezését tette elsőrangú szükséggé, az akadémiai tanárkar erőkifejtése és Vecsei József tanár (1836–1855) által írt emlékirat (1852. január 28.) mind hiába valónak bizonyult, az életkövetelmények más irányba terelték az elsődleges fejlődést. Másfél évtized alatt többször is tárgyaltak a kérdésről, mígnem az 1891–1892. évi református országos zsinat magáévá tette a tiszántúliak indítványát: a debreceni középiskolai tanárképzővel kapcsolatos bölcsészeti szaknak a közös erővel való felállításról döntött. Debrecen városa 1892. szeptember 29-én 200 000 forintot szavazott meg a nagy célra, a debreceni református anyaegyház 50 000 forintot.A bölcsészeti, a jogi és a teológiai tanszék végül átkerült az 1914-ben indult Debreceni Egyetemhez, és ez 1925-ben átszervezéshez vezetett, az új nevén Tanárképző Intézet a budapesti Eötvös Collegium mintájára lett megszervezve, és abban a formájában is működött az 1952-es államosításáig.1992-ben került vissza a Debreceni Református Kollégium keretei közé, majd 2011-ben integrálódott a Hittudományi Egyetembe.
Az elmúlt századok során az iskolaközpontként működő Debreceni Kollégiumi vonzásában vidéki elemi és középiskolák sokasága működött. Ezeket nevezték partikuláknak (a latin partikula szó jelentése: részecske). Az anyaiskola és a partikulák élete szorosan összekapcsolódott. Ezek a vidéki fiókintézmények az anyaiskolától kapták tanítóikat (rektornak, esetleg préceptornak nevezték őket). Tantervük, tananyaguk és tankönyveik is közösek voltak, ezek biztosították a szellemi közösséget. A partikulák, amellett, hogy a kollégium kiválóbb diákjainak két-három évre munkát biztosítottak, az anyaiskola diákutánpótlásáról is gondoskodtak, hiszen a vidéki rektorok igyekeztek Debrecenbe küldeni legkiválóbb növendékeiket. Arany János esete szépen példázza a partikuláris iskolarendszer működését. A nagyszalontai iskola csak elemi és középiskolai tagozatokkal rendelkezett, így került későbbi a költő 1833 őszén Debrecenbe tótágus diáknak. Itteni tanulmányait egy évre megszakította, és a kollégium egy másik partikulájában, Kisújszálláson vállalt rektorságot (1834–1835), hogy a további tanulmányainak költségeit megkeresse. Ezután visszatért Debrecenbe, majd 1836-ban vándorszínészekhez szegődve távozott. Másfél évtizeddel később, az önkényuralom éveiben Nagykőrösön lett gimnáziumi tanár. Ez az iskola is debreceni partikula volt, s bár a partikuláris iskolarendszer a szabadságharc után felbomlott, Arany odakerülésekor még intenzíven éltek a debreceni kapcsolatok. Arany János tehát négy református iskolával került kapcsolatba élete során, s a partikuláris iskolarendszer révén mindegyikben ugyanazzal a szellemiséggel találkozott.Debrecen partikuláinak száma 1660 után növekedett meg, hiszen a török pusztítása után nemcsak a váradi kollégium olvadt a debrecenibe, hanem annak korábbi partikulái is Debrecenhez csatlakoztak. A debreceni partikulák többsége a Tiszántúlon feküdt (Békés, Hódmezővásárhely), de voltak partikulák a Dunántúlon (Csurgó), sőt még a Szerémségben is. A Debreceni Kollégiumnak a 18. század folyamán negyven megyében összesen 584 partikulája volt. Ez a szám mutatja, hogy a Debreceni Kollégium körül valóban egy kiterjedt iskolahálózat működött. 1823-ban például a Debreceni Kollégium az alábbi települések református iskoláiba rendelt ki új rektort vagy préceptort: Asszonyvására, Balmazújváros, Báránd, Berettyóújfalu, Beregböszörmény, Békés, Bihar, Derecske, Dévaványa, Érmihályfalva, Földes, Füzesgyarmat, Gyoma, Hadház, Hajdúböszörmény, Hódmezővásárhely, Kaba, Karcag, Kismarja, Kisújszállás, Köröstarcsa, Kunhegyes, Madaras, Makó, Margita, Mezőkeresztes, Mezőtúr, Nádudvar, Nagykálló, Nánás, Ottomány, Püspöki, Püspökladány, Szalacs, Szalonta, Szentes, Szentmihály, Szeghalom, Szoboszló, Tiszafüred, Törökszentmiklós, Túrkeve, Udvari, Vésztő.A Debreceni Kollégiumnak az évszázadok folyamán egynéhány partikulával a többinél erősebb kapcsolata alakult ki, például a Váradi Kollégiummal. Ezt az iskolát 1557-ben a tordai országgyűlés hozta létre. Hamarosan kollégiumi rangra emelkedett, majd a török 1660-as pusztításai nyomán diákjai Martonfalvi György professzor vezetésével Debrecenbe menekültek. Történetileg nézve tehát a két kollégium összeolvadt. A váradi iskola nem nyerte vissza soha többé kollégiumi rangját, de a Debreceni Kollégium partikulájaként iskolája újraszerveződött, és a 18. század közepén már újra volt középfokú református oktatás Váradon. Ugyancsak intenzív kapcsolata volt Debrecennek a szikszói partikulájával. Az ottani református iskolát a 16. században Dévai Bíró Mátyás reformátor alapította. A kollégium partikulájaként a 18. század végén már szinte önálló kollégiumi rangra emelkedett, mivel rektorait ekkor már professzornak nevezték. A kapcsolatok intenzitását jelzi, hogy a Debreceni Kollégiumnak Szikszón saját szőlője és mészárszéke is volt, amelyeket 1842-ben a helyi egyházközség vett át.Az évszázadok folyamán a debreceninél kisebb jelentőségű partikuláris központtá vált még Sárospatak, Pápa, Szatmár, Nagybánya, Kecskemét, Mezőtúr és Kiskunhalas református iskolája is. Az erdélyi református kollégiumok (Kolozsvár, Nagyenyed, Székelyudvarhely) és az evangélikus iskolák csak elszórtan éltek ezzel a pedagógiai gyakorlattal, a katolikus iskolák pedig nem ismerték.A szabadságharc bukása után bevezetett osztrák tanügyi reform, az Entwurf 1849 minden iskolatípus számára szakképzett tanerő alkalmazását írta elő. Ez a rendelet megpecsételte a partikuláris iskolarendszer sorsát, de a Debreceni Kollégium és egyes partikulái között a szellemi kapcsolat egészen az iskolák államosításáig, 1948-ig erős maradt. Az egykori tiszántúli partikulák többsége ugyanis továbbra is Debrecenben végzett tanítókat és tanárokat alkalmazott, ott megjelenő tankönyveket használt, s a továbbtanulás iránya is jórészt Debrecen maradt. Az egykori kapcsolatok az utóbbi évtizedekben a Kántus-kiszállásokra és egyéb műsoros gyülekezeti kiszállásokra korlátozódtak. Új tapasztalat, amely az egykori partikuláris kapcsolatokra emlékeztet az, hogy az elmúlt években a Tiszántúlon újraindított református általános iskolák diákjai (Törökszentmiklós, Túrkeve, Kisújszállás, Dévaványa, Kunhegyes, Kunmadaras, Karcag) mind nagyobb számban kívánnak a Debreceni Kollégium Gimnáziumában továbbtanulni.
1555-ben Debrecen városa behódolt a töröknek, és ezzel a lépéssel az Erdélyi Fejedelemség fennhatósága alá került, mivel a törökök felé csak adófizetési kötelezettsége volt, államközösségben soha nem élt vele. A 17. század elejétől az erdélyi fejedelmek Bocskai Istvántól kezdve református főurak voltak (Bethlen Gábor, I. Rákóczi György, II. Rákóczi György, Apafi Mihály), akik Debrecent fontos gazdasági és kulturális tényezőként kezelték, és ennek megfelelően támogatták a Debreceni Kollégiumot is.Az első fejedelmi alapítvány Bocskai István nevéhez fűződik, aki 1606-ban kelt végrendeletében komoly támogatást hagyott a Debreceni Kollégiumnak. Báthory Gábor 1609-ben a szepesi puszta dézsmáját hagyta a kollégiumra, mely adományt Bethlen Gábor megerősített és készpénztámogatással ki is egészített. Kemény János özvegye, Lónyay Anna, Rhédey Ferenc váradi főkapitány és I. Apafi Mihály fejedelem az 1660-as években a Debreceni Kollégium javára egyöntetűen lemondtak a Bihar megyei Szentimre egyházi tizedéről. De a támogatók sorában megtaláljuk még Zólyomi Dávid udvari lovassági főkapitányt és Zólyomi Miklós, Hunyad és Záránd megye főispánját is.A református iskoláknak szánt fejedelmi adományok közül a sójuttatás volt a legjelentősebb. A Debreceni Kollégiumon kívül részesült belőle még a kolozsvári kollégium és a 17. század végén Gyulafehérvárra, majd Marosvásárhelyre menekülő sárospataki iskola is. Debrecenbe az első nagyobb sóadomány 1626-ban I. Rákóczi György juttatott. Ennek jövedelméből jött létre a kollégium második tanszéke. Ezt az adományt a későbbi fejedelmek megerősítették, sőt I. Apafi Mihály az 1660-as évek elején többször is növelte mértékét.Mindenképpen szembetűnő, hogy a fejedelmi támogatások mértéke akkor növekedett meg jelentősen, amikor a fejedelemség II. Rákóczi György 1658-as lengyelországi hadjárata után hanyatlásnak indult. Ennek okát a debreceni és váradi iskola kényszerű összeolvadásában kereshetjük. Miután a török 1660-ban feldúlta Váradot, az ottani református iskola Martonfalvi Tóth György professzor vezetésével a csodával határos módon épen maradt Debrecenben talált menedéket. A fejedelmi és főúri támogatások nélkül a debreceni iskola a megnövekedett kiadások miatt összeroppant volna. Ezek segítségével azonban a század végén még bővülni is tudott, és Martonfalvi számára létrehozta a harmadik tanszéket.
A kollégium és Erdély kapcsolata a 17. században olyan erős volt, hogy annak szellemi és tárgyi emlékei újra meg újra átszövik a kollégium történetét. A teológus diákok ünnepi legációjának hagyománya, amelyet jövedelmezősége és lelki haszna miatt a többi hazai református főiskola is magáévá tett, ismereteink szerint Zólyomi Dávid említett alapítványa révén jött létre 1630-ban, aki támogatása fejében karácsonykor, húsvétkor és pünkösdkor debreceni diákokat fogadott birtokán ünnepi követekként. A debreceni főiskola diákjainak egykori és jelenlegi (csak ünnepi alkalmakkor használt) tógája a fejedelemség színeit idéző sárga paszományos zöld posztószűrt Rákóczi György főúr (a későbbi fejedelem) rendelte 1624-ben támogatása fejében. Ugyanő adományozta a városnak az 50 mázsás Rákóczi-harangot. Ennek elhelyezésére épült egykor a templom szomszédságában a Verestorony. Az épület 1802-ben tűz martaléka lett, de az újraöntött harang ma is látható és hallható a Nagytemplom nyugati tornyában. A régi harang egyik darabjából öntötték a kollégium mai csengőjét, a régi harang fejedelmi címeres darabját pedig az Oratórium őrzi.Debrecen kiművelt emberfőkkel hálálta meg az erdélyi fejedelmek támogatását. A 17. század folyamán számos „Transylvanus” előnevű diák tűnik föl a beiratkozott diákok névsorában. Közöttük találjuk többek között Szenczi Molnár Albert zsoltárfordítót, aki több évtizedes németországi tanulmányútja után Bethlen Gábor meghívására Kolozsváron telepedett le; Bojthi Veres Gáspárt, a fejedelem történetíróját; Csulai György, Pelsőczi János, Kovásznai Péter és Keserüi Dajka János erdélyi püspököket; Enyedi János nagyenyedi orvosprofesszort; ifj. Köleséri Sámuel orvost, az erdélyi bányák főfelügyelőjét és olyan kiváló prédikátorok egész sorát, mint Medgyesi Pál, Szatmárnémeti Mihály, Szőnyi Nagy István, Pápai Páriz Imre vagy Nádudvari Péter.A 18. század elején az erdélyi főúri támogatások megcsappanásával az onnan érkező diákok száma is csökkent. Az erdélyi kollégiumok újbóli megerősödése után a Királyhágón túli terület egyre kevésbé volt ráutalva Debrecen gyámkodására, így a század közepétől már csak elvétve fordult meg itt erdélyi diák. Más volt a helyzet a Partiumban. Ez a terület egészen Trianonig a Debreceni Kollégiumot tekintette anyaiskolájának. Itt 17–18. század folyamán nagy számban jöttek létre debreceni partikulák. A Debreceni Kollégium legkeletibb partikulái Zilah, Nagybánya és Felsőbánya környékén működtek. Erről a környékről érkezett Debrecenbe Kölcsey Ferenc, Arany János és Ady Endre is. Utóbbiak ezt megelőzően egykori debreceni partikulákban nevelkedek (Nagyszalontán, illetve Zilahon).A Debreceni Kollégium a megváltozott történelmi helyzetben sem felejtette el, amit az előző századokban Erdélytől kapott, és ennek debreceni tanárok a 19–20. században is többször jelét adták. Imre Sándor, a magyar nyelv és irodalom debreceni professzora 1872-ben az újonnan alapított kolozsvári egyetem katedrájára távozott, mivel úgy érezte, Debrecent a múltbeli kapcsolatok segítségnyújtásra kötelezik. Trianon után fordult a helyzet: az Erdélyt elhagyó Makkai Sándor kolozsvári püspököt, regényírót, a debreceni teológia várta katedrával. Nem sokkal később, 1941–1944 között viszont több debreceni tanár települt Erdélybe, hogy az ottani magyar iskolák szellemi megerősítésében részt vegyen: Molnár Pál Máramarosszigetre, Ványa János Sepsiszentgyörgyre, Tóth Béla Székelyudvarhelyre került. Utóbbi mint kiválóan képzett irodalmár bekapcsolódott Erdély irodalmi életébe is, s a sors különös kegyelme folytán az akkor Udvarhelyen tanuló Kányádi Sándor magyartanára lett. Az összefonódás máig él, hiszen ha az egészen közeli múlt eseményeit szemügyre vesszük, az sem egészen véletlen, hogy 1989. december 25-én, a romániai forradalom idején, a Kollégiumi Kántus előadásában szólalhatott meg a Magyar Rádióban Birtalan József azóta népszerűvé vált kórusműve a Templom és iskola. Ezt a művét a marosvásárhelyi zeneszerző Reményik Sándor ismert versére komponálta, s a Kollégiumi Kántusnak ajánlotta.
A Debreceni Kollégium és az erdélyi magyar irodalom kapcsolatát illetően különös figyelmet érdemel Szombati-Szabó István (1888–1934) alakja. Szombati-Szabó Debrecenben született, a Kollégium Gimnáziumába járt, majd a Teológiai Akadémián szerzett lelkészi oklevelet. A modernség iránti érzékenysége, kiváló formaérzéke, a „debreceniség” meghatározó elemeként ismert bibliás-zsoltáros-profetikus költői hangja már diákkori verseiben is szembetűnő. 1909–1910-ben a Debreceni Főiskolai Lapok szerkesztőjeként határozottan kiállt Ady és a nyugatos írók mellett. Trianon után a dél-erdélyi magyar reformátusság egyik szórványlelkészeként gigantikus küzdelmet folytatott a népművelés területén. Bár az erdélyi magyar irodalmi központoktól meglehetősen távol élt (Resicabánya, Lugos), lehetőségeihez képest mégis igyekezett bekapcsolódni a magyar irodalmi társaságok munkájába. Sajátos debrecenies költői hangját élete végéig megőrizte.A szocialista diktatúra terméketlen évtizedei után, az elmúlt időszakban ismét megerősödtek a Debreceni Kollégium és Erdély kapcsolatai. A Kollégiumi Kántus többször járt erdélyi református gyülekezetekben, a kolozsvári és a debreceni teológia között szoros szakmai kapcsolat jött létre. Ugyanakkor a Kollégium Gimnáziuma is több erdélyi iskolával teremtett testvériskolai kapcsolatot (Nagyenyed, Kolozsvár, Kézdivásárhely, Székelyudvarhely). Az elmúlt években az erdélyi magyar szellemi élet számos kiváló képviselője tartott előadást a Debreceni Kollégium különböző rendezvényein (Tonk Sándor, Lászlóffy Aladár, Visky András, Kántor Lajos, Dávid Gyula). Kolozsvár, Borberek és Pécs után 2003-ban a Debreceni Kollégium rendezte meg a IV. Reményik Sándor irodalmi konferenciát. A debreceni kollégiumi székhelyű Országos Református Tanáregyesület pedig 2004-ben Kolozsvárott rendezett Szabó Dezső-konferenciát.Van Erdély és a Debreceni Kollégium kapcsolatának még egy fontos mozzanata. Kolozsvár főterének egyik ékességét, a Rhédey-házat, egykori birtokosa, báró Horváth-Inczédi Ödönné gróf Rhédey Johanna 1911-ben végrendeletileg a Debreceni Kollégiumra hagyta az akkori New York szállodával (ma Continental Szálló) együtt. A Rhédey-ház a visszaszolgáltatások nyomán ma is a Debreceni Kollégium tulajdonát képezi. Az épület kiemelkedő szerepet játszott Erdély művelődésében, első emeleti tánctermében tartotta előadásait 1792-ben az első kolozsvári magyar színház. A Rhédey-palota ma bérházként működik, Jókai utcai szárnyának földszintjén üzletekkel. Bevételéből a Debreceni Kollégium erdélyi református iskolákat, kulturális rendezvényeket és kiadványokat támogat. 2000 óta a Rhédey-házban van az Erdélyi Múzeum-Egyesület székhelye. Az Egyesület keretében 2002-ben itt nyílt meg a Szabó T. Attila Nyelvtudományi Intézet.A Debreceni Kollégium az Erdéllyel való évszázados kapcsolat legfőbb tanulságaként azt tartja, hogy az elődeink még tudták:
A debreceni diákság a 19. század közepéig, de részben még ezt követően is önellátásra rendezkedett be, azaz élelmezéséről maga gondoskodott. Az adománygyűjtés az idők folyamán három alapvető szervezett formája alakult ki: a kápsálás, a szupplikálás (mindkét szó kéregetést jelent latinul) és a legáció.
A kápsálás őszi alamizsnagyűjtést jelentett a debreceni és a környékbeli gazdáknál. A szolgadiákok maguk gyűjtötték össze a nekik szánt pénz- és terményadományokat, tótágus diákok felügyelete mellett. Ilyen alkalommal a legszegényebb lakos is hozzájárult a diákok fenntartásához. Az 1891-es kápsáláskor 864 forint 44 krajcárt gyűjtöttek, és a terménybeliek értéke 100–200 forint között volt.A szupplikálás országos mértékben és szervezettebb keretek között folyó adománygyűjtést jelentett. A diákköztársaság, a Coetus, a nyári szünidőkben felkeresendő távolabbi területeket körzetekre (spárták) osztotta, s a diákok csoportosan járták be évente szinte az egész országot. Az ilyen adománygyűjtő utak fő iránya a partikuláris helyekhez kapcsolódott, és ezek alkalmával a tótágus diákok már a leendő munkahelyüket is kiszemelhették. Az adománygyűjtés eme formáját más református kollégiumok is gyakorolták. A szupplikációt az 1891–1892-es zsinat törölte el, de a második világháború utáni szűkös időkben néhány évre újjáéledt a Debreceni Kollégium összes oktatási intézményében. Természetbeli juttatásokat a Debreceni Kollégium (különösen a Tápintézet) református gyülekezetektől még a szocializmus évtizedeiben is kapott.A kápsáló és szupplikáló diákok a támogatókat köszöntő versekkel, zsoltárokkal, dicséretekkel esetleg prédikációval honorálták.A legáció (a szó jelentése: követség) az adománygyűjtés és templomi szolgálat gyakorlati összekapcsolódása volt. Zólyomi Dávid háromszéki kapitány 1630-ban kelt adománylevele szerint az erdélyi főúr elvárta, hogy a Debreceni Kollégium diákjai sátoros ünnepeken (karácsony, húsvét, pünkösd) ünnepi követségbe utazzanak birtokára. A hagyomány szerint ezek a követségi utak tekinthetőek a legáció kezdetének.Az évszázadok során a legációnak külön hagyományrendszere alakult ki. Követségbe csak oda lehetett menni, ahová meghívást kapott a Debreceni Kollégium. A gyülekezetek négy körzetben helyezkedtek el: Legatio Transdanubiana (dunántúli), Legatio Sylvaniana (szilágysági), Legatio barovinensis (baranyai) és Legatio Marmatica (máramarosi), mely négy kerületben – a legátusnévsorok (Series Legationum) szerint – a 18. század elején 19 vármegye 236 gyülekezetét érintette. Legációba csak a tótágus diákok, mai értelemben főiskolások vagy egyetemisták mehettek. A 20. század első felében szükség esetén jogászokat, bölcsészeket, sőt idősebb gimnazistákat is kiküldött a Debreceni Kollégium a fennmaradt helyekre.
Mivel a gyülekezettől kapott adomány – a legátum – egy része személyesen a legátust illette meg, és csak a másik részével kellett elszámolnia, előbb a Coetus pénztára, később a kiküldő intézmény felé, a legációs helyek szétosztását az elekció (választás) alkalmával az ifjúság nagyon körültekintően végezte. Figyelembe vették az életkort, a tanulmányi eredményeket és magaviseletet. Az elekció eredményét a professzori karnak is meg kellett erősítenie minden esetben (konfirmáció).
A legáció hagyománya ma is él, a lelkészi pályára készülő debreceni diákok számára ma is ez az egyik legjelentősebb diákkori szolgálati lehetőség.
A magyar református kollégiumok akadémiai (főiskolai) tagozatai európai értelemben sosem emelkedtek egyetemi rangra, így évszázadokon keresztül kiemelt szerepet játszott történetükben a peregrináció (a szó jelentése: utazás, vándorlás), azaz a külföldi egyetemjárás gyakorlata. A református kollégiumok legtehetségesebb diákjai nyugat-európai protestáns egyetemeken fejlesztették tovább itthon szerzett ismereteiket. Nem volt ez másként Debrecenben sem.
A debreceni diákok külföldi egyetemjárása jelentős mértékben hozzájárult évszázadokon át a hazai értelmiség képzéséhez, és mivel a Debreceni Kollégiumnak csak hazai földön iskolázott professzora a régi időkben nemigen akadt, folyamatosan biztosította az iskola európai nyitottságát is. A Debreceni Kollégium már alapítása pillanatában szorosan kapcsolódott Európa protestáns egyetemeihez. Első rektorai a 16. század elején Wittenbergben Luther és Melanchthon közvetlen tanítványai voltak. Thuri Mátyás, aki 1572–1575 között volt debreceni rektor, wittenbergi tanulmányai után a svájci reformáció központját, Genfet is fölkereste.A 16–17. század fordulóján a magyar peregrináció fő célpontja a németországi Heidelberg egyeteme volt. 1595–1621 között 173 magyar diák fordult meg itt, és közülük 48 Debrecenből érkezett. A városka pusztulása után (1622) a magyar diákok elsősorban Odera-Frankfurt, Bréma és Marburg egyetemeit látogatták. Az 1620-as évektől megváltozott a tendencia, egyre népszerűbbé váltak a németalföldi (Leiden, Utrecht, Groningen, Franeker) és az angol (Oxford, Cambridge) egyetemek. A franekeri egyetemen tanító Amesius és Coccejus hatására ismerkedtek meg a debreceni peregrinusok a puritanizmus szellemiségével. Ez a szellemi mozgalom a személyesebb kegyességi élet, a demokratikusabb egyházkormányzás és az egyház szociális elkötelezettségének előmozdítója volt a 17. század második felében.A 18. század első felének debreceni diákjai a holland és angol egyetemek mellett gyakran a svájci Zürichbe, Bernbe vagy Bázelbe is ellátogattak. Itt szerezte természettudományos, zenei és pedagógiai képzését, műveltségét Maróthi György, a Kántust megalapító debreceni professzor. De ugyanott tanult Hatvani István teológiát és orvostudományt. A századforduló kedvelt peregrinációs célpontja a németországi Göttingen lett: a debreceni professzorok közül itt végezte tanulmányait Sárvári Pál, Budai Ézsaiás és Péczely József. A 19. század első felében egyre több debreceni diák kereste föl Göttingen mellett Berlint és Bécset is. Utóbbi város egyetemén tanult a reformkor két kiemelkedő debreceni pedagógiai alakja, Kerekes Ferenc és Zákány József. Berlinben gyarapította ismereteit a Református Kollégium utolsó polihisztor professzora, a 19. század derekán működő Lugossy József, valamint a századvég kiváló gimnáziumi földrajztanára, az Afrika-kutató Kovács János.A 19. század második felében a peregrináció fő iránya újra az angolszász világ felé fordult. Balogh Ferenc debreceni teológiai professzor Skóciában ismerkedett meg az ébredési teológiával, és annak első jeles hazai képviselője lett. Ez az irányzat a teológiai liberalizmus térhódítása után az evangéliumi gyökerekhez való visszatérést és a személyes hitélet fontosságát hangsúlyozta.A 20. század első felében a debreceni diákok eddig említett szinte valamennyi egyetemet látogatták. De mindezek mellett eljutottak Amerikába is. Az 1950-es és 1960-as években a magyar diákok külföldi egyetemjárása szinte teljesen szünetelt, az utóbbi évtizedekben azonban a Debreceni Kollégium teológus diákjai körében újra kiteljesedőben van.A külföldi tanulmányok minden időben komoly anyagi áldozatokkal jártak. A kollégium történetének első századaiban a Coetus pénztára mellett Debrecen városa és annak tehetősebb polgárai – mint egyéni pártfogók – támogatták a peregrinációt. Az is megtörtént azonban, hogy a tanulmányait Debrecenben befejező diák egynéhány évre lelkészi vagy tanítói hivatalt vállalt, hogy külföldi tanulmányainak költségeit megkeresse (ezt a tevékenységet nevezték academica promotiónak). A peregrináció gyakorlata ma is él Debrecenben, manapság számos külföldi alapítvány és egyházi segélyszervezet támogatja a Debreceni Kollégium teológus diákjainak külföldi tanulmányait. Újabban a Debreceni Kollégium gimnáziumai is rendelkeznek diák- és tanárcserére épülő német, holland és svájci középiskolai kapcsolatokkal, ezek azonban lényegesen különböznek a korábbi századok peregrinációs gyakorlatától, mivel elsősorban nyelvtanulási célokat szolgálnak.
A Debreceni Református Kollégium ezernyi szállal kapcsolódik az elmúlt fél évezred magyar szellemi kultúrájához. Tanulmányok sora méltatja, hogy nagymértékben a Debreceni Kollégiumnak köszönhető a teológiai, a természettudományos, a bölcseleti, vagy a politikai gondolkodásunk. Mindent egybevetve azonban úgy tűnik, a kollégiumnak a teológia mellett az irodalommal voltak legszorosabbak a kapcsolatai. Tény, hogy a Debreceni Kollégium annyi jeles írót és költőt bocsájtott útjára, mint egyetlen más hazai intézmény sem. A diákok között megtalálható volt (a teljesség igénye nélkül) Arany János, Kazinczy Ferenc, Csokonai Vitéz Mihály, Fazekas Mihály, Ady Endre és Szabó Lőrinc.
Régészeti és néprajzi gyűjteményének alapját a Kempf-féle ausztráliai néprajzi tárgyak képezik.
Az évszázadokon át folyamatosan bővített természetrajzi gyűjtemény mára már több tízezer darabot számlál.
A kollégium könyvtára jelenleg Magyarország legnagyobb egyházi jellegű könyvgyűjteménye: 560 000 dokumentuma között 35 000 kéziratot és 30 kódexet, 150 ősnyomtatványt és több mint 1600 régi magyar nyomtatványt őriz. Bibliagyűjteményében a Szentírás 250 nyelven található meg. A Vizsolyi Bibliából két teljes és egy csonka példánnyal rendelkezik. Köteteinek egy részét külföldi egyetemet járt diákok hozták haza, hogy ezzel gyarapítsák a gyűjteményt.
A Debreceni Református Kollégiumot az intézmények igazgatóiból álló Igazgatótanács irányítja, amelynek elnöke a Hittudományi Egyetem mindenkori rektora. A Kollégiumi Titkárság szervezi a mindennapi munkát, a gazdasági ügyeket pedig a Tiszántúli Egyházkerület és Debreceni Református Kollégium Gazdasági Hivatala intézi.
A Debreceni Református Kollégium története (főszerk. Kocsis Elemér). (hely nélkül): A Magyarországi Református Egyház Zsinati Irodájának Sajtóosztálya, Budapest. 1988. ISBN 963-300-301-6  
Győri L. János: „Egész Magyarországnak és Erdélységnek... világosító lámpása” – A Debreceni Református Kollégium története. (hely nélkül): Tiszántúli Református Egyházkerület kiadása, Debrecen. 2008. ISBN 963-871-340-2  
Debreceni Református Kollégium Gimnáziuma és Diákotthona. drkg.hu. [2013. június 24-i dátummal az eredetiből archiválva]. (Hozzáférés: 2013. december 12.)
Bemutatkozás. Debreceni Református Kollégium. [2012. december 18-i dátummal az eredetiből archiválva]. (Hozzáférés: 2013. december 12.)
A kollégium múzeuma. reformatuskollegium.ttre.hu. (Hozzáférés: 2013. december 12.)
Bokor József (szerk.). Debreceni református kollégium, A Pallas nagy lexikona. Arcanum: FolioNET (1893–1897, 1998.). ISBN 963 85923 2 X

December 13. az év 347. (szökőévben 348.) napja a Gergely-naptár szerint. Az évből még 18 nap van hátra.
Névnapok: Luca, Otília, Éda, Edda, Elza, Enid, Kenese, Lúcia, Luciána, Odília, Oresztész, Tília, Via, Víta, Vitália
1442 – V. Lászlónak, illetve az ő nevében az anyjának, Luxemburgi Erzsébet magyar királynénak, valamint I. Ulászlónak a hívei békét kötnek, melynek értelmében I. Ulászló eljegyzi V. László idősebb nővérét, Annát.
1474 – IV. Henrik kasztíliai király halála után a hívei Kasztília és León uralkodójává kiáltják ki a féltestvérét, I. Izabellát Segoviában, míg Madridban az elhunyt uralkodó lányát, I. Johannát ismerik el jogszerű királynőnek.  Izabella férjét, Ferdinándot, Aragónia trónörökösét csak 1475-ben ismeri el társuralkodónak a kasztíliai gyűlés, a Cortes. A „Katolikus Királyok” uralma alatt megkezdődik a két királyság egyesülése.
1545 – III. Pál pápa megnyitja a Tridenti zsinatot a trienti főszékesegyházban.
1705 – A Vak Bottyán János vezette kuruc és az osztrák császári, horvát és rác csapatok összecsapása.
1915 – Az első világháború keleti frontján osztrák–magyar és német csapatok elfoglalják Grodno erődjét.
1937 – A japán csapatok elfoglalják Nanjing (Nanking) kínai várost. Kezdetét veszi a hat hétig tartó mészárlás, amikor 25000 lakost ölnek meg.
1981 – A Lengyel Népköztársaságban Wojciech Witold Jaruzelski tábornok irányításával bevezetik a hadiállapotot (Stan Wojenny), ezzel felszámolják a Szolidaritás mozgalmat.
1991 – Észak- és Dél-Korea egyezményt írnak alá, amely formálisan is véget vet a koreai háborúnak.
1577 – Sir Francis Drake kapitány elindul 5 hajóval Plymouthból, hogy megkerülje a Földet
1963 - Szovjetunióban fellövik az első meteorológiai műholdat, a Koszmosz–23-at
1928 – New Yorkban bemutatják George Gershwin „Egy amerikai Párizsban” című zeneművét
1913 – Leonardo da Vinci festménye, a Mona Lisa visszakerül a Louvre-ba két évvel azután, hogy ellopták
1768 – Asbóth János  természettudós, a keszthelyi Georgicon igazgatója († 1823)
1815 – Veres Pálné (sz. Beniczky Hermin), a magyar nőnevelésügy egyik előharcosa, az első Nőképző Egylet alapítója († 1895)
1856 – Svetozar Borojević horvát származású katonatiszt, cs. és kir. tábornagy, az Isonzó-hadsereg parancsnoka († 1920)
1876 – Garami Ernő magyar műszerész, szociáldemokrata politikus, az MSZDP vezetője, miniszter († 1935)
1953 – Magyar Zoltán kétszeres olimpiai bajnok magyar tornász, sportvezető, állatorvos, a nemzet sportolója
1957 – Steve Buscemi amerikai színész, filmrendező, producer és forgatókönyvíró
1964 – hide (Macumoto Hideto) japán zenész, az X Japan együttes gitárosa († 1998)
1967 – Jamie Foxx (er. Eric Marlon Bishop) Oscar-díjas, BAFTA-díjas amerikai színész
1466 – Donatello (Donato di Niccoló di Betto Bardi) firenzei szobrászművész (* 1386)
1557 – Niccolò Tartaglia olasz matematikus, erődítményeket tervező hadmérnök (* 1499)
1603 – François Viète francia matematikus, IV. Henrik francia király udvari ügyésze (* 1540)
1889 – Ábel Jenő magyar klasszika-filológus, egyetemi tanár, az MTA lev. tagja (* 1858)
1895 – Jedlik Ányos magyar természettudós, bencés szerzetes, tanár, a dinamó és a szódavíz feltalálója (* 1800)
1984 – Vicente Aleixandre Irodalmi Nobel-díjas spanyol költő az úgynevezett 27-es generációból (* 1898)
2014 – R. Várkonyi Ágnes Széchenyi-díjas magyar történész, művelődéstörténész (* 1928)
Szent Lúcia (Luca) szicíliai vértanú emléknapja a katolikus egyházban, melyhez számos népszokás kapcsolódik
a Nobel-ünnepségek zárónapja és az új Nobel-díjasok köszöntése (gyertyás koronával)

December 16. az év 350. (szökőévben 351.) napja a Gergely-naptár szerint. Az évből még 15 nap van hátra.
Névnapok: Aletta, Etelka, Adelaida, Adelheid, Aggeus, Alba, Alett, Alitta, Alvina, Aser, Azár, Beáta, Elke, Euzébia, Fehéra, Fehérke, Heidi, Hófehérke, Nauzika, Özséb, Tihamér
1124 – Lemond trónjáról II. Celesztin pápa, miután december 15-én törvényesen megválasztották
1256 – IV. Béla magyar király kiváltságlevele az esztergomi Szent Adalbert főszékesegyház számára, amelyben először említik a Szent Koronát
1526 – Az ellenpárt Habsburg Ferdinándot kiáltja ki magyar királynak Szapolyai (Zápolya) János ellenében
1645 – I. Rákóczi György erdélyi fejedelem és III. Ferdinánd német-római császár között létrejön a linzi béke
1848 – Jellasics hadteste Bécs felől benyomul Magyarországra, Parndorfnál (későbbi magyar nevén Pándorfalu), a Fertő tó mellett vereséget mér a magyar csapatokra
1942 – A holokauszthoz vezető, a zsidó népirtás tervét szentesítő wannseei konferencia évében és szellemében e napon rendeli el Heinrich Himmler az összegyűjtött és fekete háromszöggel jelölt cigányok/romák auschwitzi koncentrációs táborba szállítását, ezzel elkezdődött a porajmos, a roma holokauszt
1944 - Nagyszabású német hadművelet (Wacht am Rhein) veszi kezdetét az amerikai csapatok által gyengén védett Ardennek hegységben. Az offenzíva azonban súlyos katasztrófának bizonyul, és gyakorlatilag karácsonyig kifullad
1956 – Uszta Gyula vezérőrnagy, a honvédelmi miniszter első helyettese elrendeli a Petőfi Sándor Katonai Politikai Akadémia beolvasztását a Zrínyi Miklós Katonai Akadémiába
1989 – Temesváron több száz ember élőláncban akadályozza Tőkés László református lelkész kilakoltatását. Ez az esemény indítja el a Ceauşescu kommunista diktatúráját megbuktató romániai forradalmat
2003 – megtartja alakuló ülését a hágai Nemzetközi Bíróság Bős–nagymarosi vízlépcsőrendszerrel kapcsolatos döntéséből adódó kormányzati feladatokat koordináló tárcaközi bizottság
2007 – A dél-iraki Baszrában – a 2003 márciusa óta ott állomásozó – brit haderők (ünnepség keretében) átadják a hasonló nevű tartomány fölötti ellenőrzést az iraki kormánynak
1947 – Megépítik az első működő tranzisztort a Bell Laboratórium (a híres Bell Labs) három kutatója: John Bardeen, Walter Brattain és William Shockley
1995 – Az Európai Gazdasági és Monetáris Unió tagállamai elhatározták, hogy a közös valuta neve euró lesz, egyben rögzítették az új pénznem bevezetésének időrendjét
2001 – Az UNESCO bizottsága a Fertő tó/Neusiedler See kultúrtájat a világörökség részévé nyilvánítja
1485 – Aragóniai Katalin spanyol királyi hercegnő,  II. (Aragóniai) Ferdinánd leánya, VIII. Henrik angol király első felesége († 1536)
1804 – Viktor Jakovlevics Bunyakovszkij orosz matematikus,  fizikus, a Cauchy–Bunyakovszkij–Schwarz-egyenlőtlenség egyik névadója († 1889)
1830 – Tisza Kálmán magyar nagybirtokos, politikus, Tisza István apja, miniszterelnök, az MTA tagja († 1902)
1882 – Kodály Zoltán Kossuth-díjas magyar zeneszerző, népzenekutató, zenetudós († 1967)
1922 – Lukács József magyar filozófus, vallástörténész, egyetemi tanár, az MTA tagja († 1987)
1928 – Dobai Vilmos Jászai Mari-díjas magyar színházi rendező, érdemes művész († 2012)
1936 – Karády Viktor franciaországi magyar szociológus, társadalomtörténész, az MTA tagja
1945 – Evy (Evelyne Verrechia, később használt nevén Evelyn Lenton) francia yé-yé- és popénekes
1949 – Béki Gabriella szociológus, a Szabad Demokraták Szövetségének alapító tagja
1973 – Mariza (er. Marisa dos Reis Nunes) mozambiki születésű portugál fadoénekesnő
1598 – I Szunsin koreai admirális, nemzeti hős, hét tengeri csatát nyert a japánok ellen (* 1545)
1672 – II. János Kázmér lengyel király III. Zsigmond lengyel és svéd király, valamint Habsburg Konstancia osztrák főhercegnő fia, IV. Ulászló testvére (* 1609)
1861 – Karol Lipiński lengyel virtuóz hegedűművész, zeneszerző és zenepedagógus (* 1790)
1898 – Pavel Mihajlovics Tretyjakov orosz műgyűjtő, kereskedő, az Állami Tretyjakov Galéria alapítója (* 1832)
1916 – Grigorij Jefimovics Raszputyin orosz szerzetes, II. Miklós orosz cár családi csodadoktora (meggyilkolták) (* 1869)
1966 – Kohán György Kossuth-  és Munkácsy Mihály-díjas magyar festőművész (* 1910)
1982 – Colin Chapman (Anthony Colin Bruce Chapman) brit versenyautó konstruktőr, a Lotus sportautómárka  és a legendás Lotus Forma-1-es csapat megalkotója (* 1928)
1984 – Pécsi László Munkácsy Mihály-díjas magyar textiltervező iparművész (* 1929)
Burgundi Szent Adelheid (Szent Etelka), I. Ottó német-római császár feleségének emléknapja
a függetlenség napja Kazahsztánban (a Szovjetuniótól való 1991-es elszakadás évfordulóján)
nemzeti ünnep Bahreinben (a britek 1971-es kivonulásának, valamint Isa bin Salman Al Khalifa trónralépésének emlékére)

December 2. az év 336. (szökőévben 337.) napja a Gergely-naptár szerint. Az évből még 29 nap van hátra.
Névnapok: Melinda, Vivien, Anelma, Aranka, Aura, Aurél, Aurélia, Bibiána, Dénes, Dienes, Gyenes, Szilvánusz, Viviána, Vivianna
1291 – Pozsony városa kiváltságokat (többek között árumegállító jogot) kap III. András királytól.
1469 – Lorenzo de’ Medici és Giuliano de’ Medici lesznek Firenze városának uralkodói.
1789 – Jan Dekert varsói polgármester vezetésével a 141 királyi város küldötteiből álló fekete menet petíciót visz II. Szaniszló Ágost lengyel királynak annak érdekében, hogy a nagy szejm rendezze a polgárság jogi helyzetét.
1804 – Bonaparte Napóleont a franciák császárává koronázzák I. Napóleon néven. Vele együtt megkoronázzák Jozefina császárnét is.
1805 – I. Napóleon francia császár az austerlitzi csatában legyőzi az oroszokat és osztrákokat.
1823 – James Monroe amerikai elnök a kongresszushoz intézett üzenetében kifejti a ma „Monroe-elvnek” nevezett politikai doktrínát, melynek lényege, hogy az amerikai földrészeken az Egyesült Államok saját biztonságára veszélyesnek tekint minden európai hatalmi beavatkozást.
1848 – Lemond I. Ferdinánd osztrák császár (V. Ferdinánd néven magyar király). Trónra lép I. Ferenc József császár, cseh király. (Magyar királlyá csak 1867-ben koronázzák, a kiegyezés után).
1849 – I. Ferenc József császár és király megalapítja a Ferenc József-rendet, az alapítás dátuma azonban visszamenőleges: 1848. december 2., a trónfoglalás napja.
1852 – Charles Louis Napoléon Bonapartét a franciák császárává koronázzák, III. Napóleon néven.
1859 – Felakasztják John Brown abolicionista vezért, a Harper’s Ferry-i felkelés vezetőjét.
1907 – Megalakul az Angol Profi Futball Szövetség (English Professional Football Player's Association)
1942 – Manhattan terv keretében a Chicagói Egyetem laborjában végezték a világ első irányított nukleáris láncreakcióját.
1956 – Fidel Castro, Che Guevara és harcostársai megérkeznek a Granma fedélzetén Kuba partjaihoz, partra szállnak Kuba Oriente tartományában, és megkezdik harcukat az uralkodó Fulgencio Batista ellen.
1971 – Leszáll a Marsra a Marsz–3 szovjet űrszonda. Ez volt az első landolás a bolygó felszínén.
1980 – Amerikában megalakul a  Gates of the Arctic Nemzeti Park, a Glacier Bay Nemzeti Park, a Katmai Nemzeti Park, a Kenai Fjords Nemzeti Park, a Kobuk Valley Nemzeti Park, a Lake Clark Nemzeti Park, és a Wrangell-Saint Elias Nemzeti Park.
1982 – Beültetik az első mesterséges szívet; Barney Clark, a páciens még 112 napig él.
1989 – Megkezdődik Mihail Gorbacsov és id. George Bush csúcstalálkozója Máltán.
T. Akijama tévériporter első japán emberként lép az űrbe, és hét napot tölt a Mir űrállomáson.
1993 – A NASA útjára indítja az Endeavour űrrepülőgépet, hogy kijavítsa a Hubble űrtávcső hibáját.
1994 – Váltóállítási hiba következtében a Nyíregyházáról Budapest-Nyugati pályaudvarra tartó gyorsvonat Szajol vasútállomáson kisiklik, és 110 km/óra sebességgel belerohan az állomás épületébe. A balesetben 31-en életüket vesztik, 54 személy megsérül.
1999 – David Trimble vezetésével megalakul a belfasti kormány, így 27 év után megszűnik London közvetlen irányítása Észak-Írország fölött.
2001 – Csődbe megy a houstoni székhelyű energetikai óriás cég, az Enron. A csődeljárást követően szigorú törvényeket hoznak az elektronikus levelezés megbízhatóságának biztosítására (Sarbanes–Oxley törvény).
2007 – Vlagyimir Putyin orosz elnök pártja, az Egységes Oroszország nyer az oroszországi parlamenti választásokon.
2007 – A szavazók 51%-a elutasítja az alkotmánymódosítást Venezuelában, amellyel Hugo Chávez baloldali elnök korlátlan újraválaszthatóságát szerette volna elérni.
1761 – Nicolas-Louis Robert francia feltaláló, az első síkszitás papírgyártó gép létrehozója († 1828)
1790 – Kállay Ferenc művelődés- és nyelvtörténész, jogász, az MTA tagja († 1861)
1817 – Georg Daniel Teutsch erdélyi szász történész, evangélikus püspök († 1893)
1906 – Goldmark Péter Károly magyar mérnök, fizikus, az amerikai  Columbia Records mérnöke († 1977)
1912 – Kántás Károly Kossuth-díjas geofizikus, az MTA tagja, a tellurikus módszer bevezetője a magyarországi geofizikai nyersanyagkutatásba († 1991)
1923 – Maria Callas opera-énekesnő (Maria Anna Cecilia Sofia Kalogeropulos) († 1977)
1930 – Eck Imre Kossuth- és Liszt Ferenc-díjas magyar táncos, koreográfus († 1999)
1948 – Gazda István tudománytörténész, a történelemtudomány kandidátusa, a Magyar Tudománytörténeti Intézet igazgatója
1960 – Herendi Gábor Balázs Béla-díjas magyar filmrendező, producer, forgatókönyvíró
1594 – Gerardus Mercator németalföldi térképész, földrajztudós, az első modern térkép megalkotója (* 1512)
1886 – Ipolyi Arnold művészettörténész, püspök, a rendszeres műemlékvédelem magyarországi megalapítója (* 1823)
Vincent d’Indy francia zeneszerző, karmester és számos muzsikust útjára indító tanár (* 1851)
1944 – Filippo Tommaso Marinetti olasz avantgardista író, a futurizmus megalapítója (* 1876)
1966 – Luitzen Egbertus Jan Brouwer holland matematikus és filozófus, a matematikai intuicionizmus megalapítója, a 20. századi matematikafilozófia meghatározó alakja (* 1881).
1987 – Jakov Zeldovics szovjet fizikus, csillagász fontos szerepet játszott a szovjet nukleáris- és termonukleáris fegyver kifejlesztésében (* 1914)
2015 – Juhász Ferenc kétszeres Kossuth-díjas költő, szerkesztő, a nemzet művésze (* 1928)
2016 – Lendvay Kamilló Kossuth-díjas magyar zeneszerző, egyetemi tanár (* 1928)

December 5. az év 339. (szökőévben 340.) napja a Gergely-naptár szerint. Az évből még 26 nap van hátra.
Névnapok: Vilma, Ábel, Bács, Bacsó, Ciklámen, Csaba, Csanád, Csobád, Dalma, Kerecsen, Sába, Sebő, Ünige
1492 – Kolumbusz Kristóf felfedezi Hispaniolát, a mai Haiti és Dominikai Köztársaság területét.
1917 – Breszt-Litovszkban Szovjet-Oroszország fegyverszüneti szerződést köt a központi hatalmakkal (Németországgal és az Osztrák–Magyar Monarchiával).
1919 – Magyarországon megjelenik Beniczky Ödön belügyminiszter rendelete az internálásról, amely szerint őrizetbe veendők azok, akik az állam biztonságára vagy a közrendre és a közbiztonságra veszélyesek, aggályosak és gyanúsak, vagy a gazdaságra káros tevékenységet folytatnak.
1926 – Bemutatják Szergej Mihajlovics Eisenstein filmjét, a Patyomkin páncélost.
1931 – Moszkvában felrobbantják a Megváltó Krisztus-székesegyházat Sztálin miniszterelnökének utasítására.
1936 – Örményország, Azerbajdzsán, Grúzia, Kazahsztán, és Kirgizisztán átveszi a szovjet alkotmányt.
1941 – A szovjet ellentámadás megindulásának napja (Moszkvai csata), a német hadsereg első veresége a második világháborúban.
1942 – A visszacsatolt Észak-Erdélyben megnyitják a magyar tervezésű és építésű, 48 km hosszú Szeretfalva-Déda közötti vasútvonalat.
1957 – Leningrádban vízre bocsátják a világ első nukleáris meghajtású felszíni hajóját, a Lenin atomjégtörőt
1977 – Egyiptom megszakítja diplomáciai kapcsolatait Szíriával, Líbiával, Algériával, Irakkal és Dél-Jemennel az Izraellel való békés kapcsolataik miatt.
1994 – Oroszország, az Amerikai Egyesült Államok, és az Egyesült Királyság aláírja az ún. Budapesti memorandumot, mely biztonsági garanciákat nyújt Ukrajna, Fehéroroszország, és Kazahsztán területi integritását vagy politikai függetlenségét érintő fenyegetés, illetve erőszak alkalmazása esetén. Ukrajna ennek eredményeként 1994 és 1996 között leszerelte a világon a harmadik legnagyobbnak számító nukleáris fegyverarzenálját.
2004 – A Magyarok Világszövetségének kezdeményezésére (eredménytelenül záruló) népszavazást tartanak Magyarországon a kettős állampolgárságról és a kórházak privatizációjáról.
2007 – Kóka Jánostól Kákosy Csaba veszi át a Gazdasági és Közlekedési Minisztérium irányítását.
Kézilabda1993 – Női kézilabda világbajnokság, Norvégia – Győztes: NémetországEgyéb2017 – A Nemzetközi Olimpiai Bizottság (NOB) döntése értelmében csapatként nem vehet részt Oroszország a 2018-as phjongcshangi téli ötkarikás játékokon, sportolói legfeljebb az olimpiai mozgalom zászlaja alatt versenyezhetnek. (A NOB-ülés után egy héttel Vlagyimir Putyin orosz elnök úgy határozott, a szigorú szankciók ellenére nem bojkottálják az olimpiát.)
1782 – Martin Van Buren az Amerikai Egyesült Államok 8. elnöke, hivatalban 1837–1841-ig († 1862)
1789 – Trattner János Tamás magyar nyomdász, kiadó, mecénás, könyvkereskedő († 1825)
1851 – Petrik Lajos vegyész, keramikus, a Magyar Királyi Állami Felső Ipariskola tanára, majd később igazgatója († 1932)
1861 – Armando Diaz olasz tábornok és főparancsnok az I. világháború idején († 1928)
1899 – Bolesław Woytowicz lengyel zeneszerző, zongoraművész és zenepedagógus († 1980)
1901 – Werner Heisenberg Nobel-díjas német fizikus, a kvantummechanika egyik megalapítója († 1976)
1902 – Pressburger Imre (Emeric Pressburger), Oscar-díjas filmrendező, forgatókönyvíró († 1988)
1904 – Lengyel Lajos Kossuth-díjas magyar grafikus, könyv- és fotóművész († 1978)
1915 – Benjámin László Kossuth-, Baumgarten- és József Attila-díjas magyar költő († 1986)
1932 – Little Richard amerikai énekes, dalszerző és zongorista, a rock and roll egyik korai úttörője, R&B és rockénekesek generációjának inspirálója
1947 – Dzsugderdemidín Gurragcsá az első mongol űrhajós, Mongólia védelmi minisztere
1966 – Bo Johan Renck  svéd filmrendező, zenész (Stakka Bo néven  lett népszerű)
1973 – Sorin Grindeanu román informatikus, szociáldemokrata párti politikus, hírközlési miniszter
1979 – Ifj. Wiedermann Károly magyar adásrendező, szerkesztő, gyártásvezető, felvételvezető
I. e. 63 – Publius Cornelius Lentulus Sura római politikus, az előkelő patricius Cornelia gens tagja, a Catilina-összeesküvés egyik vezetője (* ismeretlen)
1703 – Zabanius János lovag, az erdélyi szászok grófja, szebeni királybíró, Zabanius Izsák fia (* 1664)
1923 – Dobó Sándor színész, szinházigazgató, impresszionista festőművész (* 1855)
1925 – Władysław Reymont (er. Rejment) Irodalmi Nobel-díjas lengyel regényíró (* 1867)
1993 – Trauner Sándor magyar származású francia festőművész Oscar-díjas díszlettervező (* 1906)
Sabai Szent Szabbász kappadókiai származású palesztinai remete, a Mar Saba-i kolostor alapítójának emléknapja a katolikus egyházban

Dede Korkut könyve (török: Dede Korkut, azeri: Kitabi Dədə Qorqud, کتاب دده قورقود , perzsa: کتاب دده قورقود , orosz: Китаби деде Коркуд, türkmén: Gorkut-ata) oguz-török elbeszélés-gyűjtemény.
A könyv tizenkét elbeszélésből és egy előszóból áll. A mondák közül kettő mitikus: a természet feletti erőkkel folytatott harcról szól – egyikben, az Egyszeműt elpusztító Bászat történetében az Odüsszeiából ismert történet oguz változatát ismerhetjük meg; kettő szerelmes történet, míg a többi az oguzok csatározásait beszéli el. Formailag prózai, melyet verses betétek szakítanak meg.
Dede Korkut a mondákban mint ravasz, csavaros eszű, sámán-szerű alak jelenik meg. Ha az oguzok bajba kerülnek, egyből őt kérik fel tanácsadónak.
11. Szalur Kazán fogságba esése, és fia, Uruz által történő kiszabadításának története
12. A külső-oguzok lázadása a belső-oguzok ellen, és Bejrek halálának története
Több szeldzsuk török, perzsa és oszmán török történelmi műben is megemlítik Dede Korkutot, vagy a mű többi szereplőjét. Első fennmaradt írásos emléke 1305-ből való. Residüddin ilkán vezér perzsa nyelvű beszámolója, melyben elbeszéli Korkut származását, valamint élete történetét. Európában elsőként Adam Olearius (1603-1671) útleírásában olvashatunk, aki követként utazott keletre, és egy ottani szóbeli beszámolót rögzített. (Részletes forrásjegyzéket lásd Adorján Imre: Bevezető tanulmány. In Dede Korkut könyve.)
Dede Korkut alakja megjelenik számos török nép hagyományában is. Egyik motívum a „sírját kereső Korkut Atya”, melyben a hős a halál elől menekülve álmában mindenhol a számára ásott sírokat látja. Egy másik mondában Korkut Atya kultúrhéroszként feltalálja a kobozt, valamint a tamburát. Több helységnév-magyarázat is fűződik a nevéhez. Többek között a kirgiz Manasz eposzban is megemlítik.
1815-ben H. O. Fleischer fedezte fel Drezdában. A mű címe latin betűs átiratban: Kitab-i Dedem Korkut ala lisan-i taife oguzan (magyarul: Dedem Korkut könyve az oguz nép nyelvén). Ez a változat tartalmazza az Előiratot és mind a 12 elbeszélést. 1944-ben Törökországból is előkerült egy töredék (az isztambuli Top Kapı Saray könyvtárából). 1950-ben Ettore Rossi is felfedez egy kéziratot a Vatikáni Apostoli Könyvtárban, amely hat történetet tartalmaz (1., 2., 3., 4., 7. és 12.), címe Hikâyet-i Oguznâme-i Kazan beg ve gayri (magyarul Kazán bég és mások oguz mondái és történetei...).
A drezdai kéziratról különböző filológiai megfontolások alapján úgy tartják, a 14-16. század között keletkezhetett. Maguk a mondák keletkezésüket tekintve sokkal korábbiak lehetnek, valószínűleg jóval az oszmán kor előttiek, gyökereik pedig az iszlám hitre áttérést megelőző időkbe nyúlnak: török tudósok szerint 8-12. századiak, egyes nyugati kutatók szerint akár időszámításunk előttiek is lehetnek.
H. O. von Diez ismertette először a művet már 1815-ben, majd 1894-ben az orosz W. Bartold (Vasily Vladimirovich Bartold; orosz: Василий Владимирович Бартольд; német: Wilhelm Barthold) tanulmányozta Deli Dumrul (5.), Bikács kán (1.), Kazán szállásának elpusztítása (2.) és Bamszi Bejrek (3.) történetét, utóbbi kettőt le is fordította. Törökországban elsőként 1916-ban jelentette meg nyomtatásban (arab betűkkel) Kilisli Rifat, majd (immár latin betűs átírásban) 1838-ban Orhan Saik Gökyay címmel, melyet mai török nyelvre is lefordított. Azerbajdzsánban H. Arasli átírásában 1939-ben jelent meg mind a tizenkét történet. 1958-ban Muharrem Ergin török kutató készítette el a mű első kritikai kiadását, melyhez 1963-ban szótárt és nyelvtant is mellékelt. 1958-ban Joachim Hein németre, 1974-ben Geoffrey Lewis angolra fordította.
Magyarul több helyen is megjelentek részletek a műből. Első teljes fordítását Adorján Imre és Puskás László készítette el, amely 2002-ben látott napvilágot.
Dede Korkut könyve. (részlet) In Örök kőbe vésve. A régi török népek irodalmának kistükre a VII-től a XV. századig. Budapest, Európa Könyvkiadó, 1985. (Kövesdi Margit fordítása.)
Bikács kán története. Halasi Téka, 1985. (Adorján Imre és Kelemen András fordítása.)
Fazekas Zsuzsa (szerk.): Dede Korkut könyve. L'Harmattan Könyvkiadó–Európai Folklór Intézet, 2002. ISBN 963-8618-74-4 (Adorján Imre és Puskás László fordítása) (Terebess Ázsia E-Tár)
Fazekas Zsuzsa (szerk.): Dede Korkut könyve. L'Harmattan Könyvkiadó – Európai Folklór Intézet, 2008. ISBN 978-963-87755-3-5 (Adorján Imre és Puskás László fordítása) (második, javított kiadás)
Világirodalmi lexikon. VI. kötet. Budapest, Akadémiai Kiadó, 1979. 326. oldal ISBN 963-05-1803-1
Adorján Imre: Bevezető tanulmány. In Dede Korkut könyve. L'Harmattan Könyvkiadó–Európai Folklór Intézet, 2002. (Terebess Ázsia E-Tár)
Adorján Imre: Dede Korkut könyve magyar kiadásának előzményei. Török Füzetek, A Magyar-Török Baráti Társaság időszaki lapjában X. évfolyam. 3. szám, 2002. szeptember, 14-16. oldal. (Terebess Ázsia E-Tár)
A Deep Purple brit hard rock együttes 1968-ban Roundabout néven alakult Hertfordben. Nevüket Peter DeRose azonos című dalából vették át. A stílus egyik legismertebb és legnagyobb hatású zenekara, amelyet sokan a Led Zeppelin és a Black Sabbath mellett a heavy metal előfutárának tartanak, bár a zenészek sosem tartották magukat heavy metal együttesnek.
Az együttest ugyan hard rock zenekarként tartják számon, emellett azonban több zenei stílus is megtalálható a zenéjükben. A 60-as évek végén készült lemezeiket a progresszív rock, a pszichedelikus és blues-rock (Hush), a klasszikus zene (Anthem, April) valamint a korszak popzenéje jellemezte. Az 1970-es évek elején készült albumaikkal egy keményebb zenei világ felé fordultak, ennek révén a világ egyik legnépszerűbb hard rock zenekarává nőtték ki magukat.
Az együttes 1969 nyarán kialakult, klasszikus felállása (Ian Gillan, Roger Glover, Jon Lord, Ian Paice, Ritchie Blackmore) 1973-ban felbomlott. Ez a felállás jelentette az együttes legsikeresebb korszakát, s olyan klasszikus rockdalokat hagyott az utókor számára, mint a Black Night, a Fireball, a Highway Star, a Child in Time vagy a minden idők egyik leghíresebb gitár riffjével indító Smoke on the Water. Ezt követően az együttes még kiadott néhány lemezt a 70-es évek derekán, de 1976-ban feloszlott a formáció. 1984-ben újra összeállt a klasszikus Paice-Lord-Gillan-Blackmore-Glover felállású Deep Purple, azonban újra tagcserék sújtották a zenekart. 1994-ben Steve Morse lett az együttes gitárosa, 2001 óta pedig Don Airey kezeli a billentyűs hangszereket. Az alapító tagok közül ma már csak Ian Paice tagja az együttesnek. A zenekar különböző felállásait a Mark előszóval különböztetik meg (Mark I, Mark II, Mark III, stb.)
A világszerte több mint 100 millió lemezt eladott együttes (ebből 7.5 milliót az USA-ban) bekerült a Guinness Rekordok Könyvébe is, mint a leghangosabb popzenekar.
Magyarországon több alkalommal jártak: 1987-ben, 1991-ben, 1996-ban, 1998-ban, 2003-ban és 2006-ban. 2007. november 6-án és 2014. február 17-én felléptek a Budapest Sportarénában, de a 2010-es StarGarden-fesztivál első napján is koncerteztek, valamint felléptek 2013. augusztus 3-án Székesfehérvárott a Fezen fesztiválon.
2016-ban beiktatták őket a Rock and Roll Hall of Fame-be melynek alkalmából egy koncertet adtak ahol bejelentették, hogy új lemezen dolgoznak és egy világ turnét indítanak a lemez népszerűsítésére .
A Deep Purple gyökerei az 1967-ben alakult Flower Pot Men együttesig nyúlnak vissza (korábbi neve The Ivy League). Érdekességüket az adta, hogy négy énekesük volt. Nevüket a The Flowerpot Men című gyerekműsorból vették; a név szóvicc is a flower power mozgalomról és a „fűről”, amit az angol szlengben pot névvel (is) illetnek. Legismertebb daluk a Let’s Go to San Francisco volt, amit sokan Scott McKenzie If You’re Going to San Franciscojának paródiájaként értelmeztek, bár ezt az együttes cáfolta. Tagjai a következők voltak: Tony Burrows, Neil Landon, Robin Shaw és Pete Nelson énekesek, Ged Peck gitáros, Nick Simper basszusgitáros, Jon Lord orgonista és Carlo Little dobos.
Jon Lord korábban a The Artwoods tagja volt, aminek az az Art Wood volt az énekese, aki a Rolling Stones gitáros Ronnie Wood testvére. Az együttes dobosa pedig Keef Hartley volt. Nick Simper korábban Screaming Lord Sutch The Savages együttesében játszott, ahol a későbbi Deep Purple gitáros Ritchie Blackmore is megfordult. Blackmore a 60-as évek második felében Hamburgban élt, és stúdiózenészként dolgozott. Simper emellett 1966-ban és 1967-ben tagja volt a Johnny Kidd & The Pirates nevű formációnak is.
1967-ben a Searchers korábbi dobosa, Chris Curtis felhívta Tony Edwards londoni üzletembert, és arra kérte, hogy menedzseljen egy új együttest, amit Curtis alakítana meg. A terv az volt, hogy a tagok folyamatosan váltanák egymást; Edwardsnak megtetszett az ötlet, és két másik üzletembert is sikerült bevonnia: John Colettát és Ron Hire-t (Hire-Edwards-Coletta – HEC Enterprises).
Curtis ekkortájt Londonban élt, lakása pedig számos helyi muzsikus gyülekezőhelyéül szolgált. Köztül volt Danny Laine, David Knights és Jon Lord is. Így amikor Curtis zenészeket keresett új, Roundabout nevű együtteséhez, az első tag a klasszikus zenei képzettségben részesült Jon Lord orgonista lett. Ezt követően Curtis rábeszélte Ritchie Blackmore gitárost, hogy jöjjön vissza Hamburgból egy meghallgatásra. Curtis azonban személyes nézeteltérések miatt hamarosan kiszállt, de a HEC Enterprises, Lord és Blackmore örömmel folytatták a zenészek felkutatását. Még három tag csatlakozott a együtteshez: Nick Simper basszusgitáros, Bobby Woodman dobos és Rod Evans énekes.
Woodman egy, a próbák során történt távolmaradása miatt Evans egy korábbi baratját Ian Paice dobost ajánlotta be az együttesnek, akivel korábban a The Maze formációban játszott együtt.
Így 1968 márciusában kialakult a Jon Lord, Nick Simper, Ian Paice, Rod Evans, Ritchie Blackmore összetételű zenekar a Deep Purple első felállását is képezi egyben. Ekkoriban azonban még a Roundabout nevet használták, így az 1968-as dániai turnén is ez a név szerepelt a plakátokon.
Az együttes elhatározta, hogy lecseréli a Roundabout nevet. A lehetséges zenekarnevek között szerepelt a "Concrete God" is, de Blackmore - nagynénjének kedvenc Peter DeRose slágerét alapul véve - a Deep Purple nevet ajánlotta.
Az együttes első felvétele, az 1968-ban kislemezként is megjelent Hush volt. A dal eredetileg egy Joe South-szerzemény a Purple feldolgozásában óriási sikert aratott az Amerikai Egyesült Államokban (az Egyesült Királyságban viszont alig ismerték az együttest). A dal az amerikai Billboard listán a 4. helyig jutott, de Kanadában is slágerré vált. 1968-ban a zenekar mögött álló HEC Enterprises csaknem csődbe ment, így a Deep Purple a skandináv koncertek végeztével leszerződött a Parlophone és a Tetragrammaton kiadókhoz. Ezt követően megkezdődtek a debütáló album felvételei, amelynek Derek Lawrence volt a producere. A Shades of Deep Purple album felvételei a londoni Pye Studios-ban zajlottak. A zenei felvételek pedig mindössze kettő napig tartottak (május 11-12.), míg május 13-án a keverés napja volt. Az anyag 1968 júliusában jelent meg, Angliában a Parlophone adta ki, Brazíliában és Portugáliában pedig a Tetragrammaton Records. Az anyag az USA-ban szeptemberben került boltokba, mégpedig az EMI gondozásában.
Az albumon hallható szerzeményekben ugyanúgy megtalálható volt a korszak pop és rock zenéje, mint a pszichedelikus és a progresszív rock hatása. A lemezen még csak csírájában volt hallható a zenekarra később jellemző hangzásvilág. Blackmore játéka itt még nem olyan egyéni, mint később, a dalok többsége pedig Jon Lord játékán alapszik. Mivel Lord volt az együttes legidősebb és legtapasztaltabb tagja, ezért az albumon is kiemelt fontosságot kapott a játéka. Az album sajátos szerkesztést kapott, mivel az LP mindkét oldala négy számból áll, ám az első oldal utolsó számát két részre lehet osztani: egy instrumentális részre, és egy ettől elkülönülő dalra. Ezt a szerkesztési elvet az együttes tovább folytatta a következő két albumán is.
A lemezre felkerült a korábban kislemezként slágerré váló „Hush” is, de emellett olyan dalokat is tartalmazott, mint a Billy Roberts által írt, de Jimi Hendrix feldolgozásában is népszerű „Hey Joe” vagy a „Love Help Me” énekdallama, csaknem egyenes folytatása a Beatles „Help!„-jének. A „Prelude: Happiness I'm So Glad” fő témája Rimszkij-Korszakov Seherezádé szvitjének az adaptációja. A Hey Joe bevezetése Manuel de Falla A háromszögletű kalap c. táncszvitjének a feldolgozása. A „Mandrake Root” pedig előrevetítette az együttes későbbi hard rock hangzását. A dalban hallható rondó ritmusú instrumentális betéteket később a Space Truckin szám után fűzték dzsemmeléseken. Angliában nem keltett feltűnést a meglehetősen alábecsült album, Amerikában azonban 24. helyig jutott.
Az 1968 augusztusában, Londonban megkezdődött második album felvételei októberig tartottak. A The Book of Taliesyn című album az USA-ban 1968. december 11-én jelent meg a Tetragrammaton jóvoltából. Az Egyesült Királyságban azonban csak 1969 júliusában jelent meg az album az EMI/Harvest Records kiadásában. Az album produceri munkálatait ismét Derek Lawrence látta el, míg a lemezborítót John Vernon Lord festette. Elődjénél egy változatosabb hangszerelésű album született, ebben jobban előtérbe került Blackmore gitárja, míg az első lemezen hallható vokálok háttérbe szorultak. A hard rockosabb dalokat, azonban továbbra is nagyban befolyásolta a korszak pszichedelikus és progresszív rock zenéje.Az albumra felkerült egy Neil Diamond (Kentucky Woman) és egy The Beatles feldolgozás is (We Can Work It Out), valamint az albumot záró, 10 perc feletti River Deep, Mountain High Phil Spector, Jeff Barry, Ellie Greenwich c. szerzeményét Ike és Tina Turner vitt sikerre 1966-ban. Ebben ugyanis Richard Strauss Imígyen szóla Zarathustra költeményének bevezetőjét használta fel a zenekar. Az együttes klasszikus zenék iránti szeretete az Exposition című szerzeményben is megnyilvánult, amelyben Ludwig van Beethoven, Pjotr Iljics Csajkovszkij és Johann Sebastian Bach műveiből idéz a zenekar. A korong egyik legismertebb szerzeménye, egy instrumentális dal a bluesos Wring That Neck. Az amerikai kiadáson Hard Roadként jelent meg, mert az amerikaiak túl agresszívnak találták az eredeti címet. Az album híressé vált dalai közé tartozik a klasszikus zenei betéteket is felvonultató Anthem, egy Evans/Lord-szerzemény. A dalt bonyolult szerkezete miatt, élőben nem játszotta a zenekar. A nyitó Bach-jellegű téma utáni gitárjáték azon kevesek egyike (Blackmore akusztikus hangszerrel játszotta fel), középen vonósnégyes hallható és az egyik ritka Deep Purple szám, ahol Lord mellotront használt.
A The Book of Taliesyn ugyan elődjénél kiforrottabb alkotás volt, ennek ellenére az album kevesebb elismerést hozott a zenekarnak, mint elődje. Ugyan a kritikák méltatták a zenészek játékát, de azt is kiemelték, hogy a lemez nagy része nem saját kútfőből származik, a feldolgozások révén. Ezért az együttes elhatározta, hogy a következő albumára csak egy feldolgozást fog készíteni. Az album Amerikában a 38. helyig jutott, míg Kanadában a 21. helyet szerezte meg, ahol a Polydor adta ki az albumot. A sikerekben nagy szerepe volt a Kentucky Woman és a River Deep – Mountain High kislemezeknek is.
Az amerikai turnén felléptek Hugh Hefner otthonában a Playboy Mansionben is, majd a Cream búcsúturnéján voltak az előzenekar. Egyetlen koncertlemezük ebből a korból innen található, a Live at Inglewood, San Diego, october 18, 1968. Azonban a Deep Purple estéről estére nagyobb sikereket aratott, mint a Cream, ezért kivették őket a programból.
1969 januárjában ismét stúdióba vonult az együttes, hogy rögzítse harmadik nagylemezét. A felvételek márciusig tartottak, ismét Derek Lawrence produceri munkájával. A Deep Purple című album 1969 júniusában jelent meg amerikában (Tetragrammaton), Angliában azonban csak novemberben vált hozzáférhetővé. A lemez borítója Hieronymus Bosch hírhedt, a Gyönyörök kertje festménye alapján készült. Az album kisebb botrányt okozott az Amerikai Egyesült Államokban, mert egyes lemezboltok szerint "erkölcstelen jeleneteket" ábrázolt. A lemez borítója eredetileg színesnek készült, csak nyomtatási hibák miatt lett végül szürke.
A korongra egyetlen feldolgozás került fel a Lalena képében eredetileg Leitch Donovan-szerzemény. A számban rendhagyó módon Lord hozza a basszust több helyen az orgona lábbasszus pedáljával. Különleges hangszerelési ötleteket vetettek be a többi kompozíciónál is. A "Chasing Shadows" esetében a kemény, folyamatos dobolást kézi ütősökkel is kiegészítették. A "Blind" c. számnál a együttes történetében egyedül itt használt Lord csembalót. A Fault Line c. előjátéknál egy egyszerű ütemre Lord lecsengőre beállított orgonaakkordot nyomott. Ennek a felvételnek a szalagját azután megfordították és a két gitár erre a visszafelé játszott, különleges effekthangulatú alapra improvizált rá. A The Painter c. számuk gyakorlatilag koncertfelvétel is lehetne, mindennemű stúdiótrükk nélkül egyszeri lejátszásban vették föl. A lemez utolsó dalában szimfonikus zenekar váltja az együttest, így a komolyzene hatása ezen a lemezen is erőteljesen jelen van a hard rock, a pszichedelikus rock és a progresszív rock mellett.
Az album legismertebb dala a 12 perc fölötti April egy 3 részre osztható kompozíció. Az első rész latinos, instrumentális, jelentős szerepe van az egyébként nem sokat alkalmazott akusztikus gitárnak és zongorának. A középső rész fafúvósokból és vonósokból álló kamarazenekar közreműködésével készült, már előrevetítette az 1969 decemberében megjelenő Concerto for Group and Orchestra album irányvonalát. A zárótételnél hallható egy szép ballada keretében a lemezre jellemző rockos hangzás, immáron énekkel. Lord itt még egyszer használta a Mellotront, a levezető akkordok vokális aláfestéseként.
A lemez nem aratott sikert, Amerikában mindössze a 162. helyig jutott a listákon, a korábbi két album fényében kiábrándítóan rossz eredménynek számított. A zenekaron belül ekkor már egyre nagyobb volt a feszültség. Blackmore egyre inkább keményebb zenét akart játszani, azonban Simper és Evans nem díjazták a gitáros ezen ötletét. Blackmore egy egyedibb stílust szeretett volna kialakítani, ekkoriban a zenekart többször is a Vanilla Fudge formációhoz hasonlították, de Lord is erősen éreztette gyökereit (Bach, Rimszkij-Korszakov). A megjelenést követően az együttes amerikai kiadója a Tetragrammaton csődbe ment, így az együttes jövője is kérdésessé vált. Azonban viszonylag hamar szerződtette őket a Warner Bros. Records. 1969-ben egy Emmaretta című kislemez is megjelent, azonban ez nem aratott sikert. A kislemez B oldalán a Bird Has Flown szerepel, de más hangszereléssel és feljátszásban mint a nagylemezen. Ezt követően Nick Simpert és Rod Evanst minden előzetes bejelentés nélkül kirúgták a zenekarból.
Evans egyszeri összeget kért a lelépésért, ami 10.000 font volt, a későbbi jogokról lemondva. Simper inkább választotta a továbbiakban is a jogdíjakat, ami számára is fényes jövőt hozott több százezer fonttal. A későbbi sikerek árnyékában a korábbi felvételeket is immár felfedezték és valódi értékükön kezelték.
Az 1969-ben megjelent első két Led Zeppelin album nagy szenzációnak számított az akkori zenei világban, így Blackmore is egyre inkább a hard rock felé húzta az együttest. A legenda szerint Blackmore olyan énekest keresett, aki fel tudja venni a "versenyt" Robert Planttel.
A lehetséges énekesek listáján Terry Reid is szerepelt, aki egy évvel korábban csaknem a Led Zeppelin énekese lett. Reid azonban visszautasította Blackmore ajánlatát, inkább szólókarrierjére koncentrált.
Így lett a zenekar énekese Ian Gillan, míg a basszusgitárosi posztot Roger Glover töltötte be. Mindketten az 1964-ben alakult Episode Six formációból érkeztek. Ez az együttes több kislemezt is kiadott 1969-ig, de csak mérsékelt sikereket arattak. Gillan és Glover csatlakozásával 1969 júliusában létrejött az együttes legklasszikusabb és legnagyobb sikereket hozó felállása (Mark II). Az Ian Gillan-Jon Lord-Ian Paice-Ritchie Blackmore-Roger Glover felállású ötös nekiállt koncertezni, többek között felléptek Bilzenben és Montreuxban is. Az új felállás egy Roger Cook-Roger Greenaway feldolgozást rögzített elsőként. A Hallelujah címen kiadott kislemez, azonban csúfosan megbukott.
1969. szeptember 24-én, a londoni Royal Albert Hall színpadán adtak történelmi jelentőségű koncertet. A nagy hírveréssel beharangozott előadáson Jon Lord háromtételes concertóját adták elő a Royal Filharmonikus Zenekar társaságában, Malcolm Arnold vezényelt. Ez volt az első alkalom, hogy rockegyüttes szimfonikus nagyzenekari kísérettel lépett színpadra. Ugyan a Keith Emerson vezette Nicet is szokták említeni, mint az első szimfonikus zenekarral koncertező rockegyüttest, azonban az eseményt megörökítő Five Bridges album felvételei egy hónappal később, 1969 októberében zajlottak. Jon Lord grandiózus alkotása és a koncert Angliában is elismerésre késztette a kritikusokat, bár egyesek megjegyezték, hogy az előadásnak "nagyobb volt a füstje, mint a lángja".
Az eseményt megörökítő Concerto for Group and Orchestra album 1969 decemberében jelent meg az Amerikai Egyesült Államokban, ahol a Warner Bros. Records adta ki az albumot. Angliában 1970 januárjában az EMI/Harvest Records adta ki az anyagot, míg Kanadában a Polydor. A lemez produceri munkálatait maga az együttes látta el. Az anyag sikere okán a Deep Purple neve egyre többször forgott úgy a köztudatban, úgy mint egy "nagyzenekarral" játszó együttes, aminek a tagok nem örültek (főleg a keményebb hangzást erőltető Blackmore).
A Concerto megjelenése után az együttes lázas turnézásba kezdett, nemcsak Amerikát és Angliát érintve, hanem számos európai országot is. 1969 augusztusában stúdióba vonultak, hogy felvegyék az új felállás bemutatkozó nagylemezét. A felvételekre az IBC, a De Lane Lea és az Abbey Road stúdiókban került sor. A munka 1970. májusáig tartott, az album pedig az In Rock címet kapta. A zenei stílusra nagy hatással volt a frissen alakult szupergroup, a Quatermass hangzásvilága.
Még a lemez megjelenése előtt 1970. szeptemberében ismét szimfonikus zenekarral adtak koncertet a Royal Albert Hallban. Az est folyamán a Jon Lord szerezte Gemini Suite hangzott el. A szimfonikusokat Malcolm Arnold vezényelte, a Gemini szvit pedig öt tételt tartalmazott, teret biztosítva az együttes öt tagjának. A Concerto for Group and Orchestra folytatásaként is értelmezhető koncertelőadás hanganyaga azonban csak 1993-ban jelent meg.
Az Deep Purple in Rock albumot Angliában az EMI/Harvest Records, Amerikában a Warner Bros. Records adta ki. Az 1970. június 3-án megjelenő album produceri munkálatait maga a zenekar látta el. A korong egy új zenei világgal rendelkező együttes képét mutatta, amelyen eltűntek a korábbi popos, pszichedelikus és progresszív törekvések. Az energikus hard rock szerzeményeket tartalmazó lemez olyan dalokat tartalmazott, mint a Speed King, az Into The Fire, vagy a Flight of the Rat. A lemez leghíresebb szerzeménye a 10 perces Child in Time az Ian Gillan által kiénekelt igen magas hangokról vált híressé. A szám balladaként kezdődik, de a közepén több improvizációt is tartalmaz, amit Ritchie Blackmore Gibson ES-335-gitárral játszott fel a szokásos Fender Stratocaster helyett. Jon Lord a felvételek alatt Leslie speaker és Marshall erősítőkkel tette színesebbé hangzását. (A szám érdekessége hogy eredetileg az It's A Beautiful Day nevű kaliforniai együttes 1969-es "Bombay Calling" száma volt, amelyet engedély nélkül használták föl. A dolgot lerendezően, az együttes viszont felhasználhatott egy számot a Purple-től, amely az akkor sikeres "Wring That Neck" alapján átdolgozott Don And Dewey lett 1970-ben) Az album óriási sikert aratott, Angliában a 4. helyig kúszott a lemezlistán, de Ausztráliában és Norvégiában is kimagasló eredményeket ért el. Az anyag kiváló kritikákban részesült, így nemcsak a Deep Purple diszkográfia, hanem a rocktörténelemnek is egyik legfontosabb és legnagyobb hatású lemeze.
Még az album megjelenése előtt megjelent egy Black Night című kislemez is, ez a dal keményebb hangvételével a nagylemezt hivatott felvezetni. A kislemez az angol listán bekerült a Top 10-be is. Maga a "Black Night" dal az együttes egyik legnagyobb klasszikusává vált, néhány országban (például Mexikóban) felkerült a nagylemezre is. További érdekesség hogy a Speed King. c. számukat két időben és helyen vették föl. Az instrumentális bevezető rész csak az európai kiadáson hallható. A Warner-féle amerikai kiadáson egyből a tényleges számba csapnak.
A lemezborító az együttes tagjait ábrázolja a Mount Rushmore amerikai elnököket ábrázoló arcképeihez hasonlóan. 2000-ben a Q magazin az In Rockot a 78. helyre tette a „100 Legjobb Brit Album” listáján. A megjelenést követően az együttes In Rock World Tour címszó alatt 15 hónapig tartó világkörüli turnéra indult, s az albumhoz hasonlóan a világ minden táján elképesztő sikereket aratott.
A számokból ekkortájt rendkívül sok alternatív változatot is készítettek, valamint sok szerzeményt nem is tartottak kiadásra alkalmasnak. Ilyen kislemez változat lett a zongorás Speed King. Későbbi kiadású szerzemények: Cry Free (1977 Powerhouse), Grabsplatter, The Bird Has Flown Gillanes változata (New, Live And Rare vol.3 1977), Jon Stew, Jam Stew.
Az In Rock révén a Deep Purple 1970 végére már a világ egyik legsikeresebb hard rock együttesének számított. A következő album munkálatai eltérő időpontokban zajlottak 1970 szeptemberétől 1971 júniusáig. Közben az együttes folyamatosan koncertezett világszerte. A Harvest Records (Anglia) és a Warner (USA) által, Fireball címmel kiadott album eltérő időpontokban jelent meg az egyes országokban. Kanadában és az Amerikai Egyesült Államokban 1971 júliusában, míg Angliában és Európa többi részén 1971 szeptemberében. A Londonban rögzített anyag produceri munkálatait ismét maga a zenekar látta el. Azonban nemcsak a megjelenés időpontja változott az egyes országokban hanem a lemez tartalma is. A Demon's Eye című szerzemény nem szerepelt az amerikai és japán kiadásokon, helyette a kislemezként is megjelent Strange Kind of Woman volt hallható.
Zeneileg egy kísérletezősebb, progresszívabb album született, mint az In Rock. A dalok kevésbé sikerültek keményre, az albumon a változatosság került előtérbe. Az előző anyagra hajazó gyors címadó dal a koncertek állandó darabjává vált, de emellett olyan szerzemények kerültek fel a korongra, mint a country hatású Anyone's Daughter, amelyben Gillan humora is szerepet kapott, vagy a nagyrészt instrumentális The Mule rendszerint Ian Paice dobszólóját hivatott felvezetni a koncerteken. Az album leghosszabb szerzeménye a Fools tartalmazta Blackmore hírhedt cselló-szerű gitárjátékát. A dal közepén Blackmore komolyzenei ihletésű lassú melódiát játszik, amely úgy szól, mintha vonós hangszeren lenne előadva. A gitáros a hangerőszabályzó potméter csavargatásával érte el ezt a hatást, e megoldást azóta számtalan gitáros alkalmazza. Ugyan az együttes nem tartja egy klasszikus alkotásnak az albumot, Ian Gillannek a mai napig a Fireball a kedvenc Deep Purple albuma.
A kritikusok ismét dicsérték a zenekart, maga az album pedig az angol lemezlista 1. helyén nyitott. Az USA-ban 2001-ben aranyozódott be a Fireball, miután több mint 500 ezer darabot adtak el belőle.
Az album, csakúgy mint az In Rock ma már klasszikusnak számít, olyan muzsikusokat indított el a zenészi pályán, mint például Lars Ulrich a Metallica dobosa.
Szintén születtek olyan szerzemények, amelyek akkor csak kislemezre kerültek, mint az I'm Alone, vagy a Freedom és a Slow Train, amelyek csak az 1996-os ünnepi CD-n láttak napvilágot.
A megjelenést ismét temérdek mennyiségű élő fellépés követte, majd a zenekar számtalan TV fellépést is elvállalt. A turné alatt az együttes már írta az új dalokat a következő lemezére, így még a megjelenés napja előtt előadták egyes koncerteken a Highway Star című dalt.
Miközben folyt a Fireball album turnéja, a zenekar már írta a következő album dalait. A későbbi Highway Star "elődjét" a turné első portsmouthi koncertjére vezető úton írták a turnébuszban – és elő is adták élőben – válaszul egy újságírónak, aki megkérdezte, hogy állnak új számok írásával. A dal ebben a formájában az 1971-es berlini videofelvételen látható. Az együttes 1971. decemberében Svájcba utazott, hogy rögzítse hatodik nagylemezét. A felvételekre Montreuxban került sor december 6-a és december 21-e között. Az anyag 1972. március 1-jén jelent meg az EMI és a Warner Bros. Records kiadásában. Az album a Machine Head címet kapta, a felvételek eredetileg pedig a Rolling Stones Mobile Studio-ban zajlottak volna, de ez a terv Gillan májgyulladása miatt nem valósult meg. A zenekar ezt követően utazott Svájcba. A felvételek Svájcban készültek, a Montreuxi Grand Hotelben. A helyi lakosság gyakran panaszkodott a hangerő miatt, így az együttes kénytelen volt hangszigetelő matracokat használni a felvevő helyiségben.
A Machine Head megjelenésével a zenekar mind művészileg, mind kereskedelmileg a csúcsra ért. Máig ez a legsikeresebb albumuk, megjelenésekor Angliában listavezető lett, de az USA-ban is a 7. helyig jutott, ahol 118 hétig maradt benn a Billboard 200-as listájában. Az album felbecsülhetetlen hatást gyakorolt a heavy metal műfaj fejlődésére is, a Led Zeppelin cím nélküli  (Led Zeppelin IV) és a Black Sabbath Paranoid albuma mellett, gyakran a brit hard rock/heavy metal harmadik legfontosabb lemezeként emlegetik. Az album olyan klasszikusokat tartalmazott, mint a koncertek állandó nyitódarabjává váló Highway Star (akkordmeneteit Blackmore egy Bach-téma hatására dolgozta ki) a közönségkedvenc Lazy, vagy a koncerteken improvizációkkal kiegészített Space Truckin. A Smoke on the Water pedig a zenekar leghíresebb dalává vált, ennek kezdő gitárriffje a 20. századi zenetörténelem egyik leghírhedtebb momentumává vált. Az "évezred gitárriffje" címet is birtokló dal arról is híressé vált, hogy a legtöbb rockgitáros általában ezt a dalt tanulja meg először. A dal megtörtént eseményről szól: a felvételek ideje alatt Frank Zappa Montreuxben tartott épp koncertet, aminek során a helyszínül szolgáló kaszinó kigyulladt. Gillan állította, hogy látott egy alakot, aki jelzőrakétát lőtt a sátor mennyezetébe, az gyújtotta fel az épületet.
Az album nemcsak kereskedelmileg aratott óriási sikert, de a kritikák is kedvezőek voltak. Lester Bangs, a Rolling Stone kritikusa dicsérte a lemezt, bár egyes dalszövegeket gyengének talált. Eduardo Rivadavia, az Allmusic kritikusa pedig minden idők egyik legalapvetőbb hard rock albumának nevezte a korongot.
Ekkoriban a "világ leghangosabb" zenekarának is hívott Deep Purple, már olyan sikereket tudhatott magáénak, hogy azzal csak a Led Zeppelin és a Black Sabbath vetekedhetett a hard rock/heavy metal előadók közül. Ian Gillan a középfekvésekben is erős, de a magasabb regiszterekben is tiszta énekhangja, Blackmore egyedi és energikus gitározása, Lord hol klasszicizáló, hol lírai orgona játéka, valamint a Glover-Paice ritmusszekció feszes, ötletes alapozása adta az alapját az együttes sajátos zenei világának. Az album megjelenése után, 1972. március 18-án megjelent egy Never Before című kislemez, B-oldalán helyett kapott az együttes egyik leghíresebb lírai szerzeménye a When a Blind Man Cries is.
Ezt követően világkörüli turnén vettek részt, amelynek egyes állomásain a skót Nazareth volt az előzenekar. Négy észak-amerikai turné után az együttes 1972 augusztusában Japán felé vette az irányt. A tokiói és oszakai koncertek rögzítésre is kerültek, egy koncertlemez kiadásának céljából. Az EMI és a Warner Bros. Records kiadásában megjelenő Made in Japan tökéletes lenyomata a csúcskorszakát élő együttes élő fellépéseinek. A hosszas improvizációkkal, dzsemmelésekkel tarkított dalokat augusztus 15-e és 17-e között rögzítette a zenekar. A dupla formátumban megjelenő album (amelyet kiegészítettek egy koncert Black Night kislemezzel) világszerte óriási sikert aratott, szokás minden idők egyik legjobb koncertlemezének is nevezni. Az anyag eredetileg csak Japánban került volna kiadásra, de az együttes látván a sikert, belement a nemzetközi terjesztésbe is. Jon Lordnak ez a kedvenc Deep Purple albuma két hét alatt platinalemezzé vált. A ma már legendás koncertlemez hatását mi sem bizonyítja jobban, minthogy a Dream Theater 2006-ban kétszer is előadta a teljes albumot. A koncertekről készült felvétel az együttes saját kiadójánál, az YtseJam Records-nál vált hozzáférhetővé.
1972-től Blackmore és Gillan között azonban eléggé ellenségessé vált a légkör. A koncertlemez szerkesztését is Glover és Paice felügyelte csak. Blackmore a zenekarból már ekkor ki akart válni. Mivel a Deep Puple ekkoriban a világ egyik legismertebb rockzenekarának számított, a menedzserek a felbomlást megelőzendő további turnésorozatra küldték a zenekart.
Az együttes még a Machine Head turnéja alatt elkezdte írni következő albumának dalait. A felvételek a Rolling Stones Mobile Studio segítségével Róma és Frankfurt városában kerültek rögzítésre, 1972 júliusában és októberében. Az anyag produceri teendőit ismét a zenekar látta el. Az album Who Do We Think We Are címmel 1973. január 26-án (USA) és 1973 februárjában (Anglia) jelent meg az EMI és a Warner Bros. Records kiadásában. Az album ugyan sikeres volt, de elődjéhez képest visszafogottabb eladásokat produkált. Angliában a 4., míg az Amerikai Egyesült Államokban a 15. helyig jutott a lemezlistákon. Utóbbi országban 1973. április 11-én vált aranylemezzé, miután eladták belőle az 500 ezredik példányt is.
A korong Svédországban, Norvégiában, Olaszországban és Ausztriában is a listák élére került.Ugyan zeneileg egy erős album született, a Who Do We Think We Are nem vált akkora klasszikussá, mint három elődje. Az 1970 és 1973 között készült négy stúdióalbum közül sokan ezt a lemezt tartják a leggyengébbnek. A korongról csak a klasszikus Blackmore riffel indító Woman from Tokyo vált slágerré, amelyet az együttes a koncerteken akkor soha nem játszott. Emellett a lemez olyan dalokat is tartalmazott, mint a rock n' rollos Smooth Dancer, vagy a blues-os Place In Line. Blackmore próbálta Gillan formabontó újításait megnyirbálni (Our Lady, Painted Horse), ám Gillan több helyen ennek keményen ellenállt.
Az albumot már a kritika sem dicsérte annyira, mint elődjeit, a zenekaron belüli feszültség pedig egyre csak nőtt. Főleg Gillan és Blackmore viszonya kezdett egyre jobban elmérgesedni. Gillan koncertteljesítménye ekkoriban már meglehetősen ingadozó volt, ezt Blackmore gyakran a szemére vetett. A gitárosnak egyre inkább nem tetszett Gillan hangja, és ezen véleményét nem rejtette véka alá. Kettejük viszonya odáig fajult, hogy Gillan megpofozta Blackmore-t, de úgy, hogy az énekesnek eltörött a keze. Blackmore ez idő tájt egyre inkább hajlott a más zenészekkel való munkára, többek között ekkor ismerte meg Ronnie James Dio énekest is, akit Roger Glover mutatott be neki (Dio később Blackmore zenekarának, a Rainbownak az énekese lett).
A Who Do We Think We Are megjelenése után az együttes június végéig még turnézott a világ körül, de ekkoriban már igencsak kérdéses volt a csapat jövője. Az új lemezről mindössze a "Mary Long" c. számot játszották, azt se mindig. Ennek ellenére 1973-ban a Deep Purple volt a "legkeresettebb művész" az Amerikai Egyesült Államokban. Tovább rontotta a helyzetet, mikor Blackmore májgyulladást kapott. A Lord-Glover-Paice-Blackmore-Gillan felállású Deep Purple utolsó koncertjére 1973. június 29-én Oszaka városában került sor. Gillan a befejező szám a Space Truckin után tudatta a közönséggel, hogy elhagyja a zenekart. A csalódott, feldühödött közönség a küzdőtéren elhelyezett székeket összetörte. Ian Paice a dobszerelését a színpadon felrúgta, majd átgázolt rajta. Az eset után Roger Glover is elhagyta az együttest.
Gillan Ian Gillan Band néven új együttest hozott létre, amely egy jazz-rockosabb irányba indult el. Az énekes Gillan névre keresztelt formációjával tért vissza a hagyományosabb hard rockhoz, 1978-ban.
Roger Glover producerként dolgozott tovább, többek között olyan együttesek számára, mint a Judas Priest vagy a Nazareth. Emellett 1976-77-ben szerepelt David Coverdale szólózenekarában is.
Lord-Paice és Blackmore ismét hármasban maradt, majd nekiláttak új tagokat keresni. Az eseményeket nagy kíváncsisággal figyelte a korabeli rocksajtó. Roger Glover helyére Glenn Hughes került, a mérsékelten sikeres Trapeze zenekarból. A Trapeze több albumot is kiadott 1969-es megalakulása óta, ezeken a blues alapú hard rockot funk hatásokkal tették színesebbé. Az új énekes személye azonban szájhúzásra késztette a rajongókat és a zeneipart is. A legtöbben úgy gondolták, hogy egy ismert énekes fogja átvenni Ian Gillan helyét, erre az együttes egy teljesen ismeretlen énekest mutatott be, az 1951-ben született David Coverdale személyében.
Blackmore-nak tetszett Coverdale férfias, blues-os hangja, így Coverdale vetélytársa Angus Cameron McKinlay sohasem lehetett Deep Purple énekes (Glenn Hughes még Coverdale érkezése előtt meg volt róla győződve, hogy a Deep Purple Paul Rodgers egykori Free énekes bevételét tervezi, ám Rodgers pont ez idő tájt indította be a Bad Companyt.) Így 1973 júniusában kialakult a Deep Purple harmadik felállása (Mark III).
Az új felállású együttes 1973 novemberében Svájcba utazott, hogy elkészítse a soron következő nagylemezt. A Burn címet kapott album felvételeire 1973 novemberében kerített sort a zenekar, produceri munkálatait szokásukhoz híven maguk látták el. Az albumot az EMI mellett az együttes saját kiadója a Purple Records jelentette meg, 1974. február 15-én. Az anyag nyitó és címadó dala a Burn hamar klasszikussá vált, kezdő gitártémája az egyik legismertebb Blackmore riff. Emellett még a Mistreated ballada a legismertebb az albumról Coverdale bizonyította énekesi kvalitásait. Mivel Glenn Hughes Coverdale-hez hasonlóan elképesztő hangterjedelemmel rendelkezett, a zenekar kihasználta az ő hangját is, így a dalokat Hughes és Coverdale énekelte koncerten és lemezen egyaránt. Ketten olyan vokális megoldásokat dolgoztak ki, amelyeket korábban nem lehetett hallani az együttestől. Maga az album ismét egy kreatív és ereje teljében levő együttest mutatott, amely zenéjébe nem fél belecsempészni a funk hatásokat sem. Bár ezek a Covardale és Hughes személyéhez köthető momentumok csak a következő két albumon váltak hangsúlyossá.
Az együttes 1974. április 16-án fellépett a hírhedt California Jam fesztiválon is, amelyen több mint 200 ezer ember vett részt. A rocktörténelmi eseményt az USA-ban közvetítette az ABC televízió is. Olyan együttesek léptek még fel, mint a Black Sabbath, az Emerson, Lake & Palmer, az Earth, Wind & Fire, az Eagles, a Seals and Crofts, a Rare Earth vagy a Black Oak Arkansas. Az eseményt világkörüli turné követte, miközben a Burn album olyannyira sikeresnek bizonyult, hogy Amerikában bekerült a Top 10-be is.
1974-ben a Deep Purple-nek már évek óta szupersztár gázsi járt egy-egy koncertért, nem volt ritka eset, hogy 20-30 ezer dollárt kaptak egyetlen fellépésért. Ekkoriban az együttes egyik menedzsere Tony Edwards a csapat körüli tevékenységét védencére Rob Cookseyra bízta. Az együttes és menedzserei az angol adótörvények elől menekülve áttették székhelyüket különböző országokba (a zenekar Kaliforniában székelt, Edwards Olaszországot választotta, John Coletta pedig Párizsba költözött). Ez az eset jól példázta, hogy az együttes és a szakemberek között egyre hűvösebbé vált a viszony. Azonban a zenekari tagok között is volt némi konfliktus, főleg Hughes és Coverdale között. Mindkettejük egyre többet akart énekelni, ami konfliktusokhoz vezetett. 1974 augusztustusában bevonultak a müncheni Musicland Studiosba, hogy felvegyék az új albumot. Az 1974. december 10-én az EMI/Warner Bros. Records kiadásában megjelenő album, produceri munkálatait, a zenekar mellett Martin Birch látta el. A Stormbringer címet kapott album borítójának alapját egy híres fotó szolgáltatta, amit Lucille Handberg készített 1927. július 8-án. Handberg a Jasper (Minnesota állam) városa felé közeledő hurrikánt fényképezte le. A "Stormbringer" kifejezés korábban pedig Michael Moorcock több regényében is olvasható mágikus kardot jelent.
Zenei szempontból felerősödtek a funk és a blues hatások egyáltalán nem tetszettek Blackmore-nak. A gitáros azonban nem tiltakozott, inkább beletörődött a ténybe, hogy Hughes és Coverdale egyre jobban belefolyik a dalszerzésbe. Hughes a funk, míg Coverdale a blues vonalat erőltette. Az olyan dalokat, mint a Lady Double Dealer, a The Gypsy, vagy az album talán legismertebb dala a Soldier of Fortune, gyakran játszották a rádiók is. Tovább nőtt a zenekaron belüli feszültség, mikor Blackmore a Quatermass Black Sheep of the Family című dalát akarta eljátszani, de a többiek leszavazták az albumról (ez később a Rainbow első albumán jelent meg). A jól csengő Deep Purple név ismét listás sikereket hozott. Amerikában a 20. helyre, míg Angliában a 6. helyre került az album. A lemez a rajongók többségének csalódást okozott, a kritikusok pedig a valaha született leggyengébb Deep Purple albumnak tartották. A megjelenést ismét világkörüli turné követte, az Elf előzenekarral. Blackmore egyre inkább szimpatizált Ronnie James Dióval, az Elf énekesével, de Jon Lord is elindult a saját útján. Tony Ashton és Ian Paice társaságában adott egy koncertet szeptember 15-én. Ennek ellenére a Deep Purple iránt óriási volt az érdeklődés. 1974. szeptember 18-án, Brémában óriási botrányt keltettek, mikor a 4000 férőhelyes csarnokon kívül maradt 12 ezer rajongó kövekkel kezdte hajigálni az épületet. A tömeget a rendőrség könnygázgránátok bevetésével oszlatta szét.
1975 márciusában Belgrádban adtak koncertet, ahol Blackmore összetörte a gitárját, majd bejelentette távozását. Ezt követően Ronnie James Dio-val, valamint az Elf tagjaival létrehozta a Rainbow együttest, mellyel jelentős sikereket ért el.
A négyesben maradt Deep Purple több tagja is projektekbe fogott. Jon Lord nekilátott Sarabande című szólóalbuma munkálatainak, ami 1976-ban jelent meg, Glenn Hughes pedig David Bowie-val tervezett közös lemezt. Az együttes nekiállt megkeresni Blackmore utódját. Az első jelölt Clem Clempson volt, aki olyan zenekarokban játszott korábban, mint a Humble Pie, a Colosseum, vagy a Greenslade. Coverdale felvetette az ötletet, hogy mi lenne ha Tommy Bolint kérnék fel az együttműködésre. Bolin azonban később úgy nyilatkozott, hogy magától jelentkezett a meghallgatásra. A korábban számtalan együttesben megforduló (Zephyr, Denny & The Triumphs, American Standard) Bolin Billy Cobham legendás 1973-as Spectrum albumán is gitározott, amely a korszak egyik legünnepeltebb fúziós jazz albuma volt. A félig indián származású Bolin elfogadta a meghívást, akinek bluesos, jazzes stílusa nagyon megtetszett az együttesnek, habár technikailag nem volt olyan képzett, mint Blackmore. A Bolin-Lord-Paice-Coverdale-Hughes felállás a Deep Purple negyedik felállása volt (Mark IV), s ez 1975 júniusában szilárdult meg.Ugyan Bolinnak 1975-ben megjelent meg Teaser című szólóalbuma nem akadályozta a Deep Purple új albumának stúdiómunkálatait, amely 1975 augusztusától, 1975 szeptemberéig tartottak. A produceri munkához az együttes ismét Martin Birch szakembert kérte fel, az albumot pedig az EMI és a Warner Bros. Records adta ki, 1975. október 10-én. A müncheni Musicland Studiosban rögzített Come Taste the Band címet kapott anyag ismét erősen a funk és a blues befolyása alatt készült, de több hard rockos pillanatot tartalmazott, mint elődje, valamint jobb kritikákban is részesült.
A lemezre rögzített énektémák nagy részét Hughes énekelte, ezek közül a Gettin' Tighter és a You Keep on Moving a koncertek állandó darabjává váltak. Az anyag nem aratott akkora sikert, mint elődjei, ezáltal rendesen megosztotta a rajongótábort. Egyesek dicsérték a zene színvonalát, valamint a Bolin-Coverdale-Hughes trió dalszerzői tehetségét, mások azonban nem is tekintették „igazi” Deep Purple korongnak (az utóbbiak táborát erősíti Ian Gillan is). Angliában csak a 19. helyig jutott az anyag, míg Amerikában a 43. helyig tudott emelkedni. Angliában 60 ezer darabot adtak el belőle a megjelenéskor.A megjelenést követő turné 1975 végén indult új-zélandi és ausztráliai dátumokkal. Indonéziában az együttes menedzsere Rob Cooksey ajánlatot kapott, hogyha leköt 7000 embernek két koncertet, akkor 11 ezer dollárt kapnak cserébe. A nevetségesen alacsony gázsi miatt komoly vita alakult ki, ennek következtében az együttes testőre Patsy Collins egy liftaknába esett. A hatemeletes zuhanás után elvitte a mentő, de útközben meghalt. Cookseyt, Glenn Hughest és egy másik testőrt gyilkosság vádjával letartóztatták. A történtek ellenére az együttesnek meg kellett tartania a koncertet, ami mindössze 20 percig tartott, miután zavargás tört ki a nézőtéren. Az együttes tagjai 2000 dollár fejében visszakapták útlevelüket és elhagyhatták az országot.
A drogfüggő Tommy Bolin a turné alatt olyannyira belőtte magát, hogy nem tudta a bal kezét mozgatni. A koncertek lemondása azonban további botrányokat okozott volna, így a színpadon Bolin csak a legegyszerűbb akkordokat tudta lefogni, a szólókat pedig Jon Lord játszotta.
Az 1976. januári amerikai turnén Bolin már rendbe jött, azonban a zenekaron belül egyre rosszabb lett a hangulat. Tovább rontott a helyzeten, hogy az európai rajongók nem fogadták el Blackmore helyén Bolint. Az együttes olyan gyenge koncerteket produkált, hogy azt Lord és Paice már nem bírta elviselni, ezért 1976. március 15-én a liverpooli Empire Theatre-ben adott koncert közben felkeltek hangszerük mögül és vissza sem jöttek többé.
Ezzel egyértelművé vált, hogy a Deep Purple befejezte pályafutását. Ugyan a sajtóban megjelentek olyan kijelentések, miszerint a zenekar a csúcson akarja abbahagyni, ezeket a mondatokat azonban maga a zenekar sem vette komolyan.
A feloszlást követően Bolin Jeff Beck mellett bukkant fel, azonban az együttműködés nem tartott sokáig, ugyanis Bolin 1976. december 4-én drogtúladagolásban elhunyt. Lord és Paice Tony Ashtonnal fogott össze. A Paice, Ashton & Lord 1977-ben egy Malice in Wonderland című albumot adott ki, majd Lord és Paice is David Coverdale Whitesnake-ében kötött ki. Hughes egy szólóalbumot adott ki, de dolgozott számtalan előadó mellett Pat Travers gitárossal is, majd a Black Sabbath tagja lett, mígnem szólókarrierbe nem kezdett.
1980-ban a Long Beachi arénába koncertet hirdettek, miszerint fellép a "The New Deep Purple" a speciális vendég pedig Rod Evans lesz. A hír nem volt igaz, mindössze Rod Evans az együttes korábbi énekese így akart extra bevételekhez jutni. Az együttes tagjai a Los Angeles Times hasábjain tisztázták a szituációt, Evans-ot pedig 672 ezer dollár kártérítésre szólították fel, mert jogtalanul használta a Deep Purple nevet.
1984. áprilisában a Friday Rock Show-ban bejelentették, hogy újra összeáll a klasszikus Lord-Gillan-Glover-Blackmore-Paice felállású Deep Purple. Habár Ian Paice dobosnak érvényes szerződése volt Gary Moore-ral, a gitáros nem akart útjába állni az újraegyesülésnek, így nagylelkűségéből kifolyólag megtörtént az újraegyesülés. Az együttes a PolyGram Records és a Mercury Records kiadókhoz szerződött, majd 1984. augusztusában stúdióba vonult, hogy rögzítse visszatérő albumát. Az együttes által producelt album 1984. szeptember 16-án jelent meg.
A Perfect Strangers címet kapott korongot óriási várakozás előzte meg, így az album 5. lett az angol, míg 17. az USA lemezeladási listákon. Utóbbi országban 28 hétig szerepelt a Billboard 200-as listáján.
Az album vegyes fogadtatásban részesült Deborah Frost a Rolling Stone kritikusa mindössze két csillagot adott rá a lehetséges ötből, de az Allmusic is csak két csillaggal jutalmazta. A korong inkább az évek múlásával győzte meg a kritikusokat, a rajongók már a megjelenéskor is szorgalmasan vették. Az album az együttes egyik legkeményebb lemeze lett, csupa súlyos dal került fel rá. A címadó Perfect Strangers kislemezen is megjelent, 1985-ben. A nagylemez érdekessége, hogy a dalokat Gillan-Blackmore és Glover írta, Paice és Lord csak a Nobody's Home című számban szerepel szerzőként. A korongról a nyitó Knocking at Your Back Door az egyik legismertebb dal a koncertprogramban is helyt kapott, de ezen a korongon szerepel a Gypsy’s Kiss is, az együttes egyik leggyorsabb dala. A kazetta és későbbi CD változatra a "Son Of Alerik" és a Not Responsible című dal is felkerült, azon kevés Purple dal egyike, amelyekben káromkodás hallható.
A lemezt követő turnéra olyan hamar elkeltek a jegyek, hogy az együttesnek be kellett iktatnia még néhány állomást az eredeti programba, hogy minden rajongó láthassa őket. A világkörüli turné pénzügyi szempontból is óriási sikert aratott. Az együttes szerepelt az 1985-ös Knebworth fesztiválon is. Ez a koncert az év egyik legnagyobb zenei eseményének számított. Ugyan a Return Of The Knebworth Fayre című előadáson szakadt az eső, ennek ellenére több mint 80 ezer ember nézte meg őket. A fesztiválon még fellépett a Scorpions, Meat Loaf, a Bernie Marsden's Alaska, a Mama's Boys, a Blackfoot, a Mountain és az UFO is. A koncertet az 1991-ben megjelent In the Absence of Pink album dolumentálta.
Az együttes a világturné lecsengése után ismét stúdióba vonult. Saját producerkedésével készítette el 1986-ban az együttes 12. nagylemezét a Mercury Records és a Polydor Records adta ki. Az 1987. január 12-én The House of Blue Light címmel megjelenő albumot nagyrészt pozitívan fogadta a kritika. Az anyag szemben a Perfect Strangers már-már heavy metalos keménységével egy könnyedebb hangvételű album lett, egyes dalain érezni lehetett a korszak slágercentrikus rockbandáinak a hatását. Gillan elárulta, hogy szerinte az albumból hiányzik a "lélek", Lord pedig nagy hibának tartotta, hogy megpróbálták modernizálni a zenekar hangzását".
Az anyag a rajongók között is meglehetősen vegyes fogadtatásban részesült. Bad Attitude dalára videó is készült [1].
Az együttes a kislemezként kiadott Call Of The Wild dalt is megfilmesítette [2], míg a Mad Dog a zenekar keményebb oldalát villantotta meg.
A megjelenést újabb világkörüli turné követte, ennek során Magyarországon is felléptek. 1988-ban egy Nobody’s Perfect című koncertalbum jelent meg, amelyen helyet kapott a Hush új stúdióváltozata is, az együttes fennállásának 20. évfordulója alkalmából. Ekkortájt Gillan és Blackmore között ismét megromlott a viszony. Blackmore többször az énekes szemére vetette, hogy az évek múlásával igencsak megkopott a hangja. Blackmore kijelentésében volt igazság, ennek ellenére Gillan ismét megharagudott. 1989-ben végül távozott is az énekes.
Ian Gillan utódja a Survivor frontember Jimi Jamison lett volna, azonban Jamison szerződéses kötelezettségei miatt ez nem valósult meg. Ezt követően a zenekar úgy döntött, hogy Ritchie Blackmore Rainbowjának egykori énekesét Joe Lynn Turnert veszik be az együttesbe. A Blackmore-Glover-Paice-Lord-Turner felállás megszületésével, 1989. decemberében kialakult a Deep Purple ötödik felállása (Mark V). A zenekar ezt követően stúdióba vonult, hogy rögzítse 13. nagylemezét. A BMG (Anglia), és az RCA (USA) által kiadott album, 1990. októberében Slaves and Masters címmel jelent meg. A Roger Glover producerkedésével készült albumon, a The House of Blue Light anyaghoz hasonlóan ismét erősen jelen volt az amerikai arena rock hatása is. Az anyagot a kritika nem fogadta lelkesen, de a rajongókat is eléggé megosztotta az anyag. A "Deep Rainbow"-nak is csúfolt album olyan dalokat tartalmazott, mint a Fire in the Basement, vagy a kislemezként is kiadott King of Dreams, erre videót is forgattak [3]. A Love Conquers All szintén meg lett filmesítve [4], kislemezként is megjelent, 1991-ben. A Too Much Is Not Enough számnak pedig Al Greenwood volt a társszerzője, aki a Foreignerben kezelte a billentyűs hangszereket 1976 és 1980 között. A stúdiózás során született meg a Slow Down Sister is, ez azonban nem került fel a nagylemezre, de ugyanígy járt a Fire Ice and Dynamite című szerzemény is, amely az azonos című filmben is felcsendült.
A megjelenést követően a zenekar világkörüli turnéra indult. Ennek során Izraelben is koncerteztek. Az európai turné pénzügyileg is sikert aratott, sokan dicsérték az együttes színpadi produkcióját. Ebben nagy szerepet játszott az is, hogy a Slaves and Masters dalai mellett, a koncertprogram nagy részét az MK II felállás által írt dalok, valamint a Burn, tették ki. A turné végeztével ez a felállás nekilátott megírni a következő nagylemezt, ám a dalokat Joe Lynn Turner már nem énekelhette fel. Az együttes 1993-ban ünnepelte fennállásának 25 éves jubileumát, ezért a kiadó azt tanácsolta, hogy hívják vissza Ian Gillant. Jon Lord ekkoriban azt nyilatkozta, hogy Ian Gillan a legmegfelelőbb énekes a Deep Purple számára, így a zenekar is örömmel hívta vissza Gillant. Kivéve Blackmore-t, akit csak 250 ezer dollárral lehetett meggyőzni.
Ezt követően a Gillan-Glover-Paice-Lord-Blackmore felállású zenekar (utoljára) stúdióba vonult, hogy rögzítse 14. nagylemezét. Az 1993. júliusában megjelenő The Battle Rages On című albumot angliában a BMG, míg az USA-ban a Giant Records adta ki. Az anyag produceri munkálatait Thom Panunzio és Roger Glover látta el. Az anyag ugyan méltó a Deep Purple névhez, nem győzte meg maradéktalanul a kritikusokat. Ennek ellenére a címadó The Battle Rages On a későbbi koncerteken is sikert aratott. Az album másik leghíresebb szerzeménye az Anya.
Joe Lynn Turner a "The Cattle Grazes On" ("a csorda legel tovább") kifejezéssel illette az albumot. Ezzel arra utalt az énekes, hogy a The Battle Rages On eredetileg sokkal keményebb hangzású albumnak készült, de a visszatérő Ian Gillan átdolgozta a dalok jó részét.
Újdonságot jelentettek a lemez borítóján megjelenő okkult szimbólumok is, amelyek iránt korábban a zenekar egyáltalán nem mutatott érdeklődést. Az albumot promotáló turné ismét sikeresnek bizonyult, ám Blackmore és Gillan kapcsolata ismét rosszra fordult. Blackmore nem volt elégedett Gillan énekteljesítményével, ezért 1993 novemberében kilépett az együttesből. Ezt követően kiadott egy Rainbow albumot, majd feleségével Candice Night énekesnővel 1997-ben létrehozta a Blackmore’s Night együttest, mellyel a mai napig folk és reneszánsz hangulatú lemezeket készít.
A Deep Purple ezt követően 1993 decemberében megtalálta Blackmore utódját. Az együttes új gitárosa Joe Satriani lett, aki szólólemezei révén ekkor éppen kereskedelmi sikereinek a csúcsán volt. A modern rockgitározást nagymértékben befolyásoló Satriani csatlakozásával, 1993. decemberében létrejött a Lord-Glover-Paice-Gillan-Satriani felállás. Ez a Deep Purple hatodik felállását jelenti (Mark VI). Az új felállás Új-Zélandon és Ausztráliában is adott koncerteket. Satriani hiába pótolta kiválóan Blackmore-t, szerződéses kötelezettségei nem tették lehetővé, hogy az együttessel maradjon. Kiválása után egy Come Hell or High Water című koncertlemez jelent meg, melyen 1993 őszén készült felvételek voltak hallhatóak. Az albumon még az MK II felállás volt hallható, Satrianival nem készültek felvételek.
Miután Satriani kénytelen volt elhagyni a zenekart, a Deep Purple ismét gitáros nélkül maradt. Az együttes választása Steve Morse-ra esett, aki korábban a Dixie Dregs, zenekarban szerzett magának komoly gitárhősi hírnevet, de felbukkant a Kansasben is. A Dixie Dregs fúziós jazz albumokat készített, majd Morse 1984-ben létrehozta a Steve Morse Band formációt, amelyben a jazz és a rock mellett, a country-nak és a blues-nak is nagy szerep jutott. Egymás után ötször nyerte el az "év gitárosa" díjat a tekintélyes Guitar Player magazin szavazásán, ennek alapján a Deep Purple tagjai is egyöntetűen Morse mellett tették le a voksukat. Morse csatlakozásával 1994 novemberében kialakult a Lord-Glover-Gillan-Paice-Morse felállás a Deep Purple hetedik felállását jelenti (MK VII).
Ezt követően az együttes ismét koncerteket adott, Morse először 1994 novemberében egy mexikói koncerten lépett fel az együttessel. A koncertek végeztével stúdióba vonult az ötös, hogy rögzítse 15. nagylemezét. A felvételek 1995-ben és 1996-ban zajlottak, az együttes producerkedése mellett.
A hangmérnöki teendőket Darren Schneider és Keith Andrews látta el. Angliában a BMG, míg az USA-ban a CMC International/Prominent Records adta ki az albumot, 1996 februárjában és áprilisában. A Purpendicular című korongot, nagyrészt pozitívan fogadta a kritika, kiemelve az anyag újszerű, kísérletező jellegét ( például az Aviator c. dal). Emellett az albumra olyan szerzemények kerültek fel, mint a Sometimes I Feel Like Screaming, vagy a súlyos Ted the Mechanic a koncerteken is rendre felcsendülnek. Az anyagon Jon Lord kevesebb szerepet kapott, inkább az új gitáros Steve Morse került előtérbe, így az album hangzása is keményebb, hard rockosabb lett. Az album címe szójáték a "merőleges" jelentésű perpendicular szóból, amellyel azonos a kiejtése.
A megjelenést egy hosszas brit turné követte, majd ezt követően felléptek a világ többi pontján is.
1997-ben egy Live at the Olympia ’96 című koncertlemez jelent meg, amely az 1996. június 17-én Párizsban rögzített koncertette örökített meg. A kiadvány borítóján az szerepelt, hogy a lemez "hivatalos bootleg", amelynek egyes fényképeit a rajongók készítették.
Ian Gillan előadásában ekkortájt volt utoljára hallható a Child in Time, amelynek magas sikolyai olyannyira megviselték az énekes hangszálait, hogy azóta sem szerepel a koncertprogramban.
Alig ért véget a turné, az együttes 1997-ben már ismét stúdióban volt, hogy rögzítse új albumát. A felvételek 1998-ig tartottak, az együttes producerkedésével. Az EMI és a CMC International gondozásában megjelenő album az Abandon címet kapta, mely 1998 májusában jelent meg. Az album címe egy szójáték Ian Gillantól: az "Abandon" (magárahagyott) szó olvasható "A Band On"-ként (az együttes működik) is – ahogy erre a borítón a címben található pontok is utalnak.
Zeneileg változatos és merész album született, de langyos fogadtatásban részesült. Az anyagot egyes rajongók máig nem tartják "igazi" Deep Purple lemeznek, de Steve Morse személyét sem fogadta egyöntetű siker. A Deep Purple stúdióalbumok között ez az egyetlen, ami tartalmaz egy korábban már megjelent számot: a Deep Purple in Rock album Bloodsucker c. számának új változata felkerült az albumra Bludsucker címmel. Az együttes 1999-ben Ausztráliában is nagy sikerrel koncertezett, mely körútról a Total Abandon Australia ’99 című koncertalbum és videó formájában emlékezett meg a zenekar.
Ez idő tájt az együttes több koncert és válogatásanyagot is kiadott, melyek közül kiemelendő az 1999-es In Concert with the London Symphony Orchestra album. Az együttes 1999. szeptember 26-án az 1969-es Concerto for Group and Orchestra 30 éves jubiluema alkalmából, ismét a londoni Royal Albert Hall színpadán adott koncertet. Az est folyamán a Londoni Szimfonikus Zenekar társaságában adták elő a legendás Concerto for Group and Orchestra anyagát. Az esemény In Concert with the London Symphony Orchestra címmel 1999-ben CD-n, 2000-ben pedig DVD-n is megjelent. A nagyzenekart Paul Mann vezényelte, az este folyamán pedig olyan vendégek is színpadra léptek, mint Ronnie James Dio vagy Sam Brown (2001-ben Tokióban két hasonló koncertet adott a zenekar, erről a The Soundboard Series box szett-ben hallhatóak felvételek.)
Az együttes folyamatosa turnézott a 2000-es évek elején is (2000 nyarán egy kiadatlan dalt a Long Time Gone-t is rendre eljátszották), miközben folyamatosan jelentek meg a válogatás és koncertlemezek, a folyamat gyakorlatilag a mai napig tart. Igazi ritkaságok a gyűjtők számára, ugyanis a Deep Purple csak a legritkább esetben játszik el egy dalt kétszer ugyanúgy. A koncertlemezek és DVD-k száma ma már több, mint a soralbumoké (lásd a Diszkográfia c. fejezetet).
Ugyan az együttes aktívan turnézott, ennek ellenére a tagok nem hagytak fel projektjeikkel. Ian Gillan továbbra is folytatta szólókarrierjét, de Steve Morse sem oszlatta fel a Steve Morse Band és a Dixie Dregs formációkat.
2001-ben Jon Lord térdsérülése miatt az együttesnek kisegítő billentyűst kellett találnia. Választásuk a veterán Don Airey személyére esett, aki korábban olyan legendás zenekarokban játszott, mint a Whitesnake, a Black Sabbath, a Rainbow, Ozzy Osbourne, az Electric Light Orchestra, Gary Moore, a Ten, vagy Glenn Tipton.
Airey kiválóan pótolta Jon Lordot, aki egyre inkább a komolyzene területén szeretett volna tovább muzsikálni. Elhatározta, hogy visszavonul és a saját neve alatt fog tovább dolgozni. A zenekar elfogadta döntését, és közös megegyezéssel Don Airey-t választották meg utódjává. A Glover-Paice-Gillan-Morse-Airey összetétel 2002 márciusában szilárdult meg; ez a Deep Purple nyolcadik, egyben utolsó felállása (Mark VIII). Ezt követően a zenekar Oroszországban turnézott, majd 2002 szeptemberében Angliában adtak koncerteket. Ezek némelyikén elhangzott egy kiadatlan dal is, az Up The Wall. Ezeken a fellépéseken Jon Lord is játszott volt a Perfect Strangers dalban; az utolsó közös fellépésük Ipswich-ben volt.
Egy 2002-es angol koncertjük felvétele a négy DVD-ből álló Around the World Live box részeként jelent meg.
2003 januárjában stúdióban vonultak, hogy rögzítsék 17. nagylemezüket. A felvételek februárig tartottak; Michael Bradford producer egyúttal néhány dal szerzője is. A Los Angelesben rögzített anyag Bananas címmel 2003. szeptember 9-én az EMI és a Sanctuary Records kiadásában jelent meg. A Bananas címet kapott album egy erős formában lévő zenekart mutatott, és hosszú évek után ismét jó kritikákat kapott. A rajongók is jobban lelkesedtek, mint az Abandonért, bár az album címe és borítója nem aratott egyértelmű sikert. Az instrumentális Contact Lost számot a Columbia-katasztrófa emlékére írták. Érdekesség, hogy a Haunted című dalban női háttérvokál (Beth Hart) is hallható.
A lemez I've Got Your Number dalát már a 2002-es angol turnén is játszották, akkoriban Up The Wall címmel. A megjelenést ismét világ körüli turné követte; kétszer (Budapesten és Debrecenben) Magyarországon is felléptek. A turné 2004 augusztusi állomásainak némelyikén Joe Satriani és a Thin Lizzy lépett fel előttük. A koncerteken 6 dalt játszottak a Bananas lemezről.
2005 júliusában a kanadai Barrie (Ontario állam) városában léptek fel a Live 8 rendezvényen. Ekkoriban már végeztek a 18. stúdióalbum munkálataival. A Rapture of the Deep felvételeire 2005 márciusa és júniusa között került sor, a producer ismét Michael Bradford volt. A 2005. november 1-én megjelent lemezt Angliában az Edel, míg Amerikában az Eagle Records adta ki. A rajongókat meglepte a gyors tempó, hiszen a Bananas kiadása óta csak két év telt el. Bár a lemezt nem fogadták olyan lelkesen és jó kritikákkal, 0mint elődjét, a Rapture of the Deep elég sikeres volt — az amerikai Billboard listán a 43. helyig jutott, és Európa számos országában is bekerült a legjobb 20-ba.
Az album zenéje a Bananasra hajaz, azaz Hammond-orgonával megtámogatott blues alapú, brit hard rock muzsika.
A korongon szereplő Wrong Man c. szám a bebörtönzött gyermekgyilkos Wayne Williamsről szól, bár Ian Gillan a koncerteken a szöveget önmagára értelmezi.
Az albumnak 2006-ban megjelent egy speciális 2 CD-s kiadása is, amelynek második korongja koncertfelvételeket tartalmazott. 2006-ban újra megjelent a Come Hell or High Water koncertlemez. Ezt a Sony Music Entertainment a zenekar engedélye nélkül dobott piacra, ezért Ian Gillan felszólította a rajongókat, hogy ne vásároljanak belőle. 2006-ban és 2007-ben temérdek koncertlemezt adott ki a zenekar, pályafutásuk legkülönbözőbb időszakaiból.
2008-ban egy 4 DVD-ből álló kiadvány az Around the World Live látott napvilágot, amit a 2009-es History, Hits & Highlights '68–'76 című dupla DVD követett. A zenekar ezalatt is koncertezett; 2010-ben ismét felléptek Magyarországon.
Az együttes tervei között szerepel egy Gettin’ Tighter című DVD/Blue-Ray kiadása is, ez egy dokumentumfilmet takar. Az anyag a 70-es évek közepére fog fókuszálni, nemcsak Jon Lord és Glenn Hughes interjúk fognak rá felkerülni, hanem élő felvételek is a Hughes-Coverdale-Bolin-Lord-Paice felállásban játszó együttestől. 2012. július 16-án rákban elhunyt Jon Lord, az együttes legendás billentyűse, alapító tagja. 8 év után, 2013-ban új lemezzel jelentkezett a zenekar, ami a Now What?! címet kapta. Ennek folytatása 2017. április 7-én látott napvilágot Infinite címmel. Az albumról két kislemez jelent meg, a Time for Bedlam és az All I Got Is You. Az együttes a lemezzel együtt bejelentette a The Long Goodbye Tour névre keresztelt turnéját, ami 2017 májusában veszi kezdetét.
A tagok az együttes hosszú története során gyakran váltották egymást. A világhírnevet a 2. felállás hozta meg, amely 1984-ben újra összeállt. Ez a felállás a leghíresebb, az általuk felvett albumokat tartják a Deep Purple legjobb munkáinak. A 6. felállás az 1993-1994-es turnéra vonatkozik: a turné közben Ritchie Blackmore végleg kivált az együttesből, a hátralévő koncerteken pedig Joe Satriani játszott. Ez az egyetlen felállás, amelynek még nem jelent meg hivatalos felvétele.
A Deep Purple tagjai több más együttesben is játszottak, főleg az 1976-84 közötti feloszlás ideje alatt. Az együttesnek minden tagja játszott egyéb formációkban is. A Deep Purple egykori és jelenlegi zenészeinek a közreműködésével készült albumok száma a Deep Purple diszkográfia többszöröse, ezáltal a Deep Purple együttescsalád a rocktörténelem egyik legszerteágazóbb családfája. Ezért lentebb csak a legismertebb és legsikeresebb formációk olvashatóak.
A Ritchie Blackmore kiválásakor 1974-ben alakult Rainbow tekinthető a második Purple-nek, mivel egykori több tag is játszott itt illetve került később a Deep Purple-be (Roger Glover, Joe Lynn Turner, Don Airey). Az együttest Ritchie Blackmore hívta életre, miután kilépett a Deep Purple soraiból, hogy megvalósíthassa saját zenei elképzeléseit. Az együttes első albuma Ritchie Blackmore’s Rainbow címmel 1975-ben jelent meg, rajta az Elf együttes tagjai kísérték Blackmore-t. A következő Rainbow Rising albumra már csak Ronnie James Dio maradt Blackmore mellett. Ezen a lemezen Toney Carey kezelte a billentyűs hangszereket, Jimmy Bain basszusgitározott, és Cozy Powell dobolt.
1977-ben egy legendásnak számító koncertlemezt adtak ki On Stage címmel. Ezt követte a 3. nagylemez (Long Live Rock ’n’ Roll-1978), amely Ronnie James Dio utolsó alkotása volt a zenekarral. A Dióval készült Rainbow albumok a hard rock műfaj megkerülhetetlen klasszikusaivá váltak, s nagy hatást gyakoroltak a későbbi heavy metal és power metal zenekarokra is. Dio létrehozta a Dio zenekart, Blackmore pedig Graham Bonnet énekessel és a fantasy dalszövegek elhagyásával az amerikai piacot célozta meg. Később Joe Lynn Turner lett az énekes, de a Deep Purple 1984-es újjáalakulása után feloszlott a zenekar. Blackmore 1993-ban ismét elhagyta a Deep Purple-t, miután 1995-ben Doogie White énekessel elkészítette a Rainbow hattyúdalának számító, Stranger in Us All lemezt.
Az együttest Ian Gillan 1975-ben hozta létre, miután elhagyta a Deep Purple sorait. Az együttes három nagylemezt adott ki a 70-es évek második felében Gillan inkább a fúziós jazz irányába tett lépést. Az együttes Deep Purple-dalokat is játszott, amelyeket a saját dalok irányvonalához hasonlóan jazzes hangszerelésben adtak elő. Egy 1977-ben megjelent koncertlemez után Gillan feloszlatta az együttest, majd létrehozta a jóval rockosabb Gillan formációt. Ez a formáció a 70-es, 80-as évek fordulóján több nagylemezt is kiadott. Az együttesben az a Janick Gers gitározott aki később az Iron Maiden tagja lett. Gillan 1983-ban csatlakozott a Black Sabbath-hoz, majd egy évvel később az újjáalakuló Deep Purple-höz. A 80-as évek második felében szólókarrierbe kezdett, így saját neve alatt máig aktívan készít lemezeket és ad koncerteket.
Az együttest David Coverdale énekes hozta létre, miután 1976-ban feloszlott a Deep Purple. Coverdale először szólóban adott ki két lemezt, majd a 70-es évek végétől már a Whitesnake nevet használta. A Whitesnake korai albumai egy Led Zeppelin hatásokat sem nélkülöző blues alapú hard rock együttes képét mutatták, amely inkább Európában tett szert nagyobb rajongói bázisra. A zenekarnak tagja voltak Ian Paice és Jon Lord egykori Deep Purple zenészek is, de Don Airey is megfordult az együttesben aki később lett a Deep Purple tagja. A Purple 1984-es újjáalakulása után Coverdale újjászervezte az együttest. A 80-as éveknek megfelelő imidzset és hangzásvilágot alakított ki, hogy amerikában is ismertebb legyen a Whitesnake név.
Olyan modernebb felfogásban gitározó zenészeket gyűjtött maga köré, mint John Sykes, Adrian Vandenberg, Vivian Campbell vagy Steve Vai. 1987 című lemezük az évtized egyik legsikeresebb rocklemeze lett, amit a szintén sikeres Slip of the Tongue követett. A 90-es években gyakorlatilag megszűnt létezni az együttes, de Coverdale 2003-ban feltámasztotta a nevet. Ugyan azóta már több tagcsere is lezajlott, de Coverdale mellett biztos pontnak tekinthető a két gitáros Doug Aldrich és Reb Beach. Már velük készült el a pozitív kritikákban részesült Good to Be Bad album 2008-ban jelent meg.
Roger Glover 1974-ben lépett szólópályára, miután kikerült a Deep Purple soraiból. Zenekarával a 70-es évek második felében több lemezt is kiadott, amelyeken a pop és a pszichedelikus rock keveredett a hard rockkal. Emellett Glover sikeres produceri karriert futott be, szolgáltatásait olyan előadók vették igénybe, mint a Nazareth, a Judas Priest, a Status Quo, a Rainbow, a Pretty Maids vagy Ian Gillan. Utóbbi énekessel 1988-ban egy Accidentally on Purpose című albumot is kiadott, de saját zenekarával is adott ki lemezt a 80-as években. 2002-ben jelent meg a Roger Glover Band Snapshot című albuma, folytatását 2011-re tervezi a basszusgitáros.
Az együttest 1984-ben hozta létre a korábbi Dixie Dregs és Kansas gitáros Steve Morse. Az együttes albumait pozitívan fogadta a kritika, ennek ellenére szélesebb kereskedelmi sikerekkel sohasem büszkélkedhetett a zenekar. Az együttes zenéjében a fúziós jazz keveredik a hard rock, a blues és a country elemeivel. Morse 1994-ben lett a Deep Purple tagja ennek ellenére a Steve Morse Band-et (a Dixie Dregs-hez hasonlóan) nem oszlatta fel.
A Deep Purple egy hard rock zenekar, azonban zenéjükben számos más zenei elem is felfedezhető. Korai, a 60-as évek végén készült nagylemezeiken a korszak sikeresebb pop és rock előadóinak a hatását keverték pszichedelikus hangulatokkal és némi progresszív rockkal. Emellett előszeretettel hangoztatták dalaikban komolyzenei hatásaikat, e téren Jon Lord bizonyult a legaktívabbnak. Az együttes ekkoriban több dalában is idézett olyan zeneszerzőktől, mint Johann Sebastian Bach, Rimszkij-Korszakov, Ludwig van Beethoven, vagy Pjotr Iljics Csajkovszkij.
Az 1970-ben megjelenő Deep Purple in Rock albumon egy keményebb hard rockosabb irányba mozdultak el. 1970 és 1972 között kiadott négy nagylemezük a hard rock műfaj alapművei, amiket a Gillan-Glover-Blackmore-Paice-Lord felállás készített el. David Coverdale és Glenn Hughes csatlakozásával az együttes zenéjében megjelentek a funk hatások, valamint Coverdale jóvoltából felerősödött a blues is. Az 1984-ben megjelent Perfect Strangers az egyik legkeményebb albumuk, amelyet az 1987-es The House of Blue Light követett. Ez a lemez egy slágeresebb vonalra terelte az együttest, ennek zenéjébe befurakodott a 80-as évek arena rock. Steve Morse csatlakozásával visszatértek a brit hard rockhoz, habár az 1996 óta megjelenő albumok is tartalmaznak a korábbiaktól eltérő, szokatlan elemeket.
Az együttes legklasszikusabb és legsikeresebb korszakát az 1969 és 1973 közé tehető Gillan-Glover-Paice-Lord-Blackmore felállás képezi, ezért a rajongók többsége is ennek a felállásnak tulajdonítja az együttes védjegyszerű hangzásának a kialakulását. Az együttes sajátos zenei világának megalkotásában mind az öt tag maximálisan kivette a részét. Ian Gillan hangjára még a Deep Purple sikereinek kezdetén 1970-ben felfigyelt a szakma, mikor ő énekelte Jézus szerepét a Jesus Christ Superstar albumon. A középfekvésekben is erőteljesen éneklő Gillan hangjának érdekességét azok a rendkívül magas sikolyok adták, amelyek a védjegyévé váltak. Hangja azonban jelentősen "megkopott" az évek során, ezért több dalt is vagy leegyszerűsítve énekel, vagy már elő sem adja (Child in Time).
Jon Lord klasszikus zenei képzettsége ugyanúgy tetten érhető a dalokban, mint lírai énje. Jellegzetes hangzású Hammond-orgonajátéka az együttes félreismerhetetlen védjegye. A "Hammond úrának" is becézett Lord elsőként ötvözte a szimfonikus zenét a Hammondra épülő rockzenével. Ő vezette be a hangszert a keményebb hangzású rockzenébe. Emiatt sok időn keresztül nem a Hammond orgonákkal hagyományosan használt Leslie erősítőkkel játszott, hanem Marshall énekerősítőkkel érte el a védjegyének számító torzított Hammond hangzást.
A Glover-Paice párost gyakran nevezik a rocktörténelem egyik legjobb ritmusszekciójának is, ezek közül a dobost Ian Paice-t gyakran emlegetik úgy, mint "jazz dobost a rock zenészek között"Ritchie Blackmore-t szokás minden idők egyik legnagyobb hatású gitárosának nevezni, akinek sajátos stílusa jelentette a Deep Purple hangzásának egyik legfontosabb elemét. Játéka az újszerűség erejével hatott, ugyanis Blackmore eltért a blues-pentaton skáláktól, helyette játékában rengeteg moll (modális) skálát használt, ezáltal olyan szólókat alkotott, amelyek a 60-as évek végén, a 70-es évek elején még az újszerűség erejével hatottak. Ezért szokták is mondani, hogy Blackmore tudatosabban és professzionálisabban használta gitárját, mint kortársainak többsége. Stílusára a blues, a komolyzene, valamint a középkori muzsikák voltak hatással. Témáiban többször alkalmazott komolyzenei dallamíveket, ezért gyakran nevezik a neoklasszikus metal egyik legkorábbi előfutárjának is.
Az együttest a Led Zeppelin és a Black Sabbath mellett a hard rock egyik legelső és legfontosabb zenekarának tekintik, amely nagy hatást gyakorolt a később kialakuló heavy metalra is. A Konkret című német napilap egy 1980-ban megjelent cikke szerint a Deep Purple ugyanolyan "természetességgel szivárgott be a német nappalikba" a 70-es években, mint a Cream, a Beatles, a Rolling Stones vagy a Roxy Music.
Az együttes olyan későbbi zenekarokat inspirált, mint az Iron Maiden, a Europe, a Metallica, Rob Halford, Metal Church, Savatage, Opeth stb.
Blackmore gitárjátéka pedig olyan zenészeket inspirált, mint Vinnie Moore, Yngwie J. Malmsteen, Gary Holt, Steve Vai, Joe Satriani, John Norum és így tovább.
A Dream Theater 2006-ban két alkalommal is eljátszotta a teljes Made in Japan koncertlemezt, míg a VH1 pedig kinevezte az együttest a 22. "legnagyobb hard rock előadó"nak.
Legismertebb daluk a Smoke on the Water klasszikus gitárriffjét a világ legjobbjának is megválasztották már.
A dalt 2007. június 3-án több mint 2000 gitáros (korosztálytól és képzettségtől függetlenül) játszotta együtt, Kansas City-ben.
Nick Simper a zenekar első basszusgitárosa azt állítja, hogy Blackmore-nak mutatott egy riffet, ennek a Summertime c. dal Ricky Nelson féle feldolgozáa jelentette az alapját. (Ezt a motívumot azonban a Blues Magoos is feldolgozta We Ain't Got Nothin' Yet címmel, mellyel az 1966-os Psichedeleic Lollipop c. lemezük kezdődik) Simper állítása szerint Blackomre ebből a témából kerekítette ki a Black Night riffjét. Roger Glover megerősítette ezt a kiállítást egy a Rumba Magazine számára adott 1993-as interjújában. Nick Simper emellett kijelentette, hogy a Child in Time alapját egy It's a Beautiful Day dal a Bombay Calling képezi. Az említett zenekarral a Deep Purple együtt koncertezett négy alkalommal 1968. október 28. és november 1. közt San Franciscóban A Fillmore West nevű kultikus koncerthelyen. 2002-ben Ian Gillan megerősítette ezt a kijelentést egy indiai újságnak adott interjújában. A kialakult jogi helyzetet elrendezően a zenekarok menedzserei megegyeztek. Az It's a Beautiful Day zenekar is felhasználhatott egy Deep Purple számot, mégpedig 1970-ben megjelent, második albumán a Marrying Maiden címűn, melynek Don And Dewey c. dala a Purple Wring that Neck szerzeményén alapul.
A Deep Purple-koncertek alapvető részei voltak az improvizációk. A nagylemezeken három-négy perces dalokat a koncerteken gyakran 20 vagy 30 percig játszották. Kezdetben olyan dalokat bővítettek ki hangszeres betétekkel, mint a Mandrake root, vagy a Wring that neck. Utóbbinak egy 18 perces változatát előadták egy, a BBC számára 1970. február 19-én adott koncerten is. 1970. november 12-én egy stockholmi koncerten ez a dal már több mint 30 percig tartott, ez az eset jól példázta, hogy az együttes mennyire szabadon értelmezi élőben a dalait.
Az együttes koncertjeit nemcsak a dzsemmelések tették híressé; hírnevüket de az 1969-ben a londoni Royal Albert Hall színpadán adott koncertjükkel is öregbítették. A nagy hírveréssel beharangozott előadáson Jon Lord háromtételes concertóját adták elő a Királyi Filharmonikusok (Royal Philharmonic Orchestra) társaságában; a zenekart Malcolm Arnold vezényelte. Ez volt az első olyan alkalom, hogy rockegyüttes szimfonikus nagyzenekari kísérettel lépett színpadraIan Gillan és Roger Glover csatlakozásával a programban egyre inkább a Space Truckin és a Child in Time volt az a két dal, amelyekben az együttes teret engedett a hosszabb improvizációknak is.
Dalaik többségét máig nem játsszák kétszer ugyanúgy. David Coverdale és Glenn Hughes csatlakozásával az együttes a You Fool No One című számot nyújtotta az eredeti verzió többszörösére, ebbe gyakran beleszőtték a Space Truckin egyes részleteit, Ian Paice dobszólóját, a Space Truckin'-t pedig még hosszabban elnyújtották. A 80-as évek megváltozott zenei közegében az együttes már nem improvizált annyit a színpadon, mint korábban, erre azonban az egyre több dal miatt sem volt alkalmuk, bár a Space Truckin még a 80-as években is több mint 15 percig tartott. A Steve Morse dalokba belépése óta is estéről estére beleraknak apró részleteket, miáltal koncertjeik nem válnak rutinszerűvé.
A 70-es években a Purple-koncertek elengedhetetlen része volt Paice dobszólója, valamint Blackmore és Gillan egymásnak „felelgetése”. Eleinte a Rolling Stones Paint It Black száma adott okot a dobszólóra. A Demon's Eye című dalban követte le hangjával Gillan a Blackmore által lefogott hangokat, de ezt a megoldást később a Strange Kind Of Woman dalba szőtték bele. A koncertek állandó műsorszámává vált az a jelenet, mikor Blackmore összetöri a gitárját (Ian Paice is többször felrúgta a dobfelszerelését), de volt rá eset, hogy Jimi Hendrix példáját követve fel is gyújtotta azt. A színpad felett lévő hatalmas ponyva ettől lángra lobbant, a nézők pánikba estek. Egyesek szerint Blackmore így akarta megakadályozni az utánuk fellépő Yes koncertjét.
Több botrányt okozott a „mosoly nélkülinek” is nevezett gitáros, ezek egyike volt az 1974-es California Jam fesztivál, ahol Blackmore kijelentette, hogy csak sötétben, műfény világításban hajlandó fellépni. Kívánságát nem teljesítették, ennek ellenére színpadra lépett, de olyan ideges volt, hogy egy hozzá közel merészkedő operatőrt megtámadott a gitárjával. Nemcsak a kamerát tette tönkre, de a stáb emberét is megsebesítette. Ezután felgyújtotta, majd a közönség soraiba dobta a gitárját. A koncert végén az együttes menedzsere, John Coletta azonnal helikopterbe ültette, mielőtt elfajultak volna a dolgok.
Egy másik, legendás történetben Blackmore és Rod Stewart, a Faces énekese egymásnak esett egy szállodában, de amikor valaki megpróbálta szétválasztani őket, a két muzsikus inkább ellene fordult. Az incidens 25 ezer dollárjába került a Warner Bros. Recordsnak.
Az 1976 és 1984 közötti szünetet leszámítva gyakorlatilag 1968 óta, szinte megállás nélkül turnézik az együttes. 2007-ben csak Franciaországban több mint 40 koncertet adtak. Több mint 150 ezer jegy kelt el.Szintén 2007-ben a Planet Rock rádió hallgatói a Rapture of the Deep tour címen futó Deep Purple koncertsorozatot választották meg az év 6. legjelentősebb turnéjának. A Rolling Stones A Bigger Bang Tour című koncertsorozata csak 1% híján előzte meg a Deep Purple-t.
2008 februárjában a moszkvai Kremlben adtak koncertet Dmitrij Medvegyev kérésére. 2009-ben pedig a csehországi Liberecben adtak koncertet az FIS Nordic World Ski Championships 2009 rendezvényen.
Deep Purple 25 Years Anniversary World Tour, más néven The Battle Rages on Tour, 1993
Deep Purple Secret Mexican Tour (rövid bemelegítő turné Steve Morse gitárossal)
Shades of Deep Purple, #24 US 1968. szeptember, (Evans/Blackmore/Lord/Simper/Paice)
The Book of Taliesyn, #54 US 1968. december (Evans/Blackmore/Lord/Simper/Paice)
Deep Purple in Rock, #4 UK, #143 US (arany)1970 június (Gillan/Blackmore/Lord/Glover/Paice)
Fireball, #1 UK, #32 US (arany) 1971. szeptember (Gillan/Blackmore/Lord/Glover/Paice)
Machine Head, #1 UK (arany), #7 US (2x Platina) 1972. március (Gillan/Blackmore/Lord/Glover/Paice)
Who Do We Think We Are, #4 UK, #15 US 1973. február (Gillan/Blackmore/Lord/Glover/Paice)
Burn, #3 UK (arany), #9 US (arany) 1974. február (Coverdale/Blackmore/Lord/Hughes/Paice)
Stormbringer, #6 UK, #20 US (arany) 1974. december (Coverdale/Blackmore/Lord/Hughes/Paice)
Come Taste the Band, #19 UK, #43 US 1975. október(Coverdale/Bolin/Lord/Hughes/Paice)
Perfect Strangers, #5 UK (arany), #17 US (Platina) 1984. november (Gillan/Blackmore/Lord/Glover/Paice)
The House of Blue Light, #10 UK, #34 US 1987. január (Gillan/Blackmore/Lord/Glover/Paice)
The Battle Rages On, #21 UK, #192 US 1993. július (Gillan/Blackmore/Lord/Glover/Paice)
Concerto for Group and Orchestra, 1969. december (Gillan/Blackmore/Lord/Glover/Paice)
Deep Purple In Concert, 1970-1972 (Gillan/Blackmore/Lord/Glover/Paice – recorded live)
Made in Japan, 1972. december (Gillan/Blackmore/Lord/Glover/Paice – recorded live)
Made in Europe, 1975. május (Coverdale/Blackmore/Lord/Hughes/Paice – recorded live)
Live in London, (Coverdale/Blackmore/Lord/Hughes/Paice – recorded live for BBC radio in 1974)
Nobody's Perfect (live), 1988. július (Gillan/Blackmore/Lord/Glover/Paice – recorded live)
In Concert with the London Symphony Orchestra, 1999. szeptember (Gillan/Morse/Lord/Glover/Paice)
Kapuvári Gábor–Sebők Jánosː Deep Purple; Zeneműkiadó, Bp., 1987 (Csillagkönyvek)

A defensive back az amerikai futballban az összefoglaló neve azon játékosoknak a védelemben (defense), akik a védekező sorjátékosok és a linebackerek mögött állnak.
Ezeket a posztokat együttesen nevezik secondary néven is. Általában ők a legkisebb és a leggyorsabb játékosok a csapatokban. Fő feladatuk a passzok elleni védekezés, a wide receiverek blokkolása, de támadhatják a tight endet és a running backet.
a hetedik, ritka pozíció, amit neveznek dollarbacknek vagy quarterbacknek is. Nem tévesztendő össze a támadó csapat irányítójával.
A Deinonychus (nevének jelentése 'rettentő karom' – az ógörög δεινος / deinosz 'rettenetes', 'rettentő' és ονυξ/ονυχος / onüx/onükhosz 'karom' szavak összetételéből) a húsevő dromaeosaurida dinoszauruszok egyik neme. Egyetlen faját írták le, a Deinonychus antirrhopust. Ez a 3,4 méter hosszú állat a kora kréta korban (a középső apti–kora albai alkorszakban) élt, mintegy 115–108 millió évvel ezelőtt. Fosszíliáira az Egyesült Államok Montana, Wyoming és Oklahoma államaiban, a Cloverly- és az Antlers-formáció területén találtak rá, azonban feltehetően a Deinonychushoz tartozó fogakat találtak a keletebbre fekvő Maryland területén is.
Az 1960-as évek végén John Ostrom őslénykutató Deinonychusról írt tanulmánya forradalmasította a tudósok dinoszauruszokkal kapcsolatos gondolkodásmódját, elindítva az úgynevezett „Dinoszaurusz reneszánszt”, és lángra lobbantva a vitát arról, hogy a dinoszauruszok vajon melegvérűek voltak-e? Azelőtt a dinoszauruszokkal kapcsolatban az volt a közkedvelt elmélet, hogy vánszorgó, hüllőszerű óriások voltak. Ostrom szerint a kis test, a lapuló, vízszintes testhelyzet, a struccszerű gerinc és – különösen – a lábakon levő hegyes, görbe karmok arra utalnak, hogy ez az állat aktív és gyors ragadozó lehetett.Neve arra utal, hogy a hátsó lábai második ujján szokatlanul nagy méretű, sarló alakú karom nőtt. Az YPM 5205 jelzésű fosszília egy nagy, erősen hajlított végső ujjperccel (unguallal) őrződött meg. Az élő archosaurusoknál a csontot egy szarutok borítja, ami egyben meg is hosszabbítja ezt a testrészt. Ostrom a krokodilok és madarak karmai alapján rekonstruálta az YPM 5205 karmát, ami meghaladta a 120 milliméteres hosszúságot. A faj (antirrhopus) nevének jelentése 'ellenegyensúly', John Ostrom farokkal kapcsolatos elképzelésére utal. Ugyanis más dromaeosauridákhoz hasonlóan, az állat farkát elcsontosodott inak, és felső, meghosszabbodott csontnyúlványok tartották mereven, amitől javult az egyensúlya és a fordulási képessége. Úgy tűnik, ugyanezek a jellemzők tették merev ellenegyensúllyá a közeli rokonságába tartozó Velociraptor mongoliensis (az IGM 100/986 azonosítójú lelet) farkát is, melynek maradványait hosszirányban elnyúlt S alakban meghajolva találták meg. Ez arra enged következtetni, hogy az élő állat farka rendkívül rugalmas volt, ami képes volt ostorszerűen oldalra csapódni.A Cloverly- és az Antlers-formációkban, a Deinonychus maradványait az ornithopodák közé tartozó Tenontosauruséval együtt találták meg. A Tenontosaurus leletek mellett talált fogak arra engednek következtetni, hogy a Deinonychus vagy vadászott ezekre az állatokra, vagy dögevőként fogyasztotta őket.
A legnagyobb ismert példányok alapján a Deinonychus elérhette a 3,4 méteres testhosszúságot, a 410 milliméteres maximális koponyahosszúságot, a 0,87 méteres csípőmagasságot és a 73–100 kilogrammos testtömeget. A koponyája erőteljes állcsontokkal rendelkezett, a szájban 60 darab hajlított, pengeszerű fog helyezkedett el. A koponyával kapcsolatos vizsgálatok az évtizedek során sok információt tártak fel. Ostrom rekonstruálta a részleges, tökéletlenül megőrződött koponyákat, amik háromszögűek, szélesek és leginkább az Allosauruséhoz hasonlóak voltak. A további Deinonychus koponyák és a közeli rokonságába tartozó fajok jó állapotú, háromdimenziós maradványai alapján úgy tűnik, hogy a szájpadlás boltozatosabb volt, mint ahogy Ostrom gondolta, így a pofarész jóval szűkebb lehetett, a szemgödröt alkotó pofacsontok pedig távolabb helyezkedhettek el, nagyobb sztereoszkóp látást biztosítva. A Deinonychus koponyája más volt, mint a Velociraptoré, mivel a koponyatető a Dromaeosauruséhoz hasonlóan robusztus volt, és az orr-része nem volt olyan szűk, mint a Velociraptoré. A koponya felső része és az állkapocs a tömeg csökkentése érdekében nyílásokkal (fenestrae) volt ellátva. A Deinonychusnál a szem és az orrnyílás között elhelyezkedő oldalsó nyílás (fenestra antorbitalis) különösen nagy volt.Mint minden dromaeosaurida, a Deinonychus is nagy kezekkel rendelkezett, melyeken három nagy karom nőtt. Az első ujj volt a legrövidebb, a második pedig a leghosszabb. A hátsó lábak második ujján egy-egy sarló alakú karom helyezkedett el, amiket feltehetőleg a zsákmány elejtése során használt.
A dromaeosauridák, köztük a Deinonychus fosszíliáival együtt nem kerültek elő tollak nyomai. Mindazonáltal létezik olyan bizonyíték, ami arra utal, hogy a Deinonychus tollas volt. Bár a Microraptor egy családba tartozik a Deinonychusszal, geológiailag korábbi és filogenetikailag kezdetlegesebb, mégis számos fosszíliája a modern madarak szárnyain, lábain és farkán levőkhöz hasonló zászlós kontúrtollak lenyomataival együtt őrződött meg. A Velociraptor, noha a Deinonychusnál későbbről származik, közelebbi rokonnak számít (lásd lentebb az osztályozásról szóló részt). Egy jól megőrződött Velociraptor mellső lábán tollszárcsomókat fedeztek fel. A tollszárcsomók olyan pontok, amelyekhez tüszős szalagok kapcsolódnak, így modern szemszögből közvetlenül utalnak a tollak jelenlétére.
A Deinonychus az egyik legjobban ismert dromaeosaurida, és a közeli rokona a kisebb termetű Velociraptornak, amire újabb, késő kréta kori sziklaképződményekben találtak rá Közép-Ázsiában. Közös kládjuk a Velociraptorinae. Ezt az alcsaládot Rinchen Barsbold hozta létre 1983-ban, és eredetileg csak a Velociraptor nemet tartalmazta, de később Phil Currie ide sorolta be a legtöbb dromaeosauridát. Két késő kréta kori nem, a mongóliai Tsaagan és az észak-amerikai Saurornitholestes talán szintén a Deinonychus közeli rokonságába tartoztak, de az utóbbi kevésbé ismert, így nehezen osztályozható. A Velociraptor és társai inkább a karmaikat használták gyilkolásra, mint a koponyájukat, ellentétben az olyan dromaeosauridákkal, mint a Dromaeosaurus, melynek zömökebb feje volt. A dromaeosauridák a troodontidákkal együtt alkotják a Deinonychosauria kládot, ami az Aves testvértaxonja. Filogenetikailag a Deinonychosauria képviseli a madarak közé nem tartozó dinoszauruszok azon csoportját, amely a legközelebbi rokonságban áll a madarakkal.
A Deinonychus fosszilizálódott maradványaira Észak-Amerikában, Montanában és Wyomingban, a Cloverly-formációban, valamint a nagyjából ugyanolyan korú Antlers-formációban, Oklahoma államban találtak rá. A Cloverly-formáció a kora kréta kor késő apti–kora albai alkorszakok idején, körülbelül 115–108 millió évvel ezelőtt keletkezett. Emellett a Maryland állambeli Atlanti-parti síkságon fekvő Potomac-formáció részét képező Arundel-agyagfáciesben felbukkant fogak talán szintén ehhez a nemhez tartoznak.Az első maradványokat 1931-ben ásták ki Montana déli részén, Bridger közelében. Az ásatás vezetője Barnum Brown őslénykutató volt, aki az ornithopodák közé tartozó Tenontosaurus maradványait kívánta feltárni és preparálni, de az Amerikai Természetrajzi Múzeum (American Museum of Natural History) ásatási területén végzett munkájáról szóló beszámolójában egy, a Tenontosaurus csontváza közelében felfedezett kis húsevő dinoszauruszról tett jelentést, ami a szöveg szerint „mészkőbe van ágyazódva, így nehezen preparálható”. Az állatot nem hivatalosan „Daptosaurusnak” nevezte el, és előkészületeket tett a leírására és a kiállítására, de a munkáját sosem fejezte be. Brown egy kisebb theropoda csontvázával tért vissza a Cloverly-formációból, melynek a túlméretezett fogaira utalva a „Megadontosaurus” nevet adta. John Ostrom évtizedekkel később átnézte ezt az anyagot, és felismerte, hogy a fogak a Deinonychushoz tartoznak, de maga a csontváz egy teljesen más állattól származik. A leletet Microvenatornak nevezte el.Valamivel több mint harminc évvel később, 1964 augusztusában John Ostrom vezette a Yale Egyetem Peabody Múzeumának (Peabody Museum of Natural History) expedícióját, ami több csontmaradványra bukkant. A következő két nyáron a további expedíciók ezernél is több csontot tártak fel, köztük legalább három példányét. Amíg a felfedezett csontok közötti kapcsolat gyenge volt, lehetetlen volt pontosan meghatározni az egyedek számát, és a Deinonychus típuspéldánya (az YPM 5205) mindössze egy teljes bal lábból és egy hiányos jobb lábból állt. A további egyedeket a Peabody Múzeumban ötven különböző bejegyzéssel katalogizálták.
Ostrom és Grant E. Meyer a későbbiekben részletesen elemezték a saját anyagukat, valamint Brown „Daptosaurusát”, és rájöttek, hogy egyazon fajhoz tartoznak. Ostrom 1969-ben publikálta a felfedezéseit, és a maradványoknak új nevet adott: a Deinonychus antirrhopust. Az „antirrhopus” jelentése 'ellenegyensúly', és a merevített farok funkciójára utal.
Habár 1969-ben rengeteg csont került elő, sok fontos rész hiányzott, vagy nehezen volt értelmezhető. Kevés volt a posztorbitális (szemüreg mögötti) koponyaelem, nem voltak combcsontok, sem keresztcsont, villacsont vagy szegycsont, hiányoztak a csigolyák, és (Ostrom szerint) a hollócsőrnek csak egy apró töredéke került elő. Ostrom Deinonychus csontváz rekonstrukciója egy nagyon furcsa medencecsontot tartalmazott: a szeméremcsont trapéz formájú és lapos volt, nem olyan, mint a többi theropodáé, bár a hossza megegyezett az ülőcsont hosszával, és közvetlenül mellette találtak rá.
1974-ben Ostrom újabb írást jelentetett meg a Deinonychus vállával kapcsolatban, amelyben arról is beszámolt, hogy a korábbi leírásában szereplő szeméremcsont valójában egy hollócsőr, azaz a váll része. Ugyanebben az évben Montanában a Harvard Egyetem Farish Jenkins által vezetett expedíciója egy újabb Deinonychus példányt talált. Ez a lelet újabb elemeket tartalmazott: jól megőrződött combcsontokat, szeméremcsontokat, egy keresztcsontot, egy jobb állapotban levő medencecsontot, valamint a láb és a lábközépcsont részeit. Ostrom leírást készített erről az egyedről is, majd felülvizsgálta a saját Deinonychus csontvázának rekonstrukcióját. Ekkor látható volt rajta az igen hosszú szeméremcsont, amiről Ostrom gyanítani kezdte, hogy kissé hátrahajlottabb (retrovertáltabb) volt, mint a madaraké.Az a Deinonychus csontváz, ami az eredeti és legteljesebb egyed csontjaiból áll, az Amerikai Természetrajzi Múzeumban került kiállításra, míg egy másik Az Összehasonlító Zoológia Múzeuma (Museum of Comparative Zoology) területén tekinthető meg, a Harvard Egyetemen. A két példány különböző lelőhelyről származik, de mindkettőnek vannak hiányzó részei, mint például a szegycsont, a szegycsonti bordák, a villacsont és a hasi bordák (gastralia).
Ostrom munkája ellenére, számos kisebb mészkőbe ágyazódott tömb maradt preparálatlanul az Amerikai Természetrajzi Múzeum raktárában. Többségűk elkülönült csont vagy csonttöredék az eredeti elrendezésben, illetve körülvéve azzal a kőzettel, amiben a példány eltemetődött. 2000-ben Gerald Grellet-Tinner és Peter Makovicky megvizsgálták ezeket a preparálatlan tömböket, és feltártak egy érdekes, figyelmen kívül hagyott jellegzetességet. A tömbökben sok hosszú, vékony, elcsontosodott ínszalagként azonosított csontot találtak (e struktúrák segítettek mereven tartani a Deinonychus farkát), amikről kiderült, hogy hasi bordák. Ezen kívül nagy számú, korábban fel nem fedezett, fosszilizálódott tojáshéjat is találtak az eredetileg a Deinonychus maradványai által körülvett kövekben.Ennek következményeként Grellet-Tinner és Makovicky több részletes beszámolót készített a tojáshéjakról, arra következtetve, hogy azok a Deinonychushoz tartoznak, azaz az első dromaeosaurida tojások, amiket valaha azonosítottak. Emellett az egyik tojáshéj külső felületét a hasi bordákhoz kapcsolódva találták meg, ami arra utalhat, hogy a Deinonychus talán a madarakhoz hasonlóan költötte ki a tojásait. Ez alapján az állatnak hőátadó mechanizmussal kellett rendelkeznie a tojásköltéshez, azaz endoterm (meleg vérű) volt, mint a modern madarak. Gregory Erickson és kollégái további vizsgálatai kimutatták, hogy ez az egyed 13 vagy 14 éves lehetett amikor elpusztult, és a tanulmányukban szereplő más, tojásokkal és fészkekkel együtt talált theropodáktól eltérően már befejezte a növekedést.
Ostrom 1969-es Deinonychus leírása tartalmazta a legtöbb, 20. század közepén tett fontos dinoszauruszokat érintő őslénytani felfedezést. A nyilvánvalóan aktív és gyors ragadozó felbukkanása sokat változtatott a dinoszauruszokról alkotott tudományos (és népszerű) elképzelésen, és megnyitotta az ajtót a meleg vérűségükről való elmélkedés előtt. Ezt a fejlődési folyamatot „Dinoszaurusz reneszánsznak” nevezik. Néhány évvel később Ostrom hasonlóságokat vett észre a Deinonychus mellső lába és a madarak szárnya között, és ez a megfigyelés vezette rá arra, hogy újjáélessze azt az elsőként Thomas Henry Huxley által felvetett elméletet, ami szerint a madarak a dinoszauruszoktól származnak. Harminc évvel később az elmélet általánosan elfogadottá vált.
Rendkívül madárszerű anatómiája és közeli dromaeosaurida rokonai miatt az őslénykutatók úgy vélik, hogy a Deinonychust feltehetően tollak borították. Modern evezőtollakra utaló egyértelmű fosszilis bizonyítékot több, a rokonságába tartozó dromaeosaurida, például a Velociraptor és a Microraptor esetében is felfedeztek, de a Deinonychusszal kapcsolatban eddig ilyesmi még nem vált ismertté. Mikor olyan területeken végeznek vizsgálatokat, mint például a mellső lábak mozgástartománya, Phil Senter és más őslénykutatók számításba veszik az elsődleges szárnytollak jelenlétét (melyek valamennyi ismert dromaeosaurida bőrlenyomatnál megtalálhatók). A Cloverly-formáció középső része az alapjánál 115 ± 10, a tetejénél pedig 108,5 ± 0,2 millió éves.
A földrajzi bizonyíték alapján a Deinonychus ártéri vagy mocsaras környezetben élt. A lelőhelyéül szolgáló Felső Cloverly- és Antlers-formációk őskörnyezete a mai Louisianához hasonló trópusi vagy szubtrópusi erdős terület volt, folyódeltákkal és lagúnákkal. A Deinonychus mellett olyan növényevő dinoszauruszok is éltek itt, mint a páncélozott Sauropelta, vagy az ornithopodák közé tartozó Zephyrosaurus és Tenontosaurus. Oklahomában a Deinonychus ökoszisztémájához tartoztak az olyan nagy méretű theropodák, mint az Acrocanthosaurus, az óriás sauropoda, a Sauroposeidon, a krokodilféléket képviselő Goniopholis és a kajmánhalféle Lepisosteus. Amennyiben a Marylandben talált fogak is a Deinonychushoz tartoznak, akkor a szomszédai között ott lehetett az Astrodon és egy, csak a fogai alapján ismert nodosaurida, a Priconodon is. A Cloverly-formáció középső része az alapjánál 115 ± 10 millió éves, a tetejénél pedig 108,5 ± 0,2 millió éves.
A Deinonychus fogait az ornithopodák közé tartozó, és a Cloverly-formációban meglehetősen gyakori Tenontosauruséval együtt találták meg. Két lelőhelyen majdnem teljes egészében megőrződött Deinonychus fosszíliákat találtak a Tenontosaurus maradványai közelében. Az első, a Yale lelőhelye a montanai Cloverlyben sok fogat tartalmaz, melyek négy felnőtt és egy fiatal példánytól származnak. A számos Deinonychus csontvázhoz kapcsolódóan az egyik lelőhely arra utal, hogy a Deinonychus feltehetően ezekkel az állatokkal táplálkozott, és talán vadászott is rájuk. Ostrom és Maxwell ezen információ alapján arra következtetett, hogy a Deinonychus talán falkákban vadászott. A második lelőhelyen, amely az Antlers-formációban található Oklahomában, hat hiányos, különböző méretű Tenontosaurus csontvázat fedeztek fel, velük együtt pedig egy részleges Deinonychus csontváz és több fog is előkerült. Egy Tenontosaurus felkarcsontján olyan harapásnyomokat találtak, amik feltehetően a Deinonychus fogaitól származnak. D. L. Brinkman és kollégái (1998-ban) rámutattak, hogy egy felnőtt Deinonychus 70–100 kilogramm tömegű lehetett, míg egy Tenontosaurus elérhette az 1–4 tonnát. Egy magányos Deinonychus nem lehetett képes egy felnőtt Tenontosaurus elejtésére, ami alapján feltételezhető, hogy csapatban vadásztak.Egy B. T. Roach és D. L. Brinkman által végzett újabb keletű vizsgálat megkérdőjelezte a Deinonychus csapatban történő vadászatáról szóló elméletet, a modern ragadozókkal való összehasonlítás és a Tenontosaurus lelőhelyek tafonómiai elemzése alapján. A modern archosaurusokra (a madarakra és a krokodilokra) valamint a komodói varánuszokra nem jellemző a csapatos vadászat; inkább magányosan ejtenek zsákmányt vagy keresnek dögöt, amit elfogyaszthatnak, és gyakori a fajtársak közötti konfliktus. Például azokban az esetekben, amikor a komodói varánuszok együtt táplálkoznak, a nagyobb példányok esznek először, és megtámadják az eközben a zsákmányból enni próbáló kisebb egyedeket; amennyiben megölik a kisebb állatot, azt is elfogyasztják. Ezen információk tükrében vizsgálva a Tenontosaurus lelőhelyeket, úgy tűnik, hogy a Deinonychus leletek egyezést mutatnak a varánuszokra és a krokodilokra jellemző táplálkozási stratégiával. Az ezekről a helyekről előkerült Deinonychus csontváz maradványok kifejletlenek, és feltételezhető, hogy a hiányos részeiket más Deinonychusok ették meg. Emellett Li Rihui és szerzőtársai a nyomfosszília lelőhelyekről szóló cikkükben hasonló lépéstávolságról és párhuzamos lábnyomsorokról számoltak be, ami a koordinálatlan táplálkozás helyett a társaságkedvelő, csapatos viselkedésre enged következtetni.Denver Fowler és munkatársai 2011-ben új elméletet vetettek fel arról, hogy a Deinonychus és hasonló dromaeosauridák hogyan kapták el és fogták le áldozatukat. A "raptor pray restraint"-nek (RPR, magyarul kb. raptorok prédájának leszorítása) elnevezett vadászati modell szerint a dromaeosauridák a mai vágómadarakhoz hasonló módon ölték meg áldozataikat: rájuk ugrottak, testsúlyukkal leteperték, és sarló alakú karmaikkal erősen megragadták őket. Akárcsak a vágómadarak, a dromaeosauridák is elkezdték élve felfalni zsákmányukat, míg az bele nem halt a vérveszteségbe és szerveinek leállásába. Ezt az elképzelést főleg a dromaeosauridák és mai, ismert viselkedésű ragadozómadarak lábai és karmai közti morfológiai és méretbéli hasonlóságokra alapozták. Fowler rájött, hogy a dromaeosauridák lába és lábfeje leginkább a sasokéra és sólymokéra hasonlít, főleg a megnagyobbodott második karmuk és lábuk hatósugara miatt. A láb ereje és a rövid lábközépcsontok viszont inkább a baglyokéra hasonlítanak. Az RPR stratégia összhangban van a Deinonychus testfelépítésével, például szokatlan állkapocs- és karmorfológiájával. A kar nagy erő kifejtésére volt képes, de valószínűleg hosszú tollak borították, ezért talán ezek csapkodásával, valamint merev farkukkal őrizték meg egyensúlyukat, miközben a vonagló prédájukon álltak. Az állkapcsot Fowler és kollégái viszonylag gyengének találták, ezért ha a rúgások nem voltak elegendők a préda megölésére, a mai, szintén gyenge állkapcsú komodói varánuszhoz hasonlóan harapásaikkal fűrészszerű mozgást hajtottak végre. E ragadozóadaptációk együttese talán megmagyarázza, miért kezdtek a paravesek verdesni a szárnyaikkal.
Annak ellenére, hogy a sarló alakú lábkarom a Deinonychus legmegkülönböztetőbb jellemzője, a karom alakja és görbültsége eltér az egyes példányoknál. A típuspéldány, melyről Ostrom 1969-ben leírást készített, erősen görbült karommal rendelkezett, míg az újabb, 1976-ban leírt egyedek karma kevésbé volt hajlott, a profiljuk inkább a többi lábujjon levő „normál” karmokéra emlékeztetett. Ostrom szerint ezt a méretbeli és alakbeli eltérést a példányok, a nemek vagy az életkorok közti különbségek okozhatták.
Anatómiai és nyomfosszíliából származó bizonyíték is létezik arra vonatkozóan, hogy a Deinonychus a lábkarmait járás közben felemelve tartotta, így a harmadik és negyedik lábujján járt.
Ostrom úgy vélte, hogy a Deinonychus a karmos lábával rúgva felhasította a zsákmányt. Egyes kutatók szerint a lábkarom a nagy ceratopsiák kizsigerelésére szolgált. Manning és szerzőtársai 2005-ben egy, a Deinonychus és a Velociraptor lábával anatómiailag pontosan megegyező, hidraulikus dugattyúval felszerelt robot, valamint egy disznótetem segítségével teszteket hajtottak végre. A tesztek alapján a lábkarmok csupán kis mélységű szúrt sebek előidézésére voltak alkalmasak, vágásra vagy a test felhasítására nem. A szerzők szerint a lábkarmok alkalmasabbak lehettek a mászásra, mint halálos csapások bevitelére.Ostrom összehasonlította a Deinonychust a struccal és a kazuárral. Megjegyezte, hogy ezek a madarak a második lábujjukon levő nagy lábkarommal súlyos sérüléseket okozhatnak. A kazuár karmai elérthetik a 125 milliméteres hosszúságot. Ostrom Gilliard 1958-as művéből idéz, ami szerint képesek egy kar levágására vagy egy ember kizsigerelésére. Kofron 1999-ben és 2003-ban 241 dokumentált kazuártámadást átvizsgálva a halállal végződött esetek áldozatai között egy embert és két kutyát talált, arra azonban nem talált bizonyítékot, hogy a kazuárok képesek lennének állatok kizsigerelésére vagy megcsonkítására. A kazuárok a fenyegetést jelentő állatokkal szembeni védekezés során fenyegető pózt vesznek fel, és a karmaikkal támadnak. A kígyászdarufélék második lábujján szintén található egy megnagyobbodott karom, amivel ezek az állatok a zsákmányukat könnyen lenyelhető darabokra tépik szét. 2011-ben egy tanulmány felvetette, hogy a sarló alakú karmokat a préda leszorítására használhatta miközben széttépte ahelyett, hogy hasításra szolgáltak volna.2002-ben Kenneth Carpenter biomechanikai vizsgálatai igazolták, hogy a mellső lábak legvalószínűbb feladata a zsákmány megragadása volt, melyben előnyt jelentett a hosszuk, ami nagyobb volt, mint a legtöbb theropoda esetében. A meglehetősen nagy és meghosszabbodott hollócsőr arra utal, hogy a mellső lábakon erőteljes izomzat volt, ami szintén ezt az érvelést erősíti. Carpenter biomechanikai vizsgálatokhoz használt Deinonychus csontjai igazolták, hogy az állat nem volt képes a karjait a madarakhoz hasonlóan a testével szembefordítani, ellentétben azzal, amit az 1985-ben Jacques Gauthier és az 1988-ban Gregory S. Paul által készített leírások állítottak.
2006-ban, Phil Senter vizsgálata kimutatta, hogy a Deinonychus mellső végtagjai talán nem csak fogásra, hanem tárgyak mellkashoz való szorítására is alkalmasak lehettek. Amennyiben a Deinonychus tollas ujjakkal és szárnyakkal rendelkezett, a tollai egyes szögekben korlátozhatták a mellső lábak elmozdulásának mértékét. Például, amikor az állat előre nyújtotta valamelyiket, a tenyere automatikusan előrefelé fordult. Az egyik szárny a másik útjába kerülhetett, ha mindkét mellső végtagját egyidőben nyújtotta előre, így Senter szerint egyszerre csak az egyik végtagot használhatta arra, hogy tárgyat szorítson a mellkasához. Az ujjak működését szintén akadályozhatták a tollak; például csak a mellső láb harmadik ujja volt alkalmas arra, hogy rést keressen a kis méretű zsákmányon, és csak a szárnyra merőleges helyzetben. Alan Gishlick 2001-ben megvizsgálta a Deinonychus mellső lábának mechanikáját, és úgy találta, hogy amennyiben nagy szárnytollai voltak, az jelentősen gátolhatta a fogóképességét; a fogás inkább csak akkor lehetett tökéletes, ha a szárnyra merőlegesen történt, és a tárgyak megtartásához inkább két kézre és egy ölelésszerű mozdulatra volt szükség, ahogy azt Carpenter és Senter későbbi vizsgálatai is valószínűsítették.William L. Parsons kimutatta, hogy a fiatal és kifejletlen Deinonychus egyedek morfológiai eltéréseket mutatnak a felnőttekhez viszonyítva. Például a fiatalabb egyedek mellső lábai aránylag hosszabbak voltak a felnőttekénél, ami viselkedésbeli különbségre is utalhat a fiatalok és a felnőttek között.
A dromaeosauridákat, és különösen a Deinonychust, gyakran szokatlanul gyorsan futó állatokként ábrázolják a populáris médiában, és Ostrom is azt feltételezte az általa készített leírásban, hogy fürgelábú állatok voltak. Azonban amikor az első leírás készült, még nem állt rendelkezésre a teljes láb csontváza, így Ostrom csupán a combcsont hossza alapján következtetett, ám később kiderült, hogy a becslése eltúlzott volt. Ostrom egy újabb vizsgálat során feljegyezte, hogy a combcsont és a sípcsont aránya nem olyan fontos a sebesség meghatározása szempontjából, mint a lábfej és az alsó lábszár relatív hossza. A modern, gyorsan futó madaraknál, például a struccnál, a lábfej–alsó lábszár arány 0,95. Az olyan szokatlanul gyors dinoszauruszoknál, mint a Struthiomimus, az arány 0,68, de a Deinonychus, esetében csak 0,48. Ostrom kijelentette, hogy az „egyetlen észszerű következtetés” az, hogy a Deinonychus nem volt különösebben gyors a többi dinoszauruszhoz viszonyítva, és biztosan nem volt olyan gyors, mint a modern röpképtelen madarak.A Deinonychusnál az alacsony talp és alsó lábszár arányt részben a szokatlanul rövid lábközépcsontok okozzák. Az arány a kisebb példányoknál magasabb, mint a nagyobbaknál. Ostrom felvetette, hogy a rövid lábközépcsontok talán a sarlókarom működéséhez kapcsolódnak, és hogy ennek fenntartása érdekében az egyedek idősebbé válásával megrövidültek. Ezeket a tulajdonságokat – a rövid második ujj a megnagyobbodott karommal, a rövid lábközépcsontok stb. – úgy értelmezte, hogy a támadó fegyverként használt hátsó láb támogatását szolgálták, amely a sarlókarommal együtt lefelé és hátrafelé csapott, felhasítva a zsákmányt. Ostrom úgy vélte, hogy egy ilyen támadás során a rövid lábközépcsontok csökkentették a lábcsontokat érő igénybevételt, és értelmezése szerint a láb szokatlan elrendezésű izomkapcsolódási pontjai is azt az elképzelést erősítik, ami szerint a láb lecsapó mozdulata más izomcsoportokat vett igénybe, mint a járás vagy a futás. Ostrom arra következtetett, hogy a Deinonychus lábai egyensúlyt tartottak fenn a fürge ragadozóként való tevékenykedéshez és az egyedi fegyver okozta igénybevétel csökkentéséhez szükséges tulajdonságok között.Richard Kool 1981-ben a kanadai Brit Columbiában levő Gething-formációban talált, különböző fajoktól származó dinoszaurusz lábnyomok tanulmányozásával készített egy durva sebességbecslést. Kool szerint a megkövült vadcsapások egyike az Irenichnites gracilis nevű ichnotaxoné (lehet hogy a Deinonychushoz tartozik), és a járás közben mérhető sebessége körülbelül 10,1 km/h.
2000-ben egy feltételezett deinonychustojásként azonosított lelet, amit a nem egyik példányával együtt találtak meg, lehetővé tette az összehasonlítást más theropodák tojásszerkezetével, valamint fészkelési és szaporodási szokásaival. 2006-ban a példány tanulmányozása közben Grellet-Tinner és Makovicky megvizsgálták annak lehetőségét, hogy szolgálhatott-e a megtalált tojás a dromaeosaurida táplálékául, illetve hogy véletlenül társították-e a Deinonychus csontvázához. Elvetették azt az ötletet, ami szerint a tojás táplálék lehetett, mivel a töredékek a hasi bordák és a mellső láb csontjai között helyezkedtek el, ami kizárja, hogy az állat gyomortartalmának részét képezték. Továbbá az a mód, ahogy a tojás összezúzódott és széttöredezett, azt jelzi, hogy az eltemetődéskor még érintetlen volt, csupán a fosszilizálódási folyamat során tört el. Szintén valószínűtlennek találták azt az elképzelést, ami szerint véletlenül társították a tojást ahhoz a nemhez, aminek a maradványaival együtt megtalálták; a tojást körülvevő csontok ugyanis nem voltak szétszóródva vagy széttagolódva, hanem kimondottan érintetlennek tűntek ahhoz a helyzethez viszonyítva, amit az élő állatban elfoglaltak, jelezve, hogy a területet semmi sem zavarta meg a megőrződés során. A tény, hogy a csontok hasi bordák voltak, melyek nagyon ritkán találhatók meg tagolódva, szintén ezt az elképzelést erősítik. Grellet-Tinner és Makovicky szerint az összes bizonyíték arra utal, hogy a tojás érintetlen volt, amikor a Deinonychus teste eltemetődött. Lehetséges, hogy a Deinonychus költési vagy fészkelési szokásai hasonlóak voltak a rokonságába tartozó troodontidákéhoz és oviraptoridákéhoz, illetve, hogy a tojás valójában a petevezetékben volt, amikor az állat elpusztult.A Deinonychus tojás mikrostruktúrájának vizsgálata igazolta, hogy a theropodákhoz tartozik, ugyanis a többi ismert theropoda tojáséhoz hasonló jellemzőkkel bír, és eltér a madármedencéjűek, illetve a sauropodák tojásaitól. A maniraptora theropodák tojásaival összevetve a deinonychustojás jobban emlékeztet az oviraptoridákéra, mint a troodontidákéra, annak ellenére, hogy a kutatások alapján az utóbbi közelebbi rokona az olyan dromaeosauridáknak, mint a Deinonychus. Bár a tojás túlságosan összetört ahhoz, hogy a pontos mérete meghatározható legyen, Grellet-Tinner és Makovicky a tojáshoz használt medencecsatorna szélessége alapján úgy becsülte, hogy az átmérője nagyjából 7 centiméter lehetett. Ez a méret hasonló a legnagyobb Citipati (oviraptorida) tojás méretéhez, ami 7,2 centiméter átmérőjű; a Citipati és a Deinonychus testmérete is hasonló, ami a becslés helyességét jelzi. Emellett a két nem tojáshéjának vastagsága is nagyjából megegyezik, és mivel a héjvastagság és a tömeg összefüggésben áll egymással, ez az adat is arra utal, hogy a két állat tojása hasonló méretű lehetett.
A Deinonychus a Utahraptorhoz és a Velociraptorhoz hasonlóan a legnépszerűbb dromaeosauridae-k közé tartozik: filmek, tévéműsorok, gyermekkönyvek, képregények és videojátékok szereplője. A Deinonychus megjelent például az Őslények kalandorai című brit tudományos-fantasztikus televíziós sorozatban (melyet 2007 óta sugároznak), valamint a Dino Riders című képregény szereplőjeként a késői 1980-as években. A holland doom metal együttes, a Deinonychus (1992–2008) erről a dinoszauruszról kapta a nevét. A Deinonychus kiállított műcsontvázai megtalálhatóak a világ különböző természettudományi múzeumaiban. A New Yorkban található Amerikai Természettudományi Múzeumban látható csontváz az egyetlen kiállított darab, mely részben eredeti csontokból áll. Ezek az eredeti csontok az AMNH 3015-ös példányhoz tartoznak, melyeket Barnum Brown fedezett fel 1931-ben, és máig az egyik legteljesebb Deinonychus-csontváz. A csontváznak olyan darabjai hiányoznak, mint a szegycsont, a háti bordák, a villacsont és a hasi bordák.
Ez a szócikk részben vagy egészben a Deinonychus című angol Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.
Ez a szócikk részben vagy egészben a Deinonychus című német Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.
Palaeos Vertebrates 340.800 Theropoda: Maniraptora (angol nyelven). Palaeos. palaeos.com. [2007. június 20-i dátummal az eredetiből archiválva]. (Hozzáférés: 2010. július 12.)
Dromaeosauridae (angol nyelven). Thescelosaurus!. thescelosaurus.com. [2009. május 29-i dátummal az eredetiből archiválva]. (Hozzáférés: 2010. július 12.)
Deinonychus antirrhopus (magyar nyelven). elvisensius.gportal.hu. (Hozzáférés: 2011. február 5.)