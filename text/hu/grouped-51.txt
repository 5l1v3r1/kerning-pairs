
A bolygóközi por (vagy kozmikus por) apró porszemcsékből áll, amik egy csillagrendszer központi égitestje körül keringenek a bolygók közötti térben.
Naprendszerünkben a bolygóközi por nem csak a Nap fényét szórja szét (állatövi fény), hanem hősugárzást is kibocsát az 5-50 mikrométeres elektromágneses sávban (Levasseur-Regourd, A.C. 1996). A port alkotó szemcsék jellemző átmérője 10-100 mikrométer közötti (Backman, D., 1997). A Naprendszerben lévő összes bolygóközi por tömege egy 15 km átmérőjű aszteroida tömegének felel meg (2,5 g/cm³ átlagsűrűséget számításba véve).
A bolygóközi por forrásai között ott vannak: az aszteroidák egymással való ütközései, üstökösök aktivitása és ütközései a belső Naprendszerben, ütközések a Kuiper-övben (Backman, D., 1997). A tudományos közösségben régóta tartó vita, hogy a bolygóközi por forrásának inkább az aszteroidák egymással való ütközései, vagy az üstökösök aktivitása tekinthető-e.
A porrészecskéket érő főbb hatások: a sugárnyomás, a befelé ható Poynting-Robertson hatás, a napszél nyomása (jelentős elektromágneses összetevőkkel), szublimáció, kölcsönös ütközések, és a bolygók gravitációs vonzásának állandóan változó hatásai (Backman, D., 1997).
A porrészecskék létezése rendkívül rövid idejű egy naprendszer korához képest: például egy csillag körül keringő 100 millió éves porrészecske nagyobb égi objektumok darabja lehet, amiről a csillagászati „közelmúltban” vált le, semmiképpen nem a csillagrendszer kialakulásának idején.
Az állatövi fényt okozó por 99,9%-ban a „közelmúltban” jött létre, és csak 0,1%-ban származik a csillagközi anyagból.
A sugárzásoktól leginkább érintett por béta meteoroid néven ismert, tömege általában kisebb, mint 1,4 x 10−12 g, és többnyire a központi csillagtól spirál alakban távolodik a Naprendszer széle felé.
Létezését az 1990-es években, az LDEF mesterséges hold segítségével sikerült megerősíteni. A szemcsék mérete és mennyisége a Naptól való távolságtól függ: a Föld távolságában átlagos méretük kisebb 0,5 mikrométernél, átlagos gyakoriságuk 6 beütés/m²/nap.
1951-ben Fred Whipple leírta, hogy a 100 mikrométernél kisebb mikro-meteoritok megolvadás nélkül képesek behatolni a Föld légkörébe.  Ezeknek a részecskéknek a laboratóriumi vizsgálata az 1970-es években kezdődött a sztratoszférába felbocsátott léggömbökkel, D. E. Brownlee repüléseivel, majd később a Lockheed U-2 repülőgéppel.
Az LDEF mesterséges hold közel hatéves adatgyűjtése szerint a Földre irányuló por szemcséinek tömege 10−9–10−4 g, méretük 10–500 μm közötti. Eszerint a Földre 40 ezer tonna bolygóközi por hullik évente.
Jackson A.A.; Zook, H.A. (1988). „A Solar System Dust Ring with the Earth as its Shepherd”. Nature 337 (6208), 629. o. DOI:10.1038/337629a0.  
Jackson A.A.; Zook, H.A. (1992). „Orbital evolution of dust particles from comets and asteroids”. Icarus 97, 70–84. o. DOI:10.1016/0019-1035(92)90057-E.  
Backman, Dana (1997). „Exozody Workshop, NASA-Ames, October 23–25, 1997”. Extrasolar Zodiacal Emission - NASA Study Panel Report. 
Dermott, S.F. Jayaraman, S., Xu, Y.L., Gustafson, A.A.S., Liou, J.C., (1994. június 30.). „A circumsolar ring of asteroid dust in resonant lock with the Earth”. Nature 369 (6483), 719–23. o. DOI:10.1038/369719a0.  
Dermott, S.F. (1997). „Signatures of Planets in Zodiacal Light”. Extrasolar Zodiacal Emission - NASA Study Panel Report. 
Levasseur-Regourd, A.C. (1996). „Optical and Thermal Properties of Zodiacal Dust”. Physics, Chemistry and Dynamics of Interplanetary
Reach, W. (1997). „General Structure of the Zodiacal Dust Cloud”. Extrasolar Zodiacal Emission - NASA Study Panel Report. 
Reach, W.T.; Franz, B.A.; Weiland, J.L. (1997). „The Three-Dimensional Structure of the Zodiacal Dust Bands”. Icarus 127 (2), 461. o. DOI:10.1006/icar.1997.5704.
Ez a szócikk részben vagy egészben  az   Interplanetary dust cloud című angol Wikipédia-szócikk fordításán alapul.  Az eredeti cikk szerkesztőit annak laptörténete sorolja fel.
Bonaparte Napóleon, franciául Napoléon Bonaparte, olaszul Napoleone di Buonaparte, korzikaiul Napulione Buonaparte (Ajaccio, Korzika, 1769. augusztus 15. – Szent Ilona-sziget, 1821. május 5.), francia tábornok, hadvezér, politikus. Ragadványnevein a korzikai vagy a kis káplár, ellenfelei a korzikai szörnynek és emberevőnek is nevezték. 1799–1804 között első konzul, 1804- től 1814/15-ig I. Napóleon (franciául Napoléon Ier) néven a franciák császára (Empereur des Français), az európai történelem egyik legkiemelkedőbb alakja. A világtörténelemben az egyik leghíresebb és legtöbbet emlegetett hadvezér, a hadvezetés máig élő hatalmas ikonja. Eszméje Nagy Sándorét váltotta, aki Napóleon után a leghíresebb hadvezér még ma is a világon. Emellett mind a mai napig az egyik leghíresebb francia, ugyanakkor a leghíresebb korzikai is. Napóleon az elfoglalt területeken polgári törvényeket vezetett be, ezzel segítette a feudalizmus felbomlását, a modern, polgári államok létrejöttét.
A pápával kötött konkordátuma, valamint közigazgatási, katonai, oktatási és jogi reformjai döntő hatást gyakoroltak a francia társadalom fejlődésére. Seregei alig több mint egy évtized alatt majdnem minden európai ország ellen harcoltak, gyakran egyidejűleg, és Franciaország uralma alá vonták a kontinentális Európa nagy részét, hódítás vagy szövetség által. Sikereinek sorát a katasztrofális oroszországi invázió törte meg. Az ezt követő lipcsei vereség után, 1814-ben a szövetséges hadseregek betörtek Franciaország területére, lemondásra kényszerítve őt. Elba szigetére száműzték, de a következő évben visszatért, és száz napra újra magához ragadta a hatalmat. 1815. június 18-án a waterlooi csatában végső vereséget szenvedett. Hogy soha ne térhessen vissza, a győztes hatalmak az Atlanti-óceán déli részén fekvő Szent Ilona szigetére száműzték, ahol 1821-ben bekövetkezett haláláig brit felügyelet alatt élt.
1769. augusztus 15-én született Napulione Buonaparte néven a korzikai Ajaccio városában, egy nyolcgyermekes család második fiúgyermekeként. (A Joséphine de Beauharnais-val kötött házasságának okmányán azonban születési dátumaként 1768. február 5. lett megjelölve). Korzika szigetét Franciaország nem sokkal a születése előtt vásárolta meg a Genovai Köztársaságtól. A franciásabban csengő Napoléon Bonaparte nevet azonban csak később vette fel, majd családjától is megkövetelte a névváltoztatást.
A korzikai Buonaparték toszkánai kisnemesi család leszármazottai voltak, akik a 16. században telepedtek le Korzikán. A családban mindig korzikai nyelven beszéltek. Élete végén, a Szent Ilonán töltött száműzetésében is volt a társaságában egy korzikai inas, akivel anyanyelvén tudott társalogni, hogy senki se értse. Édesapja Carlo Buonaparte ügyvéd volt, akit 1777-ben Korzika képviselőjévé neveztek ki XVI. Lajos francia király udvarában. Napóleonra gyermekkorában leginkább édesanyja, Letizia Ramolino volt hatással. Szigorú nevelése segített megfékezni az ifjú Bonaparte izgágaságát. Egy bátyja volt, Joseph, a többi testvére: Lucien, Élisa, Louis, Pauline, Caroline és Jérôme fiatalabb volt nála. Napóleont a második születésnapja előtt, 1771. július 21-én keresztelték meg az ajacciói katedrálisban.
1778 decemberében még tízéves sem volt, amikor édesapja magával vitte Franciaországba, ahol néhány hónapig az autuni kollégiumba járt, majd ösztöndíjasként május 15-én beíratták a Brienne-le-Château-i királyi katonai nevelőintézetbe. Öt évet töltött itt. Ahogy később Bourienne - iskolatársa és barátja - elbeszélte, Bonaparte rendkívüli képességekről tett tanúságot a matematikában, és ebben a tárgyban mindig osztályelső volt. Kitűnő eredményeket ért el a történelemben, a földrajzban és más tantárgyakban is, a latin és a német nyelv kivételével, nyelvérzéke nem volt. Írása viszont egyszerűen olvashatatlan volt és ez nem is változott. Az ekkor még harcos franciaellenes nézeteket valló korzikai hazafi – Napóleon – sorozatosan összetűzésbe került iskolatársaival. Némettanára, egy bizonyos Bauer idiótának és tehetségtelennek nyilvánította az ifjút. Miután 1784-ben befejezte a brienne-i iskolát, tüzér hadapródként a párizsi École Royale Militaire katonai iskola diákja lett. 1785 szeptemberében Laplace előtt tette le a tiszti vizsgát, és hadnaggyá (egyes források szerint alhadnaggyá) nevezték ki.
1786 januárjában lépett szolgálatba. A valence-i és az auxonne-i helyőrségekben szolgált 1789-ig, a forradalom kitöréséig. Ekkor sem hagyta abba a tanulást; sokat olvasott, elsősorban hadászati, harcászati és történelmi tárgyú műveket.
Fokozatosan haladt előre a ranglétrán, 1792-ben századossá léptették elő. Többször is visszatért Korzikára, ahol hármas küzdelem alakult ki az ottani nacionalisták, a royalisták és a forradalmárok között. Végül 1793 áprilisában családjával együtt Franciaországba kellett menekülnie, miután szembekerült a sziget elszakadásáért küzdő Pasquale Paolival.
A korzikai Antoine Christophe Saliceti közbenjárásával Bonapartét megbízták a Toulont ostromló francia hadsereg tüzérségi osztagának vezetésével. A városban a republikánus kormány ellen tört ki lázadás, és partra szállt egy brit sereg is. Bonaparte sikeres tervet eszelt ki: ágyúkat állíttatott fel az Eguillete-hídra, ezeket a kikötőben álló brit hajókra irányította, menekülésre kényszerítve őket. Ezután egy sikeres támadással a franciák visszafoglalták a várost. A rohamban maga Bonaparte is megsebesült, a combját érte találat. Dandártábornokká léptették elő, majd 1794 elején az itáliai francia hadsereg tüzérparancsnoka lett. Zseniális tervei miatt felfigyelt rá a Közbiztonsági Bizottság is. Augustin de Robespierre-rel, a forradalmár Maximilien de Robespierre öccsével együttműködve dolgozott. Robespierre bukása után Bonapartét hazaárulás vádjával 1794. augusztus 6-án bebörtönözték az antibes-i várba, de két hét után szabadon engedték. Hiába utazott azonban Párizsba, nem kapott újabb parancsnoki megbízást. Bátyja, Joseph 1794-ben feleségül vette Julie Clary polgárleányt. 1795 áprilisában Napoléon Bonaparte, ekkor még csupán „névtelen” tábornok, eljegyezte Julie húgát, Désirée-t.
A royalisták 1795. október 5-én (a forradalmi időszámítás szerint a IV. év vendémiaire 13-án) megpróbálták átvenni a hatalmat Párizsban a Nemzeti Konvent ellen. A teljhatalommal felruházott Barras Bonapartét nevezte ki szárnysegédjévé, valamint a Tuileriák palotájában székelő Konvent védelmére gyorsan összetoborzott seregek parancsnokává. Egy fiatal lovastiszt, Joachim Murat segítségével számos tüzérségi fegyvert szerzett (Murat később Bonaparte sógora lett). Az ágyúkat másnap a támadók visszaszorítására használták. Később azzal dicsekedett, hogy kartácstűzzel tisztította meg az utcákat, habár ezt a harcot erkölcstelennek bélyegezték egész Párizsban. Győzelmei hírnévhez, gazdagsághoz segítették, és megszerezte a Direktórium támogatását is. Elsősorban Barras, a Direktórium elnöke vált Bonaparte lekötelezettjévé. A végrehajtó hatalmat gyakorló Direktórium Bonaparte tábornokot nevezte ki a honi hadsereg parancsnokává, így közvetlen rálátása nyílt a francia politikai élet fejleményeire. Élete ezután minden szempontból gyökeresen megváltozott. Heteken belül romantikus kapcsolatba kezdett a kivégzett Alexandre de Beauharnais vikomt özvegyével, Barras volt szeretőjével, Josephine de Beauharnais-vel. Bonaparte tábornok sietve felbontotta eljegyzését Désirée Claryval, és 1796. március 9-én feleségül vette Joséphine-t, akinek néhai hitvesétől már volt két gyermeke: Eugène és Hortense. A tábornok beköltözött feleségének kastélyába, a Párizs melletti Malmaisonban.
Két nappal házasságkötése után Bonaparte Nizzában átvette a francia „Itáliai Hadsereg” vezetését, és 1796. március 27-én sikeres hadjáratot indított Észak-Itáliában az osztrák és szárd–piemonti erők ellen. Győzelmet győzelemre halmozott és elfoglalta Milánót. Katonái Lodinál „A kis káplár” (le petit caporal) becenevet adták neki. Kiszorította az osztrákokat Lombardiából, és legyőzte a pápai állam hadseregét is. Mivel VI. Piusz pápa ellenezte XVI. Lajos király kivégzését, a Francia Köztársaság annektálta a Pápai Állam egyes területeit. Bonaparte figyelmen kívül hagyta a Direktórium utasítását, hogy vonuljon Róma ellen, és fossza meg a pápát hatalmától. (Egy évvel később egyébként Berthier tábornok elfoglalta az „örök várost”, és február 20-án VI. Piuszt börtönbe záratta, aki a fogva tartása alatt meghalt.) 1797-ben Bonaparte már Ausztria ellen vezette seregeit, és tárgyalásra kényszerítette Ferenc osztrák uralkodó főherceget. A Campo Formió-i békeszerződés Észak-Itália területének nagy részét a Francia Köztársaság uralma alá rendelte, Németalfölddel és a Rajna melletti területekkel együtt. Bonaparte ezután Velencébe vonult és megadásra kényszerítette a várost, véget vetve a Velencei Köztársaság ezeréves függetlenségének. 1797 végén Bonaparte az általa elfoglalt észak- és közép-itáliai területek nagy részét egy, a csatlós Ciszalpin Köztársaságban egyesítette.
Az itáliai hadjárat sikere nyomán Bonaparte franciaországi politikai befolyása is egyre nőtt. Két folyóiratot jelentetett meg, névleg a seregei számára, amelyeket azonban Franciaországban is széles körben olvastak. 1797 májusában Párizsban kiadta harmadik újságát, „Le Journal de Bonaparte et des hommes vertueux” címmel. Az 1797-es évi választások megnövelték a royalista párt hatalmát, mintegy figyelmeztetve Barrast és szövetségeseit a Direktóriumban. A royalisták először Napóleont kezdték támadni itáliai fosztogatásai miatt. Bonaparte szeptember 4-én Augerau tábornokot küldte Párizsba, hogy államcsínnyel vegye át a hatalmat, és tisztítsa meg várost a royalistáktól (fructidor 18.). Ez ismét Barras és republikánusai kezébe adta a hatalmat, de Napóleon seregeinek a városban kellett maradniuk, hogy fenntartsák a rendet. Bonaparte decemberben győzelmes hódítóként tért vissza a fővárosba. Népszerűsége messze felülmúlta a Direktórium tagjaiét. A Direktórium ekkor, – tartva Napóleon növekvő befolyásától – kinevezte őt az Egyiptom ellen készülő hadsereg parancsnokává.
Bonaparte következő hadjárata súlyos kudarccal végződött. Seregével Egyiptom ellen vonult, hogy a briteket elvágja Indiától. Málta elfoglalása (1798. június 10.) után Alexandrián keresztül Kairóba vonult, és 1798. július 21-én a „piramisok csatájában” legyőzte a mamlúkok hadseregét. A Horatio Nelson admirális vezette brit flotta azonban augusztus 1-jén a nílusi csatában legyőzte a francia flottát, így Napóleont elvágta Franciaországtól. Az Egyiptomban rekedt hadvezér folytatta az ország közigazgatásának átszervezését, a kíséretében lévő tudósok pedig az ókori egyiptomi kultúrát tanulmányozták. Miután az Oszmán Birodalom hadat üzent Franciaországnak, Bonaparte bevonult Szíriába, Akkónál azonban a brit parancsnokság alatt harcoló törökök visszavonulásra kényszerítették.
Eközben létrejött a második francia-ellenes koalíció, amelynek hadereje 1799 tavaszán visszaszorította az itáliai hadsereget. Emiatt Franciaországban zavargások kezdődtek a Direktórium ellen. Bonaparte tábornok – seregét Egyiptomban hátrahagyva, a rá vadászó brit flotta éberségét kijátszva – néhány hívének kíséretében visszatért Párizsba.
Hazatérése után Talleyrand közvetítésével Sieyès direktor tárgyalásokat kezdett Bonapartéval a kormányzat megdöntéséről. Az államcsíny szervezői között volt Napóleon bátyja Lucien, - az Ötszázak Tanácsának október 23-án (brumaire 1-jén) megválasztott elnöke Roger Ducos direktor, - Joseph Fouché rendőrminiszter és Talleyrand. 1799. november 9-én (brumaire 18-án) a törvényhozó testületek ülését áthelyezték Saint-Cloud-ba, Párizstól nyugatra, és Bonapartét bízták meg a fővárost védelmező seregek parancsnokságával, miután az összeesküvők rémhíreket terjesztettek el a jakobinusok szervezkedéséről. Másnapra a képviselők rájöttek hogy államcsínnyel állnak szemben, és követelni kezdték hogy Bonapartét fosszák meg a hatalmától, aki válaszul a katonáival feloszlatta az Ötszázak illetve a Vének Tanácsát. Néhány képviselőt visszatereltek a kastélyba, ahol utasításra határozatot fogadtak el egy ideiglenes, háromtagú konzulátus felállításáról. Ennek tagjai Sieyès, Roger Ducos és Bonaparte lettek.
Első konzulként lényegében katonai diktatúrát hozott létre. Óriási hatalom összpontosult a kezében: ő nevezte ki a minisztereket, a tábornokokat, a köztisztviselőket, a bírákat és az Államtanács tagjait.
1800-ban Napóleon serege élén átkelt az Alpokon Itáliába, ahonnan az osztrákok csaknem teljesen kiűzték a franciákat, amíg ő Egyiptomban volt. A hadjárat balszerencsésen indult a franciák számára, mivel Bonaparte stratégiai hibákat követett el. Bár a Masséna tábornok vezette francia erőket az osztrákok Genovában ostromzár alá vették, az osztrákok ezzel jelentős erőforrásoktól estek el. Ennek, illetve Desaix tábornok utolsó pillanatban érkező erősítésének köszönhetően júniusban Bonaparte éppen hogy győzni tudott a marengói csatatéren. A lunéville-i béketárgyalásokon a bátyja, Joseph állt a francia delegáció élén. Az osztrákok vonakodtak elismerni Franciaország újonnan szerzett területeit, ezért Bonaparte parancsot adott Moreau tábornoknak, hogy mérjen ismételt csapást Ausztriára. A Hohenlindennél elszenvedett vereség után az osztrákok végül meghátráltak, 1801 februárjában pedig aláírták a lunéville-i békét. Az angolokkal 1802-ben kötötték meg az amiens-i békét. A hálás francia nép augusztus 2-án Napóleont örökös konzullá választotta.
Rendelkezéseinek java része túlélte a 19. század politikai változásait, ezek biztosították a modern Franciaország alapjait. A prefektúrarendszer bevezetésével erősen központosította a közigazgatást, jelentősen megerősítette a rendőrséget. Az adóbeszedés hatékonyságának növelése és a Francia Nemzeti Bank (Banque de France) megalapítása (1800) révén stabilizálta az ország pénzügyi helyzetét. Az oktatást kiemelt közszolgáltatásként kezelte. A VII. Piusz pápával kötött konkordátum (1801) az egyház és a forradalom kiegyezését jelentette. Elválasztotta az egyházat az államtól, de vállalta, hogy visszafogja a vallásellenes mozgalmakat és finanszírozza az egyház működését. A pápa viszont elismerte az egyházi javak kisajátítását és a főpapok állami kinevezési jogát.
A katonai és polgári érdemek elismerésére – tekintet nélkül származásra és vallásra – létrehozta a Becsületrendet. 1804-ben vezette be a Code Napoléont (Code Civil, Napóleon törvénykönyve).
Az 1804-es Cadoudal–Pichegru-féle royalista-összeesküvés véres megtorlását és Enghien hercegének kivégeztetését követően a Szenátus felajánlotta Bonaparte tábornoknak a császári címet, és 1804. május 28-án kikiáltották a császárságot. 1804. december 2-án a párizsi Notre-Dame-székesegyházban VII. Piusz pápa jelenlétében Napóleon megkoronázta magát. A „franciák császára” családtagjainak (Lucien öccse kivételével) császári hercegi címet adományozott, legkiválóbb tábornokait Franciaország marsalljaivá léptette elő (1804), és híveinek új, császári nemességet hozott létre (1808). 1805 májusában Milánóban Itália királyává koronázták.
Napóleonnal szemben 1803 és 1805 között csak az erős hadiflottával rendelkező Nagy-Britannia volt képes ellenállást kifejteni. A császár 1804-ben hozzálátott az Anglia elleni invázió előkészítéséhez (boulogne-i expedíció), azonban 1805. október 21-én Nelson a trafalgari csatában megsemmisítő vereséget mért a francia–spanyol hajóhadra, így Napóleon terve a szigetország meghódítására meghiúsult. 1805-ben Nagy-Britannia, Oroszország és Ausztria létrehozta a harmadik koalíciót, melyhez 1806-ban Poroszország is csatlakozott, létrehozva a negyedik koalíciót.
Napóleon megtámadta az oroszokat és az osztrákokat, és győzelmet aratott Ulmnál, majd Austerlitznél (1805). A poroszok Jénánál és Auerstädtnál (1806) szenvedtek vereséget, az oroszok pedig Friedlandnál (1807). A tilsiti béke után Napóleon lett Európa irányítója. Angliát a Berlinben 1806-ban kiadott kontinentális zárlattal próbálta térdre kényszeríteni.
1809-ben lerohanta Spanyolországot és Portugáliát (félszigeti háború), ez azonban a lakosság ellenállása miatt véres és elhúzódó partizánháborúba torkollott. Az osztrákok által kovácsolt ötödik koalíció újabb támadást indított ellene, Károly főherceg vezetésével Aspern-Esslingnél komoly küzdelemre késztették (itt szerzett halálos sebesülést egyik legjobb barátja, Jean Lannes marsall), de Ausztria Wagramnál ismét vereséget szenvedett, így Napóleon Bécset is elfoglalhatta. A wagrami csatát megelőzően Napóleon Magyarországra is betört. A győri ütközetben (1809) legyőzte János főherceg osztrák és József nádor magyar nemesi felkelő seregét. (Ez volt a magyar nemesi felkelés (inszurrekció) utolsó fegyveres bevetése.)
A Spanyolországban és Portugáliában elszenvedett kisebb kudarcok ellenére Napóleon 1810-ben hatalma csúcsára jutott. Hogy uralmát a többi európai uralkodóval szemben is legitimálja, saját dinasztiát kívánt alapítani. A hódítások révén létrejött csatlós királyságok rendszere, amelyek trónjain többnyire rokonai ültek, Spanyolországtól Lengyelországig, Itáliától Hollandiáig terjedt. Legfőbb vágya az volt, hogy fiú örököse legyen, ezért elvált Joséphine-től, aki nem tudott neki gyermeket szülni, és feleségül vette a 21 évvel fiatalabb, Habsburg-házból való Mária Lujza osztrák főhercegnőt, I. Ferenc osztrák császár legidősebb leányát. 1811-ben megszületett a trónörökös, Napoléon François Joseph Charles Bonaparte, akit azonnal Róma királyává nevezett ki.
Időközben megromlott a kapcsolat Franciaország és Oroszország között. Néhány sikertelen megegyezési kísérlet után 1812. június 24-én Napóleon hadjáratot indított Oroszország ellen. A mintegy 453 000, más források szerint akár 6-700 ezer fős Grande Armée átkelt a Nyeman határfolyón. Napóleon a francia hadsereg zömét elvitte és támogatásul szinte Európa minden sarkából gyűjtött csapatokat, így Itáliából, Németország valamennyi államából, Spanyolországból és Portugáliából, Németalföldről, a Balkánról, Lengyelországból. Csatlakozásra kényszerítette az osztrák császárt is, annak serege révén magyar és cseh katonaság, sőt a magyarországi nemzetiségek is részt vettek az oroszok elleni háborúban. Oroszország elleni ilyen hatalmas invázióra legközelebb csak a második világháborúban kerül sor. Az oroszok egy ideig csak visszavonultak és a felperzselt föld taktikáját alkalmazták. Mihail Kutuzov, az orosz hadsereg főparancsnoka végül Borogyinónál felvette a harcot Napóleonnal. A borogyinói csatában (1812. szeptember 7.) egyik fél sem tudott kicsikarni döntő győzelmet, az oroszok ismét visszavonultak. Napóleon elfoglalta az égő Moszkvát, de a tél közeledte miatt visszavonulásra kényszerült. November végén a Berezina folyón való átkelésnél a Grande Armée maradványa is kis híján megsemmisült.
1813-ban minden addiginál szélesebb keretekben létrejön a Napóleon-ellenes hatodik koalíció.
Napóleon 1813 májusában ismét diadalmaskodott az oroszok és a poroszok fölött Lützennél és Bautzennél. Nem fogadta azonban el azt az egyébként roppant előnyös feltételeket tartalmazó békeajánlatot, amelyet Ausztria ajánlott fel a prágai kongresszuson. Ekkor az Osztrák Császárság is csatlakozott a Napóleon-ellenes koalícióhoz. Hatalomra kerülése óta a legnagyobb kudarc Lipcsénél, a „népek csatájában” érte, ahol a Grande Armée – a szövetséges (szász, württembergi, hesseni) csapatok átállásai miatt – megsemmisítő vereséget szenvedett az egyesült orosz-német-angol-svéd haderőktől. 1814-ben a koalíció csapatai már elérték Franciaország határát. Kihirdették, hogy nem a francia nép ellen, hanem a császár ellen harcolnak. Márciusban elfoglalták Párizst. 1814. április 6-án marsalljai követelésére Napóleon császár Fontainebleau-ban lemondott a trónról fia, Napoléon François Joseph herceg javára.
A fontainebleau-i szerződés értelmében megtarthatta császári címét, saját királyságként megkapta Elba szigetét, a francia állam évi 2 millió frankot biztosított számára, és magával vihetett 400 főnyi testőrséget.
1814. május 4-én érkezett meg Elba szigetére. Azt nyilatkozta ugyan, hogy a világtól visszavonultan akar élni, de valójában nem nyugodott bele hatalma elvesztésébe. Figyelemmel kísérte az európai eseményeket, és úgy döntött, visszatér Franciaországba. 1815. március 1-jén szállt partra testőrségével Golfe-Juan településnél, Cannes és Antibes között. Miközben átkelt az Alpokon, a republikánus érzelmű parasztok felsorakoztak mellette. Az Elbáról visszatérő Napóleont és seregét az 5. királyi gyalogosezred Grenoble közelében akarta feltartóztatni. Miután az előőrse találkozott a lojalista ezreddel, a volt császár előrement és szétnyitotta kabátját, majd a következőt mondta: „Ha van bárki köztetek, aki megölné a császárát, itt állok!” Rövid csend után az 5. ezred katonái kiabálva éltették őt. Március 20-án már Párizsban volt. Visszatérése után a nép lelkesedése hamar alábbhagyott, és egyre nyilvánvalóbbá vált, hogy a visszatérés kudarcra van ítélve. Maga Napóleon sem volt már a régi: a súlyos katasztrófával végződött oroszországi hadjárat nagyon megviselte, hisz egyrészt akkor tulajdon szemével láthatta katonái méltatlan halálát a hidegben és a nélkülözések között, másrészt már sokkal hamarabb kimerült és fogékonyabb lett a betegségekre. Már a waterlooi csata előtt is fizikailag és pszichésen is elég rossz állapotban volt, kialvatlannak és határozatlannak tűnt, ezért a stratégiában egyik szarvashibát a másik után csinálta.
Hogy megakadályozza a szövetséges csapatok találkozását, seregével villámgyorsan Belgiumba vonult. Itt 1815. június 16-án megverte a poroszokat. Két nappal később Waterloonál a Wellington herceg vezette brit-holland-belga csapatokkal csapott össze. Az öldöklő küzdelemben már-már sikerült felülkerekednie, amikor felbukkantak Blücher porosz tábornagy vezette csapatok. A kimerült franciák minden hősiességük ellenére súlyos vereséget szenvedtek a waterlooi csatában 1815. június 18-án.
Párizsban a törvényhozás lemondásra kényszerítette a császárt (1815. június 22.). Napóleon a brit kormánytól kért védelmet, azonban ők nem engedték angol földre, hanem az Atlanti-óceán déli részén fekvő Szent Ilona-szigetre száműzték.
Napóleon a HMS Bellerophon hadihajó fedélzetén 1815. július 15-én indult el Szent Ilona-szigetére, ahova 1815. október 15-én érkezett meg kis számú kíséretével. Más forrás szerint HMS Bellerophonnal 24-én érkezett meg Torbayba, 27-én Plymouthba, augusztus 7-én indult útnak Szent Ilonára a Northumberland nevű hajóval. Szent Ilonán a Longwood House-ban élt haláláig. A száműzetésben rendszeres napirend szerint élt, idejét beszélgetésekkel, sétákkal, valamint emlékiratai tollba mondásával töltötte. Utolsó évei keserűségben és mély haragban teltek, úgy érezte, mintha halálra ítélték volna. Itt is halt meg 1821. május 5-én.
1840-ben François Ferdinand d’Orléans tengernagy, Joinville hercege, Lajos Fülöp király fia hazaszállította Napóleon hamvait, és Párizsban az Invalidusok dómjában helyezték örök nyugalomra.
Halálával kapcsolatban Sten Forshufvud svéd fogász és mérgezésszakértő bizonyította az arzénmérgezést. Megmaradt haj- és szőrszálakból Forshufvudnak sikerült kimutatni nagy mennyiségű arzént, amely idült mérgezésre vall. A francia történészek felháborodással fogadták Forshufvud bejelentését és próbálták többféle módon cáfolni: az egyik szerint az arzén csak az akkori divatos illatszerek útján került a szervezetébe, ám ezek révén nem juthatott be olyan nagy mennyiség, amely idült mérgezést okozott volna. Ez az arzénmennyiség ráadásul nem képes így lerakódni a hajszálakban, vagy csontokban. Napóleon halálát egész eddig gyomorráknak tulajdonították, viszont az orvosoktól származó korabeli jelentésekből egészen más tünetek rajzolódnak ki: Napóleon a száműzetés évei alatt rendkívül elhízott és elpuhult. A rák krónikus soványságot idéz elő, különösen a végső stádiumban, ellenben az arzén eredményez elhízást. Az idült arzénmérgezést ráadásul meggyőzően alátámasztja a tény is, hogy amikor a Szent Ilonán felnyitották a császár koporsóját, hogy hazavigyék, a testet teljesen épen találták. Az arzén lelassítja a szövetek bomlását, ehhez pedig nagy mennyiségnek kellett lennie a testében. A kétkedők véleményét támasztja alá, hogy az arzénmérgezés további tünetei fokozott hajhullás, valamint jellegzetes csíkok kialakulása a körmökben, ezeket azonban nem észlelték a holttesten.
Forshufvud felfedezése körüli vitát még nacionalista felhangok is kísérték, erre a fogász maga is azt mondta, hogy Franciaországban csupán azért nem fogadják el a felfedezését, mert nem egy francia révén került napvilágra. Forshufvud még további éveket töltött nyomozással, hogy kiderítse, ki mérgezte meg Napóleont. Arra az eredményre jutott, hogy Charles Tristan de Montholon márki követte el a gyilkosságot, akit a Bourbonok béreltek fel, mert féltek attól, hogy Napóleon ismét megszökik, mint 1815-ben. De Montholon márki pénzéhes alak volt, akit a Bourbonok derekasan megfizettek. Gyakran ingadozott a királyság, a köztársaság és a császárság között, azonkívül személyes bosszú is vezérelhette, mert felesége viszonyt folytatott Napóleonnal és gyereket is szült tőle. A villában De Montholon könnyen férhetett arzénhoz, mert a penészes, régi házban sok patkány élt, ezek ellen arzént használtak akkoriban. Napóleonnak ebédre és vacsorára egy dél-afrikai bort szolgáltak fel, ami hordókban érkezett hajóval a szigetre. A márki Napóleon pohárnoka volt, ezért kizárólag ő felelt a borért. Tévedésből azonban Cipriani, a császár korzikai inasa, akivel anyanyelvén beszélt mindig, ivott a mérgezett borból és meghalt. Testét ráadásul el is távolították a sírból, hogy ne tudódjon ki a mérgezés. Napóleon ettől kezdve maga is úgy érezte, hogy megmérgezik, és ez a tudat élete vége felé teljesen hatalmába kerítette. Úgy vélte, hogy angol fogvatartói aljas módon mérgezik. A sziget kormányzóját, Hudson Lowe-t vélte felbérelt gyilkosának, akivel mélységesen gyűlölték egymást. Napóleon azóta tekintett ilyen nagy gyűlölettel a britekre, hogy azok Szent Ilona szigetére száműzték, és nem Nagy-Britanniában adtak neki menedéket. Lowe viselkedése is alátámasztotta Napóleon gyanúját, a kissé paranoiás és meglehetősen ostoba brit katonatiszt szinte betegesen félt Napóleon szökésétől, s többször beszélt arról, hogy Európának nagy haszna lenne Napóleon halálából.
Napóleon elhunytához hozzájárult, hogy az utolsó évben az orvosaitól kapott gyógyszeres kezelés miatt a szervezetében levő arzén olyan anyagokkal keveredett, amelyek sietették halálát. Az orvosok nyilván nem is tudták, mi Napóleon igazi baja, így a császár a többnyire hashajtóval történő kezelésektől súlyosan megviselten, megtörve és fizikailag teljesen összeomolva hunyt el, 1821-ben.
Napóleon személyében a történelem egy olyan egyéniségével találkozunk, akinek életével eddig kb. 200 000 mű foglalkozott, aki 60 kisebb-nagyobb ütközetben vett részt, vagyis többen, mint Nagy Sándor, Hannibál és Julius Caesar együttvéve. Személye körül szinte kultusz alakult ki, már kortársainak nagy többsége is zseninek tartotta, akit csak „imádni vagy gyűlölni” lehetett, és akinek mellszobra a 19. századi polgári dolgozószobák állandó dísze volt.
Bukása után gyűlölködő írások halmaza jelent meg hírneve lerombolására, majd ezek dicsőítő könyvek sorának adták át helyüket, és megszületett Napóleon legendája. Élete csak a 20. században kapott reális értékelést. Uralkodása toleráns volt, általánosságban elmondható, hogy a 18. századi felvilágosult abszolutista uralkodóinak gyakorlatát folytatta. A háborúiban azonban egymilliónál is több francia katona esett el, de még milliók pusztultak el Európa lakosságából is, melynek hatása továbbgyűrűzött a természetes népszaporulat alakulásába.
A francia társadalom szerkezete uralkodása alatt nem sokat változott, megmaradt olyannak, amilyenné a francia forradalom tette. A lakosság háromnegyede földműves volt, a nemesség felszámolása megszűnt, de korábbi előjogaikat már nem kapták vissza. A háborúk serkentették az ipar fejlődését, bár a kontinentális zárlat miatt el volt zárva a tengerentúli piacok elől.
Napóleon megteremtette a prefektúrák korszerű közigazgatási rendszerét, a polgári törvénykönyvet, az igazságszolgáltatási rendszert, a pénzügyi rendszert, a nemzeti bankot, az egyetemet és a katonai iskolákat, amelyek a modern Franciaország alapjai lettek.
1792 és 1815 között Franciaország állandóan hadban állt bizonyos európai hatalmakkal. Már a forradalmi Franciaország szembekerült Nagy-Britannia, Ausztria, Oroszország és Poroszország monarchiáival, amelyek akkor a forradalomtól féltették saját hatalmukat, később pedig az egyre erősödő Napóleontól tartottak. 1799-ben az uralomra jutó Napóleon vezetésével a franciák Anglia és Oroszország kivételével csaknem egész Európát meghódították. Egyes, szövetségre kényszerített területeken (például Nápolyi Királyság, Spanyolország) gerillamozgalmak bontakoztak ki a francia fennhatóság ellen.
A napóleoni háborúk a fényes győzelmek ellenére nem annyira tekinthetőek dicsőségesnek a nagy pusztítások miatt. 1914-ig ez volt Európa történelmének legnagyobb és legtöbb véráldozatot követelő konfliktusa. Egyiptomi hadjárata során Napóleon maga adott parancsot török vagy arab foglyok és egyszerű közemberek likvidálására, amit sokan népirtásnak tartanak.
Buonaparte Napoleon levelei, mellyek az ütközet mezején Charleroinál junius 18-dikán 1815-ben megtaláltattak. Az Eggyesűlt Belgiumi Tartományok királyjának parantsolatjára; ford. Czővek István; N. Kiss István, Pest, 1816
Napóleon' önéletírása saját keze és dictálása után. A' franczia kiadás szerint híven magyarázta Fábián Gábor; Trattner J. M. és Károlyi István, Pest, 1829 (hasonmásban: 1986, 1992)
Julius Caesar története; a császár tollbamondása után Sz. Ilona szigetén leírta M. Marchand, ford. Huszár Imre; Hartleben, Pest 1865
Bonaparte Napoleon emlékirata. A magyar Napoleon-irodalom legrégibb, egykorú kéziratos lelete 1815-1915; tan., jegyz., életrajz, sajtó alá rend. Huttkay Lipót; Magyar Vállalkozás, Bp., 1915
Napoleon Szent ilonai emlékiratai; vál., ford., bev. Timár László; Officina, Bp., 1943 (Officina könyvtár)
A fiatal Napóleon írásai Korzikáról; ford., bev. Jókai Rita; JATE Történész Diákkör, Szeged 1998 (Documenta historica)
Napóleon Szent Ilona szigeti emlékiratai; vál., ford., bev., jegyz. Tímár László; Seneca, Bp., 1998
Napóleon trianoni dekrétuma az Illír Tartományok megszervezéséről  1809. december 25.; ford., sajtó alá rend., tan. Pándi Eszter; JATEPress, Szeged 2000 (Documenta historica)
Az uralkodás művészete; vál., ford., bev. Takács M. József; Helikon, Bp., 2015 (Helikon zsebkönyvek)
Castelnot, André. Napóleon, Századok-Emberek sorozat. Európa Könyvkiadó (1972) 
Feleki László. Napoleon. „A csodálatos kaland”. I-III.. Magvető Könyvkiadó (1976) 
Feleki László. Napoleon utókora. Magvető Könyvkiadó (1979). ISBN 963-271-036-3 
Herbert Attila, Martos Ida, Moss László, Tisza László. Történelem. 1789-től 1914-ig. ISBN 963-04-6874-3 
A. Z. Manfred. Napóleon. Kossuth Kiadó/Gondolat Kiadó (1981). ISBN 963-09-1681-9 
Marczali Henrik: NAGY KÉPES VILÁGTÖRTÉNET X. kötet, A forradalom és Napoleon kora. (Hozzáférés: 2009. augusztus 16.)
Szikora Péter: Napóleon. [2009. május 2-i dátummal az eredetiből archiválva]. (Hozzáférés: 2009. augusztus 16.)
Jagodics Péter: Napóleon hadserege. ZMNE, 2003. szeptember. [2009. május 2-i dátummal az eredetiből archiválva]. (Hozzáférés: 2009. augusztus 16.)
Napóleon rejtélyes halála. sulinet.hu. [2009. december 11-i dátummal az eredetiből archiválva]. (Hozzáférés: 2009. augusztus 16.)
Befejeződhet a vita Napóleon haláláról. mult-kor.hu, 2005. október 14. (Hozzáférés: 2009. augusztus 16.)
Napóleon tömeggyilkos volt. mult-kor.hu, 2005. december 12. (Hozzáférés: 2009. augusztus 16.)
Kalapács alatt Napóleon levele. mult-kor.hu, 2006. február 16. (Hozzáférés: 2009. augusztus 16.)
Napóleon katonái lecsúszott nadrággal menekültek Oroszországból. mult-kor.hu, 2006. október 10. (Hozzáférés: 2009. augusztus 16.)
A gyomorrák végzett Napóleonnal. mult-kor.hu, 2007. január 24. (Hozzáférés: 2009. augusztus 16.)
Felújítják Napóleon elbai villáit. mult-kor.hu, 2007. május 17. (Hozzáférés: 2009. augusztus 16.)
Heraldica.org – Napoleonic heraldry (angol nyelven). (Hozzáférés: 2009. augusztus 16.)
LIGNY – QUATRE BRAS – WATERLOO (1815. június 16-18.). (Hozzáférés: 2009. augusztus 16.)
A francia forradalom és napóleoni háborúk adatai, 1789–1815 (francia nyelven). (Hozzáférés: 2009. augusztus 16.)

Bonnie Tyler, eredeti nevén Gaynor Hopkins (Skewen, Wales, 1951. június 8. –) walesi rockénekesnő, szövegíró, üzletasszony.
Az 1970-es évek közepén indult szólókarrierje a Lost in France és az It’s a Heartache című listavezető dalaival, de fénykorát az 1980-as években élte, amikor a világ minden táján a toplisták első helyét szerezte meg a Total Eclipse of the Heart című dalával, majd sorra következtek a listavezető slágerek, többek között a Holding Out for a Hero és az If You Were a Woman (And I Was a Man). Bonnie Tyler volt az első női előadóművész, aki Faster than the Speed of Night című albumával rögtön az első helyen lépett be a brit toplistára és ezzel együtt a Guinness Rekordok Könyvébe is. Továbbá egyike volt az első nyugati énekeseknek, akik először turnéztak a Szovjetunióban, és ő volt az első walesi énekesnő, aki az amerikai toplista első helyére került.Rekedtes hangját egy hangszálműtétnek köszönheti, ami után az orvos hetekre eltiltotta az énekléstől és a beszédtől, de Bonnie türelmetlen volt és nem tartotta be az orvos előírását. Ez a hang tette őt világszerte ismertté és sikeressé. 1979-ben Tokióban megnyerte a Yamaha Dalfesztivált (World Popular Song Festival).
Az 1990-es évek elején Dieter Bohlen egyengette zenei karrierjét, ekkor Európában lemezeladási rekordokat döntött Bitterblue és The Very Best of Bonnie Tyler Volume 1. című lemezeivel.Számtalan zenei és életmű díjjal büszkélkedhet, többek között Bravo OTTO díjakkal, German ECHO Awards díjjal, illetve háromszor is átvehette a Goldene Europa díjat. Az Eurovíziós Dalfesztiválon nyújtott teljesítményéért két ESC Radio Awards díjjal jutalmazták. De háromszor jelölték Grammy díjra illetve Brit Awards és American Music Awards és Billboard Video Music Awards díjakra is. Ő Nagy-Britannia egyik legsikeresebb és legismertebb énekesnője. A Sony Music szerint albumaiból és dalaiból eddig 100 millió példányt adtak el.Az eltelt három évtizedben 30 duettet adott elő, köztük olyan énekesekkel, mint Rod Stewart, Cliff Richard, Cher, Lorraine Crosby, Vince Gill, Mike Oldfield, Giorgio Moroder, Meat Loaf vagy Andrea Bocelli. Az olasz tenorral közös dalának kiadását azonban Bonnie akkori lemezkiadója nem támogatta, így nem jelent meg hivatalosan, csupán egy 30 másodperces részlete hallható a Youtube-on.Legutóbbi világsikere a 2004-es Total Eclipse of The Heart francia/angol nyelvű verziója, a Si Demain... (Turn Around) Kareen Antonnal duettben, amely tizenkét hétig tartotta csúcspozícióját a francia SNEP toplistán, és amelyből Franciaországban több mint 700 000, világszerte több mint kétmillió hanghordozót adtak el. 2008-ban, 25 évvel első megjelenése után ismét felkerült a brit toplistára a Total Eclipse of the Heart és az 57. pozíciót foglalta el. 2009. augusztus 29-én Győrben a Négy Évszak rendezvénysorozat zárókoncertjén lépett fel és több mint tízezer ember előtt énekelte el legnagyobb slágereit. 2009. október 12-én megjelent a Total Eclipse of the Heart új verziója, amelyet a brit Only Men Aloud együttessel vett fel, valamint a Cappuccino Girls című musical főcímdalát is felénekelte.2010-ben az Egyesült Királyságban a MasterCard új bankkártyájának reklámarca lett. 2012. augusztus 23-án újra Magyarországra érkezett, mert Budapesten, a Budavári Palotában adott koncertet a Unique Fesztiválon. 2013. március 7-én a brit közmédia, a BBC bejelentette, hogy Bonnie Tyler a Believe in Me című dalával képviseli az Egyesült Királyságot a 2013-as Eurovíziós Dalfesztiválon Malmőben. Az énekesnő a 19. helyen végzett, de elnyerte az ESC Radio Awards két díját a "Legjobb dal" és a "Legjobb Énekesnő" kategóriában.
8 év után új, country-rock stílusú albuma 2013. március 8-án került a boltokba Rocks and Honey címmel.
2014. június 7-én az énekesnő újra Magyarországra érkezett, és Alsóörsön, a 15. Harley-Davidson Open Road Fest sztárvendégeként lépett színpadra. A nagy sikerű koncert végén a több ezres közönség együtt köszöntötte az énekesnőt születésnapja alkalmából. Június 8-án Bonnie Tyler egy balatonfüredi étteremben ünnepelte 63. születésnapját férjével, menedzserével és az együttesével.
2017. augusztus 21-én az Amerikai Egyesült Államokban teljes napfogyatkozás volt megfigyelhető. Ezen a napon, Bonnie Tyler 1983-as Total Eclipse of the Heart című slágere az amerikai iTunes Store toplista első helyére került, amely a világsajtót is körbejárta. Az énekesnő a legendás dalt a napfogyatkozás pillanatában egy karibi tengerjáró hajó fedélzetén énekelte el élőben a DNCE együttessel. Később a Billboard toplista digitális letöltési listáján a 13. helyre ugrott.2019. március 15-én új albumot adott ki melynek producere David Mackay, akivel 40 évvel korábban dolgozott együtt utoljára. Az új albumra Barry Gibb is írt egy dalt, illetve duettpartnerei Rod Stewart, Cliff Richard és Francis Rossi. A lemez címe: Between the Earth and the Stars.
Tyler az 1980-as évek egyik kiemelkedő rockénekesnője, aki védjegyévé vált rekedtes hangjával nagy sikert aratott. Az 1990-es években Angel Heart című lemeze a magyar lemezeladási listára is felkerült. Egyesek a női Rod Stewartként emlegetik. Tylerből is Jim Steinman csinált világsztárt 1983-ban csakúgy, mint Meat Loafból 1977-ben. Mai napig jelennek meg albumai, telt házas koncerteket ad Nyugat-Európa szerte és újabb kislemezeivel felkerül a toplistákra. Negyvenéves zenei pályája alatt 16 nagylemez és több millió eladott album büszke birtokosa. Évente legalább 3–5 válogatásalbumot dobnak piacra a különböző lemezkiadók (eddig közel 150 válogatásalbuma van). Nemcsak nagylemezei, de több válogatásalbuma is a toplisták élére került (The Very Best of Bonnie Tyler Volume 1.), és arany- illetve platinalemez minősítést értek el. Dalai számtalan amerikai tv-sorozatban és mozifilmben (Married Man, Rövidzárlat 2., Banditák, Asterix Amerikában, Shrek 2, Lois és Clark: Superman legújabb kalandjai, Glee, Száguldó erőd) felcsendülnek, valamit a Gumiláb című film betétdaláért kilencszeres platinalemezt vehetett át az Egyesült Államokban. Olyan musicalekben is hallhatjuk Bonnie legnagyobb slágereit, mint a Vámpírok bálja (Roman Polański, Jim Steinman), a Whistle Down the Wind (Jim Steinman, Andrew Lloyd Webber) és a Cappuccino Girls (Mal Pope).
Több mint 20 előadóművésszel énekelt már duettet, köztük brit, amerikai, brazil, francia, görög és német énekesekkel is, s ezek közül négy dal is a toplisták első helyét szerezte meg illetve spanyol, német és francia nyelven is jelentek meg dalai. 1996-ban a német ZDF Televízió a Limelight című slágerét választotta az atlantai olimpiai játékok hivatalos dalának.Olyan neves zeneszerzőkkel és producerekkel dolgozott együtt, mint Jim Steinman, Desmond Child, Michael Bolton, Andrew Lloyd Webber, Giorgio Moroder, Bryan Adams, Nik Kershaw, Harold Faltermeyer, Humberto Gatica, Andy Hill, Stuart Emerson vagy Dieter Bohlen (Modern Talking). Bonnie Tyler az egyik legelismertebb és leghíresebb brit énekesnő közel fél évszázada.Az énekesnő ugyan a 2013-as Eurovíziós Dalfesztiválon a 19. helyen végzett, a közönségdíjat a „Legjobb női előadó” és a „Legjobb dal” kategóriában azonban megnyerte. Ezen kívül az ESC Portugal Awards életműdíját is neki ítélték a Dalfesztiválon nyújtott teljesítményéért.
Szegény családban nevelkedett három lány- és két fiútestvérével együtt Édesanyja, Elsie Hopkins a helyi templomi kórusban énekelt. Gaynor már kiskorában elhatározta, hogy kitör a szegénységből és a szürke hétköznapokból. Az iskola befejezése után a hatvanas évek végén saját szakmájában, kereskedőként dolgozott egy zöldségesüzletben, majd pénztárosként egy szupermarketben. Első együttesében 7 évig énekelt Sherene Davis művésznéven. Az Imagination formációval olyan nagy slágereket énekelt, mint a Those Were the Days, Body Talk és a Just an Illusion. Csak a helyi, walesi lokálokban léptek fel.
Bonnie Tyler karrierje 1970-ben kezdődött, amikor megnyerte egy tehetségkutató verseny második helyét és 1 font jutalmat kapott. Nem sokkal később a Bobby Wayne & The Dixies együttessel lépett fel kabaréklubokban és éjszakai szórakozóhelyeken. Itt figyelt fel rá Roger Bell, aki nem sokkal később beajánlotta őt az egyik legnagyobb brit lemezkiadó-vállalathoz, az RCA Recordshoz. 1973. július 4-én férjhez ment Robert Sullivanhez, aki később a menedzsere lett. Miután felvette a jól csengő Bonnie Tyler művésznevet, Ronnie Scott és Steve Wolfe lettek a dalszerzői, míg David Mackay a producere. 1976 áprilisában jelent meg első kislemeze az RCA kiadásában My! My! Honeycomb címmel. A dal mérsékelt sikert aratott.
Második kislemeze 1976 szeptemberében került kiadásra Lost in France címmel. A dalt Ronnie Scott és Steve Wolfe szerezte. A kislemez sikerének köszönhetően Bonnie Tyler nagy ismertségre tett szert, nemcsak hazájában, de a világ számos pontján is, hiszen a dal a brit toplista kilencedik helyére került, de Dél-Afrikában, Ausztráliában és Nyugat-Németországban is bekerült a Top10-be.
1977 januárjában jelent meg a harmadik kislemez, More than a Lover címmel, ami a brit toplista 27. helyén nyitott. A dalt több TV állomás is betiltotta szexuálisan túlfűtött szövege miatt. Bonnie így nyilatkozott a dalról: „Ez nem a szexről szól, ez a kapcsolat másik részéről, barátságról, közelségről, forróságról szól”.
Bonnie első nagylemeze 1977 februárjában jelent meg The World Starts Tonight címmel és felkerült a brit toplistára, Skandináviában pedig a legtöbb eladott példányszámú lemez lett. Svédországban a toplista második helyét szerezte meg. 1977 nyarán az RCA kiadta a Heaven című kislemezt, amely egész oldalas sajtóreklám kíséretében jelent meg, de az előző két kislemez sikerét nem sikerült túlszárnyalnia többek között Elvis Presley tragikus halála miatt sem, ami a kislemez megjelenése után két héttel következett be és ami megrendítette a zeneipart. Egyedül Németországban került fel az eladási listára, a 24. helyre.
1977 novemberében megjelent az It’s a Heartache, Bonnie hetedik, country-rock stílusú kislemeze. A kiadványt ismét nagy sajtóreklámmal próbálták még eladhatóbbá tenni. Bonnie-t ezután a dal után kezdték el a női Rod Stewartként emlegetni. 1977. december 3-án a dal a Brit Top 50 lista negyedik helyére került, ezzel a legsikeresebb Tyler-dal lett az Egyesült Királyságban. Az ezt követő egy hónapban a világ számos pontján felkerült a játszási listákra. A top 5-be került és aranylemez is lett többek között Amerikában, Kanadában, Brazíliában, Dél Afrikában és Új-Zélandon is. A dalt korábban Ronnie Spector és Juice Newton is felénekelte, de Bonnie Tylernek sikerült egyedül toplistára juttatnia és több mint 6 millió eladott példányt produkálni.
1978-ban megjelent a The Hits of Bonnie Tyler válogatásalbum, amely Franciaországban az 5., Németországban a 3., Norvégiában az első helyet szerezte meg az eladási listán. A Daily Express és a Music Retailer Magazin is a legjobb énekesnőnek járó díját adta át Bonnie Tylernek It’s a Heartache és Lost in France című dalaiért.
1978 áprilisában Bonnie az Egyesült Államokba utazott It’s a Heartache című slágerét bemutatni. Április 7-én megjelent Here Am I című kislemeze, amely Norvégiában bekerült a top 5-be. Májusban megjelent a következő nagylemez, Natural Force címmel, és egy nagy országos turné kíséretében mutatták be. Az album Svédországban a második, Norvégiában a harmadik helyen nyitott a toplistán. Az USA-ban It’s a Heartache címmel adta ki a nagylemezt az RCA júliusban és a 16. helyen szerepelt. Bonnie ismét az Egyesült Államokba utazott bemutatni új albumát. Németországban az It’s a Heartache című daláért és eladott albumaiért arany Bravo OTTO díjat vett át. A kislemezből világszerte több mint ötmillió példány kelt el 1978-ban.
1979 februárjában jelent meg Diamond Cut című lemeze LP és kazetta formátumban. A zenei tematikájú magazinokban egész oldalas reklámhirdetések jelentek meg „Szenzációs új album a nemzetközi szupersztártól” szalagcímmel. A lemez dalainak írói és zenei producerei Scott és Wolfe, de felkerült két feldolgozás is, Tom Pettytől a Louisiana Rain, valamint Alan Tarneytől a Bye Bye Now My Sweet Love Bonnie előadásában. Az album felkerült a svédországi top 20 listára, Norvégiában a 42., az Egyesült Államokban a Billboard Pop listán a 145., míg a Billboard Country listán a 42. helyet szerezte meg. Az album megjelenését követően a brit zenei sajtó bejelentette, hogy mindössze egy fellépését tervezik Bonnie-nak a szigetországban, a Longlest Music Country Festivalon június végén, ahol többek között fellépett még Johhny Cash és Kris Krisofferson. Tyler nem sokkal később első ízben utazott Japánba, ahol megkezdte távol-keleti turnéját.
Közben megjelentek a kislemezek is az albumról, Olaszországban a What a Way to Treat My Heart, Amerikában a Too God Too Last, míg Európában a My Guns Are Loaded, ez utóbbi a francia toplista 11., az amerikai Billboard Country lista 86. helyét szerezte meg. 1979. március végén a BBC csatornán a Lennie & Jerry Showban mutatta be Diamond Cut albumát. 1979. május végén jelent meg következő, nagylemezen kívüli kislemeze, a (The World is Full of) Married Men, ami a Married Man című mozifilm címadó dala lett. A kislemez 7"-es és 12"-es lemezen is megjelent, ez utóbbi tartalmazta a 6 perces verziót is. A dal a brit toplista 35. helyét szerezte meg és 6 hétig szerepelt a listán.
1979 októberében Japánban megnyerte a Yamaha World Popular Song Festival díját a Sitting on the Edge of the Ocean című dallal amelyet élőben adott elő a 115 ezer férőhelyes Nippon Budokan arénában. A tokiói fesztiválon Magyarországot Szűcs Judith képviselte. A dalt Ronnie Scott és Steve Wolfe írta, akik elkészítették Dél-Amerika részére a dal spanyol nyelvű változatát, így Bonnie első ízben énekelt spanyol nyelven. Ez Sola a la Orilla del Mar címmel jelent meg Argentínában és több dél-amerikai országban. Miután visszatért az Egyesült Királyságba, megjelent a következő kislemeze, az I Believe in Your Sweet Love, amit már hamarosan megjelenő új albumáról adtak ki.
1981 januárjában megjelent a Goodbye to the Island című lemez, ami már rockosabb hangvételűre sikeredett a korábbi country stílusú lemezeihez képest. Az albumon hallható többek között a Procol Harum (A Whiter Shade of Pale) és Chris Rea (The Closer You Get) című dalának feldolgozása is. Ez a kiadvány csak a norvég toplistára került fel, a 38. helyre. A megjelenést minimális sajtókampány támogatta. 1981 nyarán az RCA kiadó megjelentette a Very Best of Bonnie Tyler válogatásalbumot, amely már 16 dalt tartalmazott (köztük a listavezető slágereit) és mérsékelt sikert aratott.
1981-ben Japánban az RVC Records gondozásában megjelent a Sayonara Tokyo című kislemeze, ami csak a szigetországban került kiadásra. Később megjelent Best Of című válogatáslemeze Japánban, majd Lo mejor de Bonnie Tyler című válogatása Spanyolországban. Szaúd Arábiában és Németországban is kiadtak egy-egy Very Best Of kollekciót a dalaival. Az RCA kiadóval közös munkája véget ért, és Bonnie az amerikai CBS kiadóval kötött szerződést.
Új producere Jim Steinman lett, az 1980-as évek egyik kiemelkedő zenei mogulja, közreműködött már Meat Loaf és Barbra Streisand albumainál is. 1982-ben kezdődött el a közös munka Steinmannal. Jim megkérte Bonnie-t, hogy énekeljen egy dalt, teljesen mindegy melyiket, akár a kedvencét is. Tyler a Have You Ever Seen the Rain? című slágert választotta, ami nagyon megtetszett Steinmannak Bonnie előadásában, így a készülő nagylemezre is felkerült. Jim Steinman az album felvételeihez segítségül hívta Bruce Springsteen E Street Band nevű együtteséből Max Weinberg gitárost és Roy Bittan billentyűst, akik többek között Meat Loaf és Aretha Franklin albumainál is segédkeztek. Közreműködött még Steven Margoshes, aki már a hetvenes évektől együtt dolgozott Steinmannal, és a Vámpírok bálja című musical hangszerelését is készítette, illetve Todd Rundgren is, aki Meat Loaf producere volt 1977-ben. A készülő lemezre mindössze két Jim Steinman-dal került fel, de a többi hét dal producere és zenei vezetője is Steinman volt, így a teljes album wagnerikus rock stílusú lett.
1983-ban megjelent a Faster than the Speed of Night című lemez, melyből a megjelenést követően 1 millió példány kelt el Amerikában és az Egyesült Királyságban is. Elsöprő sikerű slágere a Total Eclipse of the Heart című dal, melyet Jim Steinman írt Bonnie-nak. Ezzel a dallal Bonnie több mint 20 ország toplistájának első helyét szerezte meg. Listavezető lett a brit Top of the Pops listán, ami azért érdekes, mert a brit lista első helyét addig még egyetlen női énekes sem tudta elfoglalni. Felkerült a Billboard Hot 100 és a Heavy Metal Chart első helyére is. A dal az új évezredben is megőrizte sikerét. 2004-ben a Sláger Rádió Top 1000 listáján a 9. helyet foglalta el.
Bonnie Guinness-rekordot döntött albumának eladási adataival. A kislemezből naponta 60 ezer darabot adtak el (összesen több mint 6 milliót), ezzel bekerült a rocktörténelembe. 1983-ban az USA Billboard lista első helyéről letaszította Michael Jackson Billie Jean című dalát, és Bonnie lett az első walesi énekesnő, aki vezette ezt a listát. Bonnie Tylert minden országban, ahol megjelent a Total Eclipse of the Heart, arany- és platinalemezzel jutalmazták. A British Phonography Industry, a francia SNEP arany kitüntetéssel jutalmazta. Két American Music Awards, egy Goldene Europa (Legjobb énekesnő, 1983) és egy Variety Club of Great Britain Award (Legjobb kislemez: „Total Eclipse of the Heart”) díjat kapott. A dal még 2001-ben is kapott platinalemezt. 1984-ben két Grammy-díjra jelölték és a gálaesten élőben elő is adta a slágert.
Bonnie Tyler előadásában felkerült a lemezre a Have You Ever Seen the Rain? című Creedence Clearwater Revival-dal is, bár zeneileg rockosabb, wagnerikus stílusúra sikeredett, köszönhető ez Jim Steinmannak, aki remekül áthangszerelte a dalt. A kislemez Spanyolországban bekerült a top 10-be. Ezt a dalt többen is feldolgozták, többek között a Boney M., az R.E.M. és Rod Stewart is, de Bonnie Tyler feldolgozása lett a legsikeresebb az eredeti dal megjelenése óta. A következő kislemez az albumról a Straight from the Heart, amit Bryan Adams írt 1983-as albumára, de különösebb sikert nem aratott vele. Bonnie verziója sem került fel egyetlen toplistára sem, koncertjein mégis nagy sikert arat a dallal a mai napig is. Kislemez készült még a Take Me Back, a Getting So Excited és a Tears című dalokból is. A Tears egy duett Frankie Millerrel, aki később több dalt is írt Bonnie-nak, és a '90-es években ismét énekelt vele.
1984-ben Shakin’ Stevens brit rock 'n' roll énekes invitálta Bonnie-t egy közös duettre. Az A Rockin’ Good Way című dal nagy sikert aratott, és az ír toplista első helyét is megszerezte, valamint az Egyesült Királyságban az 5., Hollandiában és Új-Zélandon a 8., Ausztráliában a 9., Svájcban a 10., Németországban a 22. helyen végzett az eladási listákon. 1985-ben szintén egy Jim Steinman által írt dal, a Holding Out for a Hero került fel a játszási listákra, mely több film betétdalaként is szolgált (Gumiláb, Rövidzárlat 2, Superman, Banditák, Shrek 2.). A dal 13 hétig stabilan tartotta magát a Top of the Pops 2. helyén és 18 hónapig maradt a listán. A videoklipet Arizona államban, a Grand Canyonban forgatták. Később elkészült a videoklip másik változata, David Copperfield illuzionista közreműködésével, szintén a Grand Canyonban.
1986-ban Secret Dreams and Forbidden Fire című albuma jelent meg. Ez a lemez már kiforrottabb és rockosabb, mint az előző. Producere ennek is Jim Steinman. Erre az albumra is írt egy dalt Bryan Adams. Az albumon hallható még a Loving You’s a Dirty Job (But Somebody’s Gotta Do It) című duettje Todd Rundgrennel, aki Bonnie háttérénekese. A közel 8 perces Jim Steinman-dal Spanyolországban a toplista 5. helyét szerezte meg. A videoklipben Todd Rundgrent egy Hywel Bennett nevű férfi alakította. Az ifjú zeneszerző, Desmond Child (aki Bon Jovinak is írt dalokat) szintén írt két dalt az albumra: a Lovers Again egy ballada, az If You Were a Woman című dalhoz pedig Bonnie legköltségesebb klipjét forgatták. A klip rendezője Jim Steinman, és a kisfilm olyan jól sikerült, hogy hét Billboard Video Music Awards díjra jelölték. A kislemezért Franciaországban ezüstlemezt kapott, több mint 271 000 eladott példány után.
1987-ben Bonnie Chernek a Cher című albumán szereplő Perfection című dalban vokálozott.
1986-ban a Columbia kiadta Bonnie Tyler Faster than the Speed of Night és Secret Dreams and Forbidden Fire című albumainak videoklipjeit videokazettán, Bonnie Tyler - The Video VHS címmel. 1986. november 24-én jelent meg az Anti Heroin Project lemez, It’s a Live in World címmel, amely hasonló volt a korábbi Live Aid-produkcióhoz, csak ebben az esetben a drogról való leszokásra próbálták ösztönözni a fiatalokat olyan énekesek és zenészek, mint Ringo Starr, Chris Rea, Eurythmics, Kim Wilde, a Bananarama, a Wham, Nik Kersaw és maga Bonnie Tyler is. Továbbá még ebben az évben a The Wraith című film egyik betétdalát énekelte fel Matter of the Heart címmel. Szintén még 1986-ban Fabio Junior brazil énekessel vett fel egy billinguális dalt félig portugál és félig angol nyelven Sem Limites Pra Sonhar címmel. A dal Brazíliában, Peruban, Venezuelában és Portugáliában is a toplista első helyére került. A kétnyelvű változat az énekes brazíliai kiadású lemezén jelent, míg az angol verzió a nemzetközi kiadású lemezen Reaching for the Infinite Heart címmel. A slágerből kislemez és videoklip is készült. 1987-ben Mike Oldfielddel énekelt egy duettet Islands címmel. Ehhez a dalhoz is készült videoklip illetve kislemezen is megjelent. Egyes kislemez kiadásokon az Islands zenei és szöveg alapjára írt When the Nights on Fire című dal is Bonnie előadásában hallható, de csak Anita Hegerland előadásában vált ismertté.
1988-ban Hide Your Heart címmel jelent meg új albuma Európában és a Távol-Keleten, Notes from America címmel pedig az Egyesült Államokban. Új lemezének már Desmond Child volt a producere. Több híres zeneszerző írt dalokat számára, például Diane Warren, Robbie Seidman és Michael Bolton. A felvételek a Woodstock-hoz közeli Bearswille stúdióban készültek. Bonnie felénekelte a lemezre kedvenc Janis Joplin-dalát, a Turtle Bluest, valamint a Bee Gees együttestől a To Love Somebody című dalt. Hatalmas sikerre számítottak az album megjelenésével, de több dalt is a későbbiek folyamán más előadók énekeltek el. A The Best című dalt például Tina Turner énekelte 1989-ben megjelent albumán, de Bonnie előadásában is felkerül néhány ország slágerlistájára, Norvégiában bekerült a TOP10-be. Cher a Save Up All Your Tears, a KISS a Hide Your Heart, míg Aswad a Don’t Turn Around című dalt „vette el”. A kiadó azzal indokolta a döntést, hogy szkeptikusak a sikert illetően, ezért átadták a dalokat más énekeseknek. Bonnie Tyler erről így nyilatkozott egy 1995-ös interjúban: „Nekem akkor 4 toplistás dalom volt a lemezemen, csak senki nem hitt benne, hogy sikeres lesz. Jóval később a Very Best Of lemezeim mindkét példányára felkerültek ezek a dalok, hatalmas sikert értek el a lemezek és bebizonyosodott, hogy ezeknek a daloknak én vagyok az igazi előadójuk!”1988 május másodikán kezdetét vette a Hide Your Heart Tour az Egyesült Királyság 19 nagyvárosában. 1989-ben a Sony/CBS kiadta a Greatest Hits című válogatásalbumot, ami Norvégiában a 2., Dániában az 5., Finnországban a 6., Svédországban és Hollandiában a 9. lett az eladási listákon és arany, illetve platina minősítés ért el több európai országban is. A kiadvány érdekessége, hogy a CBS egy dalt sem tett fel a lemezre Bonnie Tyler legutolsó, Hide Your Heart című albumáról. 1989-ben ismét Cherrel dolgozott együtt, az Emotional Fire című dalban, ami Cher Heart of Stone című lemezén hallható.1989-ben egy francia film, a 3615 code Père Noël egyik betétdalát énekelte Merry Christmas címmel. A kislemez a francia top 100-ba is bekerült. 1989. október 27-én Tokióban a húszéves jubileumi és egyben utolsó Yamaha World Popular Song fesztiválon az addigi nyertesek léptek fel, így Bonnie Tyler is, aki a Sitting on the Edge of the Ocean és a Holding Out for a Hero című dalát énekelte el, valamint a közös dalban többek között a Neoton Famíliával együtt lépett színpadra. A produkció tízmillió jenes bevételét az UNICEF javára ajánlották fel.
1990-ben otthagyta a Sony Music lemezkiadót és Németországban a BMG Hansa kiadónál szerződött le. A Hansa által kiadott albumai csak Európában és a Dél-Afrikai Köztársaságban jelentek meg, illetve évekkel később Japánban és Brazíliában. Első kislemeze, amit új kiadója jelentetett meg, egy akciófilm, a Fire, Ice & Dynamite főcímdala lett. A Breakout című dalt Harold Faltermeyer írta és zenésítette meg, aki korábban a Beverly Hills-i zsaru című film főcímdalát is szerezte és aki később is dolgozott Tylerrel szintén filmbetétdaloknál és aki az 1998-as lemezének lett az egyik rendezője. Bonnie-nak 1990 végére új zenei producere lett, a Modern Talking egyik volt tagja, Dieter Bohlen, aki Howard Houston, Steve Benson és Bonnie Tyler albumainál írta először női álnéven, Jennifer Blake-ként a dalokat.
1991-ben megjelent első nagylemeze a BMG-Hansa kiadó gondozásában, Bitterblue címmel. A dalok többségét Giorgio Moroder és Dieter Bohlen írta, de Nik Kersaw, Albert Hammond és Diane Warren is írt dalt. Az első kislemez a Bitterblue, ami Norvégiában a 2. Ausztriában az 5. Németországban a 17. helyet szerezte meg a toplistákon. A Bitterblue album platinalemez lett Ausztriában, négyszeres platinalemez lett Norvégiában és többszörös platinalemez minősítést ért el Európa összesített eladási listáján. A lemezen hallható a Schimanski - Tatort (Tetthely) című német krimisorozat egyik főcímdala, az Against the Wind, ami a finn toplista első helyét szerezte meg. Bonnie Tyler Bitterblue című turnéjával koncertsorozatot adott Németországban és Észak-Európában. Az album utolsó kislemeze a Where Were You című dalból készült, melyet Albert Hammond és Holly Knight írt és a német top 50 listára is felkerült.
1992-ben Angel Heart című lemezével még nagyobb sikereket ért el Európában, és már German ECHO díjra is jelölték, az Év legjobb énekesnője kategóriában. Kétszeres platinalemez lett Norvégiában és platina és többszörös aranylemez minősítést ért el több európai országban. A dalok többségét már Dieter Bohlen szerezte. Az album első, toplistás kislemeze a Fools Lullaby című dalból készült. A kislemezre felkerült a Race to the Fire című Dieter Bohlen-slágere is, ami a Zorc - Mann ohne Grenzen című német tévésorozat főcímdala lett. Norvégiában a 6., Ausztriában a 17., Németországban a toplista 20. helyét foglalta el. A következő kislemezek a Call Me, majd a God Gave Love to You című dalból készültek, de csak az előbbi került fel a német toplistára. A nagylemez megjelenése után televíziós szereplések és az Angel Heart Tour következett, és Bonnie nemsokára átvehette albumáért az RSH Gold díjat Németországban. 1992-ben Görögországból kapott felkérést egy Sophia Arbanith nevű görög rockénekesnőtől, hogy közösen adják elő a Patheno Stim Erimia / The Desert is in Your Heart című, félig angol, félig görög nyelvű dalt, ami óriási siker lett a balkáni országokban és a görög toplista első helyét szerezte meg, aranylemezzel jutalmazták.1993. január 19-én megjelent a The Very Best of Bonnie Tyler Volume 1. című válogatásalbum a konkurens kiadó, a Sony/Columbia Records gondozásában. Az albumot nagy reklámkampánnyal hirdették az újságokban, televíziókban és rádiókban. A korong Bonnie toplistás dalait tartalmazta 1977-től egészen 1991-ig időrendi sorrendben, ráadásul egy életrajzot és egy Sony Music vásárlási kupont is csatoltak a CD mellé. Eközben a német televíziók az éppen aktuális, Angel Heart című nagylemezét reklámozták, így kiéleződött a verseny a két lemezcég között. Az Angel Heart aranylemez lett, míg a CBS válogatása platina minősítést ért el a német nyelvű országokban. A Very Best Of lemezből több mint 600 000 darabot adtak el Németországban (nagylemezével együtt összesen 1 milliót) és albumának eladási adataival lekörözte Madonnát, Chert és Tina Turnert. a válogatáslemez a megjelenés után még 9 hónappal is a németországi TOP50 eladási listán szerepelt! A Sony 1993-ban még két válogatást megjelentetett Bonnie Tylerrel, a The Best című albumot, amely Franciaországban lett arany majd 1994-ben dupla aranylemez, illetve a Meat Loaffal közös Heaven & Hell című lemezt, amely az Egyesült Királyságban lett aranylemez.
1993 nyarán az Angel Heart című turné befejezte után nekiláttak a Silhouette in Red című új lemez felvételeihez, ami az év októberében jelent meg Európában és a Távol-Keleten is. Dieter Bohlen ennél az albumnál használt először női álnevet dalainak megírásakor. A Sally Comes Around című kislemez a dél-afrikai rádiós slágerlista első helyén nyitott a megjelenés napján és aranylemez minősítést ért el. Erre az albumra is felkerült egy filmbetétdal, a Fire in my Soul, ami szintén egy Dieter Bohlen-dal. A következő kislemez, a From the Bottom of My Lonely Heart és a You Are So Beautiful dalból készült.
1993-ban BRAVO OTTO-díjak sorozatát nyerte meg, valamint a Goldene Europa-díjjal a kontinens legjobb énekesnőjének választották, illetve a German ECHO Awards díjat is hazavihette az „Év legjobb nemzetközi énekesnője” pop/rock kategóriában. A díjátadó gálaesten a Bohlen által írt Stay című dalt énekelte el. Ismét nagyszabású, egész Európára kiterjedő koncertsorozat vette kezdetét. A Silhouette in Red Tour keretein belül Magyarországon két koncertet is adott: 1994. március 1-jén Budapesten a Városligetben az egykori Globe Arénában, másodikán pedig Szombathelyen egy szabadtéri színpadon lépett fel.1994. február 14-én megjelent az 1993-as válogatásalbum második része, a The Very Best of Bonnie Tyler Volume 2. életrajzfolytatással, vásárlási kuponnal és ismét nagy médiareklámmal de Bonnie aktuális kiadója, a BMG Hansa is kiadott egy válogatásalbumot a legjobb, Dieter Bohlen által komponált dalokkal Comeback Single Collection 90-94 és két korábbi slágerével, a Lost in France és az It’s a Heartache című dalokkal. A válogatásalbumra Dieter Bohlen írt egy teljesen új dalt, Back Home címmel, amelyből kislemez is készült, korlátozott példányszámban. A harc a CBS javára dőlt el, a Volume 2 ugyan felkerült az eladási listára, akkora sikert nem tudott elkönyvelni, mint elődje, a Volume 1.
1995-ben ismét új lemezkiadóhoz szerződött, s közben koncertturnét adott Straight from the Heart címmel. Az EastWest (Atlantic Records) adta ki Free Spirit című lemezét, mely 1995 októberében jelent meg Európában. Bonnie Tylernek az USA-ban és az Egyesült Királyságban 1988-ban jelent meg utoljára nagylemeze, a Free Spirit volt a visszatérése a nyugati zenei piacra. A korongon két Jim Steinman-dal is hallható. Az első kislemez a Making Love out of Nothing at All. A közel nyolcperces ballada Belgiumban a 2., Hollandiában a 24., míg az Egyesült Királyságban a 45. helyen szerepelt a toplistákon. A dalt Steinman az Air Supply együttesnek írta 1983-ban, már akkor listavezető volt és az amerikai toplista második helyét is megszerezte. A mostani feldolgozásban Bonnie édesanyja énekelte az operaáriát vokálként. A dalból kétfajta kiadású kislemez, valamint videoklip is készült. Steinman egy régi Meat Loaf-slágert, a Two Out of Three Ain’t Badet is újrahangszerelte közel 9 perc hosszúságúra Bonnie-nak, ez kislemezformában is megjelent három dallal, valamint 12"-es bakelitlemezen Ralphy Rosario remixelésével, ez utóbbi csak az Egyesült Államokban. A következő kislemez a You’re the One, ami a Scorpions együttes dalának feldolgozása, felkerült a németországi TOP100-as listára.
A Meat Loaf-gárdából közreműködött még Stuart Emerson is, aki a Driving Me Wild és a Sexual Device című dalokat írta. Több olyan zeneszerző is közreműködött, akik korábban szintén nagy előadóművészeknek segítettek. Ott volt David Foster, aki Whitney Houstonnak és Michael Jacksonnak írt dalokat, Chris Neal és Andy Hill pedig Celine Dionnal dolgoztak. 1996-ban Alan Parson újrahangszerelte korábbi, Limelight című slágerét, melyet Bonnie Tyler énekelt fel. A sláger a németországi ZDF Televízión futó 1996-os nyári olimpiai játékok sportösszefoglalóinak főcímdala lett. A német hivatalos olimpiai himnusz Vangelis Voices című szerzeménye volt, míg a hivatalos olimpiai dal, a Limelight. A dalból kislemez is készült, ami csak Németországban jelent meg és felkerült a TOP100-as listára. 1996 tavaszán az EastWest Records újra kiadta a Free Spirit nagylemezt, és az első kiadáson lévő Sexual Device remix helyére bónuszként az olimpiai dal remix változata került. Még 1996-ban Bonnie Németország 22 nagyvárosát érintő koncertkörutat tett Free Spirit Tour címmel.
1995-ben a német BMG Miller kiadó gondozásában megjelent a Here Am I című válogatásalbum, amely Bonnie legnagyobb slágereit tartalmazta a hetvenes évekből és 250 000 eladott példány után aranylemezzel jutalmazták.1997-ben jelent meg következő kislemezdala, a He’s the King, ami egy német filmsorozat, a Der König von St. Pauli betétdala lett. Bonnie egy jelenet erejéig szerepet is vállalt a sorozat egyik epizódjában, ahol egy bárénekesnőt alakított és a He’s the Kinget énekelte. Moszkvában a Kreml Palotában Bonnie egy hatalmas koncertet adott, és a legmodernebb technikai felszerelésekkel lépett fel több ezer ember előtt.
Franciaországban a The Best című, 1993-ban megjelent albumát újra kiadták és elérte a 300,000 eladott példányszámot, amiért platinalemezt vehetett át.
1998-ban került kiadásra az All in One Voice című, lemeze, amelyben a dance, a pop és a rock elemei ötvöződnek az ír népzenével. Ez Bonnie egyik legrövidebb pályafutást megélt albuma lett. Nem sokkal megjelenése után a lemezkiadóval történt nézeteltérések miatt egy év után lekerült a polcokról. A lemezen az ír hangzásvilág és a dance elemei keverednek. A dalok többségét Dublinban vették fel, a vokált Londonban, míg az Irish Film Orchestra a Magyar Rádió budapesti stúdiójában vette fel a zenei anyagot Szita István vezényletével. A lemezre Frankie Miller is írt több dalt. A producer Mike Batt, Jimmy Smith és Harold Faltermeyer volt. Több feldolgozás is került az albumra, többek között az Angel of the Morning és az I Put a Spell on You, ami az Amazon.com szerint a legjobb feldolgozása ennek a dalnak. Zárásként pedig egy hagyományos karácsonyi dal, a Silent Night (Csendes éj) is helyet kapott. Az albumról mindössze egy dalt másoltak kislemezre. A Heaven című dal, egy lágy, az ír zenei világ és a modern popzene elemeit ötvöző karácsonyi hangulatú sláger. A kislemez korlátozott példányszámban jelent meg, nagyjából 500 darab került kiadásra többnyire a rádióállomások részére. Az albummal együtt a hivatalos kislemezt is kivonták a forgalomból.
1998-ban mutatták be Londonban a Whistle Down the Wind című musicalt, melynek szövegét Jim Steinman, zenéjét pedig Andrew Lloyd Webber szerezte. A zenés darabban elhangzó dalokat több ismert világsztár is felénekelte. Bonnie Tyler a Tyre Tracks and Broken Hearts című slágert énekelte. A dal érdekessége, hogy a Meat Loaf előadásában, szintén a musicalben felcsendülő, A Kiss is a Terrible Thing to Waste utolsó harmada, vagyis a zene és a szöveg majdnem megegyezik a két szerzeményben, ráadásul Meat Loaf mellett Bonnie Tyler a vendégelőadóművész, így ez az a dal, amelyben a két énekes először és utoljára énekelt közösen. A Tyre Tracks and Broken Hearts csak a musical dalait tartalmazó lemezre illetve Bonnie 2001-es, The Greatest Hits albumára került fel. 1998-ban Andrew Lloyd Webber 50. születésnapján a londoni Royal Albert Hallban Bonnie élőben adta elő a musicalben is felcsendülő slágert. A rendezvény később DVD-n is megjelent.1990-től 2000-ig évente legalább négy válogatáslemez jelent meg a különböző kiadók gondozásában. Bonnie Tyler egy időre visszavonult a rivaldafényből és hátat fordított a mikrofonnak, csak néhány felkérésnek tett eleget.
2001-ben a Sony és a Sanctuary lemezkiadó közösen kereste fel Tylert egy új nagyszabású válogatásalbum létrehozásának érdekében, az énekesnő 50. születésnapja alkalmából. Bonnie igent mondott, és a válogatáslemezhez vadonatúj képek készültek ugyanazzal a fényképésszel, aki a Free Spirit című album képeit is készítette. Tyler teljesen megváltozott, alakja ismét olyan volt, mint a kilencvenes évek elején, hosszú, egyenes platinaszőke hajjal jelent meg a fotózáson. 2001 tavaszán megjelent a The Greatest Hits lemez, ami tíz ország eladási listájára került fel és több országban arany és platinalemezzel jutalmazták. 2001 és 2002 között zajlott a Bonnie Tyler - The Greatest Hits Tour. 2001. december 8-án Catherine Zeta-Jones és Michael Douglas esküvőjén énekelt, ugyanis Tyler és Zeta-Jones is Swansea-ben született és Bonnie férjének unokatestvére Catherine édesapja.2002-ben tért vissza új albummal az EMI kiadó dán leányvállalata, a CMC gondozásában, és a prágai filharmonikusok közreműködésével készítette el a Heart & Soul – 13 Rock Classic című lemezét, melyen nagy sikerű rockdalokat hallhatunk. Feldolgozta többek között a U2 (I Still Haven't Found What I’m Looking For), Phil Collins (Against All Odds), a The Beatles (In My Life), Richard Marx, Bruce Springsteen, Tom Petty & The Heartbreakers szezeményeit. A dalok többségét Dániában és Németországban vették fel. A promóciós képeket és videókat egy dán mészkőbarlangban készítették. Az album csak Skandináviában és Portugáliában jelent meg. Az első kislemez, az Amazed, ami egy Lonestar-feldolgozás, felkerült az Euro Airplay Chart top 200-as listájára. Kislemez készült még a Learning to Fly és az Against All Odds című dalokból is.
2003-ban a sikernek köszönhetően Heartstrings címmel ismét kiadták a Heart & Soul albumot, immáron az egész világon. Az európai országok toplistáján is viszonylag szép helyezéseket ért el, ahhoz képest, hogy cover-album; Norvégiában és Hollandiában 29., Ausztriában 32., Svédországban a 34., Németországban, Dániában és Spanyolországban a 41., Franciaországban a 75. helyet szerezte meg az eladási listákon. 2003 tavaszán kezdetét vette Németországban a Heartstrings Tour.2003 tavaszán a Magyar Televízió meghívására Magyarországra érkezett, ahol fellépett az Europarty és a Névshowr című műsorban, ez utóbbiban egy magyar híresség „születésnapi ajándékaként”. A műsorban három dalt adott elő, köztük a Total Eclipse of the Heartot is.
2004-ben Franciaországban telepedett le, s a francia Sony Music kiadta Simply Believe című lemezét. Az első kislemez a Si Demain... (Turn Around) című dalból készült, amit egy francia énekes-színésznővel, Kareen Antonnal énekelt fel félig francia, félig angol nyelven. A videoklipet Kanadában forgatták 2003 decemberében. A dal óriási siker lett, Franciaországban 12 hétig volt első helyezett a SNEP listán, és a francia kritikusok szerint is kitűnőre sikeredett, hiszen hosszú ideig meg tudta tartani a csúcspozícióját, függetlenül attól, hogy 2004-ben nem ez a zenei stílus a legkeresettebb. Franciaországban az 1994-es 7 Seconds óta nem volt kétnyelvű dal listavezető, ráadásul a Si Demain túlszárnyalta a szingaléz-francia kétnyelvű duett sikerét, ugyanis abból 150 000 darabot adtak el és arany minősítést kapott, míg a Tyler-Antonn duett 700 000-es példányszámban fogyott és platina minősítést ért el. Köszönhető ez Kareen csodálatos hangjának és Bonnie tapasztalatának. Ez a dal volt a legtöbb példányban eladott listavezető női duett a francia toplista történetében. Első helyen nyitott a belga és a lengyel toplistán is, a World Chart listán a 3., az Eurochart listán a 4., Svájcban pedig a 7. helyen szerepelt a toplistán.
A következő kislemez ismét Bonnie és Kareen duettjéből készült, ugyanis közösen énekelték el az It’s a Heartache című régi Tyler-slágert szintén félig angol, félig francia nyelven Si Tout S’arrête címmel. A dalhoz klip nem készült, de felkerült többek között a belga toplista 7., a francia lista 12. és a svájci lista 25. helyére. Az albumból több mint kétmillió darabot adtak el, a kislemezből közel 700 000 példányt és platina minősítést ért el Franciaországban, valamint szintén platinalemez lett Belgiumban.
Nem sokkal később egy német szupersztár, Matthias Reim kérte fel Bonnie-t egy duett eléneklésére. A Vergiss es / Forget it német és angol verzióban is elkészült, és Matthias válogatáslemezén hallható. A dal szép sikereket ért el Németországban, míg Ukrajnában bekerült a top 10-be továbbá a legjobb dal kategóriában jelölték ECHO díjra. Még abban az évben Bonnie ismét Magyarországra látogatott, pontosabban csak „beugrott” Liza Minnelli helyett a Kisstadionba. A hatalmas botrány ellenére Bonnie színvonalas előadást tartott, sokan mégis kritizálták.
2005-ben Bonnie egy kis francia lemezkiadónál, a Stick Musicnál készítette el Wings című albumát. A szupersláger a Louise című dal volt, melynek videoklipjét Tunézia tengerpartján vették fel egy megfeneklett hajóroncsban. A Total Eclipse of the Heart és It’s a Heartache című dala erre a lemezre is felkerült, az ún. 2005-ös verzióban. Az albumon közreműködött két dalnál is Lorraine Crosby, Meat Loaf egykori vokalistája. Spanyolországban több mint 70 ezer ember előtt adott élő koncertet, amelynek részletei később megjelenő DVD-jén is láthatóak. Lengyelországban több tízezer ember előtt lépett fel a Sopoti Fesztiválon. Németországban több ismert zenész segélykoncertet szervezett a 2004-es karácsonyi szökőár következtében hajléktalanná vált emberek megsegítésére. A koncert nemzetközi sztárja Bonnie Tyler volt, aki három dalt énekelt. Az esemény DVD-n is megjelent Rock for Asia címmel.2006 tavaszán a Stick Music korlátozott példányszámban, csak az Egyesült Királyságban kiadta a Celebrate című albumot 12 dallal és két videoklippel. Az albumra a Wings című lemez 16 dalából csak 12 került fel, köztük egy exkluzív koncertfelvétel, amelyet nem tüntettek fel a borítón.
Májusban kiadták Bonnie On Tour LIVE DVD-jét, rengeteg extrával, nem sokkal később pedig a DVD hanganyagát LIVE címmel CD-n csak Európában.
Ezután Bonnie Amerikába utazott, ugyanis meghívták a Celebrity Duets című műsorba, és Lucy Lawless-szel (a harcos Xenát megformáló színésznővel) énekelte el a Total Eclipse of the Heart című dalt, amit a zsűri értékelt. Bonnie hosszú idő után újra amerikai tévénézők milliói előtt léphetett színpadra. Ezután egy brit punkcsapat, a BabyPinkStar dolgozta fel a Total Eclipse-et Bonnie Tyler közreműködésével. Nyugaton mérsékelt sikert aratott az érdekes feldolgozás.
2007-ben a Sony BMG kiadta a From the Heart – Bonnie Tyler Greatest Hits gyűjteményt, ami Bonnie Tyler harmincéves pályafutásának legjobb dalait foglalja magába. A kiadvány az Ír eladási lista második helyét szerezte meg és platina minősítést kapott. Áprilisban két újabb kollekció jelent meg. A Bonnie on Tour LIVE DVD licencét a brit Sony BMG lemezkiadó vásárolta meg, és új borítóval adta ki a szigetországban. Szingapúrban is kiadtak egy CD+DVD kollekciót The Complete Bonnie Tyler címmel. A Special Edition kiadvány a távol-keleti országokban, Chilében és az USA-ban jelent meg.2007 nyarán Magyarországon bemutatták Roman Polański Vámpírok bálja című musicaljét, melynek zeneszerzője szintén Jim Steinman, aki a Total Eclipse of the Heart című dalának alapjaira írta meg a musical zenéjét, ami a darab legsikeresebb zenei blokkja lett.2007-ben a Sláger Rádió ismét összeállította a hallgatók szavazatai alapján a Sláger Top 1000 listát, ahol Bonnie Tyler a harmadik helyen végzett (két Queen-dal után) a Holding Out for a Hero című dalával.
2008-ban Tyler világ körüli koncertturnéjának keretén belül több új, eddig még kiadatlan dalát is elénekelte. Fellépett Ausztráliában (Sydney, Melbourne); az USA-ban (Las Vegas) és Nyugat-Európában. 2008 végén egy kanadai énekessel, Matt Petrinnel közösen énekelte fel korábbi slágerét, a Making Love out of Nothing at Allt r&b–hiphop stílusban. Egy interjújában megerősítette, hogy 2010-ben megjelenő új albumának producere Jim Steinman lesz.
2009. augusztus 28-án Győrben lépett fel a ManDoki Soulmates, Al di Meola és Steve Lukhater társaságában több mint 10,000 ember előtt a Dunakapu téren. Egy győri szállodában adott sajtótájékoztatóján bejelentette, hogy hamarosan elkészül a Mal Pope rendezte Cappuccino Girls című musical címadó betétdala, melyet ő maga énekel. Ősszel az Only Men Aloud! együttessel duettben adta elő a Total Eclipse of the Heart című korábbi slágerét áthangszerelve. Az Only Men Aloud! nagylemeze Bonnie Tyler duettjével október 12-én jelent meg a Universal Music gondozásában és a brit Classic toplista első helyén startolt. Bonnie több mint tíz év elteltével ismét epizódszerepet vállalt egy tévésorozatban. Október másodikán a Channel4-en futó Hollyoaks Later című sorozatban önmagát alakítja és egy álomban jelenik meg, majd Holding Out for a Hero című dalát énekli közösen a főszereplővel. Az Only Men Aloud a cardiffi Tesco-áruházban tartott lemezbemutató minikoncertet, valamint dedikálást, amin Bonnie Tyler is részt vett. Az új verziós Total Eclipse of the Heart kislemez október 22-én került a boltokba.
2009. november 1-jén a londoni Royal Albert Hallban megrendezték a Caron Keating Alapítvány támogatásával létrejött, a mellrák elleni küzdelem jegyében tartott segélykoncertet. A Pinktober - Women of Rock elnevezésű gálán Bonnie Tyler két dalát adta elő olyan fellépők társaságában, mint a Bananarama, Jamelia és Melanie C. November 30-án Berlinben átvette Harald Glööckler divattervezőnek a társadalmi szerepvállalásban kiemelkedő szerepet vállaló ismert nők részére alapított Angel Award díjat, amely ötezer euró pénzjutalommal is járt. A másik díjat Nastassja Kinski színésznő vette át.2010. február 27-én a frankfurti Operabál díszvendége volt többek között Larry Hagman, Andie MacDowell, Al Pacino és Alain Delon kíséretében. Az eseményen a Holding Out for a Hero című dalát adta elő élőben. 2010. április 9-én mutatták be a MasterCard új bankkártyájának reklámfilmjét, melynek egyik főszereplője Bonnie Tyler, aki a Total Eclipse of the Heartnak a rövidfilmhez átírt változatát énekli és mint egy angyal, az égből leszállva adja elő egy szupermarket előtt. A reklámot, amely több speciális effektet tartalmaz, csak az Egyesült Királyságban vetítették. 2010. május 15-én a németországi Radio Nordkurve este nyolc órától három órán keresztül közel 50 Bonnie Tyler-dalt sugárzott reklám és megszakítás nélkül.2010 augusztusában az amerikai country veterán Wayne Warner új albumán csendült fel A Something Going On című dal, amelyet Bonnie Tylerrel közösen adott elő és amelyet az Egyesült Államok több rádió állomása is sugárzott. A duett a CRBN Radio játszási toplistáján az első helyet szerezte meg valamint a Cashbox Magazin Top50 Country Pop listán a 11. helyen végzett.
2010. október 29-től Ausztráliában turnézott Robin Gibb-bel, az egykori Bee Gees együttes énekesével közösen. 2010. október 29-én Matthias Reim német rockénekes (akivel 2004-ben énekelt duettet) új albumán jelent meg ismét egy közös duett Salty Rain címmel.
2010. november 12-én Új Zélandon, Wellingtonban a Variety Show elnevezésű segélykoncert egyik sztárvendége volt. November 23-án pedig megjelent az idei harmadik duettje a híres énekes-dalszerző Albert Hammond közreműködésével. Hammond új albumán régi, általa írt nagy slágerei kaptak helyet, újrahangszerelve és mindegyiket egy-egy ismert előadóval énekelte fel. A Bonnie Tylerrel közös dal, a Nothing Is Gonna Stop Us Now az 1987-es Próbababa című film egyik betétdala volt, ami annak idején az Egyesült Királyságban a második legnagyobb példányszámban elkelt kislemeze volt a megjelenés évében illetve Oscar-díjra is jelölték a legjobb filmbetétdal kategóriában.2011. október 3-án megjelent a francia Sony Music gondozásában, egy exkluzív, digipack csomagolású, 3 lemezes gyűjtemény, Bonnie Tyler nagy slágereivel Bonnie Tyler Best Of 3CD címmel. A kiadványra 53 dal került fel, többek között egy régi Bangles sláger, az Eternal Flame felújított, félig angol, félig francia nyelvű verziója, amelyet Laura Zen énekesnővel ad elő közösen. Ezen kívül még kettő, eddig kiadatlan dal kapott helyet az örökzöld slágerek és a tucatnyi élő koncertfelvétel mellett. A kiadványt reklámkampánnyal hirdetik. Az Amour Éternel című dal pedig felkerült a francia TOP250 Airplay listára is. A 3 lemezes kollekció a francia SNEP Top40 Compilation Chart 6., míg a Top250 Album lista 36. helyét szerezte meg, de a belga Ultratop Album listán a 46. míg a Heatseekers listán a 10. helyen szerepelt.
2011. szeptember 9-én jelent volna meg a német ZYX Music gondozásában a Bonnie Tyler Live In Germany 1993 CD, DVD és Deluxe Edition CD+DVD kiadvány, ami Bonnie 1993-as németországi "Angel Heart" koncertkörútjának legjobb felvételeit tartalmazza, azonban a megjelenés elmaradt és csak napokkal később közölték az újabb megjelenési időpontot, ami szeptember 29. lett volna. Ám ekkor sem került kiadásra és október 21-én sem jelent meg és csak november elején frissült az új megjelenési időpont, december 2-re. Ennyi csúszás még egy Bonnie Tyler lemezzel sem történt meg.2011. november 5-én Bonnie Tyler váratlanul az ukrán X-Faktor (Ікс-Фактор) tehetségkutató show műsorában lépett színpadra, ahol három nagy slágerét adta elő élőben amelyet Ukrajna ötödik legnézettebb tv-csatornája, az STB TV (СТБ) közvetített.2011. december 2-án megjelent a Bonnie Tyler Live In Germany 1993 CD, DVD és CD+DVD, ám a meghirdetettel ellentétben nem a koncertkörútját tartalmazza, hanem egy TV által rögzített klubkoncertet a CD 9, míg a DVD 10 dallal, igaz az utolsó dalnak csak a fele látható és hallható.
2012. február 13-án Bonnie Tyler turnémenedzsere új híreket osztott meg a rajongókkal a bonnietyler.com weboldalon, amelyben leírja, hogy az énekesnő új albuma hamarosan elkészül Nashwillben. A dalszerzők között megemlíti Frank Myers és Desmond Child nevét. Utóbbival Bonnie Tyler közel 25 évvel ezelőtt dolgozott együtt! A menedzser azt is megemlíti, hogy egy duett is felkerül a lemezre a híres és többszörös Grammy díjas Vince Gillel.
A producer David Huff és olyan írok és zeneszerzők segítenek az album létrejöttében, akik korábban többek között Shania Twainnel is dolgoztak, ugyanis az új album country-rock stílusú lesz. Áprilisban végzik az utómunkálatokat és a keverést így valószínű, hogy a nyár folyamán már kapható lesz.2012. február 25-én a Total Eclipse of the Heart című sláger újra felkerült Franciaországban a Top Singles Chart lista 57. helyére és 5 héten keresztül szerepel a 200-as toplistán. Szintén február 25-én másik nagy slágere, a Si Demain... (Turn Around) című francia-angol nyelvű duettje Kareen Antonnal ugyan csak egy hétre, de szintén szerepelt a toplista 167. helyén.2012. március 4-től 7-ig Oroszországban turnézott. Moszkva (Crocus City Hall), Jekatyerinburg és Ufa városában lépett színpadra együttesével az Anniversary Tour keretein belül.
2012. május 1-jén Bonnie Tyler hivatalos honlapján az énekesnő turnémenedzsere frissítette a turnéállomások helyszínét, és új helyszínként Budapest is felkerült a listára. 2012. augusztus 23-án Bonnie Budapesten, a Budavári Palotában ad koncertet.2012. május 12-én és 13-án Dél-Korea fővárosában, Szöulban adott koncertet az első alkalommal megrendezett Forever Pop Concert 1.0 nevű rendezvényen. Ezzel majdnem egy időben a Sony Music koreai kiadója ismét megjelentette az énekesnő 2001-ben csak Európában megjelent Greatest Hits lemezét. Ez az első válogatáslemez Bonnie dalaival, amelyet Koreában adtak ki CD formátumban.2012. augusztus 23-án Bonnie Budapesten, a Budavári Palotában adott koncertet telt ház előtt a Savoyai Teraszon. Bonnie Tyler 2013. február 18. és március 17. között megrendezésre kerülő, 4 országon átívelő, 18 állomásos koncertsorozat, a Rock Meets Classic Tour fellépője lesz olyan előadók mellett, mint Chris Thompson (akivel 2009-ben Győrben is énekelt) vagy Paul Rodgers.2012. december 8-án Bonnie Romániába látogatott, ahol a bukaresti Sala Palatuli (Concert Hall) épületében adott telttházas koncertet együttesével. Másnap este pedig a román X-Factorban adta elő élőben két slágerét. Decemberben Londonban turnézott a Status Quóval szilveszter éjjel Berlinben, a ZDF Televízió élőben közvetített Wilkommen 2013 évzáró koncertjén lépett fel a Brandenburgi kapu előtt felállított színpadon. Két nagy slágere mellett egy új dalt is elénekelt (All I Ever Wanted) és bejelentette, hogy új lemeze 2013 februárjában jelenik meg.
2013. január 17-én Bonnie managere Matthew Davis saját facebook oldalára töltött fel egy képet, amelyen Bonnie stúdióban vesz fel egy duettet Frankie Millerrel. A dal Frankie hamarosan megjelenő lemezén lesz hallható.
2013. február 8-án a német ZYX Music lemezkiadó weboldalán hivatalosan is megerősítette, hogy Bonnie Tyler új albuma a Rocks and Honey március 8-án kerül a boltokba és 14 dalt tartalmaz. A lemezmegjelenést promóciós kampánnyal hirdetik majd Németországban. Az albumról elsőként kimásolt dal a Believe in Me amelyet Desmond Child írt. Maxi CD formátumban 2013. március 15-én jelent meg.2013. március 7-én a BBC bejelentette, hogy 2013-ban Bonnie Tyler a Believe in Me című dalával képviseli az Egyesült Királyságot a 2013-as Eurovíziós Dalfesztiválon Malmőben. A dalhoz videoklip is készült amelyet két nap alatt 500.000-en töltöttek le a YouTube-on. 2013. március 23-án Bonnie a BBC Radio 2 kora délutáni műsorában élőben adott interjút Graham Nortonnak, amelyben elmondta, hogy egy újabb lemezre való dalt felénekelt Nashville-ben amikor a Rocks and Honey-t készítették.2013. május 3-án az amazon.de információi szerint a ZYX Music egy újabb Bonnie Tyler kiadványt bocsát ki Bonnie Tyler: Live & Lost in France CD+DVD címmel. Május 14-én pedig az Egyesült Államokban is kiadják a Rocks and Honey albumot. Május 6-án megjelent a Rocks and Honey Nagy Britanniában és Írországban is a Warner Bros kiadó gondozásában. Az album a brit toplista 52. helyén nyitott. A nagylemez ezen kívül a dán toplista 28. helyére is felkerült.
2013. május 10-én Bonnie Tyler megérkezett Malmőbe, az Eurovíziós Dalfesztivál színhelyére. Az énekesnő vasárnap tartott először hangpróbát továbbá részt vett a megnyitóceremónián is és több ország Eurovíziós képviselőjével fotózkodott. A május 18-i döntőn 15.-ként lépett színpadra, a versenyen pedig a 19. helyet szerezte meg összesen 23 ponttal. Az énekesnő május 29-től több napon át különböző franciaországi televízió és rádióműsorokban népszerűsítette új albumát. A Le Parisiennek adott interjúban arra a kérdésre, hogy szerinte manipulált e az Eurovíziós Dalfesztivál, az énekesnő így reagált: „Azt hiszem igen. A döntő után az oroszok panaszkodtak, hogy miért nem kaptak egy pontot sem a szomszédos Azerbajdzsántól, amiért fizettek. Fizettek? Elnézést! Ez egy verseny? .. de már nem érdekel. Nagy Britannia 16 évvel ezelőtt nyert utoljára de én sem vártam el, hogy mi nyerjünk. Kár, hogy az emberek nem jönnek rá, hogy ez egy dalverseny ahol a dalokra kell szavazni, nem pedig a szomszédokra.”2013. június 14-én a Sony Music egy CD kollekciót adott ki Bonnie Tyler legnagyobb slágereivel a nyolcvanas évekből illetve a kilencvenes évek elejéből All the Hits 3CD címmel. Augusztus 16-án a ZYX Music a második kislemezt is kiadta, amely a This is Gonna Hurt című dalból készül. A Sony Music pedig szeptember 13-án adja kis a Faster Than the Speed of Night 30th Anniversary Edition kiadványt, a lemez 30 éves jubileuma alkalmából. Bonnie Tyler és Meat Loaf közös válogatásalbuma, a Heaven & Hell júliusban az Egyesült Királyságban elérte a 300.000 eladott példányszámot, így platinalemez minősítést kapott.2013 nyarán az énekesnőt Pride of Britain - Local Hero Awards díjra illetve a BASCA Gold Badge Awards díjára is jelölték, melyből utóbbit sikerült is megnyernie. A Sony Music Dél-Afrikában kiadta a 14 Great Hits című válogatásalbumát ami Dél-Afrikában az 53., Namíbiában a 37. helyen szerepelt az iTunes Store toplistáján.[1] Szeptember 16-án a skandináv államokban csak digitális formátumban megjelent a Rocks and Honey albumáról a harmadik kislemezdal, a Love is the Knife.
A BBC a 2013-as Children in Need gyermekjóléti kampányában Bonnie Tylert is felkérték és két reklámfilmet is készítettek az énekesnővel.
November másodikán a brit Music Club Deluxe és a Sony Music közösen kiadták a The Collection 2CD deluxe kiadványt 7, nagylemezen eddig ki nem adott dallal.Az énekesnő 2014. január 31-én Moszkvában adott koncertet, amelyet igen jó sajóvisszhang követett. Február 7-én a szintén Wales-i származású Rhydian, a brit X-Factor 2007-es szériájának második helyezettje saját twitter csatornáján illetve hivatalos honlapján hozta nyilvánosságra a március 10-én megjelenő új albumának részleteit, melyből kiderült, hogy a Miserere című dalban Bonnie Tyler lesz a duettpartnere.2014. június 7-én Bonnie a 15. Harley-Davidson Open Road Fest világsztár fellépője volt Alsóörsön, az Europa Kempingben, ahol nagy sikerű koncertet adott. Másnap, a születésnapját Balatonfüreden, a Borcsa Étteremben ünnepelte. A nyár folyamán folyamatosan koncertezett szerte Európában. Szeptemberben Frankie Miller új albumán jelent meg egy duett, melyet Bonnie és Spike közösen énekelt. A címe Fortune. Október végén Bonnie Isztambulban adott koncertet, majd egy interjúban elmondta, hogy 2015-ben új albummal jelentkezik és már több dalt rögzítettek is. A dalszerző Jim Steinman.
A 2015-ös esztendőt az énekesnő pihenéssel és koncertezéssel töltötte. Németországban Az oroszlánkirály című Walt Disney rajzfilm betétdalát énekelte a Die schönsten Disney Songs aller Zeiten című show műsorban. Októberben New Yorkban az NBC csatorna "Best Time Ever with Neil Patrick Harris" című show műsorában két dal is énekelt. A Holding Out for a Hero-t Alec Baldwinnel és Nicole Scherzingerrel illetve a műsorvezetővel, Neil Patrick Harrisszel közösen énekelte.
2015. szeptember 15-én a brit Union Square Music a Sony Music közreműködésével kiadta a The Very Best Of Bonnie Tyler 2CD kiadványt digitális és kétlemezes digipak formátumban. A kollekció az énekesnő hetvenes években megjelent dalaiból válogat illetve öt dalt tartalmaz a Columbia Records-nál kiadott dalaiból is. A lemezhez tartozik egy nyolc oldalas szövegkönyv is Bonnie Tyler karriertörténetével.Novemberben Sanghajban az Audi R8 LMS Cup sztárvendége volt, ahol több dalt is elénekelt az expo résztvevőinek. De látogatást tett a sanghaji TV torony üvegpadlójú kilátóteraszán is.
2016. februárjában az Eventim bejelentette, hogy Bonnie Tyler The Greatest Hits Tour 2016 címmel koncertkörutat tesz Németország tíz nagyvárosában október 30-tól november 12-ig.
2016 nyarán az énekesnő Svédországban, az Egyesült Királyságban, Romániában, Lengyelországban, Svájcban, Németországban és Magyarországon is fellépett. Debrecenben, a Népszava cím napilapnak adott exkluzív interjújában, arra a kérdésre, hogy dolgozik e már az új lemezén, annyit mondott, hogy nem tör-zúz azért, hogy lehessen új albuma. De hozzátette, a közeljövőben elképzelhető, hogy visszatér Nashville-be.2016. augusztus 12-én a franciaországi Sony Music kiadta a La Sélection Bonnie Tyler 3CD kiadváyt, az énekesnő 1983 és 1993 között megjelent dalaival speciális csomagolásban. Szeptember 30-án megjelent Frankie Miller Double Take című albuma, amelyen világsztárokkal énekel duettet, köztük Bonnie Tylerrel is, "True Love" címmel. A nagylemez deluxe kiadásához egy DVD is tartozik, egy dokumentumfilmmel, amelyben Elton John, Rod Stewart mellett Bonnie Tyler is beszél Frankieről.Október végén az MFP Concerts GmbH információja szerint az énekesnő "Greatest Hits" turnéállomásainak nagy részére minden jegy elkelt. Drezdában a ráadáskoncert is telt házas. Továbbá bejelenti, hogy Bonnie Tyler 2017 nyarán "Open Air" turnéjával további hat német városban lép fel, köztük Drezdában is. A berlini koncert kapcsán a Berliner Morgenpostnak adott egy interjút és már részletesen kitért arra, hogy decemberben Nashville-be utazik, hogy egy új country-rock albumot készítsen. Elmondása szerint már több remek dal van a láthatáron és Johnny Cash fiával, John Carter Cash-el készíti el az új lemezt. Bonnie hivatalos weboldalán pedig megjelentek a 2017-es fellépéseinek időpontjai. Az énekesnő Új-Zélandon és Ausztráliában is több koncertet ad. Új-Zélandon az Alan Parsons Projecttel közösen turnézik, és itt is minden jegy elkelt. Dél-Afrikában Johannesburgban három, míg Fokvárosban egy fellépése lesz, de most először Izraelbe is ellátogat két koncert erejéig.2017. áprilisában a német Hard-rock és Heavy Metal együttes, az Axel Rudi Pell "The Ballads V." című albumán lesz hallható egy duett, Bonnie és a csapat frontembere Johnny Gioeli énekel majd. A dal címe "Love is Holding On".2017 augusztus 21-én az Egyesült Államokban teljes napfogyatkozás volt. Bonnie Tyler az 'Oasis of the Seas' tengerjáró hajó fedélzetén énekelte el a Total Eclipse of the Heart című slágerét a Joe Jonas vezette DNCE együttessel a teljes elsötétedés pillanatában. A dalt kétszer is elénekelték. Először a teljes sötétedés idejéig tartó, alig 3 perces verziót, majd a teljes, 7 perces eredeti változatot. Az énekesnő ezt megelőzően élőben adott interjút az ABC csatorna Good Morning America című reggeli műsorban illetve bejelentkezett a CNN hírcsatornán is, ahol egy kis részt is elénekelt a legendás dalból. Minden amerikai sajtó beszámolt az eseményről, köztük a Rolling Stone, Time, USA Today és a Billboard internetes kiadásai is. De a világsajtót is bejárta a hír. Az amerikai Nilesen piackutató folyamatosan mérte a dal népszerűségét, amelyet az iTunes Store-ról 503%-kal többen töltöttek le, mint egy átlagos napon. A vezetést is átvette az iTunes Store toplistán, így megtörte a hetek óta listavezető Despacito című dal népszerűségét. A Forbes szerint a dal rakétasebességgel taszította le Luis Fonsi és Justin Bieber slágerét a toplistáról. A dal a Youtube-on és a Spotify-on is igen népszerű volt, utóbbinál 3 ezer százalékkal többen kattintottak a dalra. A Billboard toplistára újra felkerült 34 év után a Total Eclipse of the Heart, mégpedig a digitális eladási lista 13. helyére. Ezen kívül az Amazon webáruházban az első volt a letöltések között. A Billboardon a 2015-ben megjelent, dupla lemezes The Very Best of Bonnie Tyler a 36. helyen nyitott.
2017. szeptember elején a német Eventim bejelenti, hogy 2018-ban Bonnie Tyler 18 állomásos németországi, ausztriai és svájci turnéra indul. A "40 Years It's A Heartache Turné" állomásaira elkezdődött a jegyértékesítés.2017. november 24-én a brit Cherry Red Records kiadta a Bonnie Tyler: Remixes And Rarities (Deluxe Edition) dupla lemezes kiadványát. A lemezekre olyan dalok is kerültek fel, amelyek korábban CD-n még nem kerültek kiadásra, csak bakelit kislemezeken vagy regionális kiadásokon jelentek meg. Ilyen például a az 1981-es, csak Japánban kiadott "Sayonara Tokyo"; a Görögországban toplista első "The Desert is in Your Heart" Sofia Arvaniti énekesnővel görög-angol nyelven előadva; a brazil Fabio Juniorral brazil-angol nyelven nekelt "Sem Limites Pra Sonhar", ami Brazíliában, Peruban, Venezuelában és Portugáliában volt listavezető illetve az 1979-es Yamaha Dalverseny díjnyertes dala, amit Bonnie spanyol nyelven is elénekelt. A különleges dalok mellett remixek, rádió-, extended és instrumentális verziók is hallhatóak lesznek.2018. március 11. és április 12. között a németországi S-Promotion koncertszervező iroda Bonnie Tylerrel önálló németországi turnét adott 40 Years Of It's A Heartache Tour címmel. Több városban is teltházas koncertet adott Bonnie, aki ezen a turnéján adta először a korábbi nagy slágereiből készült három Medley-t élőben..Szeptember 2-án Bonnie és Cliff Richard a portugál KISS FM rádió Solig Gold Sunday című műsorának vendégei voltak és a rajongók kérdéseire válaszoltak. A rádió a Facebookon élőben is közvetítette az interjút. Bonnie letisztázta, a korábban a brit sajtóban megjelent híreket, miszerint ő és Rod Stewart közös duettalbumot készítenek. Az énekesnő elmondta, hogy egy duettről van szó, ami a 2019 márciusában megjelenő albumán lesz hallható, és nem egy komplett duettlemezről. Továbbá hogy reméli, a Roddal közös dala lesz majd a második kislemez. Az első ugyanis a Seven Waves című dal lesz, amit Barry Gibb írt Bonnienak.
2018. október 24-én a németországi RBK Entertainment bejelenti, hogy 2019 tavaszán Bonnie Tylerrel 23 helyszínből álló turnét szervez amelyen az énekesnő a nagy slágerei mellett a tavasszal megjelenő új albumának dalait is előadja majd. A turné az új lemez címé viseli, vagyis a "Between the Earth & the Stars Live Tour". Bonnie Németország mellett Ausztriában, Luxemburgban, Franciaországban, Belgiumban és Hollandiában is ad koncertet.2019. február 1-én megjelent új kislemezdala, a Hold On az ismert stream oldalakon illetve az amazon webáruházában. Egy héttel később a dalhoz készült videoklip is felkerült az énekesnő Youtube Vevo csatornájára, amit egy nap alatt 10 ezren néztek meg. Ezzel egy időben a bonnietyler.com és az énekesnő hivatalos facebook oldala is frissült.
2019. március 15-én megjelenik 17. stúdióalbuma, Between the Earth and the Stars címmel Európában a német Edel Records / earMusic kiadó gondozásában. Az Egyesült Királyságban március 22-én az Egyesült Államokban és Kanadában pedig április 12-én került forgalomba. Az albumon három duett is hallható. Rod Stewart, Francis Rossi (Status Quo) és Cliff Richard énekel Bonnieval. Barry Gibb is írt egy dalt Bonnie számára illetve Amy Wadge három dalt írt a lemezre.
Magánéletéről keveset lehet tudni. Nem visszhangzik tőle a sajtó, nincsenek botrányai a fellépésein és a férjével is idilli házasságban él lassan 40 éve. 1973. július 4-én ment férjhez Robert Sullivanhez, aki azóta folyamatosan elkíséri Bonnie-t minden fellépésére a világ bármely pontján, 2004 óta pedig a menedzsere, ő szervezi a fellépéseit.
Gyermekük nem született, vetéléséről így nyilatkozott: „Harmincéves koromig nem éreztem azt, hogy anya szeretnék lenni, amikor is úgy látszott, eljött az idő arra, hogy lehessen kisbabám. Abbahagytuk a védekezést és megvolt a szándék arra, hogy ha megtörténik, akkor megtörténik. Megnyugodtunk, amikor az orvos azt mondta nekünk, hogy szülők lehetünk, de sajnos a terhesség két és feledik hónapjában elvetéltem a babámmal. Én és Rob újra próbálkoztunk egy pár év múlva, de nem jártunk szerencsével. Nagyon elfoglalt voltam a turnék miatt, ami különben sem lett volna jó a gyerek számára. De közben túl késő lett, hogy gyerekem szülessen.”Skewenben vettek földet ami közel van a tengerparthoz és elmondása szerint 2 millió fontot ér. Az ingatlanhoz vízesés, trópusi medence és egy egzotikus fákkal teli övezet, valamint egy kastély tartozik, amely 930 négyzetméter alapterületű és az 1850-es években épült, nem messze Catherine Zeta-Jones szüleinek házától. A párnak 44 millió font értékben vannak ingatlanjaik, többek között jachtkikötővel, egy 360 holdas föld Berkshire-ben istállóval és 60 lóval, illetve egy-egy ház Portugáliában és Mauritiuson.
Bonnie Tyler talán az egyetlen nyugati könnyűzenei énekesnő, aki a legtöbbször járt eddig Magyarországon. Első ízben 1986. szeptember 12-én és 13-án lépett fel a Budapest Sportcsarnokban megrendezett nemzetközi popgálán, melynek célja a battonyai SOS-gyermekfalu megsegítése volt. Olyan neves nemzetközi előadók társaságában lépett szinpadra, mint C.C.Catch és a Bad Boys Blue.1992-ben már a Magyar Televízió egyik legsikeresebb show műsorába a Top Show-ba hívták meg, és Rózsa György készített vele interjút illetve több dalt is énekelt aktuális, Angel Heart című lemezéről (amely a MAHASZ TOP50 eladási listára is felkerült) illetve felcsendültek örökzöld slágerei is. A műsort a Magyar Televízió felvételről közvetítette a Thália színházból, összevágva a Ferihegyi repülőtérre való érkezésével és a Hotel Fórum-beli sajtótájékoztatóval valamint pezsgőkoccintással.
1994-ben már a Silhouette in Red Turné keretén belül látogatott hazánkba. Budapesten a Globe Arénában adott telt házas koncertet március elsején. Budapesti látogatása alatt a Hotel InterContinental látta vendégül. Március 2-i koncertjének helyszíne azonban bizonytalan. A később kiadott turnékönyv szerint Szombathelyen lépett fel, a magyar BRAVO magazinban azonban az áll, hogy Nyíregyházán a Bujtosi Szabadidőközpontban adott koncertet.
1996-ban újra villám látogatást tett hazánkban, ugyanis Rózsa György ismét meghívta a TOP-SHOW Szilveszteri műsorába, ahol három dalt adott elő élőben az Operettszínházban.A 2000-es évek elején újra Budapestre érkezett Bonnie Tyler, a Magyar Televízió és a népszerű televíziós műsorvezető Hajdú Péter meghívására. Több MTV-s műsorban is fellépett (NévShowr, Europarty), interjút adott és Heartstrings című új lemezéről énekelt dalokat az ismert világslágerei mellett.
A Movies and Fashion Kft. 2003. február 12-ére meghirdette a világhírű amerikai színésznő és show-sztár, Liza Minnelli budapesti koncertjét, amelyet július 10-ére halasztott. A borsos árú jegyekből nagyon kevés fogyott, ráadásul sokan állítólag csak a koncert napján a helyszínen értesültek arról, hogy Minnelli helyett Bonnie Tyler lép színpadra. Egyes híradások szerint az énekesnő színvonalas műsort adott a csekély létszámú közönségnek. A magyar sajtóban később olyan negatív hírek jelentek meg, hogy Bonnie már hetekkel korábban tudott erről a budapesti fellépésről, vagyis egyáltalán nem az utolsó pillanatban kérték fel, Minelli állítólagos visszalépése miatt. Rosszindulatú tudósítások is megjelentek, melyek szerzői lényegében azt sugallták, hogy az Oscar-díjas Minnelli helyett egy haknizásból élő popsztárral kellett beérnie a magyar közönségnek. A mind nagyobb botrányban Liza is megszólalt: jogi lépéseket helyezett kilátásba, amennyiben személyét negatív színben tüntetik fel a rosszul szervezett koncert miatt. Az amerikai sztár egyébként később tényleg eljött fellépni Budapestre, műsora azonban a sajtóinformációk szerint, csalódást okozott.
2009. augusztus 29-én Győrben, a Dunakapu téren megrendezett Nyárzáró Fesztivál záró estjén lépett fel Bonnie, aki Mándoki László (Leslie Mandoki) invitálására érkezett a Győr-Moson-Sopron megyei nagyvárosba. Bonnie Tyler együttese nélkül, férjével érkezett és a koncert alatt a ManDoki Soulmates kísérte. Az együttes olyan sztárzenészek működtek közre redhagyó alkalommal, mint Al Di Meola és Steve Lukather. A koncert fináléjában a jól ismert Beatles slágert, az Imaginationt adták elő közösen Chris Thomsonnal kiegészülve, akivel Bonnie a kilencvenes évek elején lemezre énekelt egy duettet. Bonnie a koncert napján délelőtt sajtótájékoztatót adott, megnézte a kilátást a győri városháza tornyából és megkóstolta a gulyást is, ami nagyon ízlett neki. A koncert végeztével egy belvárosi hangulatos étteremben vacsorázott, ahová több rajongója is elkísérte.2012. május 1-jén az énekesnő hivatalos honlapján frissítették a turnéidőpontokat és Budapest is felkerült a listára, miszerint a Budavári Palota udvarán ad koncertet augusztus 23-án. Az énekesnő augusztus 22-én éjjel érkezett meg a Liszt Ferenc Nemzetközi Repülőtérre, ahonnan a belvárosi New York Palace Hotelben szállt meg. Az énekesnő a Unique Festival meghívottjaként érkezett és augusztus 23-án lépett színpadra a Budai Vár Savoyai teraszán (Unique terasz). Bonnie a 80's Rockstars nap világsztár fellépője volt. Az előzenekar pedig a magyar Piramis együttes volt. A rockíva délután 16 órakor színpadra lépett és rövid hangpróbát tartott. Este 20:30 perctől pedig saját együttesével adott nagysikerű koncertet az RTL2 nagyszínpadán. 12 és 3 ráadás dalt tartalmazott a műsora, amelyben felcsendültek a legnagyobb slágerei is valamint olyan dalok, amelyeket ő is lemezre vett illetve egy Tina Turner dal, a River Deep Mountain High is. A koncert alatt Bonnie kiemelte, milyen gyönyörű város Budapest és hogy mennyire tetszik neki.
2014. június 7-én az alsóörsön megrendezésre kerülő 15. jubileumi Harley Davidson Open Road Fest hivatalos weboldalán bejelentették, hogy a 2014-es év világsztár fellépője Bonnie Tyler lesz, aki a nagyszínpadon fog fellépni este 22 órakor. Dobai Attila, a fesztivál igazgatója sajtóközleményében azt mondta, nagyon büszke rá, hogy a brit rocklegenda, Bonne Tyler elfogadta a meghívást. Továbbá az énekesnő üzenetét is tolmácsolta „Nagy megtiszteltetés számomra, hogy egy olyan ikonikus márka, mint a Harley-Davidson, azt szeretné, hogy az én dalaim csendüljenek fel a rendezvényén. Természetesen örömmel elfogadtam a felkérést és megígérhetem, hogy különleges műsorral készülök a Balaton-parti közönségnek”Bonnie Tyler 2014. június 6-án késő délután érkezett meg a budapesti Liszt Ferenc Nemzetközi Repülőtérre, ahol az RTL Klub Reflektor című műsorának riportere készített vele interjút, majd onnan Balatonalmádiba vitték, ahol a Ramada Hotelban szállt meg. Másnap az énekesnő a férjével és menedzserével illetve együttesének néhány tagjával Siófokra látogattak, ahol egy üzletben Negro cukrot vásároltak. Délután 16 órakor már az alsóörsi Európa Kempingben felállított nagyszínpadon próbáltak. Este 22 órakor pedig már színpadra is lépett a közönség előtt, ahol 16 dalt énekelt el. Utolsó dalként a Holding Out for a Hero-t énekelte, melynek végén a fesztivál igazgatója, Dobai Attila fehér Harley-motorján felgurult a színpadra és egy csokor virággal köszöntötte az énekesnőt, továbbá egy kis meglepetéssel is készült neki. Bonnie Tylert születésnapja alkalmából tűzijátékkal köszöntötték majd pezsgővel koccintottak a színpadon. A több ezres közönség pedig magyarul énekelte el az énekesnőnek a "Boldog Szülinapot" című dalt. Másnap Bonnie együttese egy meglepetés ebéddel köszöntötte az énekesnőt a balatonfüredi Borcsa Étteremben, ahol egy epertortát kapott tűzijátékkal.2016. június 18-án Bonnie Tyler és együttese Debrecenben adott koncertet a Kerekestelei Fürdő felújítása és az új fürdőrész átadóünnepsége után. Az énekesnő most először járt a Kelet-Magyarországi térségben.
Total Eclipse Of The Heart (Faster than the Speed of Night 1983 – Jim Steinman)
Loving You's A Dirty Job (Secret Dreams and Forbidden Fire 1986 – Jim Steinman)
Holding Out For A Hero & Lost In France & It's A Heartache LIVE (2006). a YouTube-on
Fordítás a The Very Best of Bonnie Tyler Volume 1. CD szövegkönyvégől. Katalógusszám: 07-473039-10
Fordítás a The Very Best of Bonnie Tyler Volume 2. CD szövegkönyvéből. Katalógusszám: 07-475837-10
Fordítás a Total Eclipse – The Bonnie Tyler Anthology (2CD) szövegkönyvéből. Katalógusszám: CMEDD144
Fordítás a The Collection (1991) című lemez szövegkönyvégől. Katalógusszám: CCSCD 285
Fordítás a The Very Best of Bonnie Tyler CD belső szövegkönyvéből. Katalógusszám: METRCD104
Fordítás a Best Ballads CD szövegkönyvéből (Sony/Columbia: COL4814552)A "kezdetek" című fejezet fordítása az alábbi albumok [9] szövegkönyvéből származik:

Alexander Boris de Pfeffel Johnson (New York, 1964. június 19. –) brit politikus, Theresa May utódjaként 2019. július 24-től az Egyesült Királyság miniszterelnöke. A Konzervatív Párt vezetője 2019. július 23-tól. A Brexit elkötelezett támogatója. Johnson korábban külügyminiszter (2016–2018) illetve  London polgármestere volt (2008-2016). Pályafutását számos rendhagyó, komikus és botrányos mozzanat övezte.
Boris Johnson Stanley Johnson volt konzervatív képviselő négy gyermeke közül a legidősebb. Édesapja ezen kívül az Európai Bizottságnál és a Világbanknál is dolgozott. Első, festő feleségétől, Charlotte Fawcetttől született Johnson. Ő Sir James Fawcett, egy előkelő ügyvéd és az Emberi Jogok Európai Bizottságának az elnökének a lánya. Stanley Johnsonnak második feleségétől is született két gyermeke. Apai ágon Johnson Ali Kemal bej dédunokája. Ali Kemal liberális török újságíró és Damat Ferid pasa kormányában belügyminiszter, valamint az Oszmán Birodalom nagyvezíre - főminisztere volt, akit a török függetlenségi háború idején megöltek. Az első világháború idején Boris nagyapja valamint nagynénje brit alattvaló lett, akik ettől kezdve nagyanyjuk lánykori nevét, a Johnsont használták. Johnson egyszer a következőképp jellemezte saját magát: „egyszemélyes olvasztótégely” – ükszülei között éppúgy voltak muszlimok, zsidók és keresztények is. Apja anyai nagyanyja, Marie Louise de Pfeffel, egy német színésznő és Pál württembergi királyi herceg leszármazottja. Rajta keresztül Johnson II. György s György ük-ük-ük-ükapján, I. Jakabon keresztül, az összes addigi brit királyi ház leszármazottja.
Johnson az Amerikai Egyesült Államokban, New York államban New Yorkban született., de amint édesanyja felkészült oxfordi záróvizsgáira, visszatértek Angliába. Johnson testvére, Rachel egy évvel később született. Gyermekkorában Boris Johnson nagyothallott, és emiatt számos műtéten kellett átesnie. Egy tympanostomiás tubust helyeztek el a fülében. A feljegyzések szerint emiatt csendes gyermek volt. Tanulmányait a brüsszeli European Schoolban, Ashdown House-ban és az Eton College-ban folytatta. Utóbbi helyen királyi ösztöndíjas volt. Az oxfordi Balliol College-ben klasszika-filológiát hallgatott. Második jelölésénél az Oxford Union elnökévé választották. Frank Luntz és Radosław Sikorski azt állítja, Johnson már az egyetemen is a Szociáldemokrata Párt támogatója volt. Ezt abból gondolják, hogy abban az időben nagy volt ennek a pártnak a befolyása az egyetemen belül, s a támogatása szükséges volt az Unió elnöki tisztének betöltéséhez. Ezzel ellentétben ő azt állítja, nem volt több, mint a párt által leginkább preferált jelölt. David Cameronnal együtt az oxfordi Bullingdon Club tagja volt. Ez a szervezet egy egyetemen belüli együtt ebédelő csoport volt, mely fülsértő fesztiváljairól híresült el.1987-ben eljegyezte Allegra Mostyn-Owent, azonban házasságuk kevesebb mint egy évig tartott, s végül 1993-ban váltak el. Még ebben az évben elvette Marina Wheeler ügyvédet, Sir Charles Wheeler újságíró és rádiós valamint szikh indiai feleségének, Dip Singhnak a lányát. A két család már több évtizede ismerte egymást, és Marina Wheeler majdani férjével egyszerre volt Brüsszelben az Európai Iskolában. Két fiuk (Theodore Apollo (sz. 1999) és Milo Arthur (sz. 1995)) és két lányuk (Lara Lettice (1993) és Cassia Peaches (sz. 1997)) született. Ezenkívül Johnsonnak 2009-ben született házasságon kívül egy lánya, Stephanie, Helen McIntyre-tól, akivel egy időben viszonya volt.2018 szeptemberében Boris Johnson és Marina Wheeler bejelentették válásukat. Johnson jelenleg Carrie Symonds PR-ügynökkel él együtt.
Miután Oxfordban 2:1-es eredménnyel diplomát szerzett, a második legjobb fokozat, kb. 70–79%-os eredmény), egy hetet a L.E.K. Consultingnál dolgozott tanácsadóként. Ezt követően a The Timesnál volt riportergyakornok. Azt követően, hogy keresztapjának, Colin Lucasnak – az Oxfordi Egyetem későbbi elnökhelyettesének – egy idézetét megmásította, egy éven belül kirúgták addigi munkahelyéről. Miután rövid ideig a wolverhamptoni Express & Star újságírója volt, 1987-ben vezércikkíróként a The Daily Telegraphhoz szerződött. 1989 és 1994 között az újságnak az Európai Közösségekhez kiküldött tudósítója volt. 1994 és 1999 között segédszerkesztőként dolgozott. A The Spectatorhoz fűződő kapcsolata 1994–1995 között politikai cikkíróként kezdődött. 1999-ben az újság szerkesztője lett, s egészen 2005 decemberéig az árnyékkormány felsőoktatásért felelős miniszteri posztjára történt kinevezéséig ezt az állást töltötte be.
Friends, Voters, Countrymen: Jottings on the Stump címmel önéletrajzi ihletésű könyvet írt a 2001-es választási kampányról. Szintén ő a szerzője három, újságcikkeket összegyűjtő könyvnek is, melyek a következők:.Johnson's Column, Lend Me Your Ears és Have I Got Views For You. Első, 2004-ben megjelent regényének címe Seventy-Two Virgins, következő, a londoni polgármesteri választás után nyomdákba kerülő könyvének címe pedig The New British Revolution lesz. 2004-ben jelölték a Brit Akadémia Televíziós Díjára. Ezen kívül számos nem hivatalos elismerést kapott, és több rajongói oldala van. Hivatalos honlapja és blogja 2004 szeptemberében indult.
Polgármesterré választása után bejelentette, hogy újraindítja a The Daily Telegraphban megjelent cikkeit. A The Guardian jelentése szerint ezért a tevékenységéért évi 250 000 fontot kap. A riport hozzátette, hogy ebből az összegből két, 25 000 fontos ösztöndíjat alapít. Egyet az újságíró-hallgatóknak, egyet pedig a klasszikusokat oktató tanároknak.Johnson népszerű történész. A The Dream of Rome című, a Római Birodalmat és az Európai Uniót összehasonlító dokumentumfilmjét 2006-ban vetítették. 2014-ben jelent meg Churchillról írt életrajza 'The Churchill Factor: How One Man Made History' (magyarul 2015-ben ' A Churchill tényező - Hogy csinál egy ember történelmet?' címmel adták ki.).
2001-ben Johnsont Henley-on-Thames parlamenti képviselőjévé választották. Ezen a poszton Michael Heseltine-t követte. 2004-ben került középpontba, mikor a belügyekért felelős árnyékszóvivő távozását követően átalakították az árnyékkormányt, s ekkor lett a művészetek felelőse. 2003 novemberétől a Konzervatív Párt kampányért felelős elnökhelyettese lett.Ezekből a magas megbecsültséget biztosító állásokból 2004 novemberében eltávolították. Ennek az volt az oka, hogy hazudott Michael Howardnak egy több éve zajló, Petronella Wyattal fenntartott házasságon kívüli viszonyáról, aki a The Spectator's New York-i tudósítója és régebbi szerkesztőhelyettese volt. Johnson a következőkkel utasította vissza ezeket a kijelentéseket: "ez egy nagy rakás hazugság." Azonban Howard azért rúgta ki Johnsont, mivel szerinte a sajtójelentések arra utaltak, hogy Johnson hazudott, s nem is a szerelmi kalandjai miatt.Az új konzervatív vezető, David Cameron 2005. december 9-én kinevezte az új árnyékkormány felsőoktatásért felelős miniszterévé. Nem sokkal ezt követően lemondott a The Spectatornél betöltött szerkesztői pozíciójáról. 2006. április 2-án a News of the World azt állította, hogy Johnsonnak volt még egy, a Times Higher Education újságírójával, Anna Frazeckerleyjel fenntartott házasságon kívüli viszonya. Egy videó azt mutatja be, ahogy távozik a hölgy lakásáról, és egy taxiból integet neki. Ennek következményeként egy, az Exeteri Egyetemen a hallgatók finanszírozási kérdéseiről tartott előadásában olyan komikus jelenetekkel kérte meg a hallgatóságot arra, hogy más témákat ne érintsenek, mellyel biztosan ezekre az állításokra célzott. A The Times' egyik riportja szerint' azt állította, Cameron az esetleges történéseket magánügyként kezeli, s Johnson emiatt nem fogja elveszíteni állását.
A felsőoktatásért felelős árnyékminiszterként Johnson lett a konzervatívoknak a felsőoktatásban bevezetett legújabb díjnak az értékelésének a felelőse.
Johnson, miután a jelöléshez szükséges ajánlások hétszeresénél is több jelölést kapott, 2006 februárjában elindult az Edinburghi Egyetem rektorának megválasztásáért kiírt versenyen A poszt elnyerésére benyújtott pályázata addig soha nem látott mértékben hozta meg a választópolgárok szavazókedvét, és egy „akárki más, csak Boris ne” kampány vette kezdetét. Ellenzői között a hallgatói testületeknél tett első két látogatása alkalmával olyanok is akadtak, akik italokkal dobálták meg. Johnson végül is a négy induló közül a harmadik lett. Összesen 2123 szavazatot kapott. Magnus Linglater újságíró előzte meg összesen 3052, és Mark Ballard zöld párti skót képviselő 3597 szavazattal végzett előtte. Johnsontól olyan mondatokat idéztek, melyek szerint szívesen mozgósította volna a hallgatói testületeket, azonban elkeseredetten a következőket mondta az ellene indított kampányról: „angol tandíjkereskedők”.Az egyetemeken a pályaválasztási héten a Konzervatív Párt Boris képével és 'Boris needs you' (Borisnak szüksége van rád) és 'I Love Boris' (Szeretem Borist) feliratú tárgyakkal népszerűsítette magát.
Több nap találgatást és médiaérdeklődést követően 2007. július 16-án Johnson bejelentette, hogy őt választották a konzervatívok jelöltjévé a 2008-as londoni polgármester-választásra. Ugyanekkor lemondott az árnyékkormányban betöltött tisztségéről, ugyanakkor megtartotta képviselői helyét és a The Independence szerint bírja David Cameron hallgatólagos támogatását. George Jones, a The Daily Telegraph politikai szerkesztője arról számolt be, hogy az Evening Standard ezt idézte Johnsontól: "A lehetőség túl nagy és az ár csodálatos ahhoz, hogy elveszítsük a londoni jelenlét és a londoniak képviseletének esélyét."A Konzervatív Párt 2007. szeptember 27-én erősítette meg Johnson jelölését. Választási kampánya 2008. március 31-én Edmontonban kezdődött, ahol David Cameron a következő szavakkal mutatta be a jelöltet: „Nem mindig értek egyet vele, de elfogadom, hogy megvan a saját személyisége.”2008. május 4-től 2016-ig Johnson London polgármestere volt. Emlékezetes maradt, amikor a 2012-es londoni olimpia idején kötélpályán függeszkedve akart végigmenni a londoni Olimpiai Park fölött, de menet közben elakadt. A kötélen lógó polgármesterből azonnal internetes mém lett.
A Brexit-kampányban a kilépést támogatta. A népszavazás után visszalépett pártja miniszterelnök-jelöltjei közül. Ezt a lépését – többek között – Lord Heseltine bírálta, aki olyan tábornokhoz hasonlította Johnsont, aki cserbenhagyja csapatait. Johnson a kampányban is tett erős kijelentéseket, egyik nyilatkozatában egyenesen Hitlerhez hasonlította az EU-t, mondván az EU ugyanúgy európai szuperállamot akar, mint ahogy szerinte Hitler akart.
2016. július 14-én nevezte ki Theresa May akkori miniszterelnök külügyminiszternek, a hír fogadtatása vegyes volt. Külügyminisztersége alatt a Brexittel kapcsolatos tárgyalásokban próbált egyezkedni, nem mindig szalonképes módon, illetve nagy port vert fel, mikor egy nyilatkozatával tovább súlyosbította egy Iránban letartóztatott iráni-brit kettős állampogárságú nő helyzetét. 2018. július 9-én mondott le a külügyminiszteri posztról, mert vitái voltak a May-kabinet tagjaival a „felpuhuló” Brexit feltételeinek kapcsán.
Ezután továbbra is határozottan kiállt a Brexit mellett, élesen kritizálva minden olyan egyezkedést, ami további szorosabb együttműködést tenne lehetővé az EU-val. Közben újabb botrány lett a burkákra tett megjegyzéséből, amikor az azt viselő nőket postaládákhoz és bankrablókhoz hasonlította, emiatt még a pártja is eljárást kezdeményezett vele szemben. Miután azonban esélyes lett a miniszterelnöki székre tónust váltott a Brexit-megegyezés kapcsán, és hajlandónak mutatkozott a további egyezkedésekre.
2019. július 23-án a Konzervatív Párt Johnsont választotta meg – Theresa May utódjaként – a Konzervatív Párt elnökévé. Ebből következik, hogy várhatóan Johnson lesz az Egyesült Királyság következő miniszterelnöke. Johnson mindjárt első nyilatkozatában kikötötte, hogy októberben mindenképpen kivezeti Nagy Britanniát az EU-ból, de – korábbi nyilatkozataival szemben – nyitott egy új megállapodásra is. Jean-Claude Juncker, az Európai Bizottság elnöke azonban figyelmeztette, hogy semmiképp nem tárgyalható újra a brit európai uniós kiválási feltételrendszerről megkötött szerződés. Johnson fogadkozott, hogy a kilépés az ország előnyére válik és különféle ígéreteket tett többek közt adókedvezményekre és a szabadkereskedelmi egyezmények felgyorsítására különféle egyéb állami támogatások mellett, de vitatta az Észak-Írország és Írország közötti úgynevezett „backstop-egyezményt”, ami lehetőséget ad a két ország közti szabad kereskedelemre, ezért annak újratárgyalásáig EU-s vezetővel nem is akart találkozni – noha az EU már ezt is lezárt ügynek tekinti. Első skóciai útján rá akarta venni Nicola Sturgeon skót első minisztert, hogy segítsen a kilépés újratárgyalásában, de amellett, hogy a skótok kifütyülték Sturgeon is csak azt tudta megismételni, hogy rendezetlen Brexit esetén Skócia népszavazást tart az önállóságáról, mert ők az Unió tagjai kívánnak maradni. Johnson ténykedése a font  árfolyamát is bedöntötte, dacára, hogy tíz éve ugyanezért ő kritizálta az akkori kormányt.Később az ír kormányfővel, Leo Varadkarral folytatott telefonbeszélgetést, ahol egyértelműsítette, hogy nem áll szándékában a fizikai akadály és ellenőrzés Írország és az Egyesült Királyság határán. Vélemények szerint Johnson fenyegető kijelentései, miszerint egyezség nélkül is kilép az EU-ból a jobb pozíciók kizsarolásáról szólhat, ami azért is visszás, mert a brit kilépési megállapodást ez év márciusában Johnson is megszavazta, és valódi megoldási javaslatok helyett ez csak az otthoni táborának szóló üzenet. Közben kormánya egy egymilliárd fontos költségvetési csomagot tervezett a megegyezés nélküli kilépés esetére, melyet újabb milliárdok követtek a még megelőző években elkülönített több mint 4 milliárd fonton felül. Egy időközi választás miatt viszont minimálisra csökkent Johnson parlamenti többsége.
Egy ízben úgy fogalmazott, hogy az alacsony IQ-jú emberek nem jutnak előre az életben, nem sokkal ezután egy rádióműsorban szerepelve három egyszerűnek mondható találós kérdésre sem sikerült helyes választ adnia: az első kettőben tévedett, a harmadikat pedig ezért már nem is volt hajlandó megválaszolni.
A Brexit-népszavazás kampánya idején olyat is talált mondani, hogy az EU nem engedi a banánt háromnál nagyobb fürtben árulni (ilyen szabály természetesen nincs), miközben párhuzamot vont az EU és Hitler között.
Külügyminiszterként rontott egy letartóztatott iráni-brit kettős állampolgárságú nő ítéletén, majd ugyancsak a brit diplomácia vezetőjeként osztotta pártja egyik tagjának leplezetlen véleményént, aki szerint „Putyin focivébéje” olyan, mint Hitler olimpiája, ahol az orosz elnök „sütkérezhet”. Ugyanakkor lencsevégre kapták Perugia repülőterén, amikor másnaposan egy orosz médiatulajdonos partijáról tartott hazafelé.
Ezután – már nem külügyminiszterként – hasonlította a burkát viselő nőket postaládákhoz és bankrablókhoz, amiért a pártja eljárást indított.
Per is indult ellene, amiért még a Brexit-kampány idején azzal az azóta bebizonyított valótlansággal kampányolt, miszerint a brit EU-tagság az országnak heti 350 millió fontjába kerül.
Egy alkalmommal Donald Trump amerikai elnök kereste telefonon, amit Johnson ugratásnak vélt, ezért letette a telefont. Miután azonban kiderült, hogy a hívó valóban az, akinek mondja magát tudtak beszélni.
Nem sokkal miniszterelnöki posztja megszerzése előtt olyan hangos veszekedésbe keveredett barátnőjével, hogy a szomszédok a lárma miatt rendőrőket hívtak. A pár állítólag egy felborult borospohár miatt kapott hajba. Rendőri eljárásra végül nem volt szükség.

A Borisz Godunov Mogyeszt Petrovics Muszorgszkij operája, melyet Alekszandr Puskin azonos című drámája nyomán írt; a szövegkönyv is a zeneszerző munkája. Az opera első változatát 1868–69-ben komponálta, majd 1871–1872-ben átdolgozta művét. A teljes darab ősbemutatója 1874. január 24-én volt Szentpétervárott. Nagy közönségsikert aratott, de a kritikusok fanyalogva fogadták. Többek között Rimszkij-Korszakov is vegyes érzelmeket táplált barátja egyetlen befejezett operája iránt, ezért 1896-ban átdolgozta, újrahangszerelte a szerinte jobb sorsra érdemes művet. A cári opera végül ezt a változatot tűzte újból műsorra 1904-ben, és egészen 1975-ig ezt játszották a világ operaházai is. Az 1940-es évek elején a moszkvai Bolsoj Színház megbízta Dmitrij Sosztakovicsot is az opera átdolgozásával, de az ő verzióját csak ritkán veszik elő. 1975-ben David Lloyd-Jones rekonstruálta az eredeti partitúrát, és elkészítette az opera kritikai kiadását. A Borisz Godunovot azóta általában ebben az autentikus formában játsszák. Ezt a változatot Magyarországon egészen 2010 áprilisáig nem mutatták be: ekkor a debreceni Csokonai Színház vitte színre. A Magyar Állami Operaház a legutóbbi, 1999-es felújítás alkalmából is Rimszkij-Korszakov verzióját játszotta.
Borisz Godunov történetét a 19. században először Nyikolaj Mihajlovics Karamzin (1766–1826) dolgozta fel Isztorija goszudarsztva rosszijszkovo (Az orosz állam története, 1818–1829) című tizenkét kötetes történelmi munkájában. Karamzin eleinte irodalmi műveket írt, de 1803 környékén felhagyott ezzel, és ettől fogva csak történeti munkákat publikált. Az orosz állam történetével foglalkozó könyve óriási sikert aratott. Amikor Karamzin megbízást kapott az Orosz Birodalom történetének megírására, sokkal több dokumentumhoz fért hozzá, mint előtte bárki más, aki az orosz történelemmel foglalkozott. Hangvétele azonban szentimentális: moralizál és tanítani akar, vagyis munkája nem a mai értelemben vett, modern történeti mű. Ő fogalmazta meg először azt a konzervatív orosz nemzetszemléletet, amely az önkényuralomban és a jobbágyrendszerben sajátosan orosz, szükségszerű létformát lát.Puskin (1799–1837) mihajlovszkojei száműzetésében tanulmányozta a történelmet, ennek az eredménye lett az 1825-ben megírt Borisz Godunov című drámája, ami tehát közvetlenül Karamzin munkájának megjelenése után készült el, de kiadását a darab formabontó szerkezete, illetve politikai tartalma miatt hat évig nem engedélyezték, így 1831-ig szamizdatban terjedt. Közben mind a cenzúra, mind Puskin író kollégái több javaslatot tettek a dráma egyes elemeinek megváltoztatására, sőt, maga a cár is előállt javaslataival. Puskin a legtöbb kérésnek eleget tett, így a drámának ma több szövegváltozata is ismert. A Borisz Godunov színpadi bemutatóját 1870-ig nem engedélyezték a hatóságok, így Muszorgszkij operájának közönségsikere egyértelműen hozzájárult a dráma népszerűségéhez is. Puskin színdarabjában Karamzin elbeszélésénél sokkal inkább a lelki folyamatokra, a bűn és bűnhődés témájára helyezte a hangsúlyt.Muszorgszkij nem törekedett az eredeti szöveg szó szerinti átvételére, és a szóló részektől eltekintve a szövegkönyv nem verses. Puskin szövegét nagyrészt ritmikus prózával helyettesítette, a ritmus alapjául pedig az élő beszéd zenei intonációját vette. Puskin eredeti szövegének meghagyására csak a recitativ részekben ügyelt aprólékosan.Borisz Godunov történetét egyébként először Lope de Vega állította színpadra, az ő drámája egyúttal Friedrich Schiller befejezetlen tragédiájának a forrása is. Az orosz irodalomban Puskin után Alekszandr Nyikolajevics Osztrovszkij tragédiát, Lev Tolsztoj pedig drámatrilógiát írt a történetből. Az első Borisz Godunov-opera Johann Mattheson barokk zeneszerző munkája volt, 1710-ben. Muszorgszkij után Antonín Dvořák komponált operát a történetből, Dmitrij címmel.
Muszorgszkij egyik tanítványa Mihail Ivanovics Glinka testvére, Ljudmila Sesztakova volt. Ő hívta fel mestere figyelmét egy, a Puskin drámai műveit egybegyűjtő kötetre. Azt ajánlotta neki, ha komolyan opera komponálásán gondolkozik akkor Puskin egyik színdarabját válassza szüzsének. A zeneszerző így talált rá Puskin Borisz Godunov című drámájára.Muszorgszkij 1868-ban kezdett el dolgozni egyetlen befejezett operáján. A partitúrával tizenöt hónappal később, 1869 decemberében készült el. A kész művet benyújtotta a szentpétervári operához, azonban a színház visszautasította a darabot. A színpadra állítás ellen több kifogásuk is volt, egyebek között az, hogy a darabnak nem volt női főszereplője. Ezenkívül írásos dokumentumok bizonyítják, hogy a színházi bizottságot sokkolta az opera újszerűsége és nyersesége. Így végül az ős Borisz sohasem hangzott el operaszínpadon.
Muszorgszkij nem tehetett mást: átdolgozta művét. Kihúzta a Vaszilij Blazsennij-székesegyház előtti jelenetet, új szereplőként felléptette Marinát, valamint ekkor írta meg a kromi erdőben játszódó epizódot is. Több jelenetet meghúzott, új áriákat iktatott be. Komponált egy teljesen új harmadik felvonást is, amiben főszerephez juttatta a szoprán szólamát. Az opera zárójelenetét is megváltoztatta: a második verzió szerint a darab a forradalmi jelenettel és a bolond áriájával ér véget. A munkával két év alatt, 1872-re készült el. A következő évben az opera három jelenetét bemutatták a Mariinszkij Színházban, 1874-ben pedig kiadták a Borisz Godunov zongorakivonatát. Az ősbemutató is abban az évben esett meg. A kisebb húzásokkal színpadra állított opera nagy közönségsikert aratott, de a kritikusok tetszését nem nyerte el.Cezar Kjui a gyenge librettó miatt támadta a művet, de kifogásolta Muszorgszkij wagnerizmusát, nyers hangfestését, éretlenségét, fogyatékos technikáját is. A szerzőt nagyon megviselték a negatív kritikák, de a Borisz 1879-ig műsoron maradt, halála után még ötször került színre, majd 1882-ben végleg kikerült a repertoárból.
Rimszkij-Korszakov Muszorgszkij halála után sajtó alá rendezte egykori barátja hagyatékát. Rimszkij-Korszakov már életében kedvelt operakomponista volt hazájában, mert sokkal konvencionálisabban gondolkozott és komponált, mint Muszorgszkij. Ennek következtében ellentétes érzelmekkel viszonyult a Borisz Godunovhoz. Egyrészt csodálta az operát eredetiségéért és függetlenségéért, másrészt nem tudott napirendre térni újszerű harmóniavilága és ritmikája felett. Ezért elhatározta, hogy megmenti az operát az utókor számára, vagyis átdolgozza, a közízléshez igazítva. A kezdetektől tisztában volt abban, hogy lesznek ellenzői, de meg volt győződve arról, hogy a mű fogyatékosságait az utókor sem fogja elfogadni.Elvállalta hát, hogy megszerkeszti, újra harmonizálja és hangszereli a Boriszt. A munkával 1896-ban végzett, majd 1908-ban ismét elővette a darabot, hogy újabb simításokat hajtson végre rajta. Ekkor kihúzta - többek között - Pimen cellabeli monológját, elhagyta a fjodori órajátékot, valamint felcserélte a két utolsó színt. Ezzel az utóbbi változtatással Puskin eredeti koncepcióját is aláásta. A cári opera az átdolgozott verziót 1904-ben tűzte először műsorra, majd Nyugat-Európában is ez a verzió vált ismertté, és sokáig ez uralta a színpadokat. Összességében elmondható, hogy Rimszkij-Korszakov kisimította Muszorgszkij metrikáját, harmóniáját, szólamtechnikáját és frazeálását, az eredeti hangszerelést sokkal lágyabb hangzással helyettesítette. Az első átdolgozással szinte teljesen újraírta az operát, majd tíz évvel később, a negyedik átdolgozáskor visszaállított több, korábban kihúzott részletet, de saját betoldásait természetesen benne. Általában ma is ezt tűzik műsorra.
Rimszkij-Korszakov verziójával az a legnagyobb probléma, hogy megváltoztatta az opera arculatát: nyugatiasra simította Muszorgszkij nyers, erőteljes drámai sodrását. Ezután Karol Rathaus változtatott még néhány sort a partitúrán, de ezek csak foldozgatások voltak, alapjaiban nem érintették a mű jellegét (Rathaus lényegében az 1872-es változatot egészítette ki az 1869-es verzió alapján, a New York-i bemutató számára). Ezt a változatot csak félmegoldásnak ítélték, elsősorban ezért adhatott megbízást a moszkvai Bolsoj Színház 1940-ben Dmitrij Dmitrijevics Sosztakovicsnak a Borisz átdolgozására. Sosztakovics mélyen belenyúlt az opera harmóniamenetébe, sok helyütt megváltoztatta a szólamszerkesztést és egyéb, Muszorgszkij művét alapjában meghatározó elemeket. Sosztakovics viszont — Rimszkij-Korszakovval ellentétben — nem írta át Muszorgszkij nyers zenei tömbjeit: megfelelő zenei hangzásokba öltöztetve megtartotta a nem egyszer erőszakosnak ható hangsúlyokat.Sosztakovics összességében többet tartott meg Muszorgszkij eredeti koncepciójából. Az ő verziója azonban annyira bonyolult és nehezen előadható, hogy csak ritkán mutatják be. Legutóbb Sosztakovics születésének századik évfordulójára újította fel a Helikon opera.Az opera eredeti változatának teljes kiadása csak 1928-ban készült el, a 20. században először pedig 1935-ben adták elő a londoni Sadler's Wells Theatre-ben. Az orosz színházak nem sokat tettek az eredeti verzió repertoárba való visszaállításáért, az orosz közvélemény szerint ugyanis Rimszkij-Korszakov éppen hogy megmentette az utókor számára az orosz operairodalom egyik legnagyobb remekművét, így az eredeti változat rekonstruálását sem érezték szükségesnek.David Lloyd-Jones 1979-ben elkészítette a mű rekonstruált, ma autentikusnak tekintett, kvázi kritikai kiadását, amely követte az 1869-es ős Boriszt, jelezve azon az 1872-es átdolgozás változtatásait. Ma általában ezt a változatot játsszák az operaházak, de hangfelvétel szinte valamennyi verzióból készült, és ki is adták őket.Van az operának egy kevésbé ismert, Emilis Melngailis lett zeneszerző által készített hangszerelése is, amit 1925-ben mutattak be Rigában. Ez a változat az 1874-es átdolgozás újrahangszerelése.A Magyar Állami Operaház 1913-ban tűzte először műsorra a Borisz Godunovot, természetesen Rimszkij-Korszakov átdolgozásában, de a bemutató nem aratott sikert. Az áttörés csak 1936-ban következett be, amikor Nádasdy Kálmán fordításával, Oláh Gusztáv díszleteivel, Solti György betanításával, valamint Issay Dobrowen vezényletével került színre. A rendezés Oláh és Dobrowen közös munkája volt. A címszereplőt Székely Mihály alakította, akinek neve Magyarországon összeforrt Borisz Godunovéval. Az eredeti, Muszorgszkij-féle átdolgozott verziót csak 1976-ban mutatták be Budapesten. Legutóbb 1999-ben újította fel a művet az Operaház, Szinetár Miklós rendezésében, de ekkor visszatértek a szerintük a közönséghez közelebb álló Rimszkij-Korszakov-féle verzióhoz. A Borisz Godunov magyarországi történetének újabb áttörése a 2010-es debreceni ősbemutató volt. Ekkor a Csokonai Nemzeti Színház operatársulata hazánkban elsőkén az ős Boriszból kiindulva, azt az 1872-es átdolgozás anyagával kiegészítve, Vidnyánszky Attila rendezésében állított színpadra egy, Muszorgszkij eredeti szándékaihoz közelebb álló interpretációt. A Sosztakovics-féle változatot még nem mutatták be hazánkban, de a 2008-as Miskolci Nemzetközi Operafesztiválon a Helikon Opera vendégjátékából megismerkedhetett vele a magyar közönség is.
Kórus: nép, bojárok, sztrelecek, őrök, lengyel mágnásurak és hölgyek, szerzetesek, zarándokok. Igen nagy létszám, nagy feladat hárul az énekkarra.
Színhelyek: Prológus: 1. kép: a Szent Szűz kolostor udvara Moszkvában; 2. kép. tér a Kremlben, I. felvonás: 1. kép: Pimen cellája a Szent Csoda-kolostorban; 2. kép: kocsma a litván határon, II. felvonás: a cár szobája a Kremlben, III. felvonás: 1. kép: Marina szobája; 2. kép: a sandorimi vajda kastélyának kertje; 3. kép: Tér a moszkvai Vaszilij Blazsennij-székesegyház előtt; IV. felvonás: 1. kép: trónterem a Kremlben; 2. kép: erdei tisztás Kromi közelében.
Játékidő: az autentikus verzió közel négy óra hosszú, a Rimszkij-Korszakov-féle, napjainkban is játszott átdolgozás egy órával rövidebb.
Fafúvósok: 2 fuvola, 1 piccolo, 1 oboa, 1 angolkürt, 2 klarinét, 1 basszusklarinét, 2 fagott
Fafúvósok: 2 fuvola, 1 piccolo vagy furulya, 2 oboa, 1 angolkürt, 3 klarinét, 1 basszusklarinét, 2 fagott, 1 kontrafagott
Ütősök: üstdob, nagydob, pergődob, cintányér, gong, triangulum, harangok, harangjáték, xilofon
Hangeffektusok a színfalak mögül: 4 trombita a színfalak mögött, 2 kornett, 2 angolkürt, 2 baritonkürt, 2 eufónium, 2 tuba, balalajka, domra
1. kép: A Novogyevicsij-kolostor udvarán az összeterelt sokaság könyörög Borisznak, hogy fogadja el a cári koronát. Borisz korábban Fjodor helyett kormányzott mint régens. Fjodor Dmitrij trónörökös bátyja volt, s Dmitrijt Borisz gyilkoltatta meg. A nép most a rendőrfelügyelők korbácsütései és utasításai nyomására kérleli Boriszt, hogy mentse meg Oroszországot.2. kép: Borisz eleinte habozik, majd elfogadja a cári koronát, és a nép megmentőként ünnepli. Lezajlik a koronázás, Borisz mindenkit ünnepi lakomára invitál.
1. kép: Pimen az orosz történelem krónikáját írja egész éjszaka a cellájában. Grigorij visszatérő álmából riad fel: látja magát, amint a moszkvai Kreml falain, egy meredek lépcsőn a bástya felé tart. A nép hangyaként nyüzsög a téren, nevetve mutogat rá, amitől elszégyelli magát, zuhanni kezd, aztán hirtelen felriad. Pimen Grigorijt szemelte ki utódjául, aki majd folytatni fogja a krónikát, de Grigorij képzeletét más dolgok foglalkoztatják. Megtudja, hogy a meggyilkolt cárevics, ha élne, egykorú lenne vele. Pimen elmeséli neki azt is, hogyan gyilkolták meg Dmitrijt. Grigorijt nagyon felzaklatja az eset. Elhatározza, hogy bosszút áll Boriszon: Dmitrijnek fogja kiadni magát.
2. kép: Grigorij megszökött a kolostorból. Két másik szökött szerzetes (Varlaam és Miszail) kíséretében éri el a litván határt. A kocsmárosnétól megtudja, hogy a hatóságok lezárták az országutat, mert egy moszkvai szökevényt keresnek, aki hamis állításaival felzaklatta a kedélyeket. A kocsmárosné azt is elmondja neki, hogyan juthat át a határon, az országútról letérve. Grigorij két társa közben lakmározni és inni kezd. Kis idő múlva megjelennek a zsandárok, és kérdezősködni kezdenek. Grigorij először nem kelti fel az érdeklődésüket, Varlaamra kezdenek el gyanakodni. Mivel nem tudnak olvasni, megkérik, hogy olvassa fel az elfogató parancsot. A szökött szerzetes azt hazudja, hogy nem tud olvasni. Ekkor ajánlkozik Grigorij, hogy majd ő kibetűzi a szöveget. A felolvasás alatt a szökevény személyleírását úgy torzítja el, hogy az ne a gyanúsítottra illjen rá. Varlaam ekkor gyanút fog. Kiveszi Girgorij kezéből az írást, hogy majd ő kibetűzi, ha nehézkesen is. Ekkor derül ki, hogy Grigorij a szökevény, akit keresnek, azonban sikerül megszöknie a zsandárok elől.
Kszenyija meghalt vőlegényét siratja, a dadája vigasztalni próbálja, akárcsak testvére, Fjodor. Vidám mesébe kezdenek, ekkor lép be a szobába Borisz. Ő is vigasztalni próbálja Kszenyiját, majd Fjodortól kérdezi, hogy mivel tölti idejét. Fjodor elmondja neki, hogy éppen az Orosz Birodalom térképét tanulmányozza. Ekkor zajt hallanak, s Borisz elküldi a fiát, hogy nézze meg mi történt. Közben Sujszkij herceg kér bebocsátást. Fjodor visszatér, és elmondja, hogy a papagájt haragította meg a dadus, aki ezért mindenkit megbúbolt a szobában. Borisz elküldi fiát. Lelkiismerete nem tiszta. Örökös rettegésben él, ráadásul Sujszkij is rossz híreket hozott: valaki Dmitrij cárevicsnek adja ki magát Lengyelországban, és sereget gyűjt Moszkva ellen. Borisz megesketi Sujszkijt, hogy látta meghalni Dmitrijt, aki meg is esküszik, de figyelmezteti az uralkodót, hogy Dmitrij neve egységgé kovácsolhatja ellenük a tömeget. Boriszt megrohanják látomásai: látja, amint a cárevics kegyelemért könyörög, miközben sebeiből ömlik a vér. A cár annyira felizgatja magát, hogy végül eszméletlenül rogy össze.
1. kép: Marina Mniseket udvarhölgyei öltöztetik. A gőgös lengyel hercegnőbe beleszeretett a magát Dmitrijnek kiadó szökevény. Marina arról álmodozik, hogy orosz cárnéként térdre kényszeríti Moszkva népét. Megjelenik Rangoni, a gyóntatója, aki rábírja, hogy mindenáron érje el: Dmitrij adjon garanciát az orosz trón visszaszerzésére, és akkor a katolikus egyház végre visszahódíthatja az ortodoxoktól a hatalmas birodalmat. A lány először ellenkezik, de Rangoni végül megtöri.2. kép: A kastély parkjában Rangoni átadja Marina üzenetét az ál-Dmitrijnek. A hercegnő ebben közli udvarlójával, hogy sok csúfolódást és megaláztatást kellett elviselnie, amiért bízik benne, és jelenleg is hozzá készülődik. Amikor Marina megérkezik, Grigorij elmondja neki, hogy már nem érdekli hajdani nagyravágyó terve. Őt már csak egy dolog teheti boldoggá: ha Marina mellett, Marináért élhet. A gőgös lány azonban gúnyt űz belőle és elküldi: egyszerű, pirospozsgás lányt otthon is talál magának, ezért igazán nem kellett volna ekkora utat megtennie. Grigorij ekkor újra elhatározásra jut, és biztosítja Marinát: érdemes hozzá menni, mert ő biztosan cár lesz.
1. kép: A székesegyház előtti téren gyűlt össze a nép. Bent a templomban éppen kiátkozzák az eretnek szerzetest, Grigorijt, majd rekviemet mondanak a meghalt cárevicsért. Felvezetik a bolondot, akitől ellopják a kopejkáját. A megalázott férfi sír és nem érti, miért bántják. Ekkor jelenik meg Borisz gyermekei oldalán, kíséretével. Kszenyijával alamizsnát osztanak a szegényeknek, majd a bolond útjába akadnak. A bolond elpanaszolja, hogy bántják és elszedték egyetlen kopejkáját. Borisz nem tudja, hogyan segíthetne neki. Ekkor a bolond azt mondja, hogy mészároltassa le bántalmazóit, ahogy a kis cárevicset is megölette. Sujszkij rendre akarja utasítani a férfit, de Borisz visszatartja. Megkéri a bolondot, hogy imádkozzon érte is.
2. kép: A bojárok tanácsa kiszabja büntetését a gaz trónbitorlóra, aki még nincs a kezükön. Megjelenik Sujszkij is, aki elmondja, hogy belesett a cár szobájába, és látta, amint az egyre csak a halott cárevicset véli látni, őt szólongatja. Ezután jelenik meg Borisz: még mindig rémképeivel viaskodik, de aztán nyugalmat erőltet magára. Kéri Sujszkijt, hogy bocsássa elé Piment. Az öreg szerzetes új csodáról ad hírt: Dmitrij sírja felett visszanyerte látását egy vak, a fiatal cárevics sírja kezd zarándokhely lenni. Borisz nem tudja tovább türtőztetni magát: őrjöngeni kezd Dmitrij nevének hallatán. Aztán sietve a fiáért küld. Fjodorra bízza a trónt és vezeklőruhát hozat. A cár rohamai nem hagynak alább, végül holtan esik össze a trónszék mellett.3. kép: A nép megelégelte Borisz uralmát. Lázadást robbantottak ki, amiért a cár újabb és újabb terheket rótt a nyakukba. Varlaam és Miszail is Borisz bűneit kürtöli szét a tömegben, és prófétai jóslatokkal szörnyű jövőt festenek Oroszországnak. Így uszítják a csőcseléket, amikor hirtelen trombitaszó hallatszik, ami Grigorij jövetelét jelzi. Az ál-Dmitrij és kísérete bevonul, a nép hódolattal fogadja, majd követi Moszkvába. A szín elsötétül, a bolond pedig fájdalmasan siratja el a szegény orosz népet.
A Borisz Godunov az operairodalom egyik legtöbbször átdolgozott darabja. Az egyes rendezői felfogások elsősorban ennek okán térnek el egymástól. A világ operaházai hosszú évtizedeken át Rimszkij-Korszakov átdolgozásában játszották a művet, aztán az 1970-es évek második felétől egyre több operaszínpadon lehetett hallani Muszorgszkij autentikus, 1872-es verzióját, de Rimszkij-Korszakov változatát a mai napig fel-felújítják, elsősorban Oroszországban, de Sosztakovicsét nagyon ritkán játsszák. Mára kialakult az a gyakorlat, hogy Muszorgszkij két változatának közös anyagából gyúrják össze az előadás zenéjét, ez a megoldás lényegében Lloyd-Jones rekonstrukciójának felel meg. Ennek következtében a mai autentikus Borisz-előadások hibrid változatok. A szobajelenetet általában az 1869-es verzió alapján viszik színpadra, amelyben látható a másodikból kihúzott, a Vaszilij Blazsennij-székesegyház előtt játszódó jelenet. Ugyanakkor az 1872-es változat újonnan komponált jelenteit is be szokták illeszteni az előadásba. Az egyes verziók nagyjából ugyanazt a cselekményt követik, de a képek és olykor a felvonások beosztása eltérő. Rimszkij-Korszakov például első felvonásnak tüntette fel az opera prológusát. Az egyes képek sorrendjét olykor a rendezők cserélik fel, esetenként elhagyják az első lengyel képet és székesegyház előtti jelentet. Rimszkij-Korszakov felcserélte a IV. felvonás utolsó két képét, de a mai előadások általában Muszorgszkij akaratát tartják tiszteletben, és a forradalmi jelenettel zárják le a művet. Jelen szócikk a ma általában követett színpadi gyakorlatnak megfelelően ismerteti a cselekményt, amely Lloyd-Jones rekonstrukciós ős változatát veszi alapul, kiegészítve azt Muszorgszkij 1872-es változtatásaival, de megtartva a zeneszerző által később kihúzott részeket. A legutóbbi magyarországi bemutató (vagyis a 2010-es debreceni előadás) is ezt a megoldást alkalmazta.
Az egyes változatok felvonásainak beosztása a leggyakrabban játszott verzióiban:
Muszorgszkij ideája az volt, hogy egy operaszerzőnek az emberi beszédet kell zeneileg reprodukálnia. Ezt először Gogol Háztűznéző című művének megkomponálásánál próbálta meg. Hallatlanul újszerű volt, hogy minden változtatás nélkül vette át Gogol prózai szövegét. Ezzel előremutatott a 20. századi irodalmi operák felé. A Házasság azonban nem készült el, a zeneszerző az első felvonás megkomponálása után félretette művét.Muszorgszkij fixa ideájához azonban ezután is ragaszkodott. Zenei eszközökkel akarta reprodukálni az emberi gondolatok és érzelmek hangbeli kifejezését. Azt akarta, hogy szereplői minden torzítás és túlzás nélkül úgy beszéljenek operáiban, mint a való életben. Muszorgszkij terve - saját megfogalmazása szerint - az élet melódiája volt. Ezeket a gondolatokat nemcsak ő képviselte az orosz zeneszerzők közül. 1857-ben Dargomizsszkij is azt nyilatkozta, hogy azt szeretné, ha a hangjegyei pontosan azt fejeznék ki, amit a szavak. Dargomizsszkij eszméit A kővendég című operájában próbálta átültetni a gyakorlatba, nem sok sikerrel. Művét végül félbehagyta: nem komponálta meg az utolsó jelenetet és a hangszerelést is Rimszkij-Korszakov végezte el helyette. Muszorgszkij és Dargomizsszkij koncepciója merészen újszerű volt a maga korában. Előttük egy zeneszerzőnek sem jutott volna eszébe ilyen módon operát írni, főleg nem Wagnernek. Pedig mindkét szerzőnek felrótta wagnerizmusát a korabeli kritika.Emellett Muszorgszkij egy erősen nemzeti témájú szüzsében gondolkodott, magát az orosz népet szerette volna operája főszereplőjévé tenni. Mindenkit megvetett, aki nem ment szembe a közízléssel egy magasabb rendű, független művészet megvalósításának érdekében. Az Ötök csoportjának felbomlásakor meglehetősen ellenséges hangon nyilatkozott Kjui vagy Rimszkij-Korszakov művészetéről is.Elvei mentén haladva végül egy meglehetősen zord alkotást hozott létre Puskin Borisz Godunovjából kiindulva. Az opera szereplőit élesen körvonalazta, tablószerű jelenetekben léptette fel, az egyes képeket a visszatérő motívumokkal kapcsolva egymáshoz. Az énekszólamok megírásakor kínosan ügyelt arra, hogy kerüljön minden behízelgő hatást, lágy dallamosságot. Dallamait az orosz beszéd hanglejtéséhez szabta. Részletes előadói utasításokkal tűzdelte meg a partitúrát, annak érdekében, hogy az énekesek minél jobban tartsák magukat az általa gluhónak nevezett stílushoz.A gluho olyan, mint az énekbeszéd: a kifejezés nyomatékosítása kedvéért az énekesnek el kell homályosítania a leírt szólamot, bizonyos szótagokat pedig túl kell hangsúlyoznia. A gluho elsősorban Borisz látomásait jellemzi, de igen sokszor színezi az opera más részeit is. Magukat az énekszólamokat kezdetleges harmóniák támasztják alá, a hangszeres ellenpontozás gyakran hiányzik, így a zenei tájkép sokszor elég puritán. A koronázási jelenet hatásos és színpadszerű, különösen híres és kiemelkedő a valódi és az imitált harangok epizódja is, de az opera távol esik Rimszkij-Korszakov vagy Borogyin színes harmóniavilágától.<re name="zenéje2" />
A Borisz Godunov atmoszféráját az énekesek közvetítik. Az énekszólamok annyira domináns szerepet játszanak, hogy megszakadásukkal az esetek többségében a zenekar is leáll. A gluho mellett a csendek kitüntetett szerepe is Debussy munkásságát előlegezi meg.
Maga a zenei alapszövet szoros kapcsolatot tart az orosz népdal világával. A szerző több helyen is beépített eredeti, orosz népdalokat művébe, de olykor saját dallamai is igen hasonlítanak az ősi orosz zene világához. A zene harmóniarendszere és formavilága is az orosz folklórt idézi, felhasználva az orosz egyházi és népi zene sajátosságait. Ilyenek a szabálytalan, főleg ötütemű periódusok, a hangsúlyeltolódás és a gyakori ütemváltás. A népzene volt az ihletőjük a szandomiri jeleneteknek is. Ezekben mazurka, krakowiak és polonéz dallamok jelzik a lengyel környezetet, Marina és Grigorij szerelmi duettjében pedig olasz reminiszcenciák érezhetőek.Az egyes jelenetek a parlando-szerű, szabadabban formált, valamint ariózus részek egymásba átfolyó váltakozásából épülnek fel. Muszorgszkij azzal minden korábbi operaszerző társát felülmúlta, hogy az epikus tartalom ellenére intenzív sodrású drámai erővel, valamint a helyzetek és a jellemek lélektanilag is valószerű ábrázolásával volt képes felruházni muzsikáját.A Borisz Godunov nem a kidolgozottság terméke. Muszorgszkij nem tudott, de valószínűbb, hogy nem is akart egy számára nyugati megoldásnak tűnő, szerves drámai struktúrát felépíteni. Egyetlen befejezett operája kissé kaotikus benyomást kelt. Kedvelte a nagy jeleneteket, hatásosan meg is tudta őket komponálni, de nehezen tudta őket dramaturgialiag egymáshoz kapcsolni. A zenekart árnyaltan és hatásosan kezelte, de olykor nagyon nehéz feladatokat rótt a zenészekre. Muszorgszkij egy-két kivételtől eltekintve nem alkotott művészileg abszolút értékűt. De az igazsághoz az is hozzátartozik, hogy nem is volt szándékában, hogy a nyugat-európai konvenciók szerint építse fel műveit. A Borisz Godunov esetében sem akart mást, mint feltárni az emberi természet mélységeit, ahogy ő látta és érezte, minden megfontolás nélkül. Többek között ezért uralkodott hosszú évtizedeken át az a nézet, hogy a Borisz zenéje tele van nyers hibákkal, amelyeknek a kijavítása nélkül nem lehet színpadra állítani a darabot.Tény, hogy a Borisz Godunov nem felel meg a hagyományos értelemben vett zenei grammatikának, harmóniafűzései olykor bizarrok, hangszerelése egyes részletekben ügyetlen, de a Borisz Godunov, minden fogyatékossága ellenére, az orosz operairodalom legnagyobb zenedrámai teljesítménye.
Muszorgszkij operája és Puskin drámája is két metamorfózis történetet beszél el, amelyek egymással párhuzamosan futnak. Az első történet a cár szerzetessé válásáról, míg a második történet ennek fordítottjáról: a szerzetes cárrá válásáról szól.
A címszereplő metamorfózisa a koronázási jelenettel kezdődik. Ezt a jelenetet harangzúgás intonációja hatja át. A koronázást ünnepélyes zeneakkordok kísérik, amik éles ellentétben állnak az énekszólam elfogódott intonációjával. Ez az ellentét szcenikusan is kifejeződik a templombelső és a templomi előtér kontrasztja révén. A moll hangnem az egész operában a kolostort, a szerzetesi létet jellemzi, szemben a dúr hangnemmel, amely a cári intézmény toposza. Amikor Borisz a prológusban kilép a templomból, a moll hangnem egy ószláv intonációs fordulattal átcsap a cári intézmény dúr hangnemébe. A dúr hangnem révén beállt fordulatot szcenikusan a népét ünnepi lakomára hívó uralkodó kézlendítése jelzi. Puskin szövege is jelzi ezen a helyen, hogy az első ízben színre lépő Borisz emberileg már összeomlott, de a cári intézmény megtestesítőjeként még kikezdhetetlen.Grigorij metamorfózisa cellabeli jelenetével kezdődik, pontosabban a szerzetes álmával, amelyben a magasra vezető meredek lépcsőről a mélybe bukik. Pimen szólamának jambikus lejtését Muszorgszkij Puskintól vette át, monológjának atmoszferikus hatását tovább erősíti a szerzetesek éneke a háttérben. Ez a megoldás a 16. századi egyházzenét idézi. Pimen szólama váratlanul megtörik, amikor egy kromatikus rész következtében a hangnem átvált esz-mollból G-dúrba. A kromatikus fordulat a szövegnek arra a részére irányítja a figyelmet, amelyben Pimen megjövendöli Grigorijnak a cári identitás szerzetesibe fordulását. A kromatikus fordulat megsérti az egyházzenei harmónia szövetét, ezzel felhívja a figyelmet Pimen szavainak kétértelműségére. Ez a zene által is alátámasztott kétértelműség teszi lehetővé, hogy Grigorij Pimen szavaiból az ellenkezőjét hallja ki a mondottaknak: ha a cárból szerzetes lehet, akkor egy szerzetes is cárrá válhat. A cárevics halálának elbeszélésével Pimen feltárja szerzetestársa előtt a csodálatos átváltozás lehetséges útját is. A jelenet végén hallatszik a hajnali misére hívó szerzetesek elmosódott éneke a harangszóval, ez a motívum a koronázási jelenet moll-kiegészítőjeként előrevetíti Borisz metamorfózisát: a cárból szerzetes lesz.Amikor Pimen társára bízza művének folytatását, akkor a krónika továbbírására gondol, de Grigorij szemei előtt már a történelem továbbírásának lehetősége lebeg. Pimen végül nem engedi ki kezéből az istenítélet kihirdetését, így Grigorij csak az emberi ítéletet hajthatja végre a cáron.
Borisz metamorfózisának első fázisát a már említett harangzúgás, míg második fázisát az óraütés váltja ki. A szobajelenetben a cár különböző érzelmi szféráit a színpadi kulissza és a zenei alakzatok jelenítik meg. Amikor megszólal az óra harangjátéka, Fjodor magyarázni kezdi nővérének a szerkezet működését. Verbális leírását szépen illusztrálja a zenekari kíséret. A zenével egy időben az órából előlépő bábok megelevenednek Fjodor lelki szemei előtt. Erre a hallucinációs játékra rímel Borisz hallucinációja a felvonás végén. Az ezt követő óraütés fizikai, majd pszichés szimptómákat vált ki a cárból. A harangjáték alatt Fjodor elbeszélésében a fafúvósok, míg Borisz elbeszélésében a vonósok dominálnak. Fjodor énekszólama elnyomja a zenekari kíséretet, míg Borisz esetében a zenekar nyomja el az énekszólamot. Az óraütés a cárt rémképekkel fenyegeti, s ez fizikailag is testet ölt, amikor az órából előlép a megölt cárevics árnyképe. A két hallucináció esetében Muszorgszkij átvette Puskin szövegét, de azt a zenei intonációhoz igazítva széttördelte. Az óraütés visszautal a koronázási jelenet harangzúgására, és előrevetíti a következő felvonás cselekményét.Az utolsó felvonásban harangzúgás közepette teljesedik be az istenítélet Borisz felett. Pimen szavainak kétértelműsége is ekkor válik nyilvánvalóvá: a haldokló cárokat régi szokás szerint szerzetescsuhába öltöztetik, így Pimen kijelentései magukba foglalják Grigorij puccsra való felhívását is. Az opera elemzői általában Sujszkij és Rangoni alakját jelölik meg intrikusként. Sujszkij a cár lelkiismeretét, míg Rangoni az uralkodó külső fenyegetettségét veszi célba: a jezsuita politikai intrikát szít, Sujszkij pedig Borisz pszichéjére próbál hatni. Egyes értelmezések szerint azonban az igazi intrikus Pimen. Második fellépése alkalmával is a pravoszláv atmoszféra zenei és szcenikai kellékei veszik körül. Öndicsőítően mutatkozik meg, ezenkívül gesztusai és szenvedélyes intonációja is leplezik igazi szándékait: nem azért jött, hogy tanúságot tegyen, hanem hogy Borisz felett ítéletet mondjon. Isten ítélkező szerepében tűnik fel, így ő is bitorló lesz, nem csak Grigorij.Puskin drámájában is az öreg szerzetes áll szemben Borisszal, nem a fiatal. Grigorijt a hatalom babonázza meg, nem a bűnös cár feletti ítélkezés vágya hajtja. Muszorgszkijnál azonban Pimen nemcsak felbujtó, hanem egyben a világi bosszú végrehajtója is.Az opera utolsó jelentében Grigorijt a zeneszerző zenei eszközökkel legitimálta: az ujjongó harsonák szólamában felbukkan a meggyilkolt cárevics motívuma, viszont hiányzik az egyházi szláv zenei intonáció. Ez egyértelműen utal Grigorij legitimálásának illuzórikus történelmi megoldására.
Muszorgszkij dramaturgiáját Rimszkij-Korszakov zeneileg is elhibázottnak tarthatta. Ez magyarázza, hogy miért vágta ki Pimen cellabeli monológját, hagyta el Fjodor órajelenetét, és cserélte fel az opera két utolsó színét. Lehet, hogy Rimszkij-Korszakov változtatásai jobban megfelelnek a korabeli operadramaturgiai gyakorlatnak, de olyan interpretációt eredményeznek, amely eltorzítja Puskin eredeti mondanivalóját. Ezzel szemben Muszorgszkij tisztán zenei hangsúlyok alapján összeválogatott jelenetei olyan összefüggéshálót alkotnak, amelyek az irodalmi szüzsére is érvényesek, és hűen tolmácsolják a költő gondolatait.Muszorgszkij sokkal brutálisabb és pesszimistább Puskinnál, aki drámájának a végén a nép hallgatása egyben a nép bölcsességére is utal, míg Muszorgszkij esetében a nép erőszakos csőcselék. Az opera végén a bolond csak áthatolhatatlan sötétséget lát. Eszerint az Orosz Birodalom jövője saját, ciklikusan ismétlődő múltja.Borisz jelenléte meghatározza az operát, de maga a címszereplő csak két nagy jelenetet kapott. A lelki vívódásaival küzdő őrült cár szerepe a drámai basszus repertoár csúcspontja, de Grigorij erőszakosan ambiciózus hőstenorja, vagy Marina drámai mezzoszopránja is hálás szerep. Marina jelenetei az opera néhány legszenvedélyesebb részletét teremtik meg. Muszorgszkij emellett a legjelentéktelenebb mellékszereplőt is igen egyénien rajzolta meg. Az első felvonás kórusából egyénileg megrajzolt alakok emelkednek ki, de rendőrfelügyelő alakja is gondosan körvonalazott személyiséget tár elénk.A történet sok képből áll, sok helyen játszódik, Grigorij és Borisz meséje szétválik és egymással párhuzamosan fut (a két szereplő nem találkozik egymással), ezért sok elemző a mű igazi főszereplőjének a népet tartja. A prológus első jelenetében vagy az opera záróképében a nép nem pusztán a kórust szolgáltató tömeg, hanem fontos cselekményhordozó. Jelenléte voltaképpen keretbe foglalja az eseményeket, de jelentős szerepet játszik a tömeg a koronázási vagy a székesegyház előtti jelenetekben is. A kórusra igen nagy feladat hárul, ezért egyes zenetörténészek a Borisz Godunovot kórusoperaként emlegetik.
„О царевич, умоляю” – Szökőkút-jelenet (Marina és Grigorij kettőse) (III. felvonás)
A Borisz Godunovból majdnem húsz teljes hangfelvétel készült. A címszerepet nagyszerűen énekli Ivan Petrov, Alekszandr Pirogov, Nyikolaj Gyaurov és Martti Talvela is. Fjodor Saljapin legendás Borisz volt: neve teljesen összefonódott a címszereppel, de nem énekelte a teljes operát lemezre, csak egyes jeleneteit. Az 1928-as Covent Garden-beli alakításának hosszabb részleteit kiadták a Guild CD-jén (GHCD 2206). A Metropolitan Operában a 20. század két remek basszistája is énekelte a szerepet. Ezio Pinza 1938-ban egy olasz nyelvű produkció keretében formálta meg Boriszt. A felvételt a Naxos forgalmazza. Négy évvel később Alekszandr Kipnisz alakította nagyszerűen a címszerepet oroszul, míg a többi szereplő olasz nyelven énekelt. A Chandos-féle válogatás az operából szintén remek felvétel, nem lehet tudni, miért nem látták értelmét a teljes mű felvételének és kiadásának. Ha valaki Rimszkij-Korszakov verziójára kíváncsi, annak a következő két felvétel ajánlott: az EMI kiadásában megjelent 1962-es Nicolai Gedda, Borisz Hrisztov, Eugenia Zareska közreműködésével, Issay Dobrowen vezényletével. Valerij Gergijev a Philipsszel együttműködve felvételt készített az ős-Boriszból és az 1872-es átdolgozásából is, amiből egy öt CD-s gyűjtemény jelent meg. Sosztakovics verziójából mindeddig egyetlen teljes felvétel jelent meg, az Arkasia gondozásában.Az egyes video- és hangfelvételeket áttekintő táblázat:
Boyden, Matthew. Az opera kézikönyve, 2009, Budapest: Park Könyvkiadó. ISBN 978-963-530-854-5 
Winkler Gábor. Barangolás az operák világában II., 2005, Budapest: Tudomány Kiadó 
Dietel, Gerhard. Zenetörténet évszámokban II. 1800-tól napjainkig, 1996, Budapest: Springer. ISBN 963 8455 86 1 
Emerson, Caryl. Modest Musorgsky and Boris Godunov, 1994, Cambridge: Cambridge University Press. ISBN 521-36-931 
Hima Gabriella: „…sötétnél is sötétebb sötétség…” – Muszorgszkij „Borisz Godunov”-értelmezéséhez és nemzeti jövőképéhez
Mezősi Miklós: Kanonizált történelem és a költői hagyomány. A „zavaros idők” krónikásai: Puskin és Muszorgszkij – Aula Kiadó, Budapest, 1999. 287, [3] p.
Borlai Gergő (Budapest, 1978. május 27.) magyar dobos jelenleg a Hazugmagazin, a European Mantra és a Tzumo Electric Dreams együttes, Presser Gábor és Charlie dobosa, továbbá a legtehetségesebbnek tartott dzsessz-dobos Magyarországon.
Borlai Gergő 1978. május 27-én született Budapesten. Édesanyja Borlai Kinga a Magyar Rádió egyik vezető hangmestere, édesapja Lakatos Gábor, aki az ország egyik legjobb hangmérnöke. Hároméves korában kezdett el dobolni Harvey Mason és Joe Morello hatására, akiket Herbie Hancock és Dave Brubeck lemezein hallott. Édesapja hobbizenekarának a dobfelszerelése rendelkezésére állt, így önszántából az első dolog, amit meg akart valósítani az Hancock Chameleon és Brubeck Take Five című száma volt. Apjának köszönhetően szinte születésétől fogva dzsessz és jazz fusion lemezeket hallgatott, így nagyon korán elkezdte tanulmányozni ezeket a zenéket. Hatéves korában ezzel a két számmal vették fel egy zeneiskolába az ország egyik legjobb dobtanárához, Nesztor Ivánhoz. Nála tizenkét éves koráig tanult, majd leginkább autodidakta önképzésbe váltott át. 1990-ig tanult Nesztornál, majd 1992-től 1996-ig Szanyi Jánostól vett órákat. Vele a mai napig konzultál, bár saját állítása szerint a zenékből tanult a legtöbbet. Zongorán és basszusgitáron autodidakta módon tanult meg játszani. Még ekkor, tizenkét éves korában kezdett el zenélni a hazai zenei élet élvonalában, amely örömére a mai napig töretlen, s ekkortól kezdve ír dalokat.
1998-ban, húszéves korában jelent meg első lemeze 17 címmel, amely arra utal, hogy tizenhét éves korában kezdte ehhez az albumához írni a számait. 2001 márciusában megalapította első zenekarát, a thrash-metal-pop-funk-jazz-rock-ot játszó European Mantra-t, amely 2008-ban feloszlott, majd 2010 februárjában újra összeállt. A csapat rengeteget játszik magyarországi klubokban, többnyire telt házas közönségnek.
Gergő 2004 elején stúdióba vonult, hogy elkészítse második, önálló albumát Sausage címen. Az új anyagon minden zenei stílus képviselteti magát: a jazz alapokon nyugvó, elektronikus hangzásokkal kiegészített albumon többek között olyan előadók dolgoztak, mint Winand Gábor, Jamie Winchester, Fekete Kovács Kornél, Zana Zoltán, Borbély Mihály. Kezdetben Mits Gergő basszusgitározott, őt Kolta Gergő váltotta, Nagy János a billentyűs és Lukács Péter gitározik. Saját, többnyire Borlai szerzeményeket adnak elő. Műfajuk igen széles skálán mozog, hiszen a jazz-től a thrash metal-ig mindent játszanak. Koncertjeiken leárad a féktelen energia a színpadról ezzel igen maradandó élményt okozva a közönségnek.
2009-ben elkészült egy 58 perces portréfilm Borlai-ról Páratlan ritmusok címen Simonyi Balázs rendezésében, amely 2003-tól követi nyomon a dobos pályafutását egészen 2009-ig. A filmet január 27-én este kilenc órakor mutatták be a budapesti Bem Moziban, melyben zenészek, családtagok és Borlai is nyilatkozik. Augusztus 5-én Borlai bejelentette a fórumán, hogy másnap feljátssza a dobtémákat a következő, M.M.M. című szólólemezéhez, amely végül 2010. február 21-én jelent meg.
Profizmusának méltó bizonyítéka, hogy állandó tagja többek között Presser Gábor, Koncz Zsuzsa, Katona Klári, Charlie, Zorán, Jamie Winchester & Hrutka Róbert és Babos Gyula zenekarának. Számos albumon kamatoztatta már tehetségét: Komár László, Tolcsvay László, Dopeman, Tátrai Tibor / Szűcs Antal Gábor, Szentpéteri Csilla, Bajor Imre, Deák Bill Gyula, Roy & Ádám, Gerendás Péter, Malek Andrea, Király Linda és még sokan mások lemezeinek állandó szereplője. Magyarország legsikeresebb filmzenéiben is az ő dobjainak hangját hallhatjuk: Szerelem utolsó vérig (Presser Gábor), Valami Amerika (Pálvölgyi Géza), Kalózok (Jazz+Az - Dés László), A miniszter félrelép (Dés László). 2004-ben együttműködött a szlovákiai Charon's boat együttessel, amely jelenleg MadDogX név alatt működik. 2007-ig több mint száz CD-n hallható játéka.Nagyon sokat tanult Presser Gábortól, Babos Gyulától és Tátrai Tibortól. A velük való együtt játék mutatta meg, hogyan kell kezelni a zenét, hogyan kell hagyni, hogy a zene kezeljen, hogyan közelítse meg ne a hangszeres oldaláról és miként kell vezetni egy zenekart. Rengeteget tanulmányozza a mai napig John McLaughlin, Allan Holdsworth a Weather Report és Frank Zappa zenéjét, mindennemű zenei példaképe pedig Jaco Pastorius.Kétszer választották az év dobosának és két életműdíjjal is megtisztelték, továbbá két aranylemezét produceri tevékenységei miatt kapta. 2001-ben az Arany Dobverő-díjat, illetve 2004-ben az Artisjus „előadóművészi jutalom a kortárs magyar zeneművek bemutatása terén kifejtett kiemelkedő tevékenységért” díjat vehette át.
Borlai Gergő két fajta, saját dobverővel rendelkezik, amelyből az egyik „Light” névre hallgat. A Big Stick nevű magyar cégnél készítették el, s a nevéből adódóan ez a dobverő könnyű, vékony, a feje jazz-esebb, hogy szebben szóljon vele a tányér. Szabadidejében biciklizni szokott, vagy az interneten megjelenő új zenék után keres, esetleg az eBay-en nézeget Zildjian cintányérokat.Általában koncepciókat, frázisokat gyakorol, próbálja kikerülni az önismétlést, továbbá a halkabb és dinamikusabb játékmód érdekli. Célja, hogy ugyanaz a pregnáns hangzás legyen jellemző a halk dobolásban, mint amit a hangosban sokkal könnyebb prezentálni. Együtt dobolt Tommy Campbell-el, Steve Smith-el, Trilok Gurtu-val és Akira Jimbo-val különböző dobos fesztiválokon, illetve koncerteken. Továbbá együtt zenélt még Hadrien Feraud-dal, Bob Mintzer-rel, Hiram Bullock-kal, L. Shankar-ral, Vernon Reid-del és Iain Ballamy-val.Példaképei: Jaco Pastorius, Joe Zawinul, Frank Zappa, John McLaughlin, Allan Holdsworth, John Scofield, Miles Davis, Keith Jarrett, Stanley Clarke és Oscar Peterson.Kedvenc dobosai: Vinnie Colaiuta, Billy Cobham, Ed Blackwell, Paul Motian, Terry Bozzio, Kirk Covington, Steve Gadd, Chad Wackerman, Trilok Gurtu és Omar Hakim.

A Born This Way Lady Gaga amerikai énekesnő második nagylemeze, amely 2011. május 23-án jelent meg az Interscope Records gondozásában. Az albumon többek között olyan jelenkori társadalmi témák kerülnek terítékre, mint a szabadság, öntudatosság, szexualitás, feminizmus, vagy a vallás. Zeneileg nagyban merít az 1980-as és 1990-es évek popzenéjéből, ugyanakkor egyéb zenei stílusokat is inkorporált, úgy mint a heavy metal, az opera, és a ranchera.
Az album producerei többek között Lady Gaga, Fernando Garibay, RedOne, Jeppe Laursen, és DJ White Shadow voltak. Az album munkálatainak kezdetéről 2010 elején számoltak be, míg az album címét Lady Gaga a 2010-es MTV Video Music Awards gálán jelentette be egy ezt megelőzően rajongóinak tett ígéretéhez híven. A dalok produkciós munkája számos stúdióban zajlott szerte a világon, mivel Lady Gaga The Monster Ball című turnéjával a világot járva készítette el őket producertársaival. Az album egy héttel a hivatalos megjelenési dátum előtt kiszivárgott az internetre, de rövidesen eltávolították a szerzői jog megsértése miatt. A Born This Wayből egy tizennégy számos, „standard” változat, illetve egy további három számot és öt remixet tartalmazó speciális változat is készült több rajongói kiadás mellett.
Az album javarészt pozitív kritikai fogadtatásban részesült. A kritikusok méltatták Gaga énekesi képességeit és az album szerteágazó zenei stílusát. Ugyanakkor, több katolikus közösség bírálta az albumot – elsősorban a Marry the Night, Judas, Bloody Mary, és Electric Chapel című számokat – a vallásos elemek miatt, úgy mint a „Jesus” (Jézus) szó ismétlődő felhasználását, vagy a templomi csengők használatát. Libanonban betiltották az album forgalmazását. Az album első kislemeze a címadó dal lett, ami elsöprő nemzetközi sikert aratott, első helyezést elérve tizennyolc ország slágerlistáján, beleértve az Egyesült Államok Billboard Hot 100-as listáját. A Born This Way emellett a leggyorsabban fogyó lemezzé vált az iTunes történetében; több mint egy millió kópia kelt el belőle a kiadását követő öt nap alatt, így könnyedén elfoglalhatta az amerikai Billboard 200 lista első helyét. A második kislemez a Judas lett, amely Dél-Koreában első helyezést ért el, számos országban pedig a legjobb tízbe került a slágerlistákon. A harmadik kislemez a The Edge of Glory lett, amely eredetileg csupán promóciós kislemez lett volna, de az iTunes-on elért kereskedelmi sikere után a hivatalos harmadik kislemez lett. Nem sokkal ezután promóciós formában megjelent a Hair című dal, majd az album kiadását megelőző héten a Farmville című internetes játékban a többi dalt is bemutatták. A Born This Way világszerte több mint 8 millió példányban kelt el.
A Born This Way népszerűsítése már jóval annak megjelenése előtt kezdetét vette a Yoü and I című dal több 2010-es rendezvényen és az énekesnő The Monster Ball nevű világ körüli turnéján való előadásával. 2011-ben Lady Gaga számos tévéműsorban lépett fel egy-egy számmal, úgy mint a Grammy-díjátadó, a The Ellen DeGeneres Show, a Saturday Night Live, az American Idol, és több európai tévéműsor, illetve több hosszabb koncertet is adott további műsorok keretében. Az album promótálására az énekesnő egy új turnét is meghirdetett Born This Way Ball címmel, amely során először adott koncertet Dél-Amerika kontinensén.
2010 márciusában, a brit MTV arról számolt be, hogy Lady Gaga elkezdett dolgozni új albumán, melynek dalait The Monster Ball turnéjával a világot járva írja. Az énekesnő ekkor azt mondta, „a velejét már meg is írta”. Három hónappal később az énekesnő már arról számolt be a Rolling Stone magazinnak adott interjúban, hogy albuma elkészült. „Olyan gyorsan jött. Hónapokig dolgoztam rajta, és most már erősen érzem, hogy készen van. Néhány előadónak ez évekbe telne. Nekem nem. Én minden nap írok dalokat.” – mondta. Gaga a 2010-es MTV VMA díjátadón jelentett be – azóta hírhedtté vált „húsruháját” viselve – a Bad Romance című számának videójával Az év videoklipje kategóriában elnyert díj átvétele után, hogy új albuma a Born This Way címet kapta. Korábban ugyanis ígéretet tett rajongóinak, hogy bejelenti a címet, ha megnyeri a díjat a gálán. Ezután elénekelt egy rövid részletet a címadó Born This Way-ből, melynek szövege így hangzik: „I'm beautiful in my way, 'cause God makes no mistakes; I'm on the right track, baby, I was born this way” („Gyönyörű vagyok ahogy vagyok, hisz Isten nem vét hibákat; a helyes utat járom, bébi, ilyennek születtem”). Az énekesnő Gagavision című internetes videósorozatának 43. részében így beszélt az album létrejöttének folyamatáról: „…hogy egészen őszinte legyek, a kreatív folyamat az album összes dala esetében körülbelül tizenöt percig tartott. Ez általában tizenöt percnyi kiokádása a kreatív ötleteimnek a dallamok mintájára, vagy éppen a hangszalagjaim fejlesztése, illetve dallamokkal, és valamiféle témával, dalszöveg ötlettel való előrukkolás. Ezután napokat, heteket, hónapokat, éveket töltök az egész tökélyre hangolásával. De a fő gondolat az, hogy meg kell becsülnöd, amit kiokádtál.”
Lady Gaga az albumon ismét együtt dolgozott RedOne-nal, aki korábban is legfőbb dalszerzőtársa és producere volt. […] „…ismét ütősek leszünk! Amikor én és Gaga összefogunk, az kész őrület” – mondta RedOne az MTV-nek a közös munkáról. A Billboard magazinnak nyilatkozva pedig elmondta, az énekesnő rajongói meg fogják találni azt a hangzásvilágot az albumon, amit megszerettek. „Sosem szabad túl távolra kerülnöd a védjegyeidtől – az emberek okkal szeretnek. Ennek ellenére szeretnénk adni nekik valamit, ami felveri a port, valamit, amit hallva azt mondják: »Ó, istenem! Erre nem számítottunk!«” – mondta. Előző albumától, a The Fame Monster-től eltérően Gaga a Born This Way-re nem akart egy számot sem, amiben egy másik előadóval együtt énekel. „Meg akarok állni a saját két lábamon. Már együtt dolgoztam a kedvenc női előadómmal az iparban” – mondta, utalva Beyoncé Knowles-szal való munkájára a Telephone című számban. Ugyanakkor, több ismert zenésszel is együtt dolgozott az album számaiban. A The Edge of Glory és a Hair című számok a leginkább Bruce Springsteennel való közös munkáiról ismert E Street Band szaxofonistája, Clarence Clemons közreműködésével készültek. Clemons elmondása szerint rendkívül nagy szabadságot kapott előadásaiban. „Azt mondta [Gaga], feltesszük a felvételt, te meg csak játszol. Azt mondja nekem: »Játssz a szívedből! Játszd el, amit érzel!«” – mesélte a Rolling Stone-nak. A Robert John „Mutt” Lange produceri munkájával felvett Yoü and I című számban a Queen együttes gitárosa, Brian May játszik. A Queen rajongó énekesnő, akinek művésznevét is a banda Radio Ga Ga című száma ihlette, bevallotta, hogy „egyszerre nevetett és küzdött könnyeivel a padlón”, amikor megtudta, hogy May igent mondott a számban való együttműködésre. Gaga a The New York Times-nak elmondta, hogy a dal feléneklése előtt „nagyjából 30 cigit szívott el és több pohár Jameson-t gurított le”, és azt gondolta, majd újra felveszik a dal vokál részét, de Lange-nek tetszett a felvétel, amit az énekesnő átküldött neki, és megtartotta a végleges számban is. Az énekesnő elmondása szerint számos olyan dalt is felvettek, amelyek végül nem kerültek rá az albumra – például a The Monster Ball turné egyik állomásán előadott Living on the Radio című dal is -, mivel nem akarta megtörni a lemez tempóját. „Nehéz feladat volt eldönteni, mely számokat tegyem az albumra” – írta Twitteren.
Lady Gaga úgy beszélt a Born This Way-ről, mint az eddigi „legőszintébb”, „rendkívül személyes” albuma, amely „generációja himnusza” és „az évtized legnagyszerűbb” lemeze lesz. Az album dalainak jellegéről a Rolling Stone magazinnak nyilatkozva így beszélt: „Már három éve »sütögetem a tortákat«. Most olyan tortát sütök, amelyben keserű zselé van. Az új zene üzenete keserűbb lesz az eddigieknél. Mert minél édesebb a torta, annál keserűbb tud lenni a töltelék.” Később azt mondta, az albuma olyan lesz, mint amikor „a bajos kölykök betérnek a templomba és féktelen bulizásba kezdenek”.Az énekesnő elmondása szerint az album dalainak megszületésében a rajongóival való kapcsolata nagy szerepet játszott. A 2010 májusában, a SHOWstudio.com-on adott élő interjúban arról beszélt, hogy a rajongóival való internetes kapcsolattartása egy ösztönös dolog, és ennek kapcsán ezt mondta: „Az új albumom – melyet nagyjából már befejeztem – ezzel az ösztönszerű energiával írtam meg. A rajongóim megvédenek engem, nekem pedig most már az a végzetem, hogy megvédjem őket.” A BBC News-nak nyilatkozva így beszélt az albumról: „A dalszövegek tekintetében ez az albumom költőibb az eddigieknél. Igazándiból a rajongók írták [...] nekem, mivel minden éjjel egy csomó energiát öntenek belém. Úgyhogy ezt nekik írtam. A Born This Way az én »kis szörnyeimről« [az énekesnő gyakran így nevezi rajongóit], és rólam, az »anyaszörnyről« szól.”
Az album címadó dalával, a Born This Way-jel Lady Gaga egy az 1990-es évek himnuszait idéző dalt akart alkotni, ami egy bátorító üzenetet hordoz „a nőknek, a meleg közösségnek, és mindenféle jogfosztott közösségnek”. Gaga a Billboard magazinnak így beszélt a számról: „A Born This Way egy fényesen ragyogó szám az album többi számához képest, amelyek egyre sötétebb tónusúak. Hogy tréfásan fejezzem ki magam, a Born This Way a marihuánája az album heroinjainak, az alapvető, erős mámorítószere az albumnak.” Americano című számában Gaga arról énekel, mit jelent számára az amerikai álom, és a bevándorlási törvényre reagálva írta meg. Abbéli aggodalmát énekli meg benne, hogy míg „Amerika egykor a szabadság földje volt, most mindenkinek azt mondjuk, hogy húzzanak a p*csába”. A Judas arról szól, hogy „meg kell vizsgálnod, mi az, ami kísért téged, és meg kell bocsátanod önmagadnak, hogy tovább tudj lépni”, és olyan dolgok inspirálták megírásában, melyek máig kísértik a múltból az énekesnőt. Míg a Judas-ban a bibliai Iskarióti Júdásra tesz utalást, a Bloody Mary sorai Mária Magdolna szemszögéből íródtak. „Úgy gondolom, Mária Magdolna egyszerre volt tökéletesen isteni és tökéletesen emberi is egyben. Erősnek kell lennie, amikor Jézus, beteljesítve a próféciát, meghal az emberiség bűneiért, de emberinek mutatkozik, amikor nyugtalanítja, hogy el kell őt engednie. Szupersztárnak kellett lennie, de egész biztosan volt, amikor sírnia kellett.” Gaga később hozzátette, hogy a szám a valóság és a fantázia határán való életről szól. A Yoü and I című dalát az énekesnő New York-i otthonában szerezte „a zongorán, amellyel felnőtt”, és azt mondta: „a legfontosabb emberről szól, akivel valaha találkoztam [...] és az összes barátomról, akik igazán nagyszerűek.” Marry the Night című számában Gaga arról énekel, ahogy jól érzi magát New Yorkban a barátaival, illetve elhatározásáról, miszerint nem a pénz, a csillogás, és a bulizás miatt akar a pop iparban lenni, hanem hogy igazi előadó legyen. „Arról szól, hogy visszatérek New Yorkba. Azt írtam meg benne, mekkora bátorságot követelt meg tőlem, hogy azt mondjam: »Utálom Hollywoodot, én csak Brooklynban akarok élni és zenét csinálni«” – mondta. A Google-nek adott interjúban Gaga elmondta, hogy nagyapja halála is inspirálta a dalszerzésnél. The Edge of Glory című száma „a Földön töltött utolsó pillanatodról szól, az igazság pillanatáról”, és a zongoránál ülve szerezte, miközben édesapjával tequilát iszogatott. A Hair-ben arról énekel, hogy gyerekkorában szülei mennyire nehezen fogadták el öltözködési stílusát és frizuráit, és hajáról, mint legfőbb identitáshordozójáról ad számot. Clerence Clemons, aki a dalban szaxofonon játszik, egy, a felnőtté válásról szóló történetként jellemezte a számot. A Government Hooker szerzésénél Marilyn Monroe jelentette az egyik fő inspirációt Gagának, és arról szól, hogyan használ ki embereket a kormány, akik bármit megtesznek, amíg „meg vannak b*szva és pénzelve vannak.” A Scheiße című számról az énekesnő így írt Twitteren: „Elmentem egy mocskos buliba Berlinben, és másnap megírtam a Sheibe-t. Arról szól, hogy rossz akarsz lenni engedély nélkül.” Később, egy rajongói kérdésre válaszolva elmondta, hogy a szám az ő „női felszólalása”, feminizmusának kifejezése. Az Electric Chapel-ben Gaga arról énekel, hogy mennyire fontos, hogy biztonságban érezzük magunkat ahhoz, hogy megtaláljuk a szerelmet. A Bad Kids („Bajos kölykök”) című dalt rajongóktól hallott valós történetek inspirálták, és az énekesnő vallomása arról, hogy ő is közéjük tartozik. A Highway Unicorn (Road To Love) című számáról Gaga azt írta Twitteren: „rólam szól. Ahogy lefelé száguldok az úton, miközben nincs velem semmi, csak egy álmom.” Az NME-nek adott interjúban hozzátette: „A szaxofon ebben a számban – valamint a Hair-ben és az Edge of Glory-ban nem ok nélkül van jelen. Rengeteg Bruce Springsteent és Billy Joelt hallgatva nőttem fel, és így bizonyos szempontból az ártatlanságomat jeleníti meg.” Az utolsóként elkészített, Heavy Metal Lover című dal az énekesnő Twitteren írt bejegyzése szerint arról szól, hogy „hozd magaddal minden barátodat ma éjjel, mert egy csapat mindent jobban csinál.”A három, a speciális Born This Way kiadáson szereplő bónusz szám közül Lady Gaga elmondása szerint a Black Jesus † Amen Fashion című számát kedveli leginkább, amelyben arról énekel, milyen újfajta gondolkodásmóddal találkozott 19 évesen, amikor elköltözött New York belvárosi részébe, és felismeréséről, miszerint „egy új szellemiség felvétele ugyanolyan egyszerű, mint egy új divatot követni.” Lady Gaga 2011 júniusában „Amen Fashion” néven indította el Tumblr oldalát is. Fashion of His Love című számát Gaga 2010-ben elhunyt közeli barátja, Alexander McQueen divattervező emlékére írta. The Queen című száma a bátorságról szól; a félelem leküzdéséről ahhoz, hogy nagyszerűek lehessünk.
Lady Gaga a Google-nek adott interjú során egy „avantgárd techno rock” albumként jellemezte a Born This Way-t, amit a BBC Radio1-nak nyilatkozva részletesebben is kifejtett: „az elektronikus zene és a nagy, epikus, mondhatni metálos, rock'n'roll stílusú, himnikus dallamok összeházasítása lesz a kalapácsütésszerű dance alapokkal.” A Vogue magazinnak adott interjúban azt mondta, „a vokálok sokkal közelebb állnak ahhoz a szinthez,” amelynek elérésére mindig is képes volt, és éneklési stílusát „kifejezetten színházias vokállal házasította össze”. Beszélt arról is, hogy bár továbbra is egy pop zenei albumról van szó, „van egy-két nagyon rock 'n' rollos momentuma” is. „Van benne Bruce Springsteen-féle vibrálás, van benne egy Guns N’ Roses momentum…” – mondta. Kitty Empire, a The Observertől ezt írta az album zenéjéről: „A Born This Way nagyszabású, időtlen amerikai témákat vonultat fel – szabadság, önmegvalósítás, az országút szeretete, »a Főnök«, és még Neil Young is – a hanyatlóban lévő európai dance zene éles prizmáján keresztül.” Dan Martin, az NME írója úgy érezte, az album nagyban eltávolodott zeneileg az első két albumtól: „Nagyrészt egy rettenthetetlen áradata a heavy metal–rave–pop zenének. Kis részben a zenei produkciós munka diadalmenete.”Az énekesnő elmondása szerint, az album a szerkezetét tekintve egyfajta utazás a születéstől a halálig: az első két szám – Marry the Night, Born This Way – New York-i otthonába való hazatérését, és az ott átélt újjászületését jeleníti meg, míg az utolsó szám, a The Edge of Glory a halál témájával foglalkozik.
Lady Gaga – rajongóinak szánt „karácsonyi ajándék” gyanánt – 2011. január 1-jén, Twitter oldalán jelentette be az album és első kislemezének megjelenési dátumát. A Born This Way album világszerte 2011. május 23-án jelent meg. Az albumból kétféle kiadás készült: egy 14 számos, standard változat, illetve egy kétlemezes, speciális kiadás, amely az első lemezen 17 új számot, a második lemezen pedig öt remixet tartalmaz. A speciális változat az eredeti tervek szerint az amerikai Target áruházlánc üzleteiben lett volna kapható, az énekesnő azonban később szerződést bontott a céggel, annak melegellenes politikája miatt. Az albumból egy limitált példányszámú, gyűjtői kiadás is készült, amely kilenc képlemezen tartalmazza a 17 dalt, illetve egy Lady Gagától való üzenet, egy, a rajongók képeiből készített mozaikposzter, és egy egyedi számozású, extra tartalmakhoz hozzáférést nyújtó rajongói igazolvány.
A kétféle kiadású CD borítóit Nick Knight fotózta, és az énekesnő, illetve a Haus of Gaga készített el. Az énekesnő 2011. április 17-én, Twitter oldalán mutatta be az album standard változatának borítóját, amelyen „Gaga és egy motorkerékpár kentaur-szerű keveréke” látható. A csillogó motor elején helyezkedik el a szélfútta, hosszú hajú énekesnő feje, aki a kamerába vicsorog. Kezei a motorkerékpár első teleszkópjaiként funkcionálnak, a kerékpárkormány pedig vállaiból áll ki. A fekete-fehér – az énekesnő vörös rúzsát leszámítva – borítón Lady Gaga neve nem szerepel, csak az album címe került rá krómszínű betűkkel. A borító számos kritikustól és rajongótól is negatív visszajelzést kapott. Sean Michaels a The Guardian-től ezt írta róla: „…inkább néz ki egy ócska Photoshop-munkának, mint az év leginkább várt albumának. […] Eltűntek a futurisztikus napszemüvegek, az aszimmetrikus hajköltemények, és még Gaga nem rég szerzett varázsszarvai is; ehelyett egy mutáns motorkerékpárt kapunk Gaga fejjel és kezekkel, plusz egy vacak króm feliratot.” Lady Gaga hivatalos fórumából több idézetet is közölt, melyekben a rajongók fejezik ki nemtetszésüket. Andrew Martin, a Prefix Magazine írója úgy beszélt a borítóról, mint ami „a legutóbbi Terminátor film selejtje lehetne”.Perez Hilton blogger egyetértett azzal, hogy a borító megosztja az embereket, de elmondása szerint az énekesnő épp erre a reakcióra számított: „Tudtam, hogy mindenképpen kivált majd valamiféle reakciót az emberekből, és hát ez volt Gaga célja. Könnyedén csinálhatott volna valamit, amire számítottak volna, na de ez a gyönyörű Gagában. Folyton azt szeretné, ha az emberek találgatnának, és szerintem ez a borító számos különböző szinten működik. Ő szó szerint így született, [mint] valamiféle mutáns csodabogár.” Hozzátette, az album dalaiban a dance és a heavy metal keveredik, és ezt a műfaji kettősséget a borító is kifejezi. „Amint kijön az album, és az emberek meghallgatják, a borító több értelmet nyer. Gagának tetszik, hogy az emberek beszélnek róla.” A kanadai CKOI-FM rádiónak adott interjúban Lady Gaga így beszélt az album borítójáról: „Az albumborító egy művészi szimbólum, egy előadóművészi munka, amely a technológiával, a divattal, illetve a valósággal és a fantáziával függ össze. Azt fejezi ki, hogy […] én egész életemet félúton a valóság és a fantázia között élem, és úgy gondolom, mindenki képes erre, és hogy ez egy ígéretes módja önmagunk felfedezésének.” Az E! tévécsatornának adott interjúban hozzátette: „Ez egy látomás rólam, ahogy egy végtelen utazáson vagyok. Egy jármű vagyok. Én vagyok a jármű, amely leszállíthatja az ötleteket. És nem hajtok el, vagy hajtok neki valaminek, csak folyamatosan kreatív maradok.” Az album speciális kiadásának borítója, amely egy közeli kép Lady Gaga arcáról az eredeti borítóról, 2011. április 17-én készült el, és az énekesnő még aznap megosztotta Twitteren. A borító bal felső sarkában fekete-fehéren szerepel az énekesnő neve és az album címe.
Az album népszerűsítése már jóval annak megjelenése előtt kezdetét vette az album egyik dalának, a Yoü and I-nak számos alkalommal való előadásával. A dal premierje 2010. június 24-én, Elton John White Tie and Tiara Ball nevű rendezvényén volt, majd 2010. július 9-én a New York-i Rockefeller Centernél is előadta az énekesnő az amerikai NBC tévécsatorna Today című reggeli szórakoztató műsora keretében adott koncerten. 2010. június 28-ától Gaga The Monster Ball című turnéján is előadja a számot. A címadó Born This Wayt először az 53. Grammy-díjkiosztón adta elő, 2011. február 13-án, Los Angelesben. Gaga egy hatalmas tojásszerű tartályban érkezett a gálára, melyből az előadás elején, a színpadon mászott ki, ami újjászületését szimbolizálta. 2011. február 19-étől ez lett az énekesnő The Monster Ball turnéjának záró, ráadás száma. A turné utolsó három, mexikói állomásán az Americano című dal akusztikus változatát, valamint a Judast is előadta.2011. január 19-én, Párizsban, Thierry Mugler első férfiruha kollekciójának divatbemutatóján Gaga, a show zenei rendezője az album Scheiße című dalának részletéből készített remixet is felhasznált a modellek kifutós megjelenésének aláfestéséhez. Január 20-án délután egy a remixet felhasználó, Mariano Vivanco által rendezett rövidfilm került fel a Mugler.com és Stylist.com weboldalakra. A videó a divatbemutatóról és az egész testét csontvázszerű mintával teletetovált kanadai modellről, a Zombie Boy-ként is ismert Rick Genest-ről tartalmaz képsorokat, aki a Born This Way dal videoklipjében is szerepet kapott. 2011. március 2-án Gaga ismét egy párizsi Mugler divatbemutató zenei rendezője lett, és a show részeként ízelítőt nyújtott a Government Hooker című számból. 2011. május 16-án megjelent promóciós kislemezként a Hair című dal. 2011. május 17-én Gaga bemutatta a Marry the Night című számot a Farmville nevű internetes játékon keresztül, melyet 18-án az Electric Chapel, 19-én pedig a Fashion of His Love követett. A továbbiakban a Government Hooker, az Americano, a Scheiße, a Bad Kids, a Yoü and I, a Born This Way Jost & Naaf remixe, illetve a Fashion of His Love DJ White Shadow által készített remixe is elérhetővé vált, valamint lehetőség volt online meghallgatásukra május 20. és 23. között.Az album népszerűsítésére Lady Gaga számos tévéműsorban és rendezvényen is előadott számokat az albumról. A Born This Way, a Judas, és a Yoü and I számok valamelyikét – vagy több számot is – énekelte el a The Ellen DeGeneres Show-ban, a The Oprah Winfrey Show-ban, a cannes-i fesztiválon, valamint a brit The Graham Norton Show-ban. A BBC Radio 1 rádiótársaság Big Weekend nevű rendezvényén a három felsorolt szám mellett a The Edge of Glory című számot, illetve az Americano egy részletét is elénekelte. Emellett olyan műsorokban és rendezvényeken adott elő dalokat az albumról, mint a Saturday Night Live, az American Idol, a Good Morning America, a kanadai MuchMusic Video Awards, és a tóhokui földrengés és szökőár áldozatainak megsegítésére megrendezett MTV Video Aid Japan. Az énekesnő 2011 februárjában bejelentette, hogy az album népszerűsítésére újabb turnéra fog indulni. A turné a Born This Way Ball nevet kapta, mellyel az énekesnő 2012 áprilisa és 2013 februárja között járta a világ nagyvárosait. Gaga először látogatott el és adott stadionkoncerteket többek között Argentínában, Brazíliában, Kolumbiában és Dél-Afrikában.
Az album címadó dala, a Born This Way jelent meg első kislemezként. A legtöbb kritikus pozitívan fogadta a számot, és egy igazi klubhimnuszként jellemezte, de többen hiányolták belőle az eredetiséget, és Madonna 1990-es Express Yourself című száma utánérzetének nevezték. A dal világszerte nagy kereskedelmi sikereket ért el. Az iTunes történetének leggyorsabban fogyó kislemeze lett, több mint egy millióan töltötték le a dalt mindössze öt nap alatt. Az Egyesült Államokban ez lett Gaga harmadik első helyezést elérő száma a Billboard Hot 100-as listán. Emellett a Born This Way az 1000. első helyezett szám a Hot 100 lista történetében, és a tizenkilencedik, amely azonnal az első helyen tudott nyitni. Ezen kívül első helyezést ért el többek között Ausztrália, Finnország, Hollandia, Írország, Kanada, Németország, Spanyolország, Svájc és Svédország kislemezlistáin is. A dalhoz készített, Nick Knight által rendezett videoklip 2011. február 28-án jelent meg. Az énekesnő szöveges bevezetőjével kezdődő videóban Lady Gaga egy előítéletmentes új emberi faj anyjaként jelenik meg, amellett, hogy a gonosz születése is végbemegy.Az album második kislemeze a Judas című szám lett, amely 2011. április 15-én jelent meg. Számos kritikus hasonlította az énekesnő korábbi, Bad Romance című számához a dalt a kompozíció tekintetében, ugyanakkor pozitívan fogadták. A dal videoklipjét Laurieann Gibson és Lady Gaga rendezték. A klipben Gaga Mária Magdolnát alakítja, aki áldozatává válva Júdás csábításának, részt vesz Jézus elárulásában, amiért a videó végén megkövezik. Az Egyesült Államokban a Judas a Billboard Hot 100 lista tizedik helyéig jutott, valamint további húsz országban is a legjobb tíz dal között szerepelt.
2011. május 9-én eredetileg promóciós kislemezként mutatták be a The Edge of Glory című számot, azonban a világszerte elért nagy kereskedelmi sikereket követően az iTunes eladási listáin, május 11-én a harmadik kislemezként adták ki. Sok kritikus méltatta a dalt és az album egyik fénypontjának nevezték. A dal világszerte mintegy tizenkilenc országban bejutott a legjobb tíz közé, köztük az Egyesült Államokban is, ahol az énekesnő zsinórban tizedik Top 10-es dala lett. A Billboard Hot 100 listán a harmadik hely volt a legjobb helyezése.Az album negyedik kislemeze a Yoü and I című dal lett, amely 2011. augusztus 23-án jelent meg hivatalos kislemezként. A dalt Lady Gaga írta, producere pedig Robert John „Mutt” Lange volt az énekesnő mellett. A számot Gaga korábbi szerelme, Lüc Carl inspirálta. A Yoü and I videoklipje augusztus 16-án jelent meg, a rendezője az énekesnő kreatív csapata, a Haus of Gaga volt. Gaga korábbi kislemezeihez hasonlóan a Yoü and I is bejutott a Billboard Hot 100 legnépszerűbb tíz dala közé, legmagasabb helyezése a hatodik hely volt. A dal Grammy-jelölést kapott a "legjobb popelőadás" kategóriában.A Born This Way ötödik kislemeze a Marry the Night című dal lett, mely Lady Gaga elmondása szerint a kedvenc száma az albumról. A szám írói és producerei Gaga és Fernando Garibay voltak. A dalhoz készült videoklipet október közepén forgatták le, a rendezője Lady Gaga volt. Számos nemzet slágerlistáján szerepelt, többek között az Egyesült Államokén is, ahol a 29. helyig jutott.
A legtöbb zenei kritikus pozitívan értékelte az albumot. Huszonhét értékelést összesítve a Metacritic 100-ból 70 pontos értékelést adott a Born This Way-nek, ami javarészt pozitív fogadtatást takar. Dan Martin az NME-től 10-ből 8 pontra értékelte az Born This Way-t, amelyet a határok kitolásának albumának nevezett, és azt írta: „Gaga nem tudja visszafogni magát – ami egy átkozott jó dolog.” A BBC Music egy „csodálatos lemezként” jellemezte az albumot, és méltatta az énekesnőt, amiért „tesz némi erőfeszítés és visszahozza a képzelőerőt a popzenébe.” A Rolling Stone írója, Rob Sheffield Gaga éneklését és zenei stílusát emelete ki leginkább, és ezt írta: „Egyetlen kényes pillanata sincs az albumnak, és a zene még a legőrültebb pillanataiban is tele van a figyelmet teljes mértékben ébren tartó érzelemgazdagsággal… minél szertelenebb Gaga, annál őszintébbnek hangzik.” A magyar Quart.hu zenei oldal is pozitívan fogadta az albumot, amelyet „egy különc előadó gyönyörű agymenésének” nevezett.A Los Angeles Times így írt az albumról: „Úgy tűnik mindenkihez szól az albumával, leszámítva a művészi innováció rajongóit. Mondhatsz amit akarsz Lady Gagáról, de az árnyaltság nem tartozik az erősségei közé, ahogy a zenei merészség sem. Hiányzik a kifinomultság az üzenetéből, az öltözékeiből, de ami a legfontosabb, a művészi esztétikumából is… Ha Gaga csak annyi időt szánt volna a zenei határok, mint a társadalmi határok kitolására, a Born This Way sokkal sikeresebb lett volna.” Chris Richards a The Washington Post-tól „unalmasnak” találta az albumot, és ezt írta: „Igen, a Born This Way egy sötét tónusú, összetett és meglepően agresszív hallgatnivaló… [de] a legrosszabb benne, hogy olyan, mintha egy '80-as évekbeli filmzenei album elhagyott számainak újrahevített változataiból állna.” A The Boston Globe „a pop zene idei évének leginkább leeresztett pillanatának” nevezte az albumot, mivel hiányzik belőle a számokat összetartó erő, és a dalszerzői munka „soványnak hat.”
A Born This Way az első helyen debütált az Egyesült Államok Billboard 200 albumlistáján 1 108 000 eladott példánnyal. Ezzel Lady Gaga első ízben tudott az amerikai albumlista élére kerülni, és a legmagasabb első heti eladásokat produkálta 50 Cent 2005-ös The Massacre című nagylemeze óta, amelyből megjelenése hetén 1 114 000-et adtak el. Gaga Whitney Houstont (The Bodyguard Soundtrack, 1992), Britney Spearst (Oops!… I Did It Again, 2000), Norah Jonest (Feels like Home, 2004) és Taylor Swiftet (Speak Now, 2010) követően az ötödik női előadó aki albumával egy hét alatt át tudta lépni az egymilliós eladási számot. A rendkívül magas eladási adatokban nagy szerepet játszhatott, hogy május 23-án és május 26-án az Amazon-on 99 centért lehetett letölteni az albumot. Összesen 440 000 példányt értékesítettek az Amazon-on keresztül, minden digitális eladást összeadva pedig 662 000-et, amely egy hét alatt minden idők legnagyobb digitális eladásának számít. A digitális letöltések a Born This Way első heti eladásainak 60%-át tették ki. Csak az első heti eladásaival az Egyesült Államok történelmének 8. legnagyobb digitális eladást elérő albuma lett. Mielőtt debütált volna a Billboard 200-on, a 10. helyen tudott nyitni a Dance/Elektronikus albumlistán. Az album Ausztráliában a The Fame Monstert követően az énekesnő második első helyezést elért albumává vált. Megjelenését követően azonnal platinalemez minősítést ért el az Australian Recording Industry Association (ARIA) adatai alapján a 70 000 eladott példányszámnak köszönhetően. Az Egyesült Királyságban szintén az első helyen tudott debütálni, itt 215 639 példány fogyott az első héten, amellyel a Born This Way a 2011-es év addigi legjobb első heti eladását produkálta az országban. Ezen a héten nagyobb eladást ért el, mintha a lista legjobb 10-ében szereplő albumok eladásait összesítenék. Emellett a legjobb első heti eladásokat produkálta amerikai női előadótól Madonna Confessions on a Dance Floor című nagylemeze óta, amelyből még 2005-ben 217 610 példányt értékesítettek. Első helyen tudott debütálni Új-Zéland albumlistáján, ahol a The Fame Monstert követően az énekesnő 2. első helyezett albuma lett, és első hetén platinalemez minősítést könyvelt el. Japánban is az első helyen nyitott a Born This Way, itt megjelenése hetén 184 000 darabot adtak el belőle. Első hetén csak az Egyesült Államokban 2,1 millió példányt szállítottak ki, és megjelenése hetén világszerte kétmilliót értékesítettek az albumból. 2011 októberéig mintegy 8 millió példány kelt el a Born This Way-ből.
