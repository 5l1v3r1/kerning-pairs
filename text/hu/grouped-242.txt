
A fizikában és a kémiában a plazma ionizált gázt jelent, illetve a negyedik halmazállapotot a szilárd, a folyékony és a gáznemű mellett. Az ionizált itt azt jelenti, hogy az anyagot alkotó atomokról egy vagy több elektron leszakad, és így a plazma ionok és szabad elektronok keveréke lesz. Mivel az elektronok már nem lesznek az atomokhoz kötve, hanem szabadon mozoghatnak a plazmában, a plazma elektromosan vezetővé válik és az elektromágneses mezőkkel kölcsönhatásba lép.
A halmazállapot e negyedik formáját először Sir William Crookes írta le 1879-ben, az elnevezés pedig Irving Langmuir nevéhez fűződik 1928-ban (a vérplazmára emlékeztette).
A látható világegyetem anyagának 99%-a ebben a halmazállapotban van. A plazmaállapot csak igen magas hőmérsékleten, tízezer kelvin körül kezd kialakulni, mert csak itt áll rendelkezésre az elektronok leszakításához szükséges energia.
A plazma kinetikus hőmérséklete és sűrűsége széles tartományban változhat (104 – 109 K; 105 – 1033 részecske/m³). Elektromos és mágneses térrel a plazma tulajdonságai térben és időben szabályozhatók. Mivel a plazma minden esetben jóval forróbb a szilárd anyagok által kezelhető kb. 3000 foknál, ezért kezelése mágneses és ritkábban elektromos térrel történik. A plazma, magas hőmérséklete miatt, intenzív elektromágneses sugárzó is, magyarul rendkívül sok fényt bocsát ki. Ennek spektruma azonban némileg eltér a feketetest-sugárzástól. Ezzel a sugárzással gyorsan energiát veszít, ezáltal a plazmaállapot rövidesen megszűnik. A sugárzási veszteséget jelentősen csökkenteni lehet, ha azt a plazmát tartalmazó tartály belső falát alkotó tükrös felületek visszasugározzák.
A plazmát alkotó elektronok és ionok nincsenek egymáshoz kötve, és különböző töltésük és tömegük miatt elektromos és mágneses tér hatására máshogy viselkednek, ami további elektromos és mágneses tér forrása. Emiatt a plazma viselkedése igen bonyolult, fizikai tulajdonságait a magnetohidrodinamika írja le. Napjainkban széles körű plazmakutatás folyik az univerzum mélyebb megismerésére, új gyártási eljárások és műszaki termékek (fényforrások, plazmakijelzők) kialakítására és az emberiség számára oly fontos kontrollált magfúziós energiatermelés megvalósítására.
Plazma a leggyakoribb anyag a világegyetemben, messzire elnyúló szakaszokban van jelen a világűrben. A csillagok anyaga plazma, és a csillagközi térben is sok plazma található, de mivel a csillagközi tér nagyon tág, a plazmák pedig próbálják kitölteni a rendelkezésre álló helyet - akárcsak a gázok -, így sűrűségük nagyon kicsi lehet, ezért az ilyen fajta plazmát "híg plazmának" is szokták nevezni. Mivel a csillagok is plazmaállapotban vannak, lövellhetnek ki magukból plazmaadagokat. Ezt nevezik napszélnek.
A mi Naprendszerünkben a Nap folyamatosan napszélt lövell magából. A napszél elsodródik a világűrben és természetesen hozzánk is elér. Mivel Földünk körül mágneses mező van, a plazmát pedig a mágneses tér befolyásolja, a napszélt az északi és a déli pólus magához vonzza. Ezeken a részeken alakul ki a napszél ionizáló hatására a sarki fény.
Plazmajelenség a Földön természetes módon keletkezhet gyors égéskor is, amit lángnak vagy tűznek mondunk, de villámláskor is plazma keletkezik.
ÉlelmiszerfertőtlenítésSzobahőmérsékleten és atmoszferikus nyomáson is elő lehet állítani egyszerű plazmát, a hideg plazmát, ha két elektróda közé hélium és oxigén keverékét juttatjuk.
Mivel a plazmában az elektronok nincsenek az atomokhoz kötve, szabadon és nagy sebességgel mozoghatnak, ahol atomokkal vagy molekulákkal ütközve hatékonyan pusztítják az emberi szervezetre veszélyes mikroorganizmusokat is. Alkalmazható az élelmiszeriparban használt víz, csomagolóanyagok és felületek (pl. szállítószalag) fertőtlenítésére is.
VilágításNapjainkban vonják be az EU-ban a fémszálas izzólámpákat és helyettük kompakt fénycsöveket lehet vásárolni. Ezekben gáz található. Működési elvük a gázkisülés jelenségen alapul. A gázkisülésekben a gáz ionizálódik, tehát plazma keletkezik. A fénycsövek előnye az energiatakarékosság, hátránya, hogy az általa kibocsátott fény vibrál, ami az emberi szemnek nem jó.
Ennek eszköze a jelenleg kutatási fázisban lévő fúziós erőmű. A magfúziós kutatások még csak néhány évtizede kerültek nézőpontba.
Egy ilyen fúziós reaktortípus a Tokamak, aminél egy toroid-csőbe zárt deutérium-trícium gázkeverékben magas hőmérsékletű plazmát hoznak létre nagy elektromos áramot indukálva, mely fűti a plazmát és ugyanakkor össze is nyomja a Pinch-effektus hatására.
Ez a szócikk részben vagy egészben  a   Plasma_(physics) című angol Wikipédia-szócikk fordításán alapul.  Az eredeti cikk szerkesztőit annak laptörténete sorolja fel.

A plazmafizika a plazma tanulmányozásával foglalkozó tudományág. A plazma az anyag negyedik halmazállapota. A látható világegyetem túlnyomó része plazmából áll.
A plazma az anyag olyan állapota, ami elegendő számú, elektromosan töltött részecskét tartalmaz ahhoz, hogy ezek szabad mozgását elektromágneses erők határozzák meg. A gyakorlatban már kis mértékű ionizáció is elegendő egy gáz számára, hogy elektromágneses tulajdonságokat mutasson. Már 0,1%-os ionizáció esetén is a gáz a maximális elektromos vezetőképességének a felét eléri (amit 1%-os ionizáció esetén elér).
Jan Evangelista Purkinje cseh fiziológus a 19. század közepén bevezeti a „plazma” görög szó használatát (jelentése: „formázott”), amivel azt a tiszta folyadékot jelzi, amely a vérből az összes anyag eltávolítása után marad.
Fél évszázaddal később Irving Langmuir amerikai tudós 1928-ban vetette fel, hogy az ionizált gázban lévő elektronok, ionok és semleges részecskék hasonlóképpen úgy tekinthetők, mint korpuszkuláris anyagok, amelyek valamilyen folyékony közeget alkotnak és az ezek eltávolítása utáni közeget plazmának nevezte.
Azonban kiderült, hogy a vértől eltérően, ahol folyékony közeg van jelen, ami a szemcsés anyagot hordozza, a plazmában nincs „folyékony közeg”, amely az ionokat és a semleges anyagokat hordozná az ionizált gázban.
Langmuir felfedezte, hogy a plazma bizonyos tartományai az elektronsűrűségben periodikus ingadozást mutatnak. Később ezeket Langmuir-hullámoknak nevezték el.
Az 1920-as és 1930-as években néhány elszigetelt kutatót egy-egy konkrét gyakorlati probléma indította el, hogy elkezdje tanulmányozni a plazmafizikát.
Az egyik ilyen téma volt a nagytávolságú rövidhullámú rádióhullámok terjedésének vizsgálata, ami az ionoszféra felfedezéséhez vezetett (ez részben ionizált gázréteg a felső atmoszférában, ami visszaveri a rádióhullámokat, ezáltal azok a kiindulási ponttól igen nagy távolságra is vehetők). Az ionoszféra részben elnyeli és torzítja a rádióhullámokat.
A Föld mágneses tere miatt a különböző polarizációjú rádióhullámok különböző sebességgel terjednek. Ez „visszhangossá” teszi a jelet: kicsit hamarabb és kicsit később is megérkezik a legerősebb jel mellett. Ez rontja például a beszéd érthetőségét, ezért különböző tudósok dolgozni kezdtek a probléma megértésén és megszüntetésén. Ilyen volt E.V. Appleton és K.G. Budden, akik fokozatosan fejlesztették a nem-uniform módon mágneses plazmában az elektromágneses hullámok terjedésére vonatkozó elméletüket.
Mások a gáztöltésű elektroncsövek kapcsolásra és feszültségszabályozásra használt működését vizsgálták (mindez a félvezetőket alkalmazó korszak előtt volt).
A 20. század első felében az asztrofizikusok felismerték, hogy az univerzum nagy része plazmából áll, így az asztrofizikai folyamatok jobb megértéséhez szükséges a plazmafizika mélyebb ismerete. Ezen a területen úttörő szerepet játszott Hannes Alfvén, svéd Nobel-díjas fizikus, aki az 1940-es években kifejlesztette a magnetohidrodinamika elméletét (röviden: MHD). Az elméletben a plazma úgy viselkedik, mint egy elektromosan vezető folyadék. Alfvén az elméletében bevezette az Alfvén-hullámokat, amik fontos szerepet játszanak az asztrofizikai plazmában. Az elmélet sikeresen alkalmazható a napfoltok, a napkitörések, a napszél, a csillagkeletkezés és egy csomó hasonló asztrofizikai témában. Két téma különleges érdeklődésre tart számot az MHD-n belül, ezek a mágneses újrakapcsolódás és a dinamo-elmélet. A mágneses újrakapcsolódás folyamata során a mágneses erővonalak topológiája hirtelen megváltozik. Ez a folyamat lehetővé teszi a nagy mennyiségű mágneses energia hőenergiává való gyors átalakítását, továbbá töltött részecskék extrém nagy sebességre való felgyorsítását. Azt gyanítják, hogy ez a mechanizmus állhat a napkitörések mögött.
A dinamo-elmélet azt a folyamatot írja le, aminek során az MHD „folyadék” mozgása makroszkopikus mágneses teret hoz létre. Ez a folyamat azért fontos, mert a dinamo-hatás hiányában a földi és a Napból származó mágneses tér erőssége (asztrofizikai értelemben) gyorsan lecsökkenne. A Föld mágneses terét az olvadt mag mozgása tartja fenn, ami jó közelítéssel leírható mint MHD folyadék.
Ezeken felül a hidrogénbomba létrehozása 1952-ben nagy érdeklődést keltett, mert felvetette azt a lehetőséget, hogy a kontrollált termonukleáris fúzió felhasználható lesz mint a jövő energiaforrása.
Az 1950-es évek elején ezek a kutatások titokban folytak az Egyesült Államokban, Nagy-Britanniában, Franciaországban és az akkori Szovjetunióban, ahol egyidejűleg megindult a plazmafizika alapú mágneses fúziós energia nagymértékű kutatása. Mivel ez a munka a termonukleáris fegyverek kutatásának egyik előfutára volt, kezdetben titkosították, de mindegyik ország megszüntette a titkosítást 1958-ban, ez később nagy hatású tudományos publikációk megjelenéséhez vezetett. Azóta sok más ország is részt vesz a fúziós kutatásokban (Japán, Dél-Korea, Kína, India).
1958-ban James Van Allen az amerikai Explorer műhold adatai alapján felfedezte a Van Allen sugárzási övet, ami körbeveszi a Földet. Ez a felfedezés jelezte a Föld magnetoszférája és a világűrbeli plazmák tanulmányozásának kezdetét.
Az 1960-as években a nagy energiájú lézerek alkalmazásával felfedezték, hogy ahol a lézernyaláb a szilárd testtel érintkezik, ott a szilárd anyag elpárolog és plazma keletkezik.
A fúziós kutatások előrehaladása az 1960-as évek nagy részében lassú volt, de az évtized végére a tapasztalatokon kidolgozott orosz tokamak konfiguráció jobb eredményeket mutatott a plazmákban, mint a korábbi két évtized kevés eredménye.
Az 1970-es és 1980-as években számos tokamakot alakítottak ki, amelyek fokozatosan javultak, és a 20. század végén a tokamakban majdnem sikerült a fúziós áttörés. A 21. század elején nemzetközi megállapodás született a Nemzetközi Termonukleáris Kísérleti Reaktor (ITER) megépítésére, amely egy 500 megawatt fúziós kimeneti teljesítmény előállítására tervezett tokamak.
A nem-tokamak fúziós megközelítéseket is különböző sikerekkel folytatták; sokan magukban foglalják a tokamakban használt mágneses rendszert. A mágneses záráson alapuló fúziós sémákkal ellentétben olyan inerciális rendszert is kifejlesztettek, amelyekben a nagy teljesítményű lézerek vagy hasonló erőforrások a milliméteres átmérőjű, termonukleáris üzemanyagot tartalmazó pelleteket bombázzák ultra-rövid, rendkívül erős impulzusokkal, erősen célzott irányított energiával.
Hasonló erőfeszítések történtek a világűrben lévő plazmák tanulmányozására. Az olyan földközeli plazmák vizsgálata, mint a sarki fény és az ionoszféra, már a 19. században megkezdődött. A mérések köre nagymértékben bővült az űrhajózás rutinszerűvé válásával, mert így a mérőeszközöket az űrben lehetett elhelyezni, és lehetővé vált a Föld mágneses terének, a napszélnek és a Nap koronakidobódásainak a közvetlen mérése.
hőmérséklet (többnyire eV-ban adják meg). Ez nem termikus hőmérséklet, hanem az energiaszintet jellemzi (kBT). 1 eV = 11 600 K
a mágneses tér erőssége (Tesla)A többi jellemző (Debye hossz, Larmor sugár, plazma frekvencia, ciklotron frekvencia, hőmérsékleti sebesség) ezekből levezethető.
Az alacsonyfrekvenciás plazmahullámokat, amik mágneses térben haladnak, Alfvén-hullámnak nevezzük. A mágneses tér egyöntetű és állandó. Alacsony frekvencia alatt azt értjük, hogy a hullámfrekvencia (ω) sokkal kisebb, mint az ion ciklotron frekvencia (ωci). Több típusú hullám létezik ebben a frekvencia-tartományban. Egyeseknek statikus elektromos jellemzőjük is van (∇×E = 0), míg más hullámoknál az elektromos térnek induktív összetevője is van (∇×E ≠ 0). Faraday törvénye, ∇×E = −∂B/∂t megmutatja, hogy ha az elektromos tér statikus, akkor a mágneses tér is állandó, induktív elektromos tér esetén viszont megjelenik egy időtől függő mágneses tér.
A hideg plazma hullám olyan hullám, aminek a hőmérséklettől független diszperziós jellemzője van, vagyis a hőmérséklet változása nem változtatja meg a hullámot. A forró plazma hullámnak létezik a hőmérséklettől függő diszperziós jellemzője. Vagyis a hideg és a forró kifejezések nem a hullám hőmérsékletére utalnak, hanem a hullám plazmahőmérséklettől való függésére vagy függetlenségére. Általánosságban a hideg plazma hullám azonos Hamilton-Lagrange-dinamikával rendelkező, nagyszámú részecske következményeként írható le, míg a forró plazma hullámok több, különböző dinamikával rendelkező részecskék csoportjait foglalják magukba, amiknek különböző a kezdeti sebessége. Így a forró plazma hullámok a statisztikus mechanika vagy a termodinamika alapján írhatók le.
Az 1960-as évektől folytak kísérletek plazmahajtómű létrehozására, ami azóta kisebb és nagyobb teljesítményű változatban rendelkezésünkre áll az űrhajózásban.
Az 1980-as évek végétől kezdve alkalmaznak plazmát integrált áramkörök alkatrészeinek előállításához.
Az USA az acéltermelésének 40%-át újra feldolgozza, az acél megolvasztásához plazmát használnak, ami 100 tonna acélt percek alatt folyékony állapotba hoz.

A plazmidoknak nevezzük a baktériumokban, az archeákban, valamint egyes élesztőgombákban, algákban és növényfajokban található, az örökítő információk sejtek közötti átadását a kromoszómáktól függetlenül is lehetővé tevő determinánsokat. A plazmidok általában gyűrű alakú és kettős szálú DNS-molekulák.
A plazmid fogalmát 1953-ban vezette be Joshua Lederberg amerikai molekuláris biológus.Angol írásmódja és szinonimái: plasmid, extrachromosomal element, extrachromosomal genetic element, paragene.
Noha vannak olyan plazmidok is, amelyek képesek integrálódni a kromoszómákba, a plazmidok többsége  autonóm marad a citoplazmában. A plazmidokban található gének a kromoszómáktól eltérő tulajdonságokat hordoznak, olyanokat, amelyek a szervezet számára rendes körülmények között nem lennének létfontosságúak.
A plazmidok a kromoszómáktól függetlenül replikálódhatnak (másolódhatnak) és egyik sejtből a másikba átadódhatnak.A plazmidok a nem rokon fajok közti génáramlás, más néven a horizontális géntranszfer egyik lehetséges eszközét képezik.
A plazmidokban hordozott információk átvihetik az ellenállóképességet antibiotikumokkal szemben, akár különböző kórokozó fajok között is.
Arra is képessé tehetik a baktériumot, hogy mérgeket szintetizáljon konkurens baktériumok ellen.Plazmidok a történelmileg első és ma is a leggyakrabban alkalmazott klónozó vektorok.
A járványügyi tipizálás a plazmidprofil meghatározásával kihasználja, hogy a plazmidok száma és nagysága jellemző az egyes baktériumtörzsekre.
A genetikai információ átadásának legismertebb módja a vertikális géntranszfer, mikor az utódszervezet a genetikai információt szülőjétől örökli.
A sok baktériumnál már megfigyelt  horizontális géntranszfer esetében viszont a genetikai információ átadása  nem szülő- és utódszervezetek között zajlik, sőt esetleg nem is rokon fajok között.
Sok baktériumnál megfigyelték az örökítőanyag sejtek közötti átvitelét. Ennek három fő módja van. A transzformáció során a baktérium képes a környezetében levő DNS-t felvenni. Az így felvett DNS gyakran nem kerül be a baktérium kromoszómájába, hanem plazmidként található meg a sejtben. Gének kerülhetnek be a baktériumba a transzdukció útján is, ekkor egy bakteriofág illeszt a bakteriális kromoszómába idegen DNS-t. A harmadik mód a konjugáció, amikor közvetlen sejtkapcsolat útján cserélődik ki DNS. A horizontális géntranszfer természetes körülmények között gyakori jelenség.
A mesterséges horizontális géntranszfer plazmidok segítségével a génsebészet fontos eszköze.
Esethalmozódás, járvány esetén kitenyésztik a baktériumtörzseket, és megállapítják a bennük hordozott plazmidok számát és méretét. A kapott mintázat a plazmidprofil. Ezt a már ismert baktériumok plazmidprofiljával összevetve megállapítható az azonosság vagy különbözőség.
Agrobacterium tumefaciens által hordozott tumor-indukáló plazmid, természetes körülmények között a növényi kromoszómákba épül be és gyökérgolyvát okoz. Ennek a plazmidnak a "lefegyverzett" változatait - amelyekből a tumorkeltő képességet eltávolították - vektorokként (hordozókként) használják egyes növényfajok genetikai anyagának módosításában.
Ebben a szakaszban angol nyelvű szövegek várnak még lefordításra. Ezek láthatóvá válnak a szakasz szerkesztésekor. Segíts te is!
1903: Walter S. Suttón és Theodor Boveri egymástól függetlenül kialakított hipotézise arról, hogy az átöröklés egységei a kromoszómákban találhatóak, és fizikailag lokalizálhatóak.
1910: Thomas Hunt Morgan  leírása az ecetmuslica örökletes tulajdonságainak kapcsolatáról egyes specifikus kromoszómákkal, a sejtmagbeli génanalízis kezdetei.
1920-as évek - 1940:  Embrionális megfigyelések, melyek arra utaltak, hogy öröklődő, öröklődést befolyásoló elemek vannak a citoplazmában.
1946: Joshua Lederberg és Edward Tatum komoly bizonyítékot mutattak fel az E. coli K-12 törzsének ivaros szaporodási fázisának létezésére.
1949-1951: Joshua Lederberg, Cavalli és Heslot: a legtöbb E. coli törzs nem párosodik a K-12-vel.
1950: Andre Lwoff és Antoinette Gutmann tisztázták a fágok lizogén fázisának természetét.
1951: Esther Lederberg felfedezte a lizogén λ fágot az E. coli K-12-es törzsében.
1960-1961: T. Akiba, T. Koyama, Y. Isshiki, S. Kimua, és T. Fukushima, és T. Watanabe és T. Fukusawa
ISPB – International Society for Plasmid Biology and other Mobile Genetic Elements A plazmid biológia és más mobil genetikai összetevők nemzetközi társasága.  (angolul)
Ecosystem Health Glossary (angol nyelven). [2009. június 6-i dátummal az eredetiből archiválva]. (Hozzáférés: 2009. január 21.)
Pleisztocén megafauna alatt azokat a nagy testű emlős-, madár- és hüllőfajokat értjük, amelyek a pleisztocénben éltek, és nem érték meg a holocént (a jelenkort), vagy annak elején haltak ki. Minden földrésznek megvolt a maga jellegzetes megafaunája, de közülük csak Afrikáé maradt fenn a mai napig. A pleisztocénben élt óriások eltűnése a nagy kihalások egyik legérdekesebb talánya. Három fő elmélettel próbálják magyarázni ezt a kihalási hullámot: a terjeszkedő ember túlzott vadászata, klímaváltozás és járványok is okozhatták.
Eurázsia óriásait a következő fajok alkották: barlangi medve, barlangi oroszlán, barlangi hiéna, Homotherium, gyapjas orrszarvú, gyapjas mamut, óriásszarvas, sztyeppei bölény. Az utóbbiak egy-egy eldugott helyen megérték a történelmi idők hajnalát. Nyugat-Szibériában az óriásszarvasnak az i. e. 6. évezredre datált maradványait találták meg. Az északkelet-szibériai Vrangel-szigeten pedig csak az i. e. 2. évezred közepe körül halt ki a gyapjas mamut helyileg kialakult törpe változata. Ma Európa legnagyobb állatai a barna medve és az európai bölény.
Az elefántfélék fejlődése a Duna-glaciális idején vált ketté, amikor a déli ágak kisebb termetűek lettek, míg az északiak hatalmasra nőttek. Ennek oka legnagyobb valószínűséggel a testfelület–tömeg arányának a hőmérsékleti viszonyokra nézve kedvező változása. A nagyobb termetű emlősök könnyebben képesek testhőmérsékletüket fenntartani.
Végezetül pedig bizonyos értelemben a megafaunához lehet venni a mintegy 28 000 éve eltűnő neandervölgyi embert is, mivel egyes elképzelések szerint kihalásához aktívan járult hozzá a modern ember. (Más elmélet szerint a neandervölgyiek nem haltak ki, hanem beolvadtak a modern ember európai ágába.)
Amerika állatvilágának gazdagsága a mai Afrikáéval vetekedett: tevefélék (nyugati teve, hosszúfejű láma), lófélék (nyugati ló, mexikói ló), antilopok, rövidfejű medvék, észak-amerikai tapír, hosszúszarvú bölény, sztyeppei bölény, gyapjas mamut, amerikai mamut, egy törpemamut, amerikai masztodon, kardfogú macskák, amerikai oroszlán, észak-amerikai gepárd, földi lajhárok, óriáslajhár, óriásfarkas, óriáshód, óriás tatu (glyptodon), óriáskondor. Erre a különleges faunára nyugodtan mondhatjuk, hogy itt a valóság tényleg felülmúlta a képzeletet. Paul S. Martin amerikai paleontológus így ír az egykor kihalt állatokról: „Anélkül, hogy tudnának róla, az amerikaiak szellemek földjén élnek.”.Ma az amerikai kontinens legnagyobb állatai az amerikai bölény és a szürke medve (grizzli). Érdekes módon a mai farkas-, teve- és lófélék Észak-Amerikában alakultak ki. A lovak a spanyol konkvisztádorokkal jelentek meg újból Amerika földjén. A tevefélék néhány faja Dél-Amerikában fennmaradt: a láma, vikunya, alpaka és a guanakó.
Dél-Amerika pleisztocénkori állatvilága viszonylag fiatal volt: a földrész a kréta során vált külön Afrikától (kb. 100 millió évvel ezelőtt), így az azóta eltelt évtízmilliók alatt sajátságos (endemikus) állatvilága alakult ki (például vendégízületesek, ragadozó óriásmadarak). Ennek az állatvilágnak a fejlődésében fordulópontot jelentett, hogy a pliocén során, kb. 3 millió évvel ezelőtt létrejött a Panama-földhíd, így a fejlettebb észak-amerikai fajok sok dél-amerikai faj kihalását okozták, viszont számos dél-amerikai faj is eljutott Észak-Amerikába (nagy amerikai faunacsere). Ma a dél-amerikai fajok mintegy fele Észak-Amerikából származik.
Az elszigetelt földrészre nem jutottak el a méhlepényes (az „igazi”) emlősök, ezért a földrész paradicsom volt a különböző, egészen sajátságos erszényes és tojásrakó emlősfajok számára, olyan képviselőkkel, mint pl.
Növényevő óriás erszényesek (például Zygomaturus trilobus, Palorchestes-félék), amelyek közül egyes fajok példányai a mai orrszarvúak méretét is elérték (Diprotodon australis). Ezek ma is élő rokonai a vombatok és a koalák.
Erszényes oroszlán, amely a mai afrikai oroszlánokhoz hasonló méretű ragadozó volt, és növényevő erszényesekre vadászott.
Kb. 50 nagy testű kengurufaj, közülük a Procoptodon goliah mintegy 200–240 kg-os testtömegével több mint két és félszer volt nehezebb a ma élő vörös óriáskengurunál. Egyes kengurufajok pedig ragadozók voltak.Ausztráliában éltek még hatalmas madár-, illetve hüllőfajok, mint például 3 m magasságot és kb. 500 kg tömeget elérő röpképtelen óriásmadarak (Dromornithidae-család képviselői) és a komodói varánusznál kétszer-háromszor nagyobb óriásgyík, a megalánia, egy Volkswagen Bogár méretű szarvas óriásteknős (Meiolania), valamint egy 5–6 m hosszú óriáskígyó, a wonambi. Ma Ausztrália legnagyobb állata (és Földünk legnagyobb erszényese) a vörös óriáskenguru.
Az ausztrál megafauna kihalását egyesek szerint a bennszülöttek égetéses vadászata okozhatta. Az ausztrál bennszülöttek viszonylag kevesen voltak és (legalábbis az első európaiak megjelenésekor) még a nyilat sem ismerték: ezért bár megjelenésüket „megérezhette” a megafauna, de talán végzetesen még nem rendült meg ettől.
Viszont Ausztrália száraz éghajlata kedvezett a (spontán kialakuló) bozóttüzeknek, és egyesek szerint az első bennszülöttek szándékosan okozhattak bozóttüzeket, hogy könnyebben elejtsenek állatokat (azok menekülési útjainak korlátozásával). Nyilvánvaló, hogy a vadászat ilyen módjával sokkal több állat pusztult el, mint amennyire a bennszülötteknek szükségük volt, és a nagy testű fajok már nem voltak képesek a regenerációra.
Új-Zélandon az emlősöket csak néhány denevérfaj képviselte, nagyméretű hüllők sem éltek a szigeteken: így a szárazföldi gerinces fajok nagy részét a madarak adták. Mintegy tíz röpképtelen moafaj élt a két szigeten: közülük a „legkisebbek” alig 1 méter magasak és 18 kg tömegűek voltak, a legnagyobbak magassága pedig elérte a 3,6 métert, tömegük pedig a 230 kg-ot. Ennek a különös ökoszisztémának a csúcsragadozója egy óriási sasszerű ragadozómadár (Haast-féle sas) volt, amely a levegőből vadászott a moákra.
Madagaszkáron gorilla méretű óriási makik, tehén nagyságú „törpe” vízilovak, óriási szárazföldi teknősök és hatalmas elefántmadarak éltek (az utóbbiak közül némelyek magassága elérte a 3 métert, tömege pedig a 400 kg-ot, és futball-labda nagyságú tojásaik voltak). Ma a hatalmas, franciaországnyi szigeten nem él 10 kg-nál nagyobb testtömegű őshonos állat, és a ma élő makik mind kis méretű állatok.
Új-Kaledónia szigete óriásmadaraknak, szárazföldi teknősöknek és krokodiloknak adott otthont.
Mauritius szigetének röpképtelen óriásgalambja, a mauritius-szigeti dodó pedig csak néhány száz éve halt ki.
A Földközi-tenger nagyobb szigetein (például Ciprus, Kréta, Szicília, Szardínia és Málta) törpevízilovak, póni méretű törpeelefántok (például Loxodonta falconeri) és óriáshattyúk éltek.
A Kanári-szigeteket is lakták endemikus állatok, mint például néhány kihalt; óriás gyík (Gallotia goliath), óriás patkányok (Canariomys bravoi és Canariomys tamarani) és óriás teknősök (Geochelone burchardi és Geochelone vulcanica), többek között.Ezen szigetek sajátos faunáit könnyen elképzelhetjük, ha a Galápagos-szigetek állatvilágára gondolunk: a csak itt található pintyfajokra, leguánokra és az óriásteknősökre. És az is érthetővé válik, hogy miért maradhatott fenn a Galápagos-szigeteken ez a sajátos fauna: a félreeső szigetekre 1535-ben lépett először ember, és bár azóta az állatvilágot megtizedelték, de a legtöbb fajnak sikerült fennmaradnia máig, amikor már nemzetközi egyezmények védik a szigetek élővilágát. Nem véletlenül nevezik a kis csendes-óceáni szigeteket az evolúció piciny „kísérleti telepeinek”.
A mai világunkban természetesnek vesszük, hogy a nagy testű emlősök hazája Afrika, az egzotikus állatoké pedig Földünk valamely eldugott szigete, sarka. A fentiek ismeretében viszont már ez a természetellenes: a nem is nagyon távoli múltban a vadbőség és az egzotikus állatvilág nem egy földrész vagy néhány sziget „privilégiuma” volt, hanem általános jelenség.
Ezt már Alfred Russel Wallace, a híres brit természettudós is észrevette a 19. században. Szerinte „zoológiai értelemben elszegényedett világban élünk, amiből a leghatalmasabb, legfélelmetesebb és legkülönösebb alakok nemrégiben tűntek el”. Ezek után könnyű belegondolni, hogy ha például Észak-Amerika állatvilága megmarad, akkor ma már Amerikába is lehetne „szafarikat” szervezni. Ez másképp megfogalmazva azt jelenti, hogy ha például el akarjuk képzelni Észak-Amerika pleisztocén faunáját, akkor gondoljunk az afrikai szavannákra.
A pleisztocén végén bekövetkezett kihalási hullám az állatvilág mintegy 200 nemét érintette, viszont alábbi jellegzetességekben eltért más földtörténeti időszakok (ordovícium, devon, perm, triász, kréta) tömeges kihalásaitól:
A késő pleisztocén kihalási hullám erős szelektivitása azt jelenti, hogy elsősorban a nagy testű növényevő szárazföldi emlősöket és a velük táplálkozó (szintén nagy testű) ragadozókat érintette.
az 5 kg-nál kisebb tömegű növényevők kevesebb, mint 2%-a.Valójában Afrikát sem kerülte el a kihalási hullám: ez azonban a nagyemlősök nemzetségeinek kevesebb mint 15%-át érintette, így gyakorlatilag nem volt észrevehető.
A késő pleisztocén kihalási hullám mintegy 40-10 000 évvel ezelőtt játszódott le, viszont az időintervallumon belül az egyes földrészeken más és más időpontokban:
A túlvadászat elmélete szerint a megafaunák kihalásáért a pleisztocén végére már mindegyik földrészen megjelent ember túlzott vadászata a felelős. Az elmélet szerint a fejlett vadásztechnikával (íj, lándzsa – gondoljunk a barlangrajzokra) rendelkező pleisztocén kori ember a földrajzi terjeszkedése során olyan területekre jutott el, amelyek állatvilága teljesen védtelen volt egy ilyen új „ragadozóval” szemben.
Az elméletet Paul S. Martin amerikai paleontológus vetette fel az 1960-as évek végén, és szokták még „Villámtámadásnak”, vagy a hírhedt német kifejezést kölcsönvéve „Blitzkrieg”-nek is nevezni, utalva a folyamat gyorsaságára és hatékonyságára.
A helyzetet könnyű megérteni, ha a közelmúlt antarktiszi fókavadászataira gondolunk: száz éve a fókavadászok egészen közelről ütötték le bunkóval a fókákat – az állatok ennyire nem ismerték a félelmet, mivel az antarktiszi fókáknak nem volt szárazföldi ellenségük. Vagy: sok csendes-óceáni sziget sajátos élővilágát az európaiak által behurcolt patkányok, rókák és macskák pusztították ki, mivel a sokszor természetes ellenség nélkül élő őshonos fajoknak nem volt idejük alkalmazkodni az új viszonyokhoz.
Ez magyarázat lehet arra, hogy Afrikában (és Dél-Ázsiában) miért maradtak fenn máig nagy számban az óriásemlősök (elefántok, orrszarvúak stb.): mivel évtízezredeken keresztül együtt éltek a kialakuló emberi fajjal (a Homo erectus már eljutott Ázsiába és Európába), így volt idejük megtanulni alkalmazkodni hozzá mint újonnan feltűnt ragadozóhoz (koevolúció). Talán nem véletlen, hogy Afrika legnagyobb növényevő emlősei egyben a földrész legveszélyesebb állatai: az afrikai elefánt, az orrszarvú, a kafferbivaly és a víziló.
Az elmélet szerint tulajdonképpen ezek az okai annak, hogy a különböző földrészeken bekövetkező kihalások mindig az ember adott földrészen való megjelenése után nem sokkal következtek be, például Ausztráliát kb. 50-40 000 éve foglalta el az ember, Európát kb. 40-30 000 éve, Amerikát kb. 15-12 000 éve, Madagaszkárt 2000-1000 évvel ezelőtt, Új-Zéland szigetei pedig kb. 1000 éve népesültek be.
A fenti területek bennszülöttei manapság úgy tűnnek, mint akik mindig is harmóniában éltek a környezetükkel, és az állatok kipusztítása csak az európaiakra jellemző, holott a régészeti leletek tanúságai szerint valamikor őseik is olyan könnyelműen bántak a viszonylag könnyen megszerezhető prédával, mint a 19. századi európaiak a szavannák és prérik kimeríthetetlennek gondolt állatvilágával. Például az észak-amerikai bölényvadászok csak a lelőtt bölény trófeáját és nyelvét vitték el – így lettek a bölények tízmillióiból néhány ezres csordák, és a példák még folytathatók.
Ráadásul a nagy testű fajok kevésbé szaporák, mint a kisebb testűek (az afrikai elefánt például 22 hónap vemhesség után elli meg egyetlen utódját, amely kb. 10 év múlva válik ivaréretté, de utódot elleni, ill. nemzeni csak jó néhány év múlva fog tudni), így viszonylag kevés példány rendszeres elejtése is elindíthat egy fajt a kihalás útján. Egy faj kihalása pedig – az ökoszisztémák rendkívüli összetettsége miatt – más fajt, fajokat is magával ránthat a kihalásba.
Paul S. Martin ugyanakkor beismeri: „Sokat gondolkodom rajta, hogy valószínűleg az emberek irtották ki a mamutokat, de óvatosabb azt válaszolni a problémára, hogy nem tudhatjuk pontosan, mi történt.”. Ross McPhee, aki a „hiperjárvány-elmélet” mellett kardoskodik, azt mondja: „Nincs értelme annak, hogy az emberek úgy akarhatnak viselkedni, mint azok a kőkorszaki Rambok, akik egyből megöltek mindent, ami a szemük elé került.”.
A klímaváltozás elmélete szerint a kihalásokat a pleisztocén végi gyors és nagymértékű felmelegedés okozta. Az élővilág története során a legtöbb tömeges fajkihalást valamilyen drasztikus klímaváltozáshoz kötik. Mivel a pleisztocénben több jégkorszak is volt (az alpi elnevezésekkel a legkorábbitól haladva: Biber-, Duna-, Günz-, Mindel-, Riss- és Würm-glaciális), amelyeket túléltek a megafaunák, ezért felvetődik néhány kérdés: miért éppen az utolsó jégkorszak végén történt a nagy kihalás? És miért éppen a nagy testű emlősök között? Eurázsiában (és Afrikában) miért volt kisebb mértékű, mint Észak-Amerikában? Ausztráliában miért következett be 30-40 000 évvel előbb?
David Jablonski és James W. Valentine amerikai paleontológusok elkezdték kutatni a pleisztocén klímaváltozások feltételezett hatásait Észak-Amerika csendes-óceáni partvidékének kagylófaunái között. Abból indultak ki, hogy ha tényleg a klímaváltozás okozhatta a pleisztocén óriásainak kihalását, akkor ennek a tengerben a kagylófajok között is nyomát kell találni, hiszen egyes helyeken (Kalifornia) a self területe a tengerszint változása miatt a tizedére is csökkent. Kutatásaik eredményéül azt kapták, hogy a klímaváltozások nem okoztak kimutatható kihalást a tengeri élővilágban: az egyes fajok végig fennmaradtak, de észak-déli irányba „vándoroltak” a klímaövek mozgásával.Ezek alapján úgy tűnik, hogy a klímaváltozás önmagában kevés a kihalások megmagyarázásához. Már csak azért is kevés, mert az utóbbi 10 000 év során még mindig nem melegedett fel annyira az éghajlat, mint az egyes lehűlési periódusok közti interglaciálisokban. Ha a 10 000 éve tartó globális felmelegedés tömeges fajpusztulást okozott volna, akkor az ennél sokkal gyorsabb ütemű és nagyobb mértékű korábbi melegedési periódusokban is tömeges fajpusztulást kellene regisztrálni. Ilyenről azonban nem tudunk.
Az elmélet szerint egy hirtelen megjelenő „hiperjárvány” pusztíthatta ki az ősidők óriásait. Ha egy új fertőző betegség üti fel a fejét egy elszigetelt faunában, akkor az nagy pusztítást végezhet az őshonos fajok között, mivel azok szervezete még soha sem találkozott az új kórokozókkal. Azért a nagy testű fajok között okozhatott leginkább kihalást a feltételezett járvány, mert ők kevésbé szaporák, így kisebb az esélye annak, hogy olyan egyed születik, amelyik ellenálló az adott betegséggel szemben (ez az oka annak, hogy nem kell attól féljünk, hogy Földünk például patkány vagy házi egér nélkül marad).
Hasonló játszódott le Amerika felfedezését követően: akkor az európaiak által behurcolt fertőző betegségek (például himlő, influenza, kanyaró, pestis, tuberkulózis stb.) egyes becslések szerint az őslakosság 95%-át ölték meg, mivel az ő szervezetük számára teljesen ismeretlenek voltak az „óvilági” kórokozók, nem szereztek védettséget velük szemben. (Ráadásul az amerikai indiánok genetikai állománya sokkal kevésbé változatos, mint az óvilági embereké, mivel ők „csak” kb. 12 000 éve élnek „elkülönülten”.)
Fontos megjegyezni, hogy azok a betegségek, amelyek Amerika felfedezését követően az indiánokat megtizedelték, egytől egyig valamely óvilági háziállattól származtak: mindegyikük nagyon jó példa arra, hogy megfelelő körülmények esetén viszonylag rövid idő is elegendő ahhoz, hogy egyes kórokozók gazdafajt váltsanak. A szarvasmarhától származik a kanyaró, a himlő és a tuberkulózis; a disznótól, kutyától a szamárköhögés, és a háziszárnyasoktól az influenza.Ross McPhee, az Amerikai Természetrajzi Múzeum munkatársa szerint az amerikai mamutok kihalásáért a terjeszkedő ember vagy az általa több mint 10 000 éve háziasított kutya egyik kórokozója lehet felelős. Az utóbbira éppen a közelmúltban akadt példa: afrikai nemzeti parkokban oroszlánok betegedtek meg kutyabetegségekben (szopornyica).
Tehát végső soron ez az elmélet is az embert teszi felelőssé a pleisztocén megafauna kihalásáért, bár „csak” közvetve. A kérdéses kórokozó nyomait még keresik.
Egyesek szerint számos tényező együttesen okozhatta a kihalásokat. Például elismerik, hogy bizonyos fajok esetén bizonyított a túlvadászat (például a moák), mások esetében viszont lehetséges, hogy esetükben a vadászat már egy valamilyen okból (például éghajlatváltozás, járványok) kihalásnak indult fajnak adhatta meg a végső lökést a kihalás felé.
Legújabban Észak-Amerikában kerültek elő bizonyítékok egy, a kontinens felett 12 900 évvel ezelőtt felrobbant, alacsony sűrűségű égitest darabjainak becsapódásairól. A kisbolygó vagy üstökösmag megsemmisülése egy, a tunguszkai eseményhez hasonló, de annál nagyobb katasztrófát eredményezett, ami okozhatta a kontinens nagy testű állatainak a kihalását is.
Számos nép mondáiban szerepelnek csodás lények és lehetséges, hogy ezen állatok egy része egykor a megafaunához tartozott. Egyes dél-amerikai népek mítoszaiban az óriások mintha az egykori óriás őslajhárok lennének. Sziú mondákban van egy hatalmas viharmadár, amely talán az ősi óriáskondor (egyesek állítólag napjainkban is látták). Ausztrál bennszülöttek mondáiban szereplő egyes lények is mintha visszavezethetők lennének az egykori megafauna valamely állatára. A Szindbád-legendák Rok madara talán Madagaszkár egyik kihalt óriásmadara lehetett.Az is előfordult, amikor az emberek az általuk talált kövületek, csontok alapján képzelnek el csodalényeket: például az ókori görögök óriásainak csontjairól kiderült, hogy azok egykor élt mamutok csontjai, a kínaiak sárkánycsontjai pedig dinoszauruszcsontok. Az is elképzelhető, hogy a középkori Európa barlangokban lakozó sárkányainak legendáit a barlangi medvék barlangokban talált csontjai inspirálhatták. Az egyszarvú legendáját pedig lehetséges, hogy ősi orrszarvúak csontjai ihlették.
Jared Diamond: A harmadik csimpánz felemelkedése és bukása, Typotex, 2002. ISBN 963-9326-15-1
Jared Diamond: Háborúk, járványok, technikák: a társadalmak fátumai, Typotex, 2001.

A pleisztocén a földtörténet a pliocént követő, a holocén („jelenkor”) előtti kora, a kainozoikum negyedidőszakába tartozik. Mintegy két és fél millió évvel ezelőtt kezdődött, és nagyjából 12 ezer évvel ezelőtt ért véget. A pleisztocén szó jelentése: „közel a jelenhez”.
A pleisztocén és holocén együtt a negyedidőszak (kvarter); a pliocén – más korokkal – a harmadidőszak (tercier) része volt. Az európai pleisztocént a régészek paleolitikumnak („régi kőkorszaknak” vagy „őskőkorszaknak”) nevezik.
A pleisztocén időnként – helytelenül – jégkorszak vagy jégkor néven is szerepel, mivel ez az utolsó globális lehűlés legnagyobb jeges (glaciális) periódusainak ideje. A kifejezés atyja a polihisztor (geológus, biológus és költő) Schimper volt, aki 1837. február 14-én olvasta fel hallgatóinak die Eiszeit (A jégkorszak) című költeményét. Ez a megnevezés mára elavulttá vált, a pleisztocén geokronológiai, rétegtani egység, míg a jégkor egy klimatológiai fogalom, ami ráadásul többször ismétlődött a földtörténet folyamán.
A pleisztocén klímát az ismétlődő nagy eljegesedések (glaciálisok) és a jég időleges visszahúzódásával jellemzett interglaciálisok jellemezték, amelyek általában néhány tízezer évig tartottak. Az időszakban hat glaciálist (Biber-, Duna-, Günz-, Mindel-, Riss- és Würm-glaciális) és öt interglaciálist (Biber–Duna-, Duna–Günz-, Günz–Mindel-, Mindel–Riss-, Riss–Würm-interglaciális) különböztetünk meg.
Európában és Észak-Amerikában eljegesedési központok alakultak ki, ahonnan a jég a peremek felé terjedt. A jég legnagyobb kiterjedése idején több száz méter vastag jégréteg borította Európát a Temze vonalától az Alpokon és Kárpátokon át a Don és Dnyeper folyók torkolatvidékéig; Észak-Amerikát pedig kb. a 40. szélességi fokig, vagyis a mai Philadelphia és St. Louis városok vonaláig.
A jégkorszakok és jégmentes periódusok váltakozásával Földünk klímaövezetei is vándoroltak észak-déli irányban: ez a mozgás akár 20 °földrajzi szélességet is kitett. A jéggel együtt mozgott a növényzet, és vele az állatvilág. Így fordult elő, hogy például a Kárpát-medencében és a mai Dél-Franciaországban az eljegesedések alatt tundra éghajlat, illetve a mai Szahara területén pedig mediterrán éghajlat uralkodott.
A pleisztocénben a kontinensek gyakorlatilag (kb. 100 km eltéréssel) a mai helyükön voltak. Ami változott, az a tengerpartok kiterjedése: a jégkorszakok idején ugyanis a tengerek szintje kb. száz méterrel alacsonyabb volt, mint az őket megelőző (követő) interglaciálisokban. Ez nagyban hozzájárult egyes állatfajok és az ember szélesebb körű elterjedéséhez. Az eljegesedések alatt összefüggő szárazföldet alkottak többek között:
a mai Alaszkát és Csukcsföldet földhíd kötötte össze (Beringia).A pleisztocén során a jég volt a legnagyobb felszínformáló erő: gleccserek voltak az észak-afrikai Atlasz hegységben, sőt a Kilimandzsáró, a Rwenzori és a Mount Kenya lejtőin is!
A pleisztocén állat- és növényvilágában nem volt ugrásszerű változás: azok sokban hasonlítottak a jelenlegihez. Ez a korszak fénykora volt az ormányosoknak, a macska-, teve-, és lóféléknek valamint a madaraknak. Az akkori fajok közül sok ma is jelen van, kivéve néhány nagy testű emlős-, madár- és hüllőfajt (például gyapjas mamut, óriásszarvas, barlangi medve, barlangi oroszlán, erszényes oroszlán, kardfogú macskák,óriás tapírok az [[ele]ntmadár-félék]], moák és a megalánia). Ők alkották a pleisztocén megafaunát, amely kihalásának okai vitatottak.
A pleisztocénben a legjelentősebb változások az emberi evolúcióban történtek, amelyek a mai modern ember kialakulásához vezettek. Az korszak elején megjelent a homo erectus („felegyenesedett ember”), amely már nagyobb aggyal rendelkezik, használja a tüzet és alaposabban kidolgozott szerszámokat készít, mint elődje, a homo habilis („ügyes ember”). Ezek eredményeképp elterjedt Afrikán kívül Dél-Ázsiában és Európában.
Szintén a pleisztocénben élt a neandervölgyi ember, amely mintegy 200 000 éve jelent meg és 28 000 éve halt ki. A neandervölgyi ember után nem sokkal, kb. 100-150 000 évvel ezelőtt alakult ki a mai modern ember (homo sapiens), de nem a neandervölgyi ember, hanem a homo erectus afrikai változatának leszármazottjaként. A homo sapiens a pleisztocén során teljesen kifejlődött és az időszak végére pedig (az Antarktisz kivételével) minden kontinensre eljutott.
E két kor (egyúttal a teljes harmadidőszak és negyedidőszak) határát hosszú ideje és nagyon különböző szempontok alapján, illetve módszerekkel próbálják többé-kevésbé egzakt módon megvonni. A kezdeti eljárások két fő csoportja:
az eljegesedés felszíni alakzatainak és speciális üledékeinekvizsgálata volt. A két módszer megfeleltetése, egységesítése már az 1878-ban rendezett I. Nemzetközi Geológiai Kongresszus napirendjén szerepelt, de az egységes rendszert csak közel száz év múlva alkotta meg Hollis D. Hedberg.
1984-ben a dél-olaszországi Calabria tartományban feltárt vricai földtani alapszelvényt nevezték ki a két kor határát tartalmazó sztratotípusnak.
Még ez előtt az INQUA Rétegtani és Kronológiai Bizottsága 1982-ben úgy döntött, hogy a tengeri és szárazföldi rétegsorok párhuzamosítását megkönnyítendő a két kor határaként valamelyik pólusfordulást fogják tekinteni. Három ilyen lehetőség:
Gauss–Matuyama átfordulásközül a bizottság az olduvai eseményt (kb. 1,8 millió év) fogadta el.
A 3. évezred elején heves szakmai viták robbantak ki arról, maradjon-e önálló földtörténeti korszak a pleisztocén, és ha igen, hová tegyük a pliocén-pleisztocén határt. Ez ügyben az illetékes tudományos testületek álláspontja homlokegyenest ellentétes, és megmerevedni látszik:
a Nemzetközi Rétegtani Bizottság úgy véli, nemcsak a pleisztocént, de a teljes negyedkort önálló korszakból a neogén alidőjévé kellene átminősíteni;
az INQUA szerint a pleisztocént és a holocént is külön-külön, önálló korként kell megtartani.Mindkét testület egyetért abban, hogy a pleisztocén kezdetét a legelső eljegesedések idejére kell tenni, azaz alsó határát a pliocén gelasi korszakát megszüntetve a Gauss–Matuyama átfordulás idejére, 2,6 millió évvel ezelőttre kell kitolni. Ennek fő indokai:
az oxigénizotóp-görbéken az első, eljegesedésekre utaló kilengések mintegy 2,6 millió évvel ezelőtt tűnnek fel;
a Kínai löszplató szelvényei alapján úgy tűnik, az üledékképződés környezete mintegy 2,6 millió éve drasztikusan megváltozott;
a régészeti kutatások szerint a legidősebb kőeszközök kora akár 2,5 millió év is lehet.
A kort az alábbi négy korszakra tagolják (a korábbitól a későbbi felé haladva):
Taranti korszak: 0,126 – 0,0117 MaA kárpát-medencei faunakorszakok alapján Magyarországon a pleisztocént három fő részre osztjuk (alsó, középső és felső). Az alsó pleisztocén meleg, majd mérsékelt, fokozatosan száradó nedves éghajlattal jellemezhető. A középső pleisztocén váltakozó csapadékmennyiségű, folytonosan csökkenő hőmérsékletet mutat. A felső pleisztocén hideg és száraz. Ezek alapján az alábbi korszakolást is használják:
Gyenis Gyula: Humánbiológia: a hominidák evolúciója; Nemzeti Tankönyvkiadó, 2001.
Bradák Balázs, 2008: Rövid tudománytörténeti áttekintés… Földtani Közlöny 138/1, p. 85–96.
A poli(metil-metakrilát) (PMMA, vagy plexi) üvegszerű, átlátszó műanyag, a metakrilsav metil-észterének polimerje.
A jobb oldali információs doboz  a plexiüveg monomeregységének szerkezeti képletét ábrázolja. A polimer ennek az egységnek a sorozata.  
Az iparban előszeretettel használják átlátszó felületek képzésére, ahol üveg a törékenysége miatt nem alkalmazható.
A ragasztásához általában oldószeres ragasztót használnak, amely a teljes kiszilárdulás után merev kötést biztosít. A kötést úgy biztosítja, hogy a ragasztandó felületeket kissé megoldja, majd azokat összeillesztve az oldószer elpárolgását követően adhéziós kötést biztosít. Száradást követően, lehet víztiszta, opálos, átlátszó valamilyen szín árnyalattal (pl. sárgás árnyalatú átlátszó).
Az oldószeres ragasztót alumínium dobozban, tubusban, illetve üvegben kell tárolni!
Kiváló optikai tulajdonságokkal rendelkezik, kedvező ára miatt az egyik legkeresettebb műanyag.
Sűrűsége 1,19 g/cm³, így a plexi sűrűsége kb. fele az üvegének, ez bizonyos alkalmazásoknál jelentős előny, ugyanakkor rugalmassága révén saját súlya alatt is képes behajlani, ami az üveg merevségével szemben bizonyos alkalmazásoknál hátrány.
Használható például szélvédők anyagaként, mert biztonsági szempontból is előnyös.
A NASA-nál is alkalmazzák ellenálló tulajdonságai miatt (pl. az űrruhák sisakja is plexiüvegből van gyártva.[forrás?])
Reklámozással összefüggő áruk, például prospektustartó vagy világító reklámtábla.
Hans Breuer: Atlasz – Kémia. Fordította Ungvárai János és Ungvárainé dr. Nagy Zsuzsanna. Harmadik, javított kiadás. Budapest: Athenaeum 2000 Kiadó Kft. 2003.  425. o. ISBN 963-9471-35-6  
Dr. Otto – Albrecht Neumüller: Römpp vegyészeti lexikon. Budapest: Műszaki Könyvkiadó. 1981.  3 kötet., 743. o. ISBN 963-10-3269-8  
Furka Árpád: Szerves kémia. Budapest: Nemzeti Tankönyvkiadó. 1988.  598., 649–650., 687. o. ISBN 963-19-2784-9

A pliocén a neogén földtörténeti idő két kora közül a második, amely 5,333 millió évvel ezelőtt kezdődött a miocén kor után, és 2,588 millió évvel ezelőtt ért véget a pleisztocén kor kezdetekor. Az egyik legrövidebb földtörténeti kor.
A kort Sir Charles Lyell nevezte el, a pleión (több) és cénó (új) görög szavak után. A kor kezdetének és végének megállapíthatósága bizonytalan. Általánosságban elfogadott azonban, hogy a miocén és a pliocén határa a messinai sókrízis idejére esik, amikor a Földközi-tenger hosszabb időszakokra kiszáradt. A kor végét nagyjából az első európai gleccserképződésekre teszik.
Az átlagos hőmérséklet a pliocén közepéig 2-3 fokkal magasabb volt, mint ma. A szén-dioxid szintje a légkörben a maival kb. megegyező volt, a tengerek szintje pedig világszerte 25 méterrel volt magasabb. Az északi félgömbön nem volt tartósan fagyott terület, de a késő pliocénben megjelentek az első gleccserek Grönlandon. Az északi sarkköri jégsapka kialakulását az oxigénizotópok arányának hirtelen változása jelzi, valamint a jég által erodált kőzetek megjelenése az óceánok fenekén. A pliocén legvégén már a sarkkörön inneni eljegesedés is elindult. A klíma változása az erdők visszahúzódását és helyette a füves puszták és szavannák megjelenését hozta magával.
A kontinensek ekkortájt már nagyjából a mai helyükön voltak, egészen apró eltérésekkel (70-250 km). A korszak elején Afrika és Európa összeért, a Tethys-óceán végleg bezárult, mai maradványa a Földközi-tenger. Mivel átmenetileg a Gibraltári-szoros is lezárult, létrejött a messinai sókrízis néven ismert jelenség: a Földközi-tenger medencéje kiszáradt és sós sivataggá vált. Később Amerika és Ázsia között a tengerszint csökkenése miatt létrejött a Bering-földhíd. India és Kína környékén is a szárazföldre kerültek tenger alatti kőzetek, ahogy a korszak végén visszahúzódott a tengerszint, és a partvonal is kijjebb húzódott a ma ismertnél.
A korszak végén kiemelkedett Észak- és Dél-Amerika között a panamai földszoros, ennek következtében beindult a nagy amerikai faunacsere, kihalt a dél-amerikai ragadozó erszényesek és őshonos patások túlnyomó többsége. A földhíd a klímára is komoly hatással: volt megszűnt az Atlanti- és Csendes-óceán közvetlen kapcsolata, amelyen a kisebb sótartalmú Csendes-óceánból meleg tengervíz áramlott az Atlanti-óceánba. Legyengült a Golf-áramlat és ez elősegítette a jégkorszakot.
A hűvösebb, szárazabb klíma a trópusi fajok globális visszaszorulását eredményezte. Teret nyertek a lombhullató erdők, északon a tűlevelű erdők és a tundra hódítottak. Az összes kontinensen megjelentek a füves puszták, a szárazabb éghajlat miatt pedig sivatagok keletkeztek Afrikában és Ázsiában.
Mind a tengeri, mind a szárazföldi fauna igen hasonlatos volt már a maihoz, bár a szárazföldön valamivel primitívebb fajok voltak találhatók. A növényevők mérete megnőtt, a ragadozók pedig specializálódtak.
Észak-Amerikában rágcsálók, hatalmas masztodonok, gomphotheriumok és oposszumok fejlődtek sikeresen, miközben a patások hanyatlani kezdtek, ahogy a tevék, szarvasok és lovak száma csökkent. Az orrszarvúak, háromujjú őslovak, oreodonták, chalicotheriumok, protoceratidák kihaltak, akárcsak az Agriotherium és a "csontroppantó kutyák". Elterjedtek viszont a menyétfélék, a kutyafélék és a rövidfejű medvék. A panamai földszoroson keresztül óriáslajhárok, glyptodonok, armadillók érkeztek. Eurázsiában a rágcsálók szintén fejlődésnek indultak, a főemlősök viszont lehanyatlottak. Az elefántok, gomphotheriumok és stegodonták sikeresek voltak Ázsiában, miközben megjelentek Afrikából a szirtiborzok. A lovak rovására a tapírok és az orrszarvúak fejlődtek, akárcsak a szarvasmarhák és az antilopok. Megérkeztek Ázsiába az első tevék is Észak-Amerikából. Megjelentek a hiénák és a korai kardfogú tigrisek.
Afrikát a patás állatok uralták, és a korszak végén megjelent az Australopithecus, az első emberszabású is. A menyétek, kutyafélék és medvék megjelentek  a macskafélék mellett, s végül ez vezetett ahhoz, hogy a hiénák specializálódott dögevőkké kellett, hogy váljanak.
Dél-Amerikát először érte másik kontinensről behatás a kréta kor óta. A litopternák és a notounguláták szinte teljes egészben kihaltak. Északról menyétek, koatik, rövidfejű medvék érkeztek. Egyelőre az erszényesek maradtak a domináns emlősfélék Ausztráliában, vombatok, kenguruk, és az óriási Diprotodon, valamint ragadozó erszényesek. Megjelentek az első rágcsálók, és kialakult a kacsacsőrű emlős.
A fajaik nagyjából megegyeztek a maiakkal, a dél-amerikai röpképtelen ragadozó madaraknak ekkoriban áldozott le, noha egy fajuk, a Titanis, Észak-Amerikába vándorolt, és ott az emlősökkel rivalizált.
Európában kihaltak az aligátorok és krokodilok. A rágcsálók elterjedésével egyidejűleg a mérges kígyók is elszaporodtak, ekkor jelentek meg a csörgőkígyók is. Észak-Amerikában még éltek óriás teknősök. Az ősi Madtsoiidae kígyók kihaltak, akárcsak a tengeri kétéltűek.
2002-ben Narcisco Benitez állt elő azzal az elmélettel, hogy 2 millió évvel ezelőtt, a pliocén vége felé, az O- és B-osztályú csillagokat tartalmazó Skorpió-Kentaur nyílthalmaz 130 fényévre közelítette meg a Földet, s így egy vagy több szupernova-robbanás történhetett a közvetlen közelünkben. Egy ilyen esemény komolyan felsértheti a Föld ózonrétegét, és a tengeri élővilágban komoly kihalásokat eredményezhet. Egy ilyen esemény magyarázatul szolgálhatna a pliocén legvégén történt tengeri kihalásra. Megtörténtére az ún. Lokális Buborék létezése lehet bizonyíték, illetve a vas-60 felhalmozódása a földkéregben.
piacenzai korszak: 3,6 – 2,588 MaMagyarországon a kárpát-medencei fauna változásai alapján a pliocént speciális magyar alemeletekre tagolják, illetve más nevekkel látták el:
beremendiumA kárpát-medencei fauna a pliocén és pleisztocén között nem mutat nagyobb változást, ezért a felső pliocént és az alsó pleisztocént együttesen villányiumnak nevezik, amelynek első fele a beremendium, második – pleisztocénre eső – szakasza a kislángium.
Kronosztratigráfiailag csak két szakaszra tagolható a kárpát-medencei pliocén, a dáciai és romániai emeletekre.

PLUTO, a Pipeline Under The Ocean rövidítése, kódnév a csapatok normandiai partraszállását követő olajellátására
Pluto, Apache Pluto, a JSR 168 Java portlet specifikáció referencia implementációja
A Plymouth Argyle FC teljes nevén Plymouth Argyle Football Club egy angol labdarúgócsapat. Jelenleg a harmadosztályban szerepelnek, ahol az előző szezonban a 7. helyen végeztek. Azon kevés klub egyike, amely zöld szerelésben játssza hazai mérkőzéseit (a másik például a Yeovil Town FC). A bajnokság legdélibb, ezenkívül legnyugatibb csapata, de a szurkolók ennek ellenére nagy számban utaznak a csapat idegenbeli mérkőzéseire. [forrás?] Jelenleg Plymouth a legnagyobb város, amelynek még sosem volt első osztályú csapata. (2008-ig Kingston upon Hull volt).

A Pocket Dalai Lama (magyarul: Dalai láma zsebkönyv) bölcsességek gyűjteménye különféle témákban. A zsebkönyv méretű könyv röviden mutatja be a 14. dalai láma, Tendzin Gyaco személyét a kezdő olvasó számára. A tibeti láma híres mondásait olyan könyvekből ollózta össze a szerkesztő, Mary Craig, mint a Boldogság művészete vagy az Ősi bölcsesség, modern világ, olyan témákat érintve, mint vallás, politika, béke és emberi jogok. A tibeti buddhista tanító tanításaiból vett, rövid idézeteket tartalmazó könyv az In My Own Words - An Introduction to My Teachings and Philosophy című, eredetileg Angliában kiadott könyv rövidített kiadása.
A csoportokba szedett idézetek címei a következők: „Looking for Happiness in a Secular Society” (A boldogság keresése a világi társadalomban), „The Real Troublemakers” (Az igazi bajkeverők), „Religion, Religions, and No Religion At All” (Vallás, vallások és a vallásnélküliség), „Wanted: A Spiritual Revolution” (Amire szükség van: spirituális forradalom), „Ethics and the Good Society” (Az erkölcs és a jó társadalom), „Democracy and Human Rights” (A demokrácia és az emberi jogok), „Oneness: Taking Responsibility for the World” (Egységben: felelősségvállalás a világért), „Tibet and Non-Violence” (Tibet és az erőszakmentesség), „Forgiving the Enemy” (Megbocsátás az ellenségnek), „Suffering, Impermanence, and Death” (A szenvedés, az állandótlanság és a halál), „World Peace” (Világbéke), illetve „Invitation to Action” (Felhívás cselekvésre). A bevezetőt és a könyv végén a dalai láma életét bemutató részt szintén Mary Craig írta.
A részletek többségénél a szerkesztő megjelölte a forrást. Ezek meglehetősen nagy időszakot fednek le - egy 1959-es levél az ENSZ főtitkárának, Dag Hammarskjold-nak, egy 1985-ös felszólalás a Westminsteri apátságban, egy 1992-es felszólalás egy Rio de Janeiro-i rendezvényen, egy 1993-as cikk a „Times of India” magazinból, egy 2000-es beszéd a washingtoni Smithsonian Folklife fesztiválon, stb. A források utalnak a dalai láma világméretű utazásaira és érdeklődési területeire.
A szerkesztő a bevezetőben a dalai lámát úgy mutatja be, mint a leghumánusabb ember, akivel valaha találkozott. A dalai láma globális víziója körülöleli a Föld összes lakóját. Az idézetek jól mutatják, hogy a tibeti buddhista lámának nem célja a hittérítés, helyette a különböző vallású és vallás nélküli embereket szólítja meg, hogy összpontosítsanak közös, egyetemes értékekre, amelyek megegyeznek az összes vallásban. Annak ellenére, hogy büszkén és sok szeretettel beszél a tibeti emberekről és a saját kultúrájukról, közben az emberiség egységét ünnepli fennhangon. Minden emberi élet értékességét nyomatékosítja és kiemeli az ember örömre és együttérzésre való képességét.

A költészet, görögösen–latinosan poézis az irodalomnak művészeti ága, másképp: az a művészet, melynek közege az emberi beszéd. A költészet tehát mint az emberi lélek művészi tevékenysége, egyrészt a művészetek közé tartozik, másrészt, mint irodalmi munkásság, az ember beszédművei közé, s reá nézve részint a művészetek általános törvényei, részint az irodalmi művek törvényei érvényesek. A költészet törvényeit tudományos rendszerességgel a költészettan (poétika) tárgyalja.
A költészetet a beszéd egyéb alkalmazásaitól, illetőleg az irodalom egyéb ágaitól (társalság, levél, szónoklat, tudomány stb.) az különbözteti meg, hogy a költészet termékei műalkotások, amelyeknek kizárólag művészeti feladatuk van, semmiféle elméleti vagy gyakorlati célra nem szolgálnak, hanem tisztán a művészeti érdek, a szépnek, a tetszésnek, a gyönyörködtetésnek érdeke uralkodik benne; a költeménynek nincs közvetlen gyakorlati rendeltetése, hanem közvetlen és főfeladata, hogy gyönyörködtessen. Ebben a célban minden művészettel megegyezik. Megegyezik abban is, hogy a gyönyörködtetést elsősorban az ember valójának jellemző és eleven ábrázolásával éri el; azzal gyönyörködteti a lelket, hogy mintegy tükröt tart eléje, melyben a lélek a maga örök vonásait élénken kidomborítva és intenzív világításban ismeri fel. Minden művészetben az emberi elem érdekel bennünket és a költészet is „az emberi szív eleven és szabatos rajza” (Gyulai Pál). Egyezik abban is minden művészettel, hogy elsősorban az emberi lélek érzelmi oldalát fejezi ki, érzelmekkel foglalkozik és érzelmeket költ. Tükrözi pedig, ábrázolja az ember valóját épp úgy, mint minden művészet, nemcsak elvontan, fogalmilag értekezik róla, mint a tudomány. A költészet mintegy szemléletünk elé állítja, érzékelteti az emberi lelket, minden ábrázolásánál a valóság látszatát költi, szinte érzéki hatást tesz. De egyezik a művészetekkel abban is, hogy bármennyire valószínű is ábrázolása, a lényegességtől, a nyers valóságtól mindig különbözik, bizonyos fokú eszményítés mindig van benne, a valóságot csak tükrözi, de nem másolja, tükrözi pedig jellemző vonásainak erősebb kitüntetésével, a lényegtelen vagy szükségtelen vonások kirekesztésével. Az eszményítésben a valóság elemeiből egy új világot alkot a költő, mely hasonlít a valósághoz, de a művész gondolatát fejezi ki, a ténylegességtől független. Az alkotás műveletének, az eszményítő ábrázolásnak eszköze a képzelet, épp úgy, mint minden művészetben. Az a lelkiállapot, amelyben a képzelet a valóságot úgy látja, hogy az egy eszmét fejezzen ki, s e végből bizonyos vonásokat kiküszöböl, másokat erősebben kiemel, de az egészet mint a valóság hű képét tünteti fel: az illúzió. Illúzióban nemcsak a költő van, mikor alkot, hanem az olvasó is, mikor a művet élvezi.Különbözik azonban a költészet a többi művészetektől először abban, hogy közege valamennyiénél szellemibb, tehát közegének közvetlen érzéki hatása sokkal kisebb. A beszédnek, mellyel él, van ugyan érzéki eleme is: a hang; de a szók hangja jelentésükkel nagyon esetleges és konvencionális viszonyban van, a hallott hang nem költi okvetetlenül az illető képzetet, csak azok agyában, kik értik az illető nyelvet, ugyanazért minden művészet egyetemesebb közönségre számíthat, mint a költészet, mely viszont legnemzetibb; a szavak hangja nem játszik elsőrangú szerepet a gyönyörködtetésben, a szép benyomásának előidézésében, bár a költői beszédben, mint a szép műben ez is igyekszik lehetőleg megszépülni s ritmusos, rímes alakokká kristályosodni; de a beszédnek szellemi része az, ami művészi közegül szolgál. A beszédben lerakott képzetek, fogalmak, érzelmi momentumok a költő igazi színei, melyekkel az emberi lélek rejtelmeit festi. A nehézség a költői alkotásban és az illúzió előidézésében az, hogy itt lényegileg szellemi eszközökkel kell amaz – úgyszólván – érzéki benyomást kelteni, gondolatokkal festeni érzelmeket; igen nehéz pedig egy bonyolult s még a költő előtt is gyakran homályos érzelmi állapotot az öntudatos gondolatok kifejezésére szolgáló beszéddel érzékeltetni. Azért nem is versenyezhet a költészet a zenével az érzelmek legmélyebb rejtekeinek kifejezésében; de világosabban, motiváltabban tudja kifejezni azokat az érzelmeket, melyek tudatnak, vagy a tudathoz közelebb állanak. E körben a költészet az első hely, és – Kölcsey szerint – a költészet „a gondolattá érlelt érzeménynek” kifejezése. De a költő alkalmas képzeteket és gondolatokat úgy tud mégis nagyítani, hogy asszociációik és érzelmi kíséretük összetétele az ő lelkét betöltő hangulatot ébreszti. A költő ily módon rendszerint finom és szavakkal különben elemezhetetlen hangulatot tud ébreszteni, a képzőművészetekkel szemben hátrább áll a költészet a szemléletesség tekintetében, s azt a hangulatot, amit a képzőművészetek szemléltetésükkel ébresztenek, a költő más úton igyekszik elérni. Legsajátosabb eszközei, amire más művészetekben nem lehet mód, a gondolatok, az értelmi működés szabatos és határozott termékei, melyek által közvetlen a lelki gépezet belsejében dolgozik. A költői művészet alkotásai a költemények; az alkotó művész pedig a költő. Ami a költői «adományt» illeti, az nem valamely külön lelki tehetség, mellyel csak némely kiválasztottak bírnak; ellenkezőleg, bizonyos mértékig mindenki költő s a művet élvező olvasónak lelkiállapota természetes rokonságban van az alkotó lelkiállapottal, melyben a mű keletkezett. A költő lelke csak bizonyos kvantitatív különbségeket mutat más emberekétől: ilyenek nagyfokú hangolhatóság, fejlett kedélyélet, az alkotó fantázia önkénytelen és gyors működése, amellyel a hangulatot szavakba kifejezhető képzetekké dolgozza fel, az illúzióban gondolkodás.
A költészet mint általában a művészet, egyike az emberi szellem legősibb tevékenységének; mint irodalmi ág, régibb a prózánál. Eredetileg a zenével közösen alkotott egy művészetet, az éneket; idővel elváltak egymástól (legkésőbb a líra vált el a zenétől), de a költészet az ősi közösség emlékéül bizonyos zeneiséget megőrzött: ez a versforma. Bizonyos tradíciói már a kultúra kezdetleges fokain kifejlődtek, s mielőtt az irodalom megalakulhatott volna, a költészet külön testületek, a dalosok kezében többé-kevésbé jelentékeny fejlődést ért el (legnagyobbat a görögöknél). Fejlődése nemzetenként más-más viszonyok közt folyt, de a népköltészet közt is s még inkább az irodalmi költészetek közt mindig megvolt s később mind jobban fejlett az összeköttetés, s egyes népek és egyes korszakok költészete állandó világirodalmi befolyással van a későbbi korok, illetőleg más népek költészetére.
A legáltalánosabb felosztás szerint a költészetnek három nagy ága, műneme van, amely ismét számos főbb és alsóbb fajokra oszlik (műfajok):
Feltehetően a költészet volt az irodalom legkorábbi formája: az egyes kultúrákban ma is jelentős szerepük van a nemzedékről nemzedékre szájhagyomány útján öröklődő mítoszoknak, genealógiáknak, jogi vagy erkölcsi útmutatást adó szabálygyűjteményeknek, melyek a megjegyzésüket segítendő, verses formában álltak össze. A legkorábbi fennmaradt költői emlékek a sumer Gilgames-eposz (i. e. 2500 körül), az óind Rigvéda, a Biblia egyes részei és Homérosz művei, az Iliasz és az Odüsszeia.
Bokor József (szerk.). Költészet, A Pallas nagy lexikona. Arcanum: FolioNET (1893–1897, 1998.). ISBN 963 85923 2 X. Hozzáférés ideje: 2018. november 2.
Szerdahelyi István: Verstan mindenkinek. Nemzetu Tankönyvkiadó, Budapest, 1997.
Zseb-verstan (Mándy Gábor összeállítása Lakócai Gábor Verstan középiskolásoknak és felvételizőknek c. tankönyve alapján)
Pogradec város és alközség Albánia délkeleti részén, az albán–macedón határon fekvő Ohridi-tó délnyugati partját alkotó, hegyek körbeölelte árkos süllyedékben, Korçától légvonalban 35, közúton 40 kilométerre észak–északnyugati irányban. Kielégítő közlekedési helyzetét biztosítja a várost átszelő, Tiranát Korçával összekötő, SH3-as jelű főút, emellett a közelében található két határátkelőhelynek köszönhetően Macedóniával is jó közúti kapcsolata van. Korça megyén belül Pogradec község(wd) székhelye, valamint Pogradec alközség központja, egyúttal ez utóbbi egyetlen települése is. A 2011-es népszámlálás alapján az alközség, azaz Pogradec város népessége 20 848 fő, ezzel Albánia tizenegyedik legnépesebb városa.
Határában már az ókorban állt egy feltehetően illír település, amely az i. e. 3–2. században élte fénykorát, és amelynek helyén a 10. században a Bizánci Birodalom egy új várat építtetett (pogradeci vár). Maga a település a 7. században a várhegy lábánál alakult ki, amely a 12. században terjeszkedő Bolgár Birodalom(wd) hódítóitól kapta szláv nevét (Pogradec a. m. ’vár alatti hely’). A 18. századtól jelentős regionális központ szerepét töltötte be az alapvetően mezőgazdasággal és halászattal foglalkozó település, a 20. század első felének háborúi, a nyomukban járó pusztítás azonban visszavetette fejlődését. A 20. század második felében a környék bányakincseinek köszönhetően nehézipari üzemegységeket telepítettek a környékére, emellett felkapott üdülőhely lett. A sajátos ökoszisztémájú Ohridi-tónak köszönhetően napjainkban is elsősorban üdülőváros.
Pogradec az albán–macedón határon fekvő Ohridi-tó délnyugati partján, a part menti Buçimasi-síkon (Fusha e Buçimasit) fekszik, 696 méteres tengerszint feletti magasságban. Keleti irányból a Thatë-hegység (Mal i Thatë, ’Száraz-hegység', 2287 m) vonulata választja el a Preszpa-tótól, míg délnyugatra a Gesztenyés-hegy (Maja e Gështenjasit, 1080 m) szegélyezi. E két magaslat között húzódik a Plloçai-hágó (Qafa e Plloçës), amely a Korçai-medencével biztosítja Pogradec összeköttetését. Nyugat felől a Mokra-vidék magaslatai, délről észak felé haladva a Kamjai-kő (Gur i Kamjës, 1481 m), a Kauri-hegy (Maja e Kaurit, 1292 m), a Muçi-hegy (Maja e Muçit, 1202 m) és a Shullëri-hegy (Maja e Shullërit, 1228 m) szolgál Pogradec hátteréül. A parti síkság kelet felé nyitottabb, itt törnek felszínre a Preszpa-tó vizét az Ohridi-tóba lecsapoló búvópatakok.
A város az ország fővárosát, Tiranát Elbasanon keresztül Korçával összekötő SH3-as jelű főúton fekszik, Tiranától 130, Korçától 40 kilométerre. Mindkét várossal rendszeres minibuszjárat köti össze. A város egyúttal a Tirana–Elbasan–Pogradec vasútvonal végpontja is. 2005-ben még napi két személyvonatot indítottak Tiranából, amelyek közel hétórás menetidővel juttatták el utasaikat az Ohridi-tó partjára, de 2018-ban a személyvonatok már csak a 60 kilométerre fekvő Librazhdig közlekednek. Pogradec közelében két nagyobb határátkelőhelyen is át lehet lépni Macedóniába: a várostól keletre, a mindössze 6-7 kilométerre lévő tushemishti határátkelőn a Szent Naum-kolostor(wd) és Ohrid, míg az Ohridi-tó nyugati partján lévő Qafë-Thanán keresztül Sztruga városa közelíthető meg. Rendszertelenül ugyan, de az Ohridi-tavon keresztül hajójáratok is összekötik Pogradecet a macedón oldalon fekvő Ohrid városával.
A Pogradec név szláv eredetű, és a feltevések szerint a települést a 12. században elfoglaló bolgárokhoz kötődik. Jelentése ’vár alatti hely’, amely annak tudható be, hogy a 12. században a tóparti síkon fekvő település melletti magaslaton még állt a bizánciak 10. századi vára. Evlija Cselebi 1670-ben Pogradas alakban jegyezte fel a település nevét.
Az Ohridi-tó környékét már az őskorban is lakta az ember. Egy Pogradec közeli magaslaton a vaskor korai szakaszában, az i. e. 10. században kialakult település nyomait, kőépületek alapjait és mázas feketeedényeket tártak fel. A vaskor későbbi szakaszában a mai Pogradec tágabb környéke az illírek enkhele törzsének szállásterületéhez tartozott. Az általuk alapított Enkhelanai városát egyes források Pogradeccel azonosítják. A mai város északnyugati szélén magasodó Vár-hegy (Maja e Kalasë) települését az i. e. 5. századot követően erődítették, amely az i. e. 3–2. században fénykorát élő agglomerációs központtá fejlődött. Bár a római hódítást követően jelentősége lehanyatlott, szórványosan az ókor végéig lakott volt, és feltehetőleg a 7–8. századok fordulóján néptelenedett el.
Az egykori erődített város alatt, a parti síkon a középkor első évszázadaiban egy újabb település alakult ki, a mai Pogradec elődje, amely a 7–9. századokra a komani kultúrához(wd) kötődő arber népesség egyik jelentős központja lett. Az ásatásokról előkerült fibulatípusok és vonaldíszes mázas kerámiák a közeli Symiza és Rrëmbec feltárásaiból is ismertek. A Bizánci Birodalom fennhatósága alatt álló település ókori várát a 10. században, feltehetőleg I. Ióannész császár uralkodása alatt (969–976) újjáépítették. Az új vár kifejezetten hadászati céllal épült, a civil lakosság a vár alatti településen élte tovább életét. A terjeszkedő második Bolgár Birodalom(wd) a 12. században foglalta el a települést, és vélhetően ehhez az eseményhez köthető a vár pusztulása is.
Az elkövetkező évszázadokból csak szórványos adatok állnak rendelkezésre Pogradec történetéről. 1445 októberében Kasztrióta György albán fejedelem a nyugatra fekvő Mokra-vidéken verte vissza az oszmánok egyik támadását. Már a török hódoltság időszakában, 1670-ben számolt be a településről a török utazó, Evlija Cselebi. Pogradec a 18. századra jelentős mezőgazdasági és regionális adminisztratív központtá lett, amit nagyban elősegített földrajzi elhelyezkedése: a halászatnak kedvező tó és a termékeny tóparti síkság haszonvételei mellett fontos állomása volt az Ilbaszan (Elbasan) és Görice (Korça) közötti útnak, továbbá Sztrugával is jó összeköttetése volt. Pogradec a 19. századra magába olvasztotta a közeli, szintén regionális hatáskörű települést, Starovát is.
Az 1877–1878-as orosz–török háborút lezáró San Stefanó-i béke más kelet-albániai területekkel együtt Bulgáriának ítélte Pogradec környékét, de ez a területi változás a berlini kongresszus döntése értelmében végül nem lépett életbe. A 19. század végére a közeli, pezsgő kulturális életű Korça hatására az oktatásügy és a kulturális élet Pogradecben is fellendült. 1887 után Thomas Brunetti nyitott itt lazarista(wd) missziós házat, az 1890-es években ortodox iskola nyílt a településen, a századfordulón pedig az Albánia-szerte mindössze hat színjátszó csoport egyike Pogradecben működött.
Az 1912-ben függetlenné vált Albánia területén az első világháborúban több nemzet hadserege vonult át vagy állomásozott hosszabb-rövidebb ideig, súlyos károkat okozva a település épületeiben és infrastruktúrájában. Pogradec már a háború kirobbanása előtt, 1914 nyarán a Vilmos fejedelem ellen fellázadt közép-albániai felkelők kezére került. 1915. június 12-én a Szerb Királyság hadserege rohanta le az országot, és még aznap elfoglalták Pogradecet, ahonnan további közép-albániai területekre vonultak be. A következő év elején, 1916 januárjában az Osztrák–Magyar Monarchia csapatai foglalták el Észak-Albániát, és júniusig az Elbasan–Pogradec-vonalig nyomultak előre, noha Pogradec térségében ekkor már velük szövetséges bolgár erők is állomásoztak. A háború utolsó két évére Pogradec vidéke a Monarchia és a velük szemben álló francia és olasz csapatok ütközőzónája lett. 1917. szeptember 9-én a franciák kiszorították a Monarchia csapatait Pogradecből, aminek során a Korçai Autonóm Köztársaság(wd) megszervezésében is élen járó Themistokli Gërmenji is kitüntette magát. Ezt követően a háború 1918. novemberi lezárulásáig a franciák maradtak Pogradec urai.
1922-ben az albán ortodox egyházon belül a Korçai püspökség négy területének egyik lett a pogradeci. 1924 tavaszán, a júniusi forradalomhoz vezető események során Zogu-ellenes tüntetésekre került sor Pogradecben is.
1939 nagypéntekén, a második világháború albániai nyitányaként a fasiszta Olaszország lerohanta Albániát, és az ország uralkodója, I. Zogu elhagyta az országot. A menekülés útvonala Pogradecen keresztül vezetett, Zogu innen lépett kapcsolatba Joánisz Metaxász(wd) görög miniszterelnökkel, és kért tőle politikai menedékjogot. Ezt követően olasz csapatok szállták meg Pogradecet is. 1940. október 28-án megnyílt a világháború olasz–görög frontja, és Pogradec e küzdelem egyik hadszínterévé, felvonulási területévé vált. A Görögországot lerohanó olasz csapatokat csakhamar visszaszorították Albánia területére, és 1940 november közepén a görög alakulatok már az elbasan–pogradeci utat fenyegették. Ekkor azonban némileg lelassult előrenyomulásuk, és csak azt követően gyorsult fel, hogy november 23-ától a Brit Királyi Légierő gépei bombázni kezdték az olaszok pogradeci hídfőállásait. A görögök ezt követően gyorsan északra szorították a Korçánál harcoló olasz csapatokat, és másnap, november 24-én már Pogradec határánál jártak. Az olasz katonák nagy részét 25-én evakuálták a városból, de a várost védő utolsó olasz alakulatokat a görögök csak november 30-ára számolták fel, egyúttal jelentős mennyiségű fegyvert is zsákmányoltak tőlük. Elszigetelt fegyveres összecsapásokra még december 1-jén is sor került, de végül a görögök helyreállították a rendet. A város épületeinek jelentős része eddigre elpusztult, egyrészt a távozó olaszok gondoskodtak az infrastruktúra megsemmisítéséről, másrészt a bombázások és fegyveres összecsapások is számottevő károkat okoztak. Emellett a város gyakorlatilag elnéptelenedett: a lakosok nagy része már az összecsapások kitörésekor a környékbeli falvakban húzta meg magát, az olasz hadsereg pedig magával hurcolta a Pogradecben maradt városvezetőket, hogy így vegyék elejét katonai titkok kiszivárgásának. Az olasz ellentámadások 1941 tavaszán megsokasodtak, így például 1941. április 4-én bombázóik megsemmisítettek egy nagyobb, a korça–pogradeci úton menetelő görög alakulatot. Görögország 1941. április 6-ai német megszállásával a görög alakulatok elhagyták Albánia területét, és Pogradec ismét olasz kézre került.
Az olasz fennhatóság megszilárdulni látszott, de 1943 közepétől megsokasodtak a kommunista partizánok olasz megszállók elleni rajtaütései. Az 1943 júliusában a város határában kibontakozó összecsapás következtében hat partizán esett el. 1943. szeptember elején az első partizánbrigád küzdött Pogradec felszabadításáért, de Olaszország szeptember 8-ai kapitulációját követően Tirana körzetében folytatták a fegyveres ellenállást. Az olaszok helyét a náci Németország alakulatai vették át az országban, de 1944 júniusára Pogradec a kommunisták kezére került. Bár a továbbiakban a meg-megélénkülő német ellencsapások következtében június 20-án a kommunisták ismét kiürítették a várost, 1944 őszére dél-Albánia nagy részével együtt a város feletti ellenőrzésük megszilárdult.
Az Albániát a második világháború elején megszálló olasz hatóságok már 1939 októberében feltárták a Pogradec közeli hematitlelőhelyeket. Az eredmények kecsegtetőek voltak, becsléseik szerint a 20 millió tonnára rúgó hematitkészlet vasérctartalma 60%-os lehetett, ezért el is készítették a nyersanyag kitermelésére és az acélművek telepítésére vonatkozó terveiket. A háborús idők azonban nem kedveztek az elgondolásnak, így a háború lezárultával a kommunista hatóságok indították el Pogradecet a nehézipari fejlesztés útján. A vas-, nikkel-, króm- és ólomérclelő helyekben egyaránt gazdag környéken sorra nyíltak a bányák, különösen a közeli Gur i Kuqnál megnyitott vasnikkelbánya bizonyult országos szinten is termelékenynek. Az ötödik ötéves tervidőszakban, 1971–1975 között a Gur i Kuq-i bánya mellett dúsítóüzemet is létesítettek, ahonnan évente 500 ezer tonna érc került ki. Az egyedüli problémát a régió viszonylagos elszigeteltsége jelentette, ezért 15 ezer ifjúkommunista bevonásával a hetedik ötéves tervidőszakban (1981–1985) megépítették az Elbasan–Librazhd–Pogradec vasútvonalat. Ennek a mára csak teherszállításra használt vonalnak a végpontja valójában nem Pogradec városa, hanem a városközponttól 4 kilométerre lévő Gur i Kuq-i ipari létesítmények voltak.
Az ipari fejlesztések mellett a 20. század második felében Pogradec, az Ohridi-tó partja az ország kevés üdülőkörzetének egyik legnépszerűbbikévé vált. A város állami szállodája – a korçai és sarandai hotelek mellett a modern albán építőipar egyik büszkesége – mellett üzemi és pártüdülők épültek, emellett Pogradecben állt a nagy hatalmú pártfőtitkár, Enver Hoxha nyaralója is, aki nyarait szívesen töltötte az Ohridi-tó partján. Ez a körülmény is közrejátszhatott abban, hogy a jugoszláv határ közelében fekvő Pogradec védelmére a szokásosnál is nagyobb hangsúlyt fektettek: határőrizeti célból az albán haditengerészet három tengeralattjáróját telepítették az Ohridi-tóba.
Mindezeknek köszönhetően az 1944-ben 5 ezer lakosú Pogradec népességszáma az 1980-as évek közepére 15 ezresre dagadt. Az 1991-es rendszerváltást követően fejlődése rövid időre megakadt. Az ipari termelés visszaesett, megjelent az albán társadalomban a munkanélküliség, 1992 februárjában Pogradecben zavargások törtek ki, a lakosság feltörte és kifosztotta az állami raktárakat és az üzleteket. Az 1997-es piramisjáték-válságot(wd) követő zavargások során Pogradec is felbolydult, és a helyiek egyebek mellett kifosztották az Albturist szállodát. Mindeközben azonban erőfeszítéseket is tettek Pogradec turisztikai potenciáljának növelésére. 1992 és 1995 között a PHARE(wd) segélyprogram keretében felújították a Pogradec és az albán–görög határon fekvő Kapshtica(wd) közötti utat. 1997 decemberében albán–görög kormányközi egyezség született a vasútvonal Görögországba való meghosszabbításáról is, erre azonban végül nem került sor. Megoldották a súlyos környezetvédelmi és vízminőségi problémát jelentő szennyvízkezelés problémáját. A 2000-es évekre helyreállt a társadalmi béke, és Pogradec turisztikai fejlődése megindulhatott, a várostól keletre fekvő Drilonban egymás után nyitottak meg az újabb szálláshelyek és éttermek. 2005-re a város lakossága elérte a 30 ezret.
Pogradec fő nevezetessége és vonzereje az Ohridi-tó – vagy ahogy az albánok hívják, a Pogradeci-tó –, amely egy tektonikus árkos süllyedékben létrejött óriási, 358 km²-es karszttó. Legnagyobb mélysége megközelíti a 300 métert, a hatalmas víztömeg hőmérséklete így nyáron sem magasabb 20-21 °C-nál. Partját a macedón és az albán oldalon egyaránt üdülőhelyek és strandok tagolják. A pogradeci oldalon a tópart homokos, emellett a Preszpa-tó vizét az Ohridi-tóba vezető búvópatakok felbukkanásainál, a várostól keletre elterülő Drilon vagy Drilon park (Parku i Drilonit) nevű részen fás ligetek, nádasok és egyéb változatos növénytársulások kísérik a tópartot. Ugyanitt terül el az üdülőövezet, ahol több szálláshely és étterem várja a Pogradecbe üdülni érkezőket. A város gasztronómiájának ínyencfalatai a csak az Ohridi-tóban élő endemikus lazacfajokból, a Salmo letnicából(wd) (albán koran) és a Salmo ohridanusból(wd) (albán belushkë) készült fogások. Miután a koran a veszélyeztetett halfajok közé tartozik, ajánlott a parton található, saját lazacfarmmal rendelkező éttermek egyikében megkóstolni. Pogradec térsége, a tóparti síkság mezőgazdasági vidék, a várostól délre kiterjedt szőlőterületek láthatóak; ennek köszönhetően Pogradec nevezetes vörösboráról, valamint enyhén muskotályos illatú rakijáról.
A város nyugati határában emelkedő Vár-hegyen (Maja e Kalasë) láthatóak az ókori alapokra épült középkori pogradeci vár romjai. 2011 óta szerepel az UNESCO világörökségi javaslati listáján mint a már meglévő Ohrid-régió elnevezésű kulturális-természeti helyszín kiterjesztése. A Pogradeci Múzeum (Muzeu i Pogradecit) kisebb helytörténeti és néprajzi tárlattal várja a látogatókat. A város szépművészeti galériája (Galeria e Arteve Pogradec) főként Vangjush Mio(wd) pogradeci tájképeit mutatja be. Az ateista pártállam megszűnését, a rendszerváltást követően újra megnyitotta kapuit az óvárosban álló, régi Szűz Mária-templom (Kisha e Shën Marisë), de az 1990-es évek közepe óta új ortodox temploma is van a városnak. A 2015 óta városképi védelem alatt álló központi Burime negyedben (Lagja Burimeve), a Çeta e Mokrës utca környékén néhány hagyományos, emeletes lakóépület műemléki védelmet élvez, így az Icka-ház (é. sz. 40° 54′ 11″, k. h. 20° 39′ 05″40.903138888889, 20.651333333333), a Kuçuku-ház (é. sz. 40° 54′ 12″, k. h. 20° 39′ 06″40.903305555556, 20.651611111111), a Puçe-ház (é. sz. 40° 54′ 11″, k. h. 20° 39′ 01″40.903055555556, 20.650305555556), a Guxho-ház (é. sz. 40° 54′ 12″, k. h. 20° 39′ 05″40.903305555556, 20.651444444444) és a Qipro-ház (é. sz. 40° 54′ 12″, k. h. 20° 39′ 04″40.903361111111, 20.650972222222).
Pogradec leghíresebb szülötte Lasgush Poradeci(wd) (1899–1987), a 20. század egyik legnagyobb albán költője, aki több versében megörökítette az Ohridi-tó vidékét, és élete utolsó nyarait is szülővárosában töltötte. A Mitrush Kuteli utcában álló lakóháza 1988 óta műemléki védelmet élvez (é. sz. 40° 54′ 13″, k. h. 20° 39′ 06″40.903611111111, 20.651666666667). Szobra a tóparti sétányon áll.
Abdurrahim Buza(wd) (1905–1986) festő, bár nem innen származott, sok időt töltött a városban, és életművének jelentős darabjai között számos pogradeci tájképet tartanak számon.
Mitrush Kuteli(wd) (1907–1967) hosszú ideig Romániában alkotó albán író, Pogradec szülötte, novelláiban szívesen örökítette meg szülőhelye mindennapjait. Szobra a tóparti sétányon áll, szemben Poradeciével.
↑ Austin 2012: Robert C. Austin: Founding a Balkan state: Albania’s experiment with democracy, 1920–1925. Toronto: University of Toronto. 2012. ISBN 9781442644359  
↑ Cabanes 1988: Pierre Cabanes: Les illyriens de Bardulis à Genthios (IVe–IIe siècles avant J.-C.). Paris: SEDES. 1988. = Regard sur l’histoire,  65. ISBN 2718138416  
↑ Ceka 2013: Neritan Ceka: The Illyrians to the Albanians. Tirana: Migjeni. 2013. ISBN 9789928407467  
↑ Csaplár 2010: Csaplár-Degovics Krisztián: Az albán nemzettéválás kezdetei (1878–1913): A Rilindja és az államalapítás korszaka. Budapest: ELTE BTK Történelemtudományok Doktori Iskola. 2010. ISBN 978-963-284-176-2  
↑ Dedet 2015: Joséphine Dedet: Géraldine: Egy magyar nő Albánia trónján. Ford. Rácz Judit. Budapest: Európa. 2015. ISBN 9789634052029  
↑ Dienes 2005: Dienes Tibor: Albánia: Útikönyv. Budapest: Hibernia. [2005]. = Varázslatos Tájak,  ISBN 9638646713  
↑ Elsie 2010: Robert Elsie: Historical dictionary of Albania. 2nd ed. Lanham: Scarecrow Press. 2010. = European Historical Dictionaries,  75. ISBN 9780810861886  
↑ Elsie 2013: Robert Elsie: A biographical dictionary of Albanian history. London; New York: Tauris. 2013. ISBN 978-1-78076-431-3  
↑ Fevziu 2016: Blendi Fevziu: Enver Hoxha: The iron fist of Albania. Ed. and intr. by Robert Elsie; transl. by Majlinda Nishku. London;  New York: I.B. Tauris. 2016. ISBN 9781784534851  
↑ Gloyer 2012: Gillian Gloyer: Albania: The Bradt Travel Guide. Chalfont St Peter: Bradt Travel Guides. 2012. ISBN 9781841623870  
↑ Jacques 2009: Edwin E Jacques: The Albanians: An ethnic history from prehistoric times to the present. Jefferson: McFarland. 2009. ISBN 9780786442386  
↑ Korkuti 2013: Muzafer Korkuti: Albania: Archaeological studies on the prehistory of Albania. Tirana: Academy of Sciences of Albania. 2013. ISBN 9789995610517  ↑ Métais 2006: Serge Métais: Histoire des albanais: Des illyriens à l’indépendance du Kosovo. Paris: Fayard. 2006. ISBN 2213628947  
↑ Nagel 1989: Albánia. [Pécs]: Baranya Megyei Könyvtár. 1989. = Nagel Útienciklopédiák,  ISBN 9637272194  
↑ Pasha 2006: Myslim Pasha: Gjeografia ushtarake. Tiranë: Instituti Gjeografik Ushtarak i Shqipërisë. 2006.  
↑ Pearson 2004: Owen Pearson: Albania and King Zog: Independence, republic and monarchy 1908–1939. London; New York: Centre for Albanian Studies. 2004. = Albania In the Twentieth Century,  1. ISBN 1845110137  
↑ Pearson 2005: Owen Pearson: Albania in occupation and war: From fascism to communism. London; New York: Centre for Albanian Studies. 2005. = Albania In the Twentieth Century,  2. ISBN 1845110145  
↑ Pollo & Puto 1981: Stefanaq Pollo – Arben Puto: The history of Albania from its origins to the present day. Ass. by Kristo Frasheri, Skënder Anamali; transl. by Carol Wiseman, Ginni Hole. London: Routledge & Kegan. 1981. ISBN 071000365X  
↑ Réti 1991: Réti György: Albánia. Budapest: Panoráma. 1991. = Panoráma Külföldi Útikönyvek,  ISBN 9632433890  
↑ Réti 2000: Réti György: Albánia sorsfordulói. Budapest: Aula. 2000. = XX. Század,  ISBN 9639215740  
↑ Schütz 2002: Schütz István: Fehér foltok a Balkánon: Bevezetés az albanológiába és a balkanisztikába. Budapest: Balassi. 2002. ISBN 9635064721  ↑ Zavalani 2015: Tajar Zavalani: History of Albania. Ed. by Robert Elsie, Bejtullah Destani. London: Centre for Albanian Studies. 2015. = Albanian Studies,  ISBN 9781507595671
A franciaországi Poitiers mellett az európai történelem két sorsfordító ütközete zajlott le:
Poitiers-i csata (732) 732-ben Martell Károly frank majordomus itt állította meg a muszlim arabok nyugat-európai előretörését
Poitiers-i csata (1356): 1356-ban az angolok itt mészárolták le a francia lovagsereg színe-javát, és ejtették fogságba II. János francia királyt a százéves háború folyamán
A Pokémon Diamond (ポケットモンスター ダイヤモンド; Hepburn: Poketto Monszutá Daijamondo, ’Pocket Monsters Diamond’) és Pokémon Pearl (ポケットモンスター パール; Hepburn: Poketto Monszutá Páru, ’Pocket Monsters Pearl’) verziók a Game Freak által fejlesztett Pokémon videojáték-sorozat úgynevezett negyedik generációjának játékai. A Nintendo adta ki Nintendo DS konzolra. Japánban 2006. szeptember 28-án jelent meg, később, 2007-ben pedig Észak-Amerikában, Ausztráliában és Európában is elérhetővé vált.
Az előző Pokémon játékokhoz hasonlóan a Diamond és a Pearl verziók is egy ifjú Pokémon-edző kalandjait mesélik el. Az edző mérkőzéseket vív pokémonjaival, miközben azok egyre erősebbekké válnak. A mérkőzések mellett azonban egy bűnszervezet terveit is meg kell a játékosnak hiúsítania. A játékok sok új funkciót vezetnek be: az Interneten is lehet játszani a Nintendo Wi-Fi kapcsolat segítségével, és megújult a csatarendszer is a speciális és fizikai kategóriák átrendezésével, azonban mindemellett a régi funkciók is megmaradtak, például a Pokémon versenyek is. A játékok nem függenek egymástól, de nagyjából ugyanaz a történetük, és, bár a kettőt külön is végig lehet játszani, szükséges pokémonokat cserélni a kettő között ahhoz, hogy a játékos teljesítse a játék Pokédexét.
A játékok általában pozitív fogadtatásban részesültek. A legtöbb kritikus örömmel fogadta a Wi-Fi funkciókat, és úgy érezték, hogy a játékmenet, bár sokat nem változott az előző játékok óta, még mindig magával ragadó. Azonban megosztotta őket a játék grafikája, és a hangokat túl egyszerűnek tartották. A játékok nagyobb sikernek örvendtek, mint a Game Boy Advance konzolon megjelent elődjeik: 17,67 millió példány fogyott el belőlük világszerte, ami 1 millióval több, mint amennyi a Pokémon Ruby és Sapphire-ből és 5 millióval több, mint amennyi a Pokémon FireRed és LeafGreenből kelt el.
A Pokémon Diamond és Pearl verziók szerepjátékok, kalandjáték elemekkel. A játék alapjai nagyrészt megegyeznek az elődeikével. Mint minden Pokémon hordozható konzolos játék, ez a két verzió is harmadik személyes és felülnézetes. Három alapvető képernyőből áll: a térképnézet, ahol a játékos a főszereplőt navigálja; a csataképernyő; és a menü, ahol a játékos rendezgetheti csapatát, a tárgyait, és testreszabhatja a játék beállításait. A játékos a játékot egy Pokémonnal kezdi, később a többit pokélabda (Poké Ball) segítségével fogja el. A játékos arra használja pokémonjait, hogy más pokémonokkal küzdjön. Amikor a játékos összefut egy vad pokémonnal, vagy kihívja egy edző mérkőzésre, a képernyő kör alapú csatanézetbe vált, ahol a pokémonok egymással küzdenek. Harc közben a játékos harcra utasíthatja pokémonját, tárgyat használhat rajta, lecserélheti az aktív pokémonját, vagy elszaladhat (ez utóbbit nem teheti meg edző elleni mérkőzésben). Minden pokémon rendelkezik találati ponttal (angolul Hit Point; röviden HP); ha a pokémon találati pontja nullára csökken, a pokémon elájul és nem tudja folytatni a mérkőzést, hacsak magához nem térítik egy pokémon lépésével vagy tárgy segítségével. Ha a játékos pokémonja legyőzi az ellenfélét (eléri, hogy elájuljon), hasznos tapasztalatot szerez (tapasztalati pontok formájában). Ha ezekből a tapasztalati pontokból elegendő mennyiségű gyűlik össze, szintet léphet; a legtöbb pokémon új fajjá válik, ha egy bizonyos szintre lép.
A harcok mellett a pokémonok elfogása a „Pokémon” videojátékok legfontosabb része. A játékos a pokélabdával fogja el a vad pokémonokat, viszont a rivális edzők pokémonjait nem lehet elkapni. Egy sikeres pokémon-fogás után az egyed a játékos aktív csapatának tagja lesz, vagy egy számítógépes tárolórendszerre kerül, ha már hat pokémon van a játékos csapatában. A pokémonok elfogásának esélyét a vad pokémon találati pontjának mennyisége és a pokélabda minősége határozza meg; minél alacsonyabb az ellenfél találati pontja és minél jobb minőségű a pokélabda, annál nagyobb az esélye a sikeres pokémon-fogásnak. Ha a vad pokémon méreg, dermesztés, fagyasztás, égetés vagy altatás hatása alatt áll, akkor is növekszik az elkapás esélye.
Mint a Pokémon játékok összes eddigi generációja, a Diamond és Pearl verziók is bemutattak új pokémon-fajokat. A Ruby és Sapphire verziókkal ellentétben, amik kihagytak néhány korábbi pokémont, a Diamond-ban és Pearl-ben mind a 493 pokémon megszerezhető, habár az utolsó háromhoz csak promóció részeként lehet hozzájutni, vagy ha a játékos cserél a Pokémon Platinum verzióval. A Diamond és Pearl verziók újra tartalmazzák a Pokémon Gold és Silver verziókban bemutatott funkciót: látszik a játékban a valóságban éppen aktuális napszak, ha a beépített óra ennek megfelelően van beállítva a Nintendo DS-en. Ezen kívül a hét napjait is mutatja a két játék. Az időtől függően változnak a fényviszonyok, a szereplők tartózkodási helye, és bizonyos pokémonok csak bizonyos napszakban foghatók el. Míg a Gold és Silver verziókban csak három napszak volt, a Diamond és Pearl verziókban öt: reggel (morning), nappal (day), délután (afternoon), este (evening) és éjjel (night).A Diamond és Pearl verziók a harc alapjait is megváltoztatták. Az előző generációkban a pokémonok lépései a pokémonok típusa alapján voltak „fizikaiak” (physical), vagy „különlegesek” (special); például a tűz-típus lépései különlegesek, a föld-típuséi fizikaiak voltak. Azonban a Diamond és Pearl verziókban a lépések három csoportba tartozhatnak. Azok a támadások, amik fizikai kapcsolatba lépnek (egyszóval érintkeznek) az ellenféllel, „fizikai” támadások, míg azok, amik használata során a támadó nem ér hozzá az ellenfélhez, „különleges” támadások. Azok a lépések, amik közvetlenül nem tesznek kárt az ellenfélben, „állapot” (status) csoportba sorolandók.A játékok néhány újítása a Nintendo DS új funkcióira épül. A Pokétch, egy karóraszerű szerkezet, a DS érintőképernyőjét használja ki, és olyan alkalmazások (Pokétch apps) használatát teszi lehetővé, mint például digitális és analóg óra, számológép, térkép, számláló, és jegyzettömb. Ezeket az alkalmazásokat a játék teljesítése során lehet megszerezni. Sinnoh felszíne alatt egy föld alatti alagúthálózat húzódik (The Sinnoh Underground). Ezt a föld alatti hálózatot Wi-fi többjátékos játékra lehet használni. A föld alatti területen a játékos titkos bázist (secret base) hozhat létre, és ki is dekorálhatja azt (ez a funkció először a Pokémon Ruby és Sapphire verzióiban szerepelt). Emellett minijátékok játszására is van lehetőség a föld alatti hálózatban, például kövületeket is ki lehet ásni. A Diamond és Pearl verziók a Nintendo Wi-Fi Kapcsolatot is támogatják, ezáltal lehetőséget biztosítva a játékosoknak arra, hogy mikrofonnal beszélgessenek (voice chat), online cseréljenek és egymással mérkőzzenek. Az Internet segítségével történő pokémon-cserét a Global Trade Station teszi lehetővé, melynek segítségével a világ bármely pontján élő játékosokkal lehet cserélni. A játékosok bármelyik olyan pokémonra rákereshetnek, amelyet már láttak a játékban és felajánlhatják érte sajátjukat. Ha egy másik játékos a keresett pokémont ajánlotta fel, és a felajánlott pokémont keresi, a csere automatikusan végbemegy. A cserének nem kell azonnal végbemennie; a játékos otthagyhatja a pokémonját, hogy a többi játékos rákereshessen. Ha a játékos kikapcsolja a játékot, a pokémonja ugyanúgy a GTS-ben vár a cserére. Rendszeresen kell azonban ellenőrizni a csere állapotát a Global Trade Stationben, mert különben egy idő után eltűnik a pokémon. Ezt a csere visszamondásával meg lehet akadályozni. Bizonyos pokémonok, amiket különböző nyelvű verziók között cserélnek el az interneten keresztül, olyan nyelvű leírással is rendelkeznek a Pokédexben, ahonnan származnak.A Diamond és Pearl verziók Pokémon versenyei (Pokémon Contests) (olyan események, amelyeken a résztvevők pokémonjai egy show-ban versenyeznek, hogy szalagokat nyerjenek) három fordulóból állnak, kettővel többől, mint a Game Boy Advance játékok versenyei. Az első fordulóban, a Vizuális versenyben (Visual Competition) a játékosok a Nintendo DS érintőképernyőjének segítségével kiegészítőket helyeznek a pokémonjaikra, hogy egy bizonyos tulajdonságukat kihangsúlyozzák (például azt, hogy mennyire vagányak (Cool) vagy aranyosak (Cute)), és ezzel pontokat szerezzenek. A Táncversenyen (Dance Competition) a játékosnak gombokat kell megérintenie az érintőképernyőn a zene ritmusára. Az utolsó fordulóban, a Mutatvány versenyben (Acting Competition), amely nagyon hasonló a Game Boy Advance játékok Pokémon versenyeihez, a pokémonoknak a támadásaikat kell használniuk, hogy lenyűgözzék a zsűrit és a közönséget. A harmadik generációs játékokban található Pokéblockokhoz hasonló a Poffin, amely különleges bogyókból készíthető. Megnöveli a pokémonok egy adott tulajdonságát, és ezzel a versenyekben elért teljesítményét is javítja.
Amellett, hogy a Diamond és Pearl játékok kompatíbilisek egymással, kapcsolatot létesíthetnek a Game Boy Advance konzolra készített Pokémon játékokkal, a Pokémon Rangerrel és a Pokémon Battle Revolutionnel is.
Miután a játékos megkapta Nemzeti Pokédexét (National Pokédex) a Diamond és Pearl verziókban, a játékos a Game Boy Advance Pokémon játékokból a Diamond és Pearl játékokba küldheti pokémonjait. Ehhez a Game Boy Advance cartridge-et a Nintendo DS Game Boy Advance cartridge nyílásába kell behelyezni, a Diamond vagy a Pearl játékot pedig a készülék DS nyílásába kell belerakni. Miután hat pokémont feltöltött a játékos a cartridge-ről, a pokémonok a Pal Park nevű parkba vándorolnak, ahol a játékosnak el kell kapnia őket. A pokémon-feltöltésekre huszonnégy óránként egyszer kerülhet sor cartridge-enként, és akkor is pontosan hat pokémont kell feltölteni. A játékosnak mind a hat feltöltött pokémont el kell kapnia, mielőtt újabb felküldésre kerülne sor. Azokat a pokémonokat, amiket ily módon küldtek a Diamond és Pearl játékokba, nem lehet visszaküldeni a Game Boy Advance cartridge-be.
Egy másik módja a kommunikációnak az úgynevezett dongle (hardverzár, hardverkulcs) vagy más néven dual slot mode (kettős nyílás módszer). A dongle módszer során a játékos úgy játszik a Diamond vagy a Pearl verzióval, hogy közben a Game Boy Advance nyílásban egy Game Boy Advance-re gyártott Pokémon-játék van bedugva. Ilyenkor a bedugott játéktól függően különleges pokémonok válnak elérhetővé.
Sem a Pal Park, sem a dual slot mode nem működik Nintendo DSivel, mert ennek a készüléknek nincs Game Boy Advance cartridge nyílása.Miután a játékos teljesített egy különleges küldetést a Pokémon Ranger: Shadows of Almiaban, lehetősége nyílik egy Manaphy-tojást vagy egy Riolu-t cserélnie a Rangerből a Diamond vagy a Pearl verzióba.Végül a játékosnak lehetősége van pokémonokat vezeték nélkül felmásolni a Wii konzolra készített Pokémon Battle Revolution-be és a My Pokémon Ranch-be.
A Diamond and Pearl verziók történetének helyszíne a képzeletbeli Sinnoh régió, ami megdöbbentően hasonlít a japán Hokkaidó szigetre. Sinnoh nem szomszédos a Pokémon-világ egyik másik régiójával sem, és hatalmas, hófödte hegységek jellemzik dombozatát (Mt. Coronet, egy hegységrendszer része kettészeli Sinnoh-t). Az összes eddigi régióval szemben Sinnoh-nak „északi” hangulata van: ez az egyetlen vidék, ahol hófödte utak vannak. Sinnoh-nak a vízhálózata is sajátos; három nagy tava van (Verity, Acuity, és Valor), s ezek egy háromszöget alkotnak. Azonban szemben a Hoenn régióval, aminek nagy része vízi útból állt, Sinnoh-nak csupán 30 százalékát teszik ki a víz alatt lévő területek. Sinnoh felszíne alatt húzódik a sinnoh-i föld alatti hálózat (Sinnoh Underground), ami barlangok és alagutak hatalmas hálózatrendszere.
A játékok egy kezdő pokémon-edző kalandjait mesélik el, akinek az a legfőbb célja, hogy a pokémonok gyűjtése és edzése révén Pokémon Liga Bajnok (Pokémon League Champion) legyen. Mint a sorozat legtöbb játékában, a Diamond és Pearl változatokban is nyolc edzőterem (Pokémon Gym) található. Ezeket edzőterem-vezetők (Gym Leaders) vezetik, akik egy bizonyos pokémon típusra szakosodott professzionális edzők. Egy edzőterem-vezető legyőzéséért jelvény (Gym Badge) jár. A jelvények az edző tehetségét bizonyítják, és elengedhetetlenek ahhoz, hogy a játékos tovább menjen a történetben. Mint a Ruby és Sapphire verziókban, itt is meg kell állítania a főhősnak egy bűnszervezet gonosz ténykedéseit. A Diamond és Pearl játékokban az úgynevezett Team Galactic nevű szervezet terveit kell meghiúsítani, és meg kell akadályozni, hogy a régiót utópiává változtassák a pokémonok segítségével.
A Diamond és a Pearl, mint mindegyik Pokémon RPG, a játékos szülővárosában kezdi a történet elmbeszélését. Miután a főhős végignéz egy különleges színű Gyarados kereséséről szóló, a Johto régió Harag taváról (Lake of Rage) jelentkező tévériportot, legjobb barátjával elindul a közeli tóhoz hasonló pokémont keresni. A tónál meglátják Rowan professzort, egy, a pokémonok átalakulását vizsgáló tudóst, és asszisztensét, a nem választott játszható szereplőt: ha a játékos a fiú szereplőt választja, az asszisztens Dawn, ha lány szereplőként kíván játszani, az asszisztens Lucas. Egy rövid beszélgetés után a professzor és segédje elhagyja a tavat, egy aktatáskát azonban ott felejtenek. A főhős és barátja megvizsgálná a táskát, azonban Starlyk támadnak rájuk. Ezután a főhős kinyitja az aktatáskát, ami három Pokélabdát rejt; a játékosnak ezek közül kell egyet kiválasztania. Chimchar, Turtwig és Piplup rejlik a Pokélabdákban, és a játékosnak ezen pokémonok valamelyikével kell elüldöznie a Starlykat. Miután legyőzte a főhős Starlyt, Dawn vagy Lucas visszatér, és visszaviszi a táskát Rowan professzornak. A professzor észreveszi, hogy erős kötődés alakult ki az ifjú főhős és pokémonja között, ezért arra kéri őt, induljon a pokémonnal felfedezőútra, és töltsön ki egy Pokédexet.
A játékos hamar találkozik a főgonosszal, a Team Galactic nevű szervezettel: meg kell mentenie Rowan professzort a szervezet bűnözőitől, azonban akkor még nem ismert a banda szándéka. A főhős a Teammel kétszer is összefut (egyszer elfoglalnak egy szélerőművet, egyszer pedig bázist építenek Eterna Cityben) mielőtt elfoglalnák Sinnoh három tavát tervük részeként. A tóra a legendás Uxie, Azelf, és Mesprit elfogása miatt van szükségük. Nem sokkal a hetedik edzőterem-jelvény megszerzése után a Team Galactic sikerrel jár, és elfogja a három említett tavi pokémont, és a főhadiszállásukra szállítja őket, ahol tudósaik kivonják a pokémonok kristályát, ami a Vörös lánc (Red Chain) alapanyagául szolgál. A Lánccal uralni lehet a legendás Dialgát (a Diamond verzióban) vagy Palkiát (a Pearl verzióban). Miután kiszabadítja a triót, a játékosnak meg kell másznia a Mount Coronetet, ahol a Team Galactic vezetője, Cyrus felébreszti Dialgát vagy Palkiát. A legendás pokémon ereje elkezdi elpusztítani Sinnoh-t, ami a Mount Coronethez vonzza Uxie-t, Azelfet és Mespritet. Céljuk megvédeni a régiót, de Sinnoh megmentéséhez a főhősnek meg kell küzdenie Dialgával (vagy Palkiával). Miután a játékos legyőzte, vagy elfogta a legendás pokémont, Sinnoh rendje helyreáll.
A Nintendo 2004 utolsó negyedében, a Pokémon Dash és a Nintendo DS megjelenését követően egy sajtótájékoztatón jelentette be, hogy fejlesztés alatt áll egy Pokémon Diamond és egy Pokémon Pearl című játék. A Game Freaknél dolgozó Maszuda Dzsunicsi fejlesztette a játékokat, és azt állította róluk, hogy „a játszás számtalan új formáját lehetővé tévő, új típusú játékok”. Arra szánta el magát, hogy létrehozza a „tökéletes [Pokémon] verziót” Habár eredetileg 2005-ben kellett volna megjelennie a Diamond és a Pearl verziónak Japánban, a Nintendo abban az évben bejelentette, hogy a fejlesztők még mindig dolgoznak a játék bizonyos részein, ezért a két játék csak 2006-ban jelenik meg. A cég azt is kijelentette, hogy a Diamond és a Pearl képes lesz a Game Boy Advance konzolra megjelent Pokémon játékokkal való kommunikációra, ezáltal lehetővé téve a régi Pokémonok átküldését az új játékokba. A Nintendo azt is elárulta, hogy a játékok teljes mértékben kihasználják majd a DS Wi-Fi üzemmódját, így egyszerre 16 játékos kommunkiálhat egymással vezetékek nélkül. 2006 közepéig nem derültek ki további információk a játékokról. Akkor azonban a Nintendo elnöke, Ivata Szatoru elmondta, hogy dolgoznak a játékok és a Pokémon Battle Revolution egymással való kompatibilitásán; új funkciókat is megemlített, például szó esett a Pokétchról és a beépített óráról is.A Pokémon társszerzője, Isihara Cunekazu szerint a játékok a Nintendo DS egyedi jellemzőit, például a Wi-Fi kapcsolódás képességét és a Game Boy Advance cartridge-nyílást figyelembe véve készültek. A gombokat a csata közben választható lépéseket jelző képernyőn nagyra és színkódoltra tervezték; Masuda szerint ez azért történt így, hogy azok is játszhassanak, akik nem tudnak olvasni. Továbbá az érintőképernyőn megjelenő gombokat úgy alakították ki, hogy kényelmesebb legyen ujjakkal lenyomni, mint az érintőceruzával. Bár a Diamond és a Pearl grafikája nagyrészt kétdimenziós, a háttér egy része háromdimenziós. Nem fogadták kedvezően a 2D grafika megtartását a Diamond és Pearl verziókban; erre Isihara Cunekazu azt válaszolta, hogy „fenn akartuk tartani a Pokémon eredeti koncepcióját, vagyis azt, hogy a játékot egy nagy térképen játsszák”, és elmagyarázta, hogy lényegében a játékok háromdimenziósak, de úgy lettek tervezve, hogy „megtartják az eredeti játékok hangulatát”. A Friend Code használatát illető kritikára Ishihara azt felelte, hogy szükséges biztonsági intézkedésként tették a játékba, hogy a játékosok ne tudjanak ismeretlenekkel beszélgetni a Wi-Fi kapcsolat segítségével. A Nintendo kiadott egy, a japán Diamond és Pearl változatokban előforduló programhibákat részletező nyilatkozatot. A programhibák miatt a játékosok falba ragadhattak vagy elveszthették mentésüket. A cég javításokat küldött bizonyos forgalmazóknak a hibák kijavítására.Japánban a játékokat 2006. szeptember 28-án adták ki. A megjelenés tiszteletére a Nintendo korlátozott számú DS Lite konzolokat adott el a japán Pokémon Center nevű boltokban és a Pokémon rajongói klubon keresztül e-mailben. A metálfényű, fekete konzolokra a játékok „kabaláit”, Dialgát és Palkiát festették; előbbit ezüst színnel, utóbbit arannyal. 2006. december 20-án a Nintendo of America bejelentette, hogy a játékok Észak-Amerikában 2007. április 22-én jelennek meg, és hogy azok, akik előrendelték példányaikat, különleges, az új pokémonokkal díszített érintőceruzákat kapnak ajándékba. Nem sokkal a játékok észak-amerikai megjelenése előtt a The Pokémon Company a Game Developer's Conference-en egy demót mutatott be a standján. Hogy megünnepeljék a játékok észak-amerikai megjelenését, a Nintendo egy megjelentetési partit tartott a New York-i Rockefeller Plaza Nintendo World Store-jában. A Nintendo of Europe 2007. július 27-én jelentette meg a játékokat az Európai Unióban, a Nintendo Australia pedig június 21-én adta ki a Diamond és a Pearl verziókat. A megjelenéskor a GAME nevű forgalmazó a Hamleys játékáruházban tartott rendezvényt 2007. július 26-án, ahol egy nappal megjelenés előtt már meg lehetett venni a játékokat, és ahol vendégként megjelent a McFly együttes is. Az ausztrál megjelenés tiszteletére a Nintendo nemzeti szinten meghirdette a Nintendo DS Connection Tour 07-et; a különböző állomásokon Pokémon Trading Card Game versenyeket és kvízjátékokat szerveztek.A játékok sikere feltámasztotta a Pokémon márka népszerűségét. George Harrison, a Nintendo of America akkori marketing alelnöke megjegyezte, hogy a játékok „minden korosztályt” vonzanak - kisgyereket, felnőtt nőket és férfiakat egyaránt, továbbá azokat a régi játékosokat is, akik annak idején „az eredeti játékokkal játszottak”. A siker eredményeképp a Pokémon USA egy átmeneti butikot nyitott a Times Square-en Toys ”R” Us névvel, ahol kizárólag Pokémonos termékeket árultak, többek között akciófigurákat, plüss játékokat, hátizsákokat és ruházati termékeket. Ronald Boire, a Toys ”R” Us elnöke bejelentette, hogy az áruház mind az 585 boltjában átmeneti butikot nyitnak. További Pokémon termékként Battle Dome játékszettet és beszélő Pokédexet is adtak el. Ezen kívül a Pokémon USA a Burger Kinggel karöltve 2008-ban népszerűsítő kampányt indított, amely során a Burger King különleges Pokémon gyűjthető kártyákat és kiegészítőket csomagolt a gyerekmenük mellé. A promóció július 7-től augusztus 3-ig tartott az Egyesült Államokban és nemzetközi szinten egész ősszel folytatódott.
A Nintendo DS Pokémon Diamond & Pearl Super Music Collection a videojátékok zenéinek kétlemezes kiadása, amit Szato Hitomi és Maszuda Dzsunicsi komponált Icsinosze Go felügyelete alatt; néhány fanfárt Aoki Morikazu komponált. Az album, amit 2006. december 22-én adtak ki Japánban, a japán Oricon eladási listáján egy héten keresztül 253. helyezést ért el.
A Pokémon Diamond és a Pokémon Pearl verziók fogadtatása pozitívabb volt, mint a Pokémon Firered és Pokémon LeafGreen verzióké, és pozitívabb volt a Pokémon Ruby és a Pokémon Sapphire verziókénál is. A játékok japán változata 85 pontot ért el százból a Metacriticen, és 85%-ot („általában pozitív kritikák” minősítést) a Game Rankingsen. A legtöbb pontot (92 pont) az Official Nintendo Magazine, a legkevesebbet (67 pont) a Game Revolution adta. Ryan Davis a GameSpottól 8.5 pontot adott a tízből (azaz „nagyszerű” minősítést), és a játékokat „a valaha készült legszélesebb körű funkciókkal bíró Pokémon játék”-nak nevezte. Az IGN és a GameZone ugyancsak 8.5 pontot adott a tízből. A brit Official Nintendo Magazine 92%-ra értékelte a játékokat, a GameSpy pedig 5-ből 4.5 pontot adott nekik. A játékok valamivel negatívabb kritikát kaptak a ComputerAndVideoGames.comtól, mint a Pokémon Ruby és Sapphire verziók, de a 1UP.comtól „A-” minősítést kaptak, ami jobb, mint a Ruby és a Sapphire „B-” minősítése.A legtöbb kritika szerint, bár a játékmenet és a cselekmény nagy része változatlan maradt az eredeti Pokémon játékokhoz képest, a Diamond és a Pearl verziók ettől függetlenül lebilincselő játékok. Ryan Davis a Gamespottól azt mondta róluk, hogy „Egy kissé meglepő, hogy milyen jól érvényesül az eredeti felállás a Diamond és Pearl játékokban, ami azt bizonyítja, hogy a sorozat erős alapokon nyugszik és a játékok alapötleteinek a megvalósítása is minőségi.” A játékok Wi-Fi kompatibilitása is pozitív fogadtatásra talált. A 1UP.com a „legnagyobb fejlődés”-nek nevezte a vezeték nélküli kapcsolat beépítését. A Gamespot és a GameSpy is a játék pozitív oldalához sorolta az online játékot és a rendszert „stabil”-nak és „valószínűleg a legjelentősebb újítás”-nak nevezték. A ComputerAndVideoGames.com azt mondta a Global Trade Centerről, hogy „A Pokémon végre valóban elevennek hat, azóta először, amióta a kilencvenes évek végén a játszóterek a szörnyektől voltak hangosak – ezért azonnal megbocsátunk a Game Freaknek, amiért technikai szempontból olyan makacsok, amint bekapcsoljuk a DS-ünket, és meglátjuk a 100-as szintű Munchlaxet, amire olyan régóta vártunk, a játékunkban.”A játékok grafikáját is általában pozitívan fogadták. A Gamespot kiemelte a 2D és 3D grafikák keverését, mint jó tulajdonságot, a GameZone pedig azt írta, hogy a grafika „jobb, mint amilyennek eredetileg elképzeltem”, és azt is, hogy „még soha nem mutatott ilyen jól egy Pokémon játék hordozható konzolon.” A GameSpyon azt írták, hogy a játékok grafikája, bár egyszerű, mégis izgalmassá teszi a játékokat. A ComputerAndVideoGames.com azonban azt írta, hogy „az úgynevezett 3D nem jelent túl sokat: kimerül némi nézőpontváltásban, és a DS grafikai motorjának hosszú pihenésében a furcsa, hipnotikus szélmalom, és a köd effekt között”. A hangokat sok kritika érte: az IGN szerint a pokémonok hangjai még mindig „sikítások az eredeti Game Boy minőségével”, a zene pedig, bár fejlettebb, de még mindig nagyjából a Game Boy Advance szintjén van. A GameZone szerint sem fejlődtek a hangok: „Ez [a hangok] az egyetlen terület, ami egy lépést sem haladt előre. Még mindig monoton és nem fejlődött semennyit sem a GBA játékok óta.” A Gamespot a játékok negatív jellemzői között az „újrahasznosított” hangokat jelölte meg.Az először Japánban, 2006-ban kiadott Pokémon Diamond és Pearl verziók büszkélkedhetnek a Pokémon játékok között a legjobb első héttel eladások tekintetében, és a szigetországban ezek a játékok rendelkeznek a megjelenés utáni legjobb eladási héttel az összes Nintendo DS-játék közül. Negyvenhat napon belül hárommillió példány kelt el a játékokból: ilyen gyorsan semelyik másik Nintendo DS játékból sem adtak el ennyi példányt. Év végére már ötmillió példányra nőtt az eladott példányok száma (mindössze három hónap alatt), ezáltal a Pokémon Diamond és a Pokémon Pearl verziók lettek a legtöbb eladott példánnyal rendelkező Pokémon játékok Japánban. Az Egyesült Államokban az előrendelések meghaladták az 500 000 darabot. Ez kétszer akkora mennyiség, mint a Pokémon FireRed és LeafGreen verziók előrendeléseinek száma. A megjelenés utáni öt napon belül a játékokból körülbelül egymillió példány kelt el, ezáltal ezek lettek a leggyorsabb eladással rendelkező Pokémon játékok a Pokémon Platinum verzió megjelenéséig. A játékok a hetedik legjobban eladott videojátékok lettek 2007-ben, körülbelül 4.27 millió eladott példánnyal az Egyesült Államokban; 2009 elején az eladások 5.3 eladott példány fölé szöktek. 2008. március 31-i adatok szerint a Pokémon Diamond és a Pokémon Pearl verziók együttesen 14.77 millió példányban keltek el, vagyis egymillióval több példányt adtak el belőlük, mint a Pokémon Ruby és aPokémon Sapphire verziókból, és körülbelül hárommillióval többet, mint a Pokémon FireRed és a Pokémon LeafGreen verziókból. A játékok az alapgépek eladásait is növelték az Egyesült Államokban: 471 000 Nintendo DS-t adtak el velük és 20%-kal növelték a videojáték-eladásokat 2007 áprilisában az előző évi eladásokhoz képest. Európában a játékokból csupán hét hét alatt 1.6 millió példány kelt el, és a spanyol, a német és a brit eladási listáknak is az élére kerültek. Továbbá több, mint tízmillió pokémon-cserét bonyolítottak le Wi-Fin. A G4 televíziócsatorna 2007-es G-phoria nevű díjkiosztóján ezek a játékok nyerték a „Legjobb hordozható játék” díját, és jelölték a „Legjobb RPG” díjra is. 2008-ban a Pokémon Diamond és a Pokémon Pearl verziókat jelölték a British Academy of Film and Television Arts „Gyerekek rajongói szavazata” díjra is. Az IGN Best of 2007 Awards díjkiosztóján a Diamond és a Pearl verziók lettek a legjobb online multiplayer játékok és a legjobb RPG játékok. A 2006-os Famitsu Game Awardson a Diamond és a Pearl verziók nyerték a „Legsikeresebb játék” díjat és a Final Fantasy XII-vel holtversenyben az „Év játéka” díjat. A játékok az Official Nintendo Magazine minden idők száz legjobb Nintendo játéka listáján a huszadik helyezést érte el.Magyarországon az 576 Konzol magazin 8 pontosra értékelte a játékokat: a játékok grafikájára elmegy, a játszhatóságára és a szavatosságára kiváló, a zene/hangra siralmas, a hangulatra jó értékelést adott. Pozitívumként jegyezte meg a magazin, hogy jó a története és a megvalósítás, a játékok kivitelezését azonban negatívumként hozta fel. A magazin szerint a franchise és az RPG-k rajongói számára kötelező darab, viszont a többiek számára kihagyható a két játék.
A Pokémon Platinum verzió a Pokémon Diamond és a Pokémon Pearl verziók kibővített változata ugyanúgy, ahogy a Pokémon Yellow verzió a Pokémon Red és Blue verzióknak, ahogy a Pokémon Crystal a Pokémon Gold és Silver verzióknak, és ahogy a Pokémon Emerald kibővített verziója a Pokémon Ruby és Sapphire verzióknak. 2008. szeptember 13-án adták ki Japánban a Nintendo DS hordozható konzolra. Észak-Amerikában 2009. március 22-én, Ausztráliában és Európában pedig 2009. május 14-én, illetve 2009. május 22-én jelent meg.
A játék „kabalája” Giratina, vagyis ő szerepel a borítóterven, és a játék bemutatja Giratina Origin Forme-ját, egy új alakját a pokémonnak, amiben a Pokémon: Giratina and the Sky Warrior-ben láthattuk. A játék cselekményében új pontként szerepel Giratina felébresztése, miután a pokémon átjárót nyit az úgynevezett Distortion Worldbe, egy párhuzamos dimenzióba, ahol nem érvényesek a fizikai törvények. További új funkcióként a Platinumban megtalálható a Pokémon Emeraldból ismerős Battle Frontier; a Wi-Fi Plaza, ami egy olyan pláza, ahol a játékos minijátékokat játszhat más játékosokkal a világ bármely pontjáról a Wi-Fi kapcsolat segítségével; és a Vs. Recorder, aminek a segítségévela játékos elmentheti és lejátszhatja a barátaival vívott csatáit videón. Shaymin, akit Japánban a fent említett mozifilmre látogató nézők között, Amerikában pedig egy Toys ”R” Us promóció során osztottak szét, szintén új alakot kapott a Platinum verzióban, a Sky Forme-ot. Amikor Shaymint a Diamond vagy a Pearl verzióba cserélik, visszaváltozik Sky Forme-ból eredeti alakjába, a Land Forme-ba. A Platinum verzióban szereplő új tárgy, a Gracidea Flower segítségével (amit egy promóciós Shaymin révén lehet megszerezni) változtatható Shaymin Sky Forme-jába. Ha a különleges Regigigast, amit a Giratina to szora no hanataba: Shaymin filmhez előrendelt mozijegyhez adtak, a Diamond vagy a Pearl verzióból a Platinum verzióba cseréljük, egy különleges eseményt aktivál, aminek a segítségével elkaphatjuk Regirockot, Regice-t és Registeelt a Platinum verzióban. Akárcsak Shaymint, Regigigast is szétosztotta Amerikában a Toys ”R” Us. Az eddig említett újdonságokon kívül a játékban Rotom öt új alakját is bemutatták. Ezek közül bármelyiket el lehet érni a Secret Key segítségével, amit a Platinum verzió Mystery Gift funkciójával lehetett letölteni.
A Pokémon Platinum verzióból egymillió példány kelt el a japán megjelenés utáni két nap során 2008. decemberére a Platinum verzióból körülbelül 2.2 millió példány kelt el, ezáltal Japánban 2008 legjobban eladott Nintendo DS-játéka és a második legjobban eladott videojátéka lett. 2009. március 21-én, egy nappal a Platinum verzió megjelenése előtt a Nintendo a megjelenés tiszteletére rendezvényt szervezett a New York-i Nintendo World Store-ban. Négy nap alatt a játékból 805 000 példány kelt el az Egyesült Államokban; abban a hónapban ez volt a második legtöbb eladott példány videojátékokból. A Platinummegjelenés előtti tesztjében Kat Bailey a 1UP.comtól elismeréssel beszélt a játék sok grafikai újításáról, és a sok újításról: „A Pokémon rajongók semmiben sem fognak hiányt szenvedni a Platinummal. Még ha be is fejezik a történetet, abbahagyják a Battle Recorderrel a szórakozást, és végigcsinálják a Battle Frontiert, akkor is van elég verseny és küldetés ahhoz, hogy ne unatkozzanak. Ha egyszer belefogtál a játékba, egy ideig nem fogod tudni abbahagyni.” A Famitsu 9/9/9/9 pontot, összesen 36-ot adott a játéknak, és azt mondta róla, hogy „A történet új részeitől a Battle Frontierig rengeteg jó újdonságot találunk a játékban, és rengeteg dolgot kapsz a pénzedért.” Craig Harris az IGN-től a Platinum verziónak 10-ből 8.8 pontot adott; elismeréssel beszélt az új Distortion Worldről, azonban úgy érezte, hogy a „gyenge kinézet” nehézkessé tette a játékot a Distortion Worldben, és hogy az újdonságok nem voltak elég jelentősek ahhoz, hogy azok is megvegyék a játékot, akik már játszottak a Diamond és a Pearl verziókkal. Hasonlóképpen a Game Informer 8.5 pontot adott tízből, és „jó RPG”-nek tartotta a játékot, azonban úgy érezte, hogy a Platinum „Nem éri meg az előző játékokhoz képest szinte változatlan játékkal játszani, hacsak nem vagy igazi fanatikus”.
A My Pokémon Ranch (みんなのポケモン牧場; Hepburn: Minna no Pokemon Bokudzsó, ’Mindenki Pokémon-farmja’) egy Wii játék, amit az Ambrella fejlesztett, és a WiiWare rendszeren keresztül tölthető le. 2008. március 25-én, Japánban jelent meg először, később pedig Észak-Amerikában 2008. június 9-én, Európában pedig 2008. július 4-én vált elérhetővé 1000 Wii Pontért. Akárcsak Nintendo GameCube Pokémon Box: Ruby and Sapphire című játéka, a My Pokémon Ranch is lehetővé teszi, hogy a játékosok pokémonokat küldjenek a Pokémon Diamond és a Pokémon Pearl verziókból. A játékba küldött pokémonok 3D grafikával vannak ábrázolva és kapcsolatba léphetnek a játékos Mii-jeivel. A játék japán változata kompatibilis a Pokémon Platinum verzióval is, azonban a nem japán változatok nem kompatibilisek az említett játékkal, mivel csak Japánban jelent meg a kompatibilitást lehetővé tévő frissítés.
Ez a szócikk részben vagy egészben a Pokémon Diamond and Pearl című angol Wikipédia-szócikk fordításán alapul.  Az eredeti cikk szerkesztőit annak laptörténete sorolja fel.

Pol Pot, születési nevén Szaloth Szár (Prek Szbauv, Kambodzsa, 1925. május 19. – Anlong Veng mellett, Kambodzsa, 1998. április 15.) kambodzsai kommunista politikus, 1975-1979 között Kambodzsa, akkori nevén a Demokratikus Kambodzsa vezetője volt.
Pol Pot a korai 1950-es években Párizsban tanult, ott ismerkedett meg a baloldali eszmékkel. Több akkori diáktársa később aktív résztvevője lett mozgalmának. Hazatérése után a kommunista pártot szervezte, amelynek 1963-tól vezetője lett. Ekkor a dzsungelbe húzódott, ahonnan gerillaharcot folytatott a kormány ellen. Csapatai 1975. április 17-én elfoglalták a fővárost, Phnompent.
Pol Pot célja a tökéletes kommunizmus megteremtése volt. Az új államot, amely a Demokratikus Kambodzsa nevet kapta, osztályok és magántulajdon nélküli társadalomként képzelték el. Az új rend egyfajta agrárkommunizmus megteremtését tűzte ki célul, amelyben az emberek szinte kizárólag földművelésből élnek. Betiltották a vallást, bezárták az iskolákat, a városokat kiürítették. Irtóhadjáratot folytattak a nem khmer származásúak, az értelmiségiek, a szerzetesek és művészek ellen.A becslések szerint a Demokratikus Kambodzsában 1,7 millió embert gyilkoltak meg, éheztettek vagy dolgoztattak halálra. Pol Pot uralmát az országba bevonuló vietnámi csapatok döntötték meg. Pol Pot a dzsungelbe menekült, ahonnan még két évtizeden át folytatta harcát.
Pol Pot 1925-ben született Szaloth Szár néven egy jómódú földbirtokoscsaládban, részben khmer, részben kínai származású volt. Apja Phnompenbe küldte tanulni. Egy szerzetesi iskolában tanult, de 11 éves korában kénytelen volt hazaköltözni, mert nem sikerültek a vizsgái. A japán megszállás alatt egy francia stílusú középiskolában tanult. 1944-ben, 19 évesen befejezte középiskolai tanulmányait, és visszatért a fővárosba, ahol beiratkozott egy szakmunkásképzőbe, és ácsnak tanult. Iskolatársai visszaemlékezése szerint nem volt különösebben tehetséges, nem mutatott érdeklődést Kambodzsa jövője iránt.Húszéves korában barátaival elzarándokolt az ősi romvárosba, Angkorba, amely mély nyomot hagyott benne, és későbbi politikáját is meghatároztata. 1949-ben Párizsba ment elektrotechnikát tanulni az Ecole Française de Radio-électricitébe.
Pol Pot 1950-ben kezdett el járni a baloldali diákok találkozóira, a Kambodzsai Marxista Körbe. A diákok két nagy pártra szakadtak. Az egyik csoport békés eszközökkel, a másik fegyveres harc útján képzelte el Kambodzsa felszabadítását. Pol Pot ez utóbbiak közé tartozott, mivel szerinte a francia gyarmatosítók ellen csak a kommunisták tudtak eredményesen fellépni Indokínában. Ebben az időben Franciaországban nagyon divatosak voltak a kommunista eszmék, a szavazók negyede voksolt a kommunista pártra, amelynek Pol Pot is tagja lett. Párizsban forradalmárrá vált, akinek legfőbb célja a francia gyarmatosítók legyőzése lett. Pol Potra nagy hatással volt a francia forradalom, és sokat olvasott más országok felszabadítási mozgalmairól, például Mahatma Gandhi fellépéséről a britek ellen.
Mivel Pol Pot minden vizsgáján megbukott, visszavonták az ösztöndíját, és 1953-ban kénytelen volt visszatérni Kambodzsába. Hazaérkezése után csatlakozott a franciák ellen leghatékonyabban küzdő szervezethez, a vietnámi kommunistákhoz (Viet Minh). Az első hónapokban nem vehetett részt fegyveres harcban, csak a tábor zöldségültetvényeit gondozhatta, majd a konyhára vezényelték. Később erről úgy beszélt, hogy a kambodzsaiak igazából csak névleg voltak jelen, a vietnámiak nem bíztak rájuk komoly feladatot.1954-ben a franciák kivonultak Kambodzsából és Vietnámból. A nemzeti függetlenség szimbóluma azonban nem a franciák ellen harcoló kommunisták, hanem Norodom Szihanuk király lett. A vietnámiak, akik az ország jelentős részét ellenőrizték, békét kötöttek a fiatal uralkodóval.
Pol Pot a dzsungelből visszatért a fővárosba, ahol elkezdte szervezni a kommunista mozgalmat. Hivatalosan földrajzot, történelmet és erkölcstant tanított egy magániskolában. Ebben az időszakban ismerkedett meg a későbbi Kettes számú testvérrel, Nuon Cseával. Ő egy interjúban ezt mondta Pol Potról: „Remekül értett ahhoz, hogy embereket toborozzon a pártba. Tartózkodó, de meggyőző ember volt. Okosan és jól tudott magyarázni, hogy az emberek megértették.”1955-ben Norodom Szihanuk király lemondott a trónról apja javára, hogy közvetlenül is részt vehessen a politikában. Az 1955-ös választáson pártja, a Szocialista Népi Közösség (Sangkum) elsöprő győzelmet aratott. Szihanuk kíméletlenül kihasználta erőfölényét, ellenfeleit a rendőrség megfélemlítette, letartóztatta, több esetben meggyilkolta. Ennek és a király hatalmas népszerűségének következményeként az addig népszerű Demokrata Párt elvesztette társadalmi bázisát, a kommunisták pedig kénytelenek voltak gyakorlatilag teljes illegalitásba vonulni. Pol Pot magánéletében is változások történtek: szerelme, Szu En Szong elhagyta, és egy magas rangú katonatiszt felesége lett. Pol Pot még ebben az évben megházasodott, felesége egy radikális értelmiségi, Khieu Ponnary lett.
Pol Pot 1960-ban az újonnan alakított Kambodzsai Kommunista Párt központi bizottságának tagja, 1963-ban, Nuon Csea kérésére, főtitkára lett. Egy interjúban azt mondta, hogy először visszautasította a pozíciót, de rábeszélték, hogy fogadja el. Ezzel ő lett az Egyes számú testvér. Ugyanebben az évben északra, a dzsungelbe ment, hogy megszervezze a gerillaharcot Norodom Szihanuk, majd az uralmát puccsal megdöntő Lon Nol tábornok rendszere ellen. 1963-ban vette fel harci-mozgalmi nevét, amely lehetőséget adott valódi személyiségének eltitkolására az ellenség elől. A név a Politique Potentielle francia kifejezés rövidítése.Először észak-vietnámi segítséggel, 1968-tól már saját erőből létesített táborokat a határ mentén. Ekkor vált ismertté a vörös khmer név. Pol Pot a K5 nevű vezetési ponton élt, amely távol esett a lakott területektől. 1974 decemberében az ország kétharmadát ellenőrizték a vörös khmerek, és Pol Pot utasítást adott a főváros elleni támadásra.
A Pol Pot vezette vörös khmerek célja a tökéletes kommunizmus megteremtése volt. Az új államot, amely a Demokratikus Kambodzsa nevet kapta, osztályok és magántulajdon nélküli társadalomként képzelték el. Az új rend egyfajta agrárkommunizmus megteremtését tűzte ki célul, amelyben az emberek szinte kizárólag földművelésből élnek. Pol Pot utópiájának kialakulására nagy hatással voltak az ország északnyugati erdőségeiben töltött évek, ahol látta, hogy a hegyi törzsek önellátóan élnek, nem használnak pénzt és nem „rontotta meg” őket a buddhizmus.A vörös khmerek eltörölték a pénzt, a szabad piacot, a magántulajdont, módszeresen megsemmisítettek mindent, ami a városi élet része volt, illetve megkönnyítette a mezőgazdasági munkát. Pol Pot 1975-ben így beszélt a pénzről: „A pénz olyan eszköz, amely kiváltságot és hatalmat teremt. Aki birtokolja, megvesztegethetné pártkádereinket, és alááshatná rendszerünket. A pénz veszedelmes, most és a jövőben is. Óvatosan kell bánnunk vele.”Egyik alaptézisük a khmer felsőbbrendűség volt. Pol Pot egy 1976-os beszédében így fogalmazta meg az új hatalom működésének alapelveit: „Hogyan szervezzük tevékenységünket? Úgy, mint a háborúban. Az egész országra kiterjedő támadást intézünk. Megtanultuk a háborúban, ha erős a vezetés, győzni fogunk.” Ami 1975 és 1979 között a Demokratikus Kambodzsa keretei között történt, ennek a szélsőséges, radikális maoista és marxista-leninista utópiának a gyakorlatba való átültetése volt.
A földművelés az átnevelés eszköze volt. Az éhezés, az állandó robotolás, a betegségek miatt több százezer ember vesztette életét. A kommunista hatalomátvétel idején is vidéken élők lettek a megbízható régi emberek, míg a kitelepítettek a megbízhatatlan, ezért elpusztítani szánt, felesleges új emberek. Utóbbiak a közkonyhákon kisebb adag ételt kaptak, mint a régiek. A családi kapcsolatokat korlátozták, az embereknek tilos volt érzelmeiket kimutatniuk. Arra kényszerítették a lakosokat, hogy tiszteljék, higgyenek és engedelmeskedjenek az Angkar Padevatnak, az ország vörös khmer vezető szervezetének, amelyet mindenki anyjának és apjának neveztek. Irtóhadjáratot folytattak a nem khmer származásúak, az értelmiségiek, a szerzetesek és művészek ellen. A halálos ítélethez gyakran az is elég volt, ha az érintettnek szemüvege volt, esetleg puha volt a tenyere, ami azt mutatta, hogy nem végzett fizikai munkát. A becslések szerint a Demokratikus Kambodzsában 1,7 millió embert gyilkoltak meg, éheztettek vagy dolgoztattak halálra.
Pol Potot 1979-ben a Kambodzsába bevonuló vietnámi hadsereg távolította el a hatalomból. Ezután visszavonult az ország nyugati, Thaifölddel határos erdős vidékére, de a környék (Pailin) egy részét továbbra is uralma alatt tartotta, és évekig támadásokat intézett csapataival a vietnámiak által felügyelt Kambodzsa ellen. A Kambodzsai Népköztársaság távollétében halálra ítélte népirtásért. 1997-ben legközelebbi embere, Ta Mok őrizetbe vette, és egy kirakatperben elítélte. Pol Pot hátralevő életében egyfajta „házi őrizetben” volt.
1998-ban, hat hónappal halála előtt interjút adott egy amerikai újságírónak. Ebben kijelentette: „Lelkiismeretem tiszta. Mindent, amit tettem, csakis a nemzetért, az emberekért, Kambodzsa népéért tettem.” Pol Pot azzal védekezett, hogy ő csak a szükséges döntéseket hozta meg, azok végrehajtásáért nála jóval alacsonyabb beosztású emberek feleltek, így nem ismert minden részletet. Pol Pot a „hibákat” azzal magyarázta, hogy tapasztalatlanok voltak, és így kellett megoldaniuk a különböző helyzeteket.Pol Pot haláláról Ta Mok ezt mondta: „Egy széken ülve várta a gépkocsit, de fáradtnak érezte magát, ezért felesége azt tanácsolta neki, hogy akkor inkább pihenjen. Elhevert az ágyán. Felesége hörgést hallott, de mire odaért, már halott volt”.
Jan Palmowski: Oxford Dictionay of Contemporary World History. Oxford University Press, 2004
Nick Ray: Cambodia (Lonely Planet) 5th edition, 2005 (Első kiadás 1992) ISBN 1-74059-525-4

Póla (horvátul Pula, olaszul Pola) város és község (járás) Horvátországban, Isztria megyében. Legfőbb nevezetessége az amfiteátrum.
A város az Isztriai-félsziget délnyugati felén fekszik. Átlagos tengerszint feletti magassága 30 méter.
A város mellett hét domb található: Monte Zaro, Monte Serpente, Monte Ghiro, Monte Magno, Monte Paradiso, Monte Rizzi és Monte Vidal. Északon két nagyobb sziget fekszik: a Szent Jeromos-sziget és a Kozada.
Az emberek megjelenését a vidéken 1 millió évvel Krisztus előttre teszik. A neolitikum idején települést alapítottak a vidéken. A több mint háromezer éves hagyományokkal rendelkező Póla Isztria legnagyobb városa. Az első írásos emlék Póláról az i. e. 10. századból való. Az első települést az illírek alapították.
A város ismert volt a görög utazóknak. Póla a görög mitológiában is szerepel, Iaszón történetében, aki Médeiával együtt elrabolta az aranygyapjút Kolkhiszból. Az őket üldöző kolkhisziaknak végül nem sikerült elfogni egyikőjüket sem, ezért a büntetéstől tartva nem tértek vissza Kolkhiszba, hanem az Adriai-tenger vidékén új hazát alapítottak Isztriában Póla néven, amely a "szökevények városát" jelentené.
A rómaiak az Isztriai-félszigetet i. e. 177-ben foglalták el. A kolónia azonban i. e. 46-45-ben érte el a 30 000 fős létszámot. Virágkorát Augustus idején élte, ekkor építették a kikötőt, az amfiteátrumot, a színházat, több templomot és palotát. Ekkor a város teljes neve Colonia Pietas Iulia Pola Pollentia Herculanea, amelyet Augustus lányáról, Iuliáról neveztek el.
A Nyugatrómai Birodalom bukása után a keleti gótok foglalták el a régiót. Ők 60 évig uralkodtak a vidéken, amikor Póla a Ravennai uradalomhoz került. Ez idő alatt a város fejlődni kezdett a bizánci tengerészeknek köszönhetően, akik a várossal kereskedtek. A Szűz Mária-székesegyházat ekkor kezdték el építeni.
788-ban a frankok hódították meg a várost, akik Isztriai Őrgrófság székhelyévé tették és 1077-ig az is maradt. A velenceiek 1148-ban és 1150-ben is elfoglalták a várost. 1192-ben a pisaiak bevették a várost, azonban a velenceiek rövid időn belül visszafoglalták.
1238-ban IX. Gergely pápa szövetségbe gyűjtötte Genovát és Velencét a császárság ellen ill. később Pisa ellen. Póla Pisa oldalára állt, ezért a velenceiek 1243-ban kifosztották. 1267-ben majd 1397-ben le is rombolták Pólát.
Póla ettől kezdve hanyatlani kezdett. A hanyatlás idején a két legnagyobb család, a Sergiusok és az Inotasok összetűzésbe kerültek (1258-1271), majd a 13-14. század fordulóján Velence és Genova is háborúzni kezdett a város fölötti fennhatóság megszerzéséért.
A velenceiek 1331-ben ismét elfoglalták a várost és 1797-ig a Velencei Köztársaság része is volt. A 14., 15. és 16. században többször megostromolták Pólát genovai, magyar és Habsburg-hadseregek, emiatt sok közeli falu elnéptelenedett. A városban a sok járvány miatt 1750-es évekre 300 ember maradt.
A Velencei Köztársaság 1797-ben megszűnt, Napóleon császár Isztriát a birodalmához csatolta 1805-ben.
1813-ban a város és a félsziget az Osztrák Császárság része lett, mint a Tengermellék tartomány egyik területe. 1859-ben a városi kikötőt hadikikötővé nyilvánították és megindult a hajóépítés.
Számos, abban az időben korszerűnek számító üzem létesült, hadikikötőt és hajógyárat hoztak létre. A velencei stílusú épületek lebontásával és átalakításával létrejött a város mai képe.
1813-ban Póla és Isztria Ausztriához került. Ez az idő Pólának prosperitást hozott. 1859-től Póla nagy természetes kikötője lett a Habsburg Birodalom fő hadikikötője és fontos hajógyártó központja. Póla megfakult antik ragyogású kisvárosból modern iparvárossá nőtte ki magát. Brioni szigete a Habsburg királyi család nyaralóhelyévé vált.
Az első világháború alatt a kikötő lett az osztrák-magyar csatahajók és az egész Császári és Királyi Hadiflotta fő bázisa. A kikötőt több légitámadás érte a háború alatt. 1918. október 31-én, amikor a háború már véget ért és a hadihajókról levonták az osztrák magyar hadilobogót, két olasz tengerésztiszt, nem tudván arról, hogy a hajók már nem ellenségesek, elsüllyesztették a Viribus Unitis csatahajót.
Az első világháború után Póla az Olasz Királyság része lett. Ez az időszak politikai és gazdasági békétlenség időszaka volt. A fasiszta kormány a nem-olaszokat háttérbe szorította, megjelent az olaszosítás.
1943-ban az olaszok kapituláltak, és a németek szállták meg a várost. A háború utolsó napjaiban, 1945. május 5-én foglalta el Isztriát és Pólát is Josip Broz Tito hadserege. A háborút követő katonai igazgatás alatt a Morgan-vonal alapján az A zónához tartozott a város, mint a nyugati szövetséges igazgatás része. A város területe így a B zónán belüli enklávé volt. A párizsi békeszerződés alapján kijelölt zónákat 1954-ben megszüntették és a határok véglegesítése során Jugoszlávia kapta meg a félszigettel együtt.
A háború után 1946-ban a város olasz lakossága elmenekült Olaszországba (isztriai exodus). Carlo Schiffrer 1946-os adatai szerint a város lakosság 87 787 fő, amelyből 64% olasz, 32% horvát. 1948-ban viszont csak 19 595 fő a város lakossága.
Póla éghajlata nedves szubtrópusi(Köppen klímarendszere szerinti „Cfa klíma”), amely enyhe téllel és meleg nyárral jár. Évente 2 316 vagy naponta 6,3 órát süt a nap. Az évi középhőmérséklet 13,2 °C.
Póla a megye legnagyobb városa, agglomerációval együtt 2007-ben több, mint 100 000 lakosa volt. A 2001-es népszámlálás szerint a városban 58 594 fő lakott, ezzel a 9. legnagyobb város volt Horvátországban. A népsűrűség 2001-ben 1093 fő/km², ezzel az 5. legsűrűbben lakott település az országban.
Nemek megoszlása a következő: A férfiak száma 28 033 fő (47,84%), míg a nők száma 30 561 fő (52,16%).
Nemzetiségek tekintetében a lakosság 71,65%-a horvát, 5,83%-a szerb, 4,82%-a olasz, 1,67%-a bosnyák, 1,25%-a szlovén, a többi egyéb nemzetiségű.A lakosság többsége római katolikus (68,34%).
A fő iparág a városban a hajóépítés és kereskedelem és a turizmus. Nagyobb cégek a városban:
I. (Endre) András magyar király fia, Salamon 1063-1074 magyar királyt a legenda szerint, a helyi Mária mennybevétele székesegyházban temették el.
Póla legfontosabb látnivalója a hatalmas római amfiteátrum. A 23 000 nézőt befogadó ellipszis alakú építmény hosszabbik tengelye 132 méter, a rövidebbik 105 méter. Mivel részben domboldalra épült, ezért a szárazföld felőli oldala kétszintes, a tenger felőli viszont három; bejárata ez utóbbi oldalon van. A küzdőtér szintén ellipszis alakú, 68×42 méteres. A római kori amfiteátrumok közül az öt legnagyobb között található. Az épület ma viszonylag távol helyezkedik el a tengertől, ennek oka, hogy az öböl egy részét az évszázadok folyamán feltöltötték. A római korban még közvetlenül a part mellett állt, a viadalok során megölt emberek és állatok egy rövid csatornán át a tenger vizébe kerültek. Az egykoron brutális rendezvényeknek otthont adó amfiteátrum ma koncertek, operaelőadások, fesztiválok, sportrendezvények színhelye.
További két ókori római látnivaló a Sergius-diadalív és az Augustus és Róma-templom az 1. századból, amelyeket Augusztus idején építettek a fórumon. A templom 16 méter széles, 8 méter magas
A kettős kapu (Porta Gemina) az egyik kapu, amely megmaradt a városi fal lerombolása után a 19. században. Ez a kapu a 2. századból származik, a város legrégibb kapuja. A kaputól nem messze a régi városi fal egy maradványa áll.
Herkules-kapu a legrégibb római emlék a városban a Kr. e. 1. századból. A zárókő Hercules fejét ábrázolja, aki az ókori Póla védőistene volt. Lucius Calpurnius Piso Caesoninus és Caius Cassius Longinus neve szerepel, akiket a római szenátus bízott meg, hogy alapítsák meg a pólai kolóniát. Póla alapítását a Kr. e. 47-44 közötti időszakra teszik.
Az augustusi fórum az 1. században épült, közel a tengerhez. A fórum köré Minervának, Junónak és Jupiternek építettek egy-egy templomot. Ez a hely volt a vallás mellett a kereskedelmi és a közigazgatási központ is, majd a középkorban a város központi tere.
A városban két római színház volt, amelyek meg is maradtak. A kis római színház 50 méter sugarú félkör a második századból ill. a 100 méter sugarú nagy római színház az 1. századból.
A bizánci Szépséges Szűz Mária-kápolna ókeresztény bazilika, amelyet a 6. században emeltettek és egy benedek-rendi apátság része volt. Építését Maximianus ravennai érsek támogatta. A háromhajós bazilikának két kápolnája volt, ezekből a déli maradt meg a mai napig. A fali képeket a 15. században rekonstruálták a korábbi ókeresztény képeket. Amikor a velenceiek elfoglalták a várost 1605-ben sok drága tárgyat elvittek Velencébe a Szent Márk-dómba.
Szent Ferenc-templom és kolostor a 13. században épült, majd 1314-ben átépítették román stílusban. Az egyhajós templomnak 3 apszisa van. A templomban található egy kétlépcsős szószék. Faoltárkép a 15. században készült. A kolostor a 14. században épült.
A Szűz Mária-székesegyház a 6. században épült, amikor a póla püspöki székhely lett. Ezen a helyen imádkoztak a római korban az ókeresztények. A 10. században kibővítették. A 15. században felújították a templomot, a mai formáját a 16. században nyerte el, amikor reneszánsz homlokzatot építettek neki. A templom ma is tartalmaz román és bizánci elemeket, ill. a felső ablakokat a főhajón is ekkor építették. Az oltár területén még mindig látható az 5. és 6. századból származó mozaikot. Az ablakokat 1242-ben gótikus stílusban építették át. A harangtorony a templom előtt épült 1671 és 1707 között az amfiteátrum köveiből.
Szent Miklós szerb ortodox templom a 6. században épült a ravennai épületek stílusában, de a 10. században kibővítették. A 15. és 16. században ikonokat helyeztek el a templomban, a végleges ikonosztázt a görög Tomios Batos készítette el a 18. században.
Az Isztriai Archeológiai Múzeum a parkban található, a római színházhoz és a kettős kapuhoz közel. A múzeumi gyűjteményt Auguste Marmont marsall alapította 1802 augusztusában, amikor számos kőemléket emeltek ki az Augustus-templomból. A mai múzeumot 1949-ben nyitották meg. A gyűjteményben ókori és középkori pólai ill. környékbeli tárgyak találhatóak.
Szent Antal-templom és kolostor az egyik legszakrálisabb emléke a városnak. A harangtornya 45 méter magas.
Pólában 20 erődből álló erődrendszer található, amelyet a 19. században az osztrákok építettek ki, amikor hadikikötő volt.
Pólában két múzeum található: az Isztriai Archeológiai Múzeum és az Isztria Történeleme Múzeum. Tervben van négy új múzeum: Művészeti Múzeum, Tengerészeti Múzeum, Nyomtatás Múzeuma és Antun Motika Múzeum.
A városban két nagyobb könyvtár működik: Pólai Egyetemi Könyvtár és a Városi Könyvtár és Olvasóterem. A városrészekben is találhatóak kisebb könyvtárak: Veruda Könyvtár, Vodnjan Könyvtár, Žminj Könyvtár.
A legfontosabb színház az Isztriai Nemzeti Színház (INK). Egyéb színházak: Kis Isztiriai Bábszínház és a Dr. Inat Színház.
Valamikor több mozi is működött a városban, azonban mára csak a Kino Valli maradt meg, ahol évente rendezik meg a Pólai Filmfesztivált.
Póla területén 4 kulturális egyesület működik: OKUD Istra, KUD Matko Brajša Rašan, KUD Uljanik és KUD Lino Mariani. Megemlítendő még a helyi mazsorettegyesületet.
Pólában 13 általános és 12 középiskola van, amelyekből egy-egy olasz nemzetiségű magániskolák. 2006-ban a Juraj Dobrila Egyetem kihelyezett egy kart: Politechnikai kar.
A Pólai repülőtér a várostól délkeletre található. 1990 előtt 700 000 fő utas fordult meg a reptéren. A 21. században csökkent a forgalma, mivel közel van Trieszt, Fiume, és ezek reptereire ment át a forgalom.
Vasúti közlekedés szempontjából a város elhanyagolt. A legjelentősebb vonal is csak megyén belül közlekedik (Póla-Lupoglav). Ha Horvátország más vidékére utaznak az emberek, akkor Szlovéniába is be kell térniük, majd vissza.
A várost autópályán is meg lehet közelíteni Zágráb felől az A8-ason illetve Trieszt felől az A9-esen.
A helyi autóbusz-közlekedés szállítja a város embereit. A buszok 5 és 23 óra között közlekednek 11 városi és 12 elővárosi vonalon.
A tengeri közlekedés is jelentős. Zárába, Lošinjba és Velencébe is el lehet jutni vízi úton.
Pólában 1904-ben építették ki a villamoshálózatot, azonban 30 év múlva meg is szűnt.
Asztalitenisz: SK Istra, SK ArenaMinden év végén a Mate Parlov sportpályán egy hagyományos kispályás labdarúgótornát tartanak.
Póla, mint tengerparti város sok vízisporttal foglalkozó csapatot tudhat magáénak:
Glas Istre: naponta megjelenő folyóirat, főleg Pólán, és vonzáskörzetében történtekről. NIT TV-független isztriai televíziós csatorna. Butiga-az egész Isztriát átfogó hirdetőújság, nagyon jelentős, központja Fiume és Pula.
Ez a szócikk részben vagy egészben  a   Pula című horvát Wikipédia-szócikk fordításán alapul.  Az eredeti cikk szerkesztőit annak laptörténete sorolja fel.

Polgár Judit (Budapest, 1976. július 23. –) magyar sakkozó, nemzetközi nagymester, nyolcszoros sakkolimpikon a nyílt kategóriában, kétszeres női sakkolimpiai bajnok, a nyílt kategóriában kétszeres olimpiai ezüstérmes, nyílt kategóriában egyéni Európa-bajnoki bronzérmes, magyar szuperbajnok, U14 és U12 korosztályos ifjúsági világbajnok a fiúk között.
A sakktörténet legjobb női sakkozója, az egyetlen nő, aki átlépte a 2700 Élő-pontos szupernagymesteri határt. Legmagasabb pontszámát, 2735 pontot 2005 júliusában érte el. Legjobb helyezése az abszolút világranglistán a 8. hely volt, amit először 2004 januárban ért el. A női világranglistát 1989-től megszakítás nélkül vezette 2015 márciusáig. Egyedülálló, hogy 12 éves korától 26 éven (312 hónapon) keresztül a felnőtt női világranglista 1. helyezettje volt, ez a férfi és a női világranglistát tekintve is rekordnak számít mind az életkorát, mind a világelsőség hosszát tekintve. 2014. augusztusban bejelentette visszavonulását az aktív versenyzéstől. 2015-től 2016-ig a magyar férfi válogatott szövetségi kapitánya volt.
2016. novemberben az ENSZ egyenjogúságot szorgalmazó 2030-ig tartó programjának egyik arca lett.2018 decemberében a Nemzetközi Sakkszövetség (FIDE) tiszteletbeli alelnökének nevezték ki. Feladatai a sakk világszerte történő fejlesztéséhez kapcsolódnak majd: a játék iskolai népszerűsítésétől kezdve a versenyszervezés korszerűsítéséig.
Polgár Judit budapesti zsidó család gyermeke. Sok rokona a holokauszt áldozata lett, a nagyanyja túlélte az auschwitzi koncentrációs tábort. Judit és a két nővére, Zsuzsa és Zsófia (mind a ketten nemzetközi nagymesterek a nők között, Zsuzsa a férfiak között is, Zsófi a férfiak között nemzetközi mesteri címmel rendelkezik) egy pedagógiai kísérlet résztvevői: az apa, Polgár László bebizonyította, hogy a gyermekek csúcsteljesítményekre képesek, ha korai életkortól (életkoruknak megfelelő módon) képzik őket egy speciális területen. A szülők magántanulóként oktatták őket, de a sakkot nem minden más kizárásával oktatták: mindegyikük több diplomával rendelkezik, és négy-nyolc idegen nyelven beszélnek. A legjobb sakkjátékosok között tartják őket számon.
A család többi tagja kitelepült Magyarországról: Zsófia Izraelbe, Zsuzsa az USA-ba költözött. Judit és a szülei Magyarországon maradtak, Budapesten élnek. Férje állatorvos, 2004-ben született az első gyermekük, Olivér, majd 2006 júliusában a második, Hanna.
Az első lány, aki korosztályos fiú világbajnokságot nyert, ráadásul két alkalommal
Az első nő, aki a férfiak között világbajnoki döntőn vett részt (2005, Potrero de los Funes, Argentína)
Az általa legyőzött világbajnokok: Kaszparov, Karpov, Anand, Szpasszkij, Topalov, Halifman, Kaszimdzsanov, Ponomarjov, Szmiszlov, CarlsenJudit sakktudására jellemző, hogy komoly elemzők szerint bármikor gyaloghátránnyal megnyerhette volna a női világbajnoki címet, azonban nem játszott olyan versenyen, ahol csak nők játszanak, számára a cél csak az abszolút világbajnoki cím volt. A nemzetközi nagymester (GM) címet a férfi versenyeken játszva 15 éves és 4 hónapos korában szerezte meg, ami akkor világcsúcs volt; Bobby Fischernek ez csak egy hónappal idősebb korában sikerült. Rengeteg játszmát nyert a világ legjobb játékosai ellen, de igazán nagy tornán nem lett első. Nehéz ellenfél volt számára Garri Kaszparov (Kaszparov 2005 márciusában visszavonult az élsakktornákról) standard időbeosztású partiban. Végül is 2002-ben rapidban sikerült legyőznie a „Russia vs The Rest of the World 2002” tornán. Judit 2005 januárjában játszott a rangos Corus sakkversenyen, ahol jónak számító 7/13-as eredményt ért el.
2005-ben a világranglistán elért helyezése révén elsőként a nők közül részt vehetett a férfiak Potrero de los Funesben (Argentína) rendezett új rendszerű világbajnoki döntőjén, amelyen a világ nyolc legjobb sakkozója mérte össze kétfordulós körmérkőzésen tudását, hogy eldöntsék a világbajnoki címet. A győztes a bolgár Veszelin Topalov lett, Polgár Judit a 8. helyen végzett. Ebben az időszakban az abszolút ranglista 8. helyét foglalta el.
2011-ben a nők közül elsőként szerzett érmet kontinensbajnokságon: az Aix-les-Bains-ben rendezett Európa-bajnokságon a győztessel azonos pontszámmal a 3. helyet érte el Előzőleg 2001-ben holtversenyben a 3–4. helyen végzett, ekkor azonban a rájátszás után csak a 4. helyet szerezte meg.
Nyolc olimpián szerepelt a magyar sakkválogatottban a "nyílt" kategóriában, közte a 2002-es sakkolimpián, valamint a 2014-es sakkolimpián ezüstérmet szerzett csapatnak. 2002-ben egyéni eredménye a mezőny 3. legjobb eredménye volt. A női csapat tagjaként két olimpián vett részt, 1988-ban és 1990-ben, amikor mindkét alkalommal a magyar csapat szerezte meg az olimpiai bajnoki címet. A csapat első táblásaként mindkétszer a mezőny legjobb eredményét érte el, 1988-ban 12 évesen fantasztikus eredménnyel: 13 játszmából 12,5 pontot szerezve.Visszavonulási szándékának bejelentését követően még egy évig szerepel a világranglistán a 2014. szeptemberi 2675 ponttal, amellyel akkor a 69. volt a FIDE abszolút ranglistáján és ő vezette a női világranglistát. Élő-pontszáma a magyar abszolút ranglistán a 3. legmagasabb értékszám. Rapidsakkban a pontértéke 2646, villámsakkban 2736.
2014. augusztus 13-án a The Times magazinban jelentette be, hogy befejezi aktív versenyzői pályafutását, és a továbbiakban alapítványára és az iskolai sakkoktatás népszerűsítésére kíván fokozott figyelmet fordítani.2015 júniusában kinevezték a magyar férfi sakkválogatott szövetségi kapitányának. A 2015 augusztusában kiadott világranglistán -bár nem játszott mérkőzést- riválisai pontvesztései miatt ismét az első helyre sorolták. 2016. december 22-én hivatalos Facebook-oldalán bejelentette, hogy több hónapos külföldi távolléttel járó ENSZ-megbízatása miatt nem tudna annyi időt és energiát fordítani a sakkválogatottra, amennyit magától elvárna, ezért lemondott a szövetségi kapitányi posztról.
2012-ben indította útjára alapítványát: a Polgár Judit Sakk Alapítvány a Képességfejlesztésért névvel, elsősorban azzal a céllal, hogy egy egyedülálló, komplex módszerrel segítse a gyerekek képességfejlődését a közoktatásban. Az általa készített Képességfejlesztő sakk, mint oktatási eszköz kerettanterv Magyarországon bekerült a hivatalos Nemzeti Alaptantervbe, és a Képességfejlesztő sakk 2013-tól önálló tantárgyként válaszható az általános iskolák alsó tagozatában. Az általános iskolai oktatás segítésére az alapítvány Sakkpalota címmel tankönyv-, és munkafüzet sorozatot dolgozott ki, tanári kézikönyvvel kiegészítve. A Sakkpalota képességfejlesztő tankönyv és munkafüzet sorozat elnyerte a 2015-ös Magyar Termék Nagydíjat, és a 2015-ös frankfurti könyvvásáron a Legjobb Európai Tananyag díját.
Sakkjátszótér - Varázslatos "sakk-munkafüzet" gyerekeknek, Műszaki Könyvkiadó, Budapest, 2013. ISBN 9789630804158
Hogyan döntöttem meg Fischer rekordját, Műszaki Könyvkiadó, Budapest, 2013. ISBN 9789631664645
Nagymesterből világklasszis, Műszaki Könyvkiadó, Budapest, 2014. ISBN 9789631664652
Berg Judit-Polgár Judit: Alma - A sötét birodalom, Ecovit kiadó, 2013. ISBN 9789638988805
Sakkpalota 1. - Képességfejlesztő sakktankönyv - NT-80471, Nemzeti Tankönyvkiadó, 2013. ISBN 9789631974973
Sakkpalota 1. - Képességfejlesztő munkafüzet - NT-80471/M, Nemzeti Tankönyvkiadó, 2013. ISBN 9789631974980
Kalandozás a sakktáblán - 4 éves kortól, Bookline Könyvek, 2017. ISBN 9789634371526
Károlyi Tibor: Judit Polgar, the princess of chess (Polgár Judit, a sakk hercegnője). London: Batsford, 2004. ISBN 0-7134-8890-5
Forbes, Cathy: The Polgar Sisters: Training or Genius? (A Polgár lányok: edzés vagy zsenialitás?). London: Batsford, 1992. ISBN 0-7134-6871-8
"Semmi ellenvetésem sincs a női sakk ellen, de számomra a játék minősége a férfiaknál nagyobb kihívás. Azonkívül azt hiszem, hogy a nemek szerinti elválasztás a különbségeket csak fokozza. Ha ez megszűnne, akkor rövid távon a sakkozó nők száma visszafelé menne, mert számukra a harc túl kemény lenne. De hosszú távon a viszony javulna, és ez jót tenne a játékuknak." (Polgár Judit)
A Magyar Érdemrend középkeresztje a csillaggal (2013) "világszerte nagyra becsült sportolói pályafutásáért, a sakk népszerűsítése és pedagógiai alkalmazása érdekében végzett tevékenysége elismeréseként"
A FIDE Caissa-díjának (az újonnan alapított Sakk Oscar díjnak) a kitüntetettje (2012)
2014-ben a Halhatatlan Magyar Sportolók Egyesületének közgyűlése egyhangú szavazással választotta tagjai közé, az első olyan sportolóként, aki nem klasszikus olimpiai sportágat űz.
Polgár László: Nevelhetsz zsenit...Kossuth Kiadó 2008 88. old. ISBN 9789630958226

A polisz (πολις) – többes számban: poleisz (πολεις) – ókori görög város vagy városállam. A poliszok kora az úgynevezett palotakultúra (más néven palotacivilizáció, általánosabban mükénéi civilizáció kifejezéssel használt) felbomlása, a görög sötét kor után alakult ki, amikor a görögök a mükénéi központokból szétvándoroltak (lásd dór vándorlás) és benépesítették az addig gyérebben lakott vidékeket is. Maga a polisz szó régi indoeurópai örökség, rokonai az óind pur (’erőd, város’), litván pilis, lett pils (’erőd, vár’), azaz a görögben is eredetileg várat jelenthetett. Településformai előzményei a palotakultúrákban, illetve a Közel-Keleten, az Égeikumban formálódtak.
A polisz mai értelmezésben tulajdonképpen egy fogalmi gyűjtőszó, amely számtalan, jellegzetes – más formációktól eltérő – emberi tömörülési jellegzetesség befogadója (hordozója), mint pl. települési, technikai-fizikai, életmódbeli, igazgatási, politikai, gazdasági, kommunikációs, művészeti, kulturális stb. forma). A poliszt városnak vagy városállamnak szoktuk fordítani, pedig ez a legtöbb esetben félrevezető. A modern fogalmak közül a kistérség közelíti meg talán a legjobban területi értelemben a poliszt. A központban általában volt egy városias település, a polisz névadója, de a lakosság nagyobbik része ennek falain kívül, falvakban vagy tanyákon élt. Jogállásukon ez azonban nem rontott, ugyanolyan jogokkal rendelkeztek, mint a városban lakók, sőt mivel nyilván a földtulajdonosok laktak a földjük közelében, talán a helyzet még fordított is lehetett esetleg egyes esetekben. A görögök a poliszra sokkal inkább mint vallási-politikai közösségre, mint területi egységre gondoltak.
A polisz nem esett egybe az általában nagyobb etnikai közösségekkel, az ethnoszokkal, azoknál általában kisebb egység volt, de több ethnosz is tartozhatott egy poliszhoz, mint például Spárta esetén hódítás révén. A korai időszakban az ethnoszok fontos szerepet játszhattak, de a poliszok korára elmaradottaknak számítottak a polisz helyett ethnoszrendszerben élők, mint például a thesszáliaiak. A régi ethnoszrendszer emlékét őrzik a szenthelyek köré szerveződő védelmi szövetségek, az amphiktüoniák, amelyeknek ethnoszok és nem poliszok voltak a tagjaik.
A görög törzsek területein olyan államformák alakultak ki, melyek minőségileg különböztek minden korábbi szerveződéstől, és ennek korai mintája a Mükénéi Királyság. Ez azonban nem speciálisan akháj képződmény, hanem nagyrészt krétai kultúra-import terméke. A görög államszerveződés későbbiekben megfigyelhető speciális irányzatának oka mindenekelőtt a görög poliszok egyedülálló rendszere, amely emlékeztet ugyan a sumer városkirályságokra, részleteiben – mindenekelőtt kialakulásának körülményeiben – azonban jelentősen különbözik attól.
A Balkán-félsziget erősen tagolt tengerpartja és az egymást szeszélyesen keresztező hegyvonulatok közti kis medencék, folyóvölgyek elkülönült gazdasági egységek létrejöttének kedvezett. A kevés művelhető föld miatt a belterjes földművelés, gyümölcstermesztés és konyhakertészet terjedt el, csakúgy, mint az egyebekben is példaképnek tartott Föníciában. A számtalan kisebb-nagyobb öböl és folyótorkolat rendkívüli lehetőségeket nyújtott kikötők kialakítására, így a tengerparti poliszok legfontosabb gazdasági tevékenységévé a halászat és a tengeri kereskedelem vált. Az egyes poliszok által ellenőrzött terület ritkán érte el az 1000 km²-es kiterjedést. A korai görög poliszok teljes jogú polgárainak száma nem haladta meg az 1000 főt, de teljes lakosságuk sem közelítette a tízezret.
„A polisz a rabszolgatartó tulajdon antik formájára támaszkodó polgári közösség” – szögezte le Friedrich Engels. Ez annyit jelent, hogy csak a teljes jogú polgárnak lehetett földtulajdona és rabszolgája és fordítva: a földtulajdonát elvesztő polgárt polgárjogaitól is megfosztották. Maguk a görögök is sokszor próbálták meghatározni, hogy mi is az a polisz, de kevés sikerrel (Thuküdidész, Arisztotelész, Platón, stb.), melynek elsődleges oka, hogy mint Arisztotelész összeszámolta, csak alkotmányból 158 különböző létezett Görögországban. Elképesztő sokféleség, melynek természetesen igen nehéz az általános jellemzőit megadni.
A polisz korlátozott földművelési lehetőségei folytán igen magas szintű kézművesség és kereskedelem alakult ki. A kézművesipar fejlesztése elsődleges feladat volt, hiszen azon a piacon, ahol Egyiptom és Babilon is jelen volt, csak jó minőségű áruval lehet hosszú távon megmaradni. A nemzetségi alapon szerveződő polgárságból az arisztokrácia mint uzsorás, s nem földbirtokos (nagybirtokos) emelkedett ki. A korlátozott földterületeken a nagybirtok, illetve a nagybirtokos arisztokrácia létrejötte ab ovo nem lehetséges. Ez is lényegi különbség a korábbi keleti despotátusoktól, ahol az uzsorások csak a nemzetségi arisztokrácia eltűnte után, az úgynevezett „hivatalnoki arisztokrácia” korában jutottak szerephez. A nemzetségi, földbirtokos arisztokrácia az egyszemélyi uralom elsődleges támasza, sőt kialakulásának elengedhetetlen feltétele – azaz a görög területeken hiányzott a monarchikus (egyszemélyi vezetésű) berendezkedés alapja.
A hagyományos történelemszemlélet előszeretettel emlegeti, hogy a görögség valamilyen veleszületett „szabadságszeretet” okán nem alakított ki monarchiákat, úgymond vérükben volt a demokrácia. Ilyen márpedig nem létezik, amit a görög türannisz intézménye is mutat. A korai görög királyságok gazdasági alapok híján hamar átadták helyüket az arisztokratikus köztársaságok különböző formáinak, melyben a rabszolgatartás patriarchális maradt, a már-már szakrálissá váló Mükénéi Királyság államrendszerének nyoma sem maradt. A vagyonkoncentráció azonban itt is elkerülhetetlen volt.
Azaz mégis kialakult központosított, egyszemélyi kormányzat a görög poliszokban is, mégpedig egy sajátos, csakis a görögökre jellemző formában – ez a fent említett korai görög türannisz. A türannoszok választás útján jutottak a közigazgatás élére (vagy államcsínnyel), de korlátlan jogokkal ruházták fel őket életfogytig. A nemzetségi arisztokrácia kora nem tartott túl sokáig, hiszen az i. e. 7–6. században már az egész görög világban a türannoszok alakították át a társadalmi tagozódást, alapvetően a vagyoni kategóriák szerint. A folyamat kezdete még jóval korábbra, már az attikai városkirályok korára visszavezethető. Magát Athént a hagyomány szerint Kekropsz király alapította. Az athéni hagyomány a mitikus király, Thészeusz nevéhez köti írja a területi átszervezést éppúgy, mint Athén államának tulajdonképpeni alapítását, a környező 12 község egyesítését, a szünoikiszmoszt. Ennek része volt a nemzetségi kategóriák megszüntetése és a területi kategóriák felállítása.
Thészeusznak tulajdonítják a krétai Minótaurosz legyőzését is, s bár a hagyomány nyilván hosszú idő eseményeit sűrítette egyetlen hérosz életébe (már csak azért is, mert nem is Athén, hanem Mükéné került közvetlen kontaktusba Minósszal), mégis feltehető, hogy az athéni szünoikiszmosz még az i. e. 2. évezred vége előtt megtörtént. A monda szerint ugyanezen eseménysor része volt a tucatnyi falu és a négy korai nemzetségi phülé (körzet) területi alapon való átszervezése. Ez gyakorlatilag annyit jelent, hogy az eredeti 12 község 48 phülére oszlott az együttlakás – s már nem a leszármazás – alapján. Az eupatridész – geomorosz – demiurgosz – thétosz tagolódás olyan hatalmi rendszert teremtett, amely már nem a „felfegyverzett nép” egészével esett egybe, hanem a vagyoni kategóriákkal, a földosztás pedig nem rokonsági, hanem területi alapon történt. Minden egyes phülé köteles volt egy felfegyverzett, teljes legénységű hajót kiállítani. A hagyományos közösségek (phülé – eredetileg törzs, genosz – nemzetség, phratria – család) tulajdonképpen a politikai jelentőségüket vesztették el. A „büntetőjog” azonban még sokáig a családi bíráskodást követte, csakúgy, mint később Rómában. Athént ezután két dinasztia (Erekhteidák és Medónidák) harminc királya uralta a mondák szerint, majd az utolsó király (Kodrosz) után az i. e. 7. századig oligarchikus kormányzati forma következett
A második évezred vége felé meginduló görög betelepülés a Balkán-félszigeten hamarosan virágzó kereskedőállamok sorát eredményezte. Kereskedelmi bevételeiket nagyszabású rabló hadjáratokkal toldották meg. A városkirályok hatalmának megerősödését mégsem követte birodalomalapítás, épp ellenkezőleg: gazdasági, politikai és kulturális pangás kezdődött az i. e. 12. században. A nagyobb városközpontok többsége teljesen elpusztult a dór vándorlásban.
A jól szervezett uralkodói háztartások – melyek a cserekereskedelem legnagyobb központjai is voltak (palotagazdaság) – megszűntek, s velük együtt eltűnt a kézműipar nyersanyag-utánpótlása is. Lanyhult, majd teljesen véget ért a karavánok és kereskedők fegyveres védelme. Mindez a gazdasági élet teljes vegetálásához vezetett. A kézművesek és kereskedők rövid idő alatt teljesen eltűntek, a köznépből kizárólag a szabad parasztság maradt meg. Még az írásbeliség is megszűnt hosszú-hosszú évszázadokra.
A polisz gyakran egy magaslati erőd, akropolisz ("magas város") köré szerveződött, volt benne egy agora (piac), egy-két templom és egy gümnaszion. Ez a városias központ volt az asztü. A várost a kis-ázsiai görög államok gyakran fallal vették körül, a peloponnészoszi poliszok lakói általában megelégedtek az akropolisz nyújtotta menedékkel.A polisz többi része volt a vidék, a khóra. A dór területeken néhány város több kómé összetelepüléséből (szünoikiszmosz) jött létre, például Spárta öt kóméból. Ezek közül négy egy igen kis területen közvetlenül egymás mellett feküdt, míg az ötödik, Amüklai néhány kilométerrel arrébb. A kómét régebben a démosz szinonímájaként használták a történészek, de ez a név csak a fejletlen városiasodású dór, makedón és trák területeken fordul elő, és ezeket az egykori források elavult településeknek tekintik. A démoszt több értelemben is használták, legkorábban jelentett falut, később Athénban és néhány más poliszban mesterséges városi kerületet, illetve a népet is az arisztokratákkal szembeállítva.
A khóra legértékesebb területe a síkvidék, a pedion volt, itt lehetett földművelést folytatni. A tengerparti rész, a paralia szintén művelés alatt állt, de ez biztosította a kapcsolatot a tengerrel a halászok, kereskedők, tengerészek révén. A hegyvidéki rész, a diakria nagyrészt lakatlan volt, itt voltak a bányák és ez volt sok mitológiai lény lakóhelye. A pedion és a diakria elmosódott határán a dombvidéken szőlőt termesztettek, illetve állatokat legeltettek. A pedion és a diakria volt együtt a polisz belső területe a mezogeia. A polisz szélső, járhatatlan területe volt az eschatia ("peremvidék"), ami a határőrvidék szerepét játszotta.
A polisz teljes jogú polgárai, a politészek többnyire születési alapon lehettek azok, Athénban Periklész reformjai előírták mind az anyai, mind az apai ágon a polgártól való származást. Ha csak az egyik ágon voltak polgári származásúak, már törvénytelen gyereknek, nothosznak számítottak, hacsak nem adományoztak nekik polgárjogot, mint az Periklész Aszpáziától született fia, az ifjabb Periklész esetén történt. Spártában a teljes jogú polgárok neve homoiosz, azaz "egyenlő" volt.
A metoikoszok ("együttlakók") tartósan letelepedett idegenek, vagy felszabadított rabszolgák voltak, a xénoszok, pedig ideiglenesen ottlakó "idegenek". A metoikoszok saját ingatlannal nem rendelkezhettek, és adót (metoikion) kellett fizetniük. Jogi ügyeiket csak egy teljes jogú polgár pártfogó, a prosztatész útján intézhették. Érdemeket szerezve a metoikoszok izotelész státusba kerülehettek, ami a politészekkel egyenlő katonáskodási és adózási jogokat és kötelezettségeket jelentett, de választójog nélkül. Ez tehát egy átmeneti jogállás volt. Spártában hasonló réteg volt a perioikoszoké ("körüllakó"), akik azonban nem idegenek, hanem a Spárta által meghódított terület korábbi birtokosai voltak. Korlátozott önkormányzatú falvakban éltek, a hadseregben is szolgáltak, méghozzá a homoioszokhoz hasonlóan nehézfegyverzetű hoplitaként, és ők voltak az a réteg Spártában, akik kézművességgel foglalkozhattak. A spártaiakkal kapcsolatban emlegetnek a források egy hüpomeiónokból ("alábbvalók") álló réteget, akik mögött a teljes jogú, azaz homoiosz státusból lecsúszottakat sejthetjük, például másodszülöttség okán. Ők felemelkedhettek a homoioszok közé, ha az állam jutatott nekik földet, egyébként viszont bármilyen foglalkozást űzhettek.
Spártában a helóták is egy sajátos átmeneti állapotban voltak a szabadok és a rabszolgák (duloszok) között, a birtokhoz tartoztak, és nem lehetett adni-venni őket, csak a birtokkal együtt. Jogállásuk hasonlított a feudalizmus földhözkötött jobbágyaiéhoz. A helóták a spártai hadseregben nagyon fontos szerepet töltöttek be a szabad spártai polgárok, az "egyenlők" (homoioszok) viszonylag kis száma miatt. Ők tették ki hadsereg nagyobb részét, mint könnyűfegyverzetű katonák. Katonai szolgálatuk fejében egy részüket fel is szabadították helóta státusukból és a neodamódészek ("közösségbe - 'damósz' - újonnan besorozottak") táborába kerültek. A spártai apától és helóta anyától származó gyermekek voltak a mothaxok, akik szintén a hüpomeiónok közé számítottak.
A poliszok szabad lakói "törzsekbe" phülékbe tartoztak, ami nem jelentett vérségi köteléket, át is szabhatták őket, mint Athénban. A phüléken belül phrátriákat találunk, azon belül pedig "nemzetségeket" (gennétoszok).
A polisz a királyság, a baszileia intézményét váltotta fel. Ez a folyamat még az i. e. 8. század előtt lezajlott, mert az ekkor kezdődő gyarmatosítás alapító mondái már nem említik a királyság intézményét – a spártai királyok szerepe is csak a hadsereg vezetése volt –, amit majd csak a hellenizmus idején újítanak fel, például Szürakuszaiban. A régi királyi nemzetség – az epheszoszi Baszileidák, a korinthoszi Bakkhiadák – azonban sokáig előjogokkal rendelkezett. A korai időszakban a belőlük kikerülő oligarchikus tanács – Athénban az Areioszpagosz, Spártában a gerúszia – döntő befolyással volt az állam ügyeire a legfőbb tisztségviselők – Athénban arkhónok, Spártában a két király (baszileusz) – mellett.
Idővel vagyoni alapon a leggazdagabb közrendűek is a vezető rétegbe emelkedhettek a régi arisztokrácia mellé, s a származási kormányzást felváltotta az érdemek alapján való kormányzás (timokrácia) – például Athénban a szolóni alkotmány révén. Ekkor a közrendűek érdekeit is figyelembe vették már, egyre fontosabb szerepet kapott a népgyűlés, az ekklészia, aminek már minden bizonyos kis vagyonnal rendelkező ember tagja lehetett. Általában ez választotta az ügyeket ténylegesen vivő városi tanácsot, a bulét és a tisztségviselőket is, de ezek tagjai többnyire csak a felsőbb osztályokból kerülhettek ki. Az ekklészia hatáskörét az is megszabta, hogy tárgyalhatta-e az ügyeket, javaslatot is tehetett-e, vagy csak megszavazhatta az elé terjesztett javaslatokat. Spártában az apella vita nélkül, közfelkiáltással határozott, ami egy korlátozott jogkört jelentett. Az arisztokrácia a reformokat általában sokallta, a nép (démosz) általában kevesellte, ami sokszor véres pártharcokhoz vezetett. Ez segített egyes populista politikusoknak, hogy az alkotmány és az alsóbb rétegek védelmében fellépve kiépítsék saját egyszemélyi uralmukat, a türanniszt. Ez a rendszer, nevének mai rossz íze ellenére kezdetben népszerű volt, mivel békét és fellendülést, aranykorszakot hozott sok város életében – például Periandrosz Korinthoszban, Peiszisztratosz Athénban –, ahol a türannosz nem változtatta meg a törvényeket, hanem mintegy azok őreként, informálisan kormányzott, a saját híveit juttatva a tanácsba és a fő tisztségekbe.
Hosszabb rövidebb idő után a türannisz sok helyen népszerűtlenné vált, a polioszok vagy visszaléptek például az oligarchia irányába, vagy a jogok kiszélesítésével létrehozták a demokráciát, elsősorban Athénban a kleiszthenészi alkotmány révén, vagy más városokban athéni mintára vagy kifejezett athéni nyomásra. A demokrácia is fejlődött az idők során, kezdetben például Athénban az alsóbb, harmadik és negyedik osztály csak választó volt, de nem volt választható arkhónná. Idővel a harmadik osztály tagjai is bekerültek a választhatók körébe. A népgyűlés ekkor óriási hatalommal bírt, s ezen hatalom korlátainak, az önkorlátozásnak hiánya őrölte fel végül a demokráciát.
A gazdasági fellendülés következtében az i. e. 8. századra jelentősen megnőtt a görög poliszok népessége. A nagyobb területű poliszok, mint Athén, Spárta, Théba el tudták helyezni a népességet a saját vidéki területeiken, de a kisebb területű poliszok, különösen azok,  amelyek jelentős kereskedelmi központok is voltak – például az euboiai Khalkisz, Korinthosz, Megara, Milétosz – és így népességük még gyorsabban nőtt, egy új kivándorlási hullámba, a nagy görög gyarmatosításba kezdetek, ami folytatódott az i. e. 7. század közepéig, és jóval kisebb mértékben azután is.
A gyarmatosítás általában szervezetten folyt, az anyaváros (metropolisz) kiküldött egy expedíciót, egy telepescsoportot, aminek a vezetője egy elszegényedett, vagy politikai okokból menekülni kénytelen arisztokrata, az oikisztész volt. A gyarmatosítást általában hajósok, kereskedők felfedezőútjai előzték meg. A telepeseket ellátták szerszámokkal, vetőmaggal, és időnként halálbüntetés terhe mellett tiltották meg nekik a visszatérést, ha ez mondjuk éhínséggel fenyegetett volna például. A telepesek magukkal vitték a metropolisz politikai és vallási intézményeit, a tisztségviselők neveit, a vallási kultuszokat és az anyaváros szent tüzét. Az új helyen megalapított gyarmatváros (apoikia) így kultuszközösségben maradt a metropolisszal, de politikailag egy független új polisz jött létre, ami azért tisztelettel nézett anyavárosára és elsősorban vele kötött politikai szövetséget. A gyarmatosítás szempontjából a legnépszerűbb területek kelet felé a Fekete-tenger partvidéke, nyugat felé pedig Itália, Szicília és Gallia partvidékei voltak.
Az apoikiákon kívül távolabbi területeken – Hispániában, Szíriában, Észak-Afrikában – általában több polisz összefogásával kereskedőtelepeket, emporionokat is létrehoztak. Ezek egy része – például Kürenaika – később szintén önállóvá válhatott.
Sajátos athéni gyarmat volt a klérukhia, ami egy meghódított földterület volt, amit darabokra (klérosz) osztottak, és athéni polgárok (klérukhoszok) között osztottak fel. A klérukhosznak a klérukhián kellett laknia a helyőrség tagjaként, de megmaradt athéni polgárnak, megtartotta otthoni démoszát és phüléjét, háború esetén pedig az athéni hadseregben harcolt. Ez az a gyarmat, ami leginkább hasonlít a modern kor gyarmataira.
Nagy Sándor hódításaival a városalapítások új hulláma indult meg, a hagyomány szerint több mint hetven várost (Alexandriákat) alapított. A leghíresebbet az egyiptomi Alexandria képében, de a többségét Kis-Ázsiától keletre. Ma is a nevét viseli még Iskenderun Törökországban, Iszkandarija Irakban, Kandahár Afganisztánban, Iszkandar Üzbegisztánban, Iszkander Türkmenisztánban. Ezek a városok a görög hatás központjai lettek többnyire olyan területeken, ahol a városi életmód még majdnem teljesen ismeretlen volt. Ezen a téren utódai a diadokhoszok is követték példáját.
Németh György A polisok világa Korona Kiadó, Budapest, 1999, ISBN 963-9191-11-6
Hegyi Dolores, Kertész István, Németh György, Sarkady János Görög történelem – a kezdetektől Kr. e. 30-ig, Osiris, Budapest, 1995, ISBN 963-379-118-9

A politika kifejezés az ókori görög polisz névből ered. A politika szó magyar jelentése: közélet, ez értelemben tehát mindenki, aki részt vesz a közéletben, tevékeny (aktív) vagy tétlen (passzív) politikát folytat. A politikával, közélettel, annak jelenségeivel foglalkozik a politikatudomány.
Általában úgy gondolunk a  politikára, mint a hatalomért folytatott küzdelemre, mint ennek színterére, s mint a politikai színtér eseményeire.
A tevékeny politika valójában érdekek harca a közéletben, leginkább a közhatalomból való részesedésre vagy a közhatalom döntéseinek befolyásolására való igyekezet.
A tétlen politikai szerep pedig, hogy a közösség egyszerű tagja elfogadja a közhatalom döntéseit, mivel úgy gondolja, hogy nem tudja azt befolyásolni.
A politikai cselekvő szereplői felléphetnek egyénileg vagy érdekcsoportokon keresztül, úgy mint közhatalom, társadalmi szervezet, mozgalom, petíciós bizottság, polgári engedetlenség és a közéletről a tájékoztatással foglalkozók. A politika fontos szereplői a közéleti választások és népszavazás résztvevői. Két változat használatos a politika szereplőire:
a politika a közhatalom (politikai hatalom) feladata, amit az egyszerű polgár nem tud befolyásolni;
a közösség tagjainak joga és kötelessége a közügyekben részt venni, hogy jó döntések születhessenek. E szerint, ne bízzuk magunkat teljes mértékben a közhatalomra, mert az így kisajátíthatja saját közös sorsunk irányítását.
a társadalom működésével kapcsolatos legkedvezőbb szabályozás létrehozása, működtetése, mely biztosítja a társadalom működésével kapcsolatos érdekeket;
Politikai ideológiák célja az (érvényes vagy a mindenkori) az emberi társadalom működtetésének a megismerése, és ennek alapján, irányelveket állapít meg. Legtöbbször valamely társadalmi struktúrán belüli csoport (rend, osztály, réteg, politikai csoport, cég) érdekét tükrözi, s egyben sajátos szemléletmódját, valamint a végső célját hirdeti.
A politika szónak van egy másik fontos, naponta használt jelentése, ami az angol „policy”-nek felel meg (szemben a politics kifejezéssel), és ami nagyjából azt jelenti, irányelvek. Egy csoport, társaság, cég vagy párt politikája. Ahogyan egy kormánynak van egy külpolitikája, drogpolitikája stb., ugyanúgy egy cégnek is lehet politikája valamivel kapcsolatban, például szerzői jogokkal kapcsolatos politikája (copyright policy). A politika mint irányelvek rendszere azért is különösen fontos, mert a politikai szereplők, pártok is bizonyos politika alapján politizálnak, adott ügyekkel, adott kérdésekkel kapcsolatban megfogalmaznak egy bizonyos politikát, és azt képviselik. Ezek nemcsak szakpolitikák, egy-egy pártnak általános politikai jellemvonásai is meghatározhatók, mint baloldaliság, konzervativizmus stb. Immanuel Wallerstein Bevezetés a világrendszer-elméletbe című írásában kifejti, hogy a globális politikai tér félperiférikus államaiban , a megosztott elitek egyik fele, gyakran a világrendszerekhez való felemás kapcsolódás miatt a centrum felé törekszik, a másik része pedig a nemzeti hagyományokat hangsúlyozza.
További érdekes jelenség, hogy a politikai pártok a politizálás közepette saját politizálásukkal kapcsolatban is egy arra vonatkozó politika (irányelv-rendszer) alapján járnak el. Ez, ha úgy vesszük, a „politizálók politizálási politikája”. Politikai elemzők gyakran tesznek említést pártpolitikai szempontokról, érdekekről. Ami ebben figyelemreméltó, az az, hogy egy politikai párt így nemcsak a társadalomhoz való viszonyulását határozza meg egy politikában, s nemcsak bizonyos területekkel kapcsolatban fogalmaz meg szakpolitikát, de saját politizálásával kapcsolatban is. Ez pedig rávilágít arra, hogy egy politikai párt a politikájával együtt önmagát is képviseli, s hogy a pártérdek adott esetben konfliktusba kerülhet a párt által képviselt politika által meghatározott érdekkel, illetve konkrétan akár a párt által képviselt emberek érdekével is.
Oscar Ameringer - "Az Amerikai Szocializmus Mark Twain -je" című könyvében: "A politika az a finom művészet, amely szavazatot szerez a szegényektől és kampány pénzeket a gazdagoktól, azzal az ígérettel, hogy megvédi mindkettőt a másiktól."
Nyikita Hruscsov: "A politikusok mindenütt egyformák. Ígérnek neked egy új hidat még ott is, ahol nincs folyó."
Platón: Azokat, akik túl okosak a politikai életre, büntetésül a butábbak kormányzása alá helyezzük."
John Quinton, Amerikai színész/író: "A politikusok azok az emberek, akik ha fényt látnak az alagút túlsó végén, elmennek több alagutat venni."
Adlai E. Stevenson - amerikai elnökjelölt beszéde: "Ajánlottam az ellenfeleimnek egy egyezményt. Ha ők abbahagyják a hazudozást rólam, akkor én abbahagyom az igazság kimondását róluk."
Texas Guinan - 19. századi amerikai üzletasszony : "A politikus az a pasas, aki a te életedet feláldozza az ő országáért."
Clarence Darrow - híres amerikai ügyvéd: "Amikor gyerek voltam, mondták nekem, hogy akárkiből lehet elnök. Egyre jobban elhiszem."
Aiszóposz: "Mi felakasztjuk a kis tolvajokat és kinevezzük a nagyokat politikai posztokra."
Doug Larson, Angol középtávfutó, aranyérmes a párizsi olimpián 1924-ben: "Ahelyett, hogy a város kulcsait odaadjuk egy politikusnak, jobb lenne lecserélni a zárakat."
Charles de Gaulle: "Arra a megállapításra jutottam, hogy a politika az túl komoly téma egyedül a politikusokra bízni."
Politikai filozófia. Szöveggyűjtemény (szerk. G. Fodor Gábor) ; Rejtjel Kiadó Kft.2001 Budapest.  ISBN 963-9149-59-4

A Polyutus (olaszul: Poliuto) Gaetano Donizetti háromfelvonásos operája (opera seria). Szövegkönyvét Pierre Corneille Polyeucte című drámája nyomán Salvadore Cammarano írta. Az ősbemutatóra 1840. április 10-én került sor a párizsi Nagyoperában. Az operát eredetileg Nápolyban kellett volna bemutatni, de a cenzúra betiltotta. Ezért került sor Párizsban a premierjére, Eugéne Scribe francia szövegére, Les martyrs címmel.
Helyszín: Arménia, az ókorban.Paulina, Arménia kormányzójának, Felixnek a lánya régebben Severus római vezért szerette, de miután híre jött, hogy Severus elesett a harcmezőn, a lány – apja kívánságára – az arméniai Polyutus felesége lett. Polyutus barátja, Nearcus keresztény hitre téríti. Paulina aggódik érte, mert a Római Birodalomban kegyetlenül üldözik az idegen vallás követőit. A császár új proconsult is nevezett ki Arméniába, hogy keményen lépjen fel ellenük. Kiderül, hogy az új vezető nem más, mint Severus, aki mégis felépült súlyos sérüléseiből. A proconsul felkeresi Paulinát, kéri, hogy térjen vissza hozzá, de az asszony hű marad férjéhez. A római katonák elfogják Nearcust, és vallatják, hogy kik a társai. Polyutus önként jelentkezik. Paulina könyörög Severusnak férje életéért, de az csak úgy hajlandó megkegyelmezni, ha Polyutus megtagadja hitét. A férfi erre nem hajlandó, ekkor a rómaiak – társaival együtt – éhes oroszlánok elé vetik. Paulinát megrendíti férje hite, bátorsága, és maga is követi őt az arénába.
Ashbrook, William. Donizetti and His Operas. Cambridge University Press (1982). ISBN 0-521-27663-2 

Pompeii ókori római romváros Nápoly közelében, Campania olasz tartományban. Eredeti etruszk neve Pmpei, népszerűsítő irodalomban és útikalauzokban Pompeji, a közelében elterülő mai olasz város neve Pompei. A város a Vezúv lábánál, lávatalapzaton épült. Valószínűleg az oszkok alapították. Gazdasági és politikai fejlődését jelentősen befolyásolták a Nápolyi-öbölben megtelepült görögök. A görög művészet hatása néhány templom, helyiség díszítésében és részben magán a várost körülvevő falon is felismerhető. Rövid ideig az etruszkok is birtokolták, majd a szamniszok. Pompeii részt vett a campaniai városok Róma elleni szövetségében, ennek következtében Kr. e. 89-ben Sulla csapatai megtámadták. Noha szövetségesei segítettek az ostromnak ellenállni, a város Kr. e. 80-ban behódolt Rómának. Ezt követően Colonia Cornelia Veneria Pompeianorum néven római kolónia lett. A Vezúv kitörése pusztította el 79-ben. Hatalmas hamu- és lapillitömeg lepte be a várost, teljesen eltemetve azt.
Pompeii első megtalálása teljesen véletlenszerű volt. A 16. században a Sarno-folyó szabályozási munkálatai során bukkantak rá az első falmaradványokra. 1748. április 6-án kezdték meg hivatalosan az ásatásokat Rocque Joaquín de Alcubierre spanyol mérnök vezetésével, akinek nevéhez fűződik Herculaneum 1738-as felfedezése is. A rövidesen híressé vált lelőhely kiemelt szerephez jutott az újkori európai kultúra fejlődésében. Napjainkban Olaszország egyik kiemelt turisztikai célpontja, a Világörökség része.
Pompeii romjainak a koordinátái é. sz. 40° 45′ 00″, k. h. 14° 29′ 10″40.75, 14.486111111111. A Vezúvtól mintegy kilenc kilométerre délkeletre, a Sarno-folyó torkolatától északra fekszik a modern Pompei mellett. A város feltárt területe 662 684 m².
A várost oszkok alapították a Kr. e. 6. században egy lávafennsíkon, amely a Vezúv egyik régebbi kitörése során keletkezett. Jól védhető, stratégiai fekvése kedvezett a város gazdasági és politikai fejlődésének. A későbbiekben a Dél-Itáliát gyarmatosító görögök fennhatósága alá került, akik kiterjesztették uralmukat a Nápolyi-öböl vidékére is, hatalmas erődöket és kikötőket építve. A település rövid időre az etruszkok uralma alá is került Kr. e. 525–474 között, de miután Cumaenál legyőzték őket, ismét a görögöké lett a város. E két népnek a terület birtoklásáért folytatott harcának a színre lépő harmadik, a szamnisz-civilizáció vetett véget. Nekik sikerült a többi campaniai város mellett Pompeiit is meghódítaniuk; lakott részét újjáépítették és kibővítették. A régészeti ásatások számos szamnisz építményt, valamint feltételezhetően ugyanahhoz az időszakhoz tartozó különböző szobor- és falfestménymaradványokat hoztak napvilágra.Pompeii részt vett a campaniai városok Róma elleni szövetségében, ennek következtében Kr. e. 89-ben Sulla csapatai megostromolták. Noha szövetségesei segítettek az ostromnak ellenállni, a város Kr. e. 80-ban behódolt Rómának. Ezt követően Colonia Cornelia Veneria Pompeianorum néven római kolónia lett. A város fontos állomás volt azon az útvonalon, amelyen a tenger felől érkező árukat Róma és Dél-Itália felé továbbították (Via Appia).
Kr. e. 80-ban, miután Lucius Cornelius Sulla elfoglalta, a város a Római Köztársaság része lett. Ebben és az ezt követő időszakban a város nagyszabású infrastrukturális fejlesztéseken esett át, amelyek legtöbbje Augustus császár uralkodásának idejére tehető. Ekkor épült fel az amfiteátrum, a palaisztra a központi úszómedencével, ugyancsak ekkor készült 25 városi kút, négy városi fürdő, valamint a várost vízzel ellátó vezetékrendszer.A számos fennmaradt freskó alapján betekintés nyerhető a lakosság mindennapjaiba. A pompeii művészeti korszakok hozzásegítettek a kor művészeti életének megértéséhez, amelyet az erotika, a fallikus kultusz jellemeztek. A nagyszámú lelet legértékesebb darabjait ma a nápolyi Nemzeti Régészeti Múzeumban őrzik.
Pompeii mindennapjai rendkívül mozgalmasak voltak, ezt a legkisebb, legjelentéktelenebb leletek is bizonyítják. Példa erre a Sirico háza bejáratánál talált felirat „Salve, lucru”, ennek jelentése Üdvözlet, pénz, amely humorosan jelzi, hogy az épület tulajdonosai kereskedők voltak. Más házakon is találhatók az egykori tulajdonos mesterségére utaló nyomok. A boros korsókon talán a világ első marketinges szójátéka olvasható: Vesuvinum, amely a Vesuvius (Vezúv) és a vinum (bor) latin szavak kombinációja. A Via dell’Abbondanza épületein korabeli latin nyelvű graffitók is láthatók.A városnak virágkorában kb. 20 000 lakosa volt. Pompeii és környéke a rómaiak egyik kedvenc üdülőhelye volt, erről tanúskodnak a környező településeken feltárt villák is.
Pompeii és a környező települések lakói hozzászoktak a gyakori földrengésekhez, amelyek nem keltettek pánikot. Ezt ifjabb Plinius írásaiból tudjuk.
62. február 5-én erős földrengés rázta meg a vidéket, súlyos károkat okozva a kikötőben és a városban. A délutáni órákban bekövetkezett rengés az utólagos becslések szerint 5-ös és 6-os közötti (Richter-skála) erősségű lehetett.
A lakosság éppen Augustus császár ünneplésére készült, ugyanakkor a város patrónusának ünnepe is erre a napra esett. A földrengést általános pánikhangulat követte, amit csak tetőztek az olajlámpák által okozott tüzek. A közeli Herculaneum és Nuceria városait szintén érintette a földrengés pusztító ereje, amelynek következtében számos templom, lakóház, híd, valamint út elpusztult. A feltételezések szerint szinte a város összes épülete megrongálódott. A földmozgást követő napokban a városban anarchia dúlt, általános jelenséggé vált a rablás, fosztogatás, a lakosokat pedig éhínség gyötörte.
Ezután végeztek ugyan újjáépítési munkálatokat, de a földrengés által okozott teljes kárt nem sikerült felszámolni. Nem létezik adat arról, hogy ebben az időszakban hány ember hagyta el a várost és költözött a birodalom más vidékeire. A lassú újjáépítési folyamatot a további kisebb földrengésekkel magyarázzák, amelyek a Vezúv 79-es kitöréséig egyre gyakrabban jelentkeztek. Akiknek nem volt ideje elmenekülni a városból azok elsősorban összedőlt házaikban haltak, vagy a másodjára belélegzett lávakőportól okozott légszomj okozatával fulladtak meg.
79. augusztus 24-én a Vezúv kráterét évezredekig elzáró lávadugó váratlanul, iszonyú erővel dobódott ki Campania derült egére. A tűzhányó kilométernyi magasságba lövellte a kőtörmeléket, és fülsiketítő égzengés kíséretében felrobbant a hegy csúcsa. Az eget elsötétítette a vulkáni hamuból képződött sötét felhő, amely azután három napig gomolygott a katasztrófa színhelye fölött. Pompeiit 7–8 méter vastag hamuréteg fedte be, s a borsószemnyitől a mogyorónagyságig terjedő kövek szüntelenül hulló zápora temette el.A kitörés dátuma eddig is kérdéses volt, mert egyetlen forrásunk volt rá Plinius, miközben ősszel érő gyümölcsök, és használatban lévő parázstartók kerültek elő a vulkáni hamu alól. Egy 2018-ban előkerült graffiti alapján a kitörés október 24-én történhetett.Ezen a napon rossz ómenként pont Vulcanalia volt, Vulcanus ünnepe. A kitörésről ifjabb Plinius (akinek nagybátyja, idősebb Plinius a misenumi flotta parancsnoka volt a kitörés pillanatában és aki a mentési munkálatok során vesztette életét) részletesen beszámolt Tacitus római történetíróhoz írt levelében, így ez a legjobban dokumentált kitörés az ókorból.A rómaiak tudták ugyan, hogy a Vezúv vulkán, de kialudtnak vélték. Mint ahogyan az Plinius leveléből is kitűnik, Misenum lakosai látták ugyan a kitörés során feltörő felhőt, de nem tudták beazonosítani, melyik hegyből származik. Ez is azt mutatja, hogy a Vezúv nem ártalmas vulkánként élt a köztudatban.A 2. században élt Cassius Dio is leírja - utólagos beszámolók nyomán - a kitörés történetét, s noha írásába bevisz némi fantasztikumot is, krónikája mégis valószerűnek tűnik. Innen tudjuk, hogy a kitörés idején Pompeii lakossága a pincékbe húzódott a kőzápor elől. A befelé lejtősre épített római tetők tölcsérként ömlesztették a lapillit a házak udvarába. A hatalmas súly alatt a tetőzet hamar beomlott, ha addig egyáltalán ellenállt a gyakori földrengéseknek. Az utcákat magas lapilli- és hamuréteg borította, ami lehetetlenné tette az ajtók és kapuk kinyitását, így aki pincébe menekült, kijönni többé már nem tudott. A lapilliből és vulkáni hamuból álló réteg, aminek szintje néhány ház falán látható, elég forró volt ahhoz, hogy megolvassza a falfestményeket védő viaszréteget. A lakosság nagy része a Vezúvval ellentétes irányba, a Sarno-folyó felé menekült, ahol utolérte őket a vég (számos csontvázat és jelentős értéket találtak az itt végzett ásatások során).Pompeii végzetét, Herculaneummal ellentétben nem a láva okozta, hanem a vulkánból kivetett hamu és lapilli, amik vastag rétegben rakódtak le a városban, teljesen betemetve azt.
Az első leletekre 1592-ben bukkant rá Domenico Fontana, nápolyi mérnök, aki a Sarno-folyó csatornázási munkálatait vezette. Ekkor kerültek a felszínre az első márványtáblák, érmék, amelyek iránt akkoriban nem volt nagy tudományos érdeklődés. A területet, amelyet a 79-es kitörés után gyéren laktak, a helybéliek La Cività (azaz A város) név alatt emlegették.D’Elboeuf herceg, miután felkeltette figyelmét a leletek híre, nagyobb birtokot vásárolt ezen a területen és terv nélküli ásatásokba kezdett, amelyek során három márványszobrot talált, ezek később a drezdai nők név alatt váltak ismertté. A szobrokat Savoyai Jenő osztrák herceg vásárolta meg, majd a II. Frigyes Ágost szász választófejedelem tulajdonába kerültek, és ő udvarába, Drezdába szállíttatta őket (innen az elnevezésük). A szobrok iránt nagy érdeklődést mutatott a fejedelem lánya, Mária Amália, aki miután nápolyi királyné lett, rávette férjét az ásatások folytatására.Az ásatásokat hivatalosan 1748 áprilisában kezdték meg Rocque Joaquín de Alcubierre spanyol mérnök vezetésével, akinek nevéhez fűződik Herculaneum 1738-as felfedezése is, illetve segédkezett d’Elboeuf herceg ásatásainál is.Az ásatások kezdetben sikertelenül haladtak, csak néhány, kevésbé jelentős lelet került a felszínre. Ennek következtében Alcubierre visszatért a herculaneumi ásatáshoz. A munkálatokat négy év szünet után ismét elindították, ezúttal a Herculaneumi Akadémia felügyelete alatt. Elsősorban szobrokat, ékszereket és freskókat kerestek, amelyeket az erre a célra Porticiben felépített múzeumban helyeztek el.1763-ban egy táblát találtak, Respublica Pompeianorum felirattal. Ekkor sikerült a várost véglegesen beazonosítani. Ugyancsak 1763 óta a feltárások helyszíne látogathatóvá vált a nagyközönség számára. Az első nagyobb kiásott épületek a nagy színház, Ízisz temploma, a Herculaneumi kapu és a Diomédész-villa voltak.
III. Károly, majd IV. Ferdinánd nápolyi király a kiásott leletek nagy részét Európa többi uralkodójának ajándékozták. Először Johann Joachim Winckelmann ásatásvezető tiltakozott a királyi udvar e gyakorlata ellen. Az európai arisztokráciában ekkor nagy divat volt az Antichità di Ercolano (Herculaneum antikvitása) nevű képes album, a különféle régészeti kincsek egyfajta leltára. Ezekben a könyvekben számos, később elveszett vagy elpusztult emléket is dokumentáltak.Winckelmann munkásságának köszönhetően megnőtt a leletek iránti érdeklődés, és a rómait is sikerült az európai kultúra részeként elfogadtatnia. Ebben az időszakban olyan hírességek látogattak el Pompeiibe, mint Johann Wolfgang von Goethe és Wolfgang Amadeus Mozart.
Az feltárás folytatását nagyban segítette a Nápolyi Királyság francia megszállása 1806 és 1815 között. A francia mérnökök tervszerűen megszervezték az ásatást, amin mintegy hétszáz munkás dolgozott. Felszínre hozták a fórum nagy részét, a Via Mercurio, valamint a Via del Foro épületeit. A franciák távozásáig azonban nem sikerült a teljes városfalat kiásni. A franciák utáni időszakban az ásatáshoz sosem volt elég pénz, a munka lassan haladt. Ebben az időszakban találták meg a faun házát, a tragikus költő házát és a Dioszkurosz-templomot.A munkálatok új korszaka 1863-ban kezdődött, amikor Giuseppe Fiorellit bízták meg az ásatás vezetésével. A munkálatok technikájának fejlődésével hatékonyabbá vált Pompeii feltárása. Fiorellinek köszönhetők a híres lenyomatok: gipszet fecskendezett be az egykori élőlények alakját megőrző üregekbe, majd miután az megkötött, lebontotta róluk a megkeményedett hamuréteget. Fiorelli osztotta fel a várost negyedekre és épülettömbökre (insulae), és ő számozta meg a bejáratokat is. Ekkor jelent meg időszakosan a Giornale degli Scavi című kiadvány, amely az ásatások helyzetéről tájékoztatta a közönséget.A felszínre hozott épületek többségét Fiorelli utóda, Michele Ruggiero restaurálta. Ekkor ásták ki teljesen a nyugati városrészt.1889-ben Friedrich von Duhn régész és Louis Jacobi műépítész találta meg a város alatti rétegekben a Kr. e. 6. századi dór templom maradványait. 1907 és 1911 között találtak a város falain kívül két szamnisz-kori nekropoliszt (Kr. e. 5. század). A Via dell’Abbondanzát teljes hosszában 1911 és 1924 között ásták ki Vittorio Spinazola felügyelete alatt. Spinazola újjáépíttette az útra néző épületek homlokzatát és tetejét, ami tudományos körökben heves vitát váltott ki. Az értékes freskók és mozaikok megvédésére kis cseréptetőket építettek, figyelmen kívül hagyva a helyiségek belső magasságát, illetve az esetleges emeleteket. Ekkor szervezték meg a romok kivilágítását és a belső udvarok beültetését is.A második világháború során a szövetségesek egyik felderítő repülőgépének személyzete állítólag náci hadosztályt észlelt Pompeii romjai között. A szövetséges parancsnok elrendelte a romváros bombázását, s ennek során romba dőltek a város több mint kétezer éves épületei. A helybéliek elbeszélése szerint a bombák az akkor éppen működésben levő Vezúvot is elérték. Szerintük ez okozta a tűzhányó legutóbbi nagy kitörését, 1944-ben. Csak utólag derült ki, hogy a kiküldött felderítő tévedett.Az 1920-as évek óta Amedeo Maiuri vezette az ásatásokat, közel 40 éven keresztül. Munkássága idején tárták fel az utolsó épületeket és a városfalakat. A leletek megóvását azonban erősen elhanyagolták, ami a későbbi régészeti vezetőknek nagy gondot okozott. Az 1980-as földrengés erősen megrongálta Pompeii épületeit, de gyorsan helyreállították őket. Ebben a periódusban került a felszínre a Nocerai-kapu.Mostanra a város közel kétharmadát már kiásták. Az intenzív, nagy felületű feltárásokat leállították, a régészek inkább rekonstruálják és dokumentálják a már feltárt épületeket. A legértékesebb leleteket a nápolyi Nemzeti Régészeti Múzeumban, illetve a helyszínen kialakított bemutatóhelyen őrzik.
Az első beépített terület (a fórum és környéke) a ma látható város délnyugati részén alakult ki, nagyjából rácsos utcaszerkezettel. A későbbi főutcák innen indultak ki. Ez arra enged következtetni, hogy a város bővítését tudatosan tervezték és alakították.Pompeiit öt főutca (decumanus) szeli át:
kelet-nyugati irányban a Porta Marina és a fórum között a Via Marina, valamint a fórum és a Sarnói-kapu között a Via dell’ Abbondanza. Ezzel párhuzamosan a város északi részében a Nolai-kapu irányában a Via di Nola
észak-dél irányba a fórumtól indul a Via del Foro, amely a Via di Mercurióban folytatódik. Ezzel párhuzamos a város keleti részében a Via Stabiana és a Via di Nocera, amely a Nocerai-kapuba torkollik.A város fő kapuja a Porta Marina volt, amely a város nyugati falai mentén található, a kikötő felé vezető úton. Szintén a nyugati oldalon található a Herculaneumi-kapu. A déli városfalak mentén található a Stabiai-kapu, valamint a Nocerai-kapu, a nyugati oldalon a Sarnói-kapu, valamint a Nolai-kapu. A város északi oldalán csak a Vezúvi-kapu található.Noha a város utcahálózata szabályosra volt tervezve, figyelembe véve az észak-dél irányú főtengelyt, mégis észrevehető, hogy a mellékutcák egy-egy főutca elhelyezkedését követték: így például a város északnyugati részében az utcák a Via di Mercurióval, míg a délnyugati városrészben a Via Stabianával párhuzamosak. Az óváros megépítése után először északi irányban terjeszkedett a város, majd később keleti irányban, két ütemben. Feltehetően a legutolsó városbővítés azután következett be, hogy Hannibal seregei Kr. e. 215-ben elpusztították Nuceriát, amelynek lakói Pompeiibe költöztek át.A várost védő első falakat a Kr. e. 6. században építették. Ezeket a Kr. e. 5. század során elbontották, és helyettük jóval masszívabb, dupla falat építettek. Az ásatások során felfedezték, hogy létezett egy korábbi fal is, amely a fórumot és környékét védte, s ezt valószínűleg egy második védelmi vonalnak szánták. A várost védő falak végső formájukat a római fennhatóság alatt nyerték el. Ekkor épültek meg a Sarnói- és a Nocerai-kapu, valamint a fal 12 bástyája. A városban nem voltak zsákutcák, ami megkönnyítette a falak elérését fenyegetettség idején.Az utcákat, amelyeket nagy kőlapokkal burkoltak, elsősorban teherhordó állatok és szekerek használták, a járókelők számára járdákat alakítottak ki a főutcák mindkét oldalán. Ugyancsak a járókelők számára, az utca egyik feléről a másikra való átkelés könnyítése érdekében nagy kődarabokat fektettek le keresztben az úttesten. Ez hasznos volt, elsősorban esős időben, amikor a csapadékvíz az utcákon folyt le.Az utcák neve újabb keletű, de valószínűleg egyes utcanevek már az ókorban is megvoltak (pl. a Via del Foro):
A Via dell'Abbondanza (Bőség útja) a város főutcája, amely a fórumtól a Sarnói-kapuig tart. Nevét az utcán található kút után kapta, amely a bőséget jelképezi teli kosarat tartó nőalakkal. A 600 m hosszú út mentén volt a város kereskedelmi központja, a legtöbb kézműves manufaktúra, kis üzlet, kocsma. Az utcára néző épületeket restaurálták: újraépítették az épületek cseréptetőit, az ajtókat is helyreállították.
A Via Stabiana a város észak-déli irányú főutcája merőleges a Via dell'Abbondanzára. Az utca burkolatában látható mély szekérnyomok arra engednek következtetni, hogy egykoron a város legforgalmasabb utcája volt.
A Via dei Sepolcri (azaz a Sírok útja), a Herculaneumi kaputól kiinduló út mentén találhatók Pompeii legismertebb és legépebben fennmaradt sírkamrái.
A Porta Marina a város leghíresebb kapuja. Nevét onnan kapta, hogy a tengerpart felé vezető út kiindulópontja volt. Ugyanakkor Porta Neptunia néven is ismert, minthogy a közelében található Neptunus kis temploma. Egy két részre osztott boltív alkotja: egyiket a járókelők, míg a másikat az állatok és szekerek használták.
A Porta di Nola (Nolai-kapu) nagyrészt tufából épült, kivéve a külső oldalát, amely mészkőből áll. Ugyancsak mészkőből épült a kaput védő két előbástya is, ezeket falakkal kötötték össze a tulajdonképpeni kapuval. Támadás esetén, amennyiben az ellenségnek sikerült a védőbástyákon túljutnia, ezen a szűk utcán a városvédőknek még egy lehetőségük adatott a visszaverésükre. A kapu két oldalán lépcsők vezetnek fel a városfalakra. A kaput Minerva fejszobra díszíti.
A Porta di Stabia (Stabiai-kapu) a város legrégebbi kapuja. A kapunak a Nolai-kapuhoz hasonló védelmi rendszere volt.
A Porta Vesuvius (Vezúvi-kapu) – a város egyik legfontosabb kapuja volt a Via Stabiana északi végében. A 62-es földrengésben súlyosan megrongálódott, a Vezúv 79-es kitörése idején még újjáépítés alatt volt. A kapu mellett található a Castellum Aquae, egy víztartály, ennek segítségével az akvadukton keresztül érkező vizet a városban szétosztották.
A város lakói számára a szükséges vízmennyiség biztosítása volt az egyik legnagyobb feladat. Csak a Sarno-folyó, illetve a Vezúv forrásaiból tudták biztosítani a vizet, amit föld alatti ciszternákban gyűjtöttek össze. Kutak ásása nehézkes volt, nagyon mélyre kellett fúrni (pl. a Herculaneumi-kapu melletti kút 35m mély volt). A városban található kutak elsősorban útkereszteződéseknél épültek.A Kr. e. 1. században megépítették a várost ellátó vízvezetéket is. Ez a vezeték a Vezúv keleti oldaláról induló Serino-vezeték egyik leágazása volt. A pompeii vezeték a városig nagyrészt föld alatt haladt és a várost a legmagasabb pontjánál érte el, a Vezúvi-kapunál. Itt egy elosztóépületet (Castellum Aquae) építettek, ahonnan három vezetéken keresztül juttatták el a vizet a város különböző részeibe. Az elosztó vezetékek ólomból készültek és legnagyobb átmérőjük 30 cm volt. Az első vezeték a közterek vízellátását biztosította, a második a termákét, míg a harmadik a magánházakét. Az utóbbi kettőt vízhiány esetén le lehetett zárni. A vizet egy nyomótartály-rendszeren keresztül tudták továbbítani (ezekből ezidáig 13 darab ismert), amelyek általában 6 m magasan helyezkedtek el, és a vezetékekhez hasonlóan, ólomból készültek. Legfontosabb szerepük a víznyomás megtartása volt. A magas víznyomás és a vezetékek anyaga miatt gyakoriak voltak a csőtörések, amit a gyakori javítási nyomok bizonyítanak. A vízellátás komplex rendszerével ellentétben a város csatornázási rendszere egyáltalán nem volt kiépítve. Mivel a város lejtős vidékre települt, a szennyvizet és a csapadékvizet az utcára engedték, ahol az gravitációsan elfolyt.
négyek tanácsa: két duumviri iure dicundo és két aedilisA populus – amelyet a város szabad férfi lakosai alkottak – választotta meg a magistratusokat és a papokat, illetve jóváhagyta a tízek tanácsának határozatait. Ez utóbbi ellenőrizte a város életének minden szektorát. Tagjai jó hírnévnek örvendő, jó mesterséget űző, gazdag városlakók lehettek. A négyek tanácsának tagjait évente újraválasztották és elsősorban jogalkotási és bíráskodási szerepük volt, ugyanakkor ők felügyelték a város pénzügyeit is. A különböző tisztséget betöltő magistratusok nem kaptak tiszteletdíjat.
A fórum 32 m széles és 142 m hosszú, négyszög alakú tér, amelyet három oldalról árkádok határoltak. A város politikai és vallási központja volt. A szamniszok idejében az árkádokat két sor, nucerai kőből épített dór oszlopsor tartotta. A mai (egysoros) kialakítását a római időkben nyerte el. A tér nyugati oldalán található a suggestum, amelyről a szónokok beszéltek a néphez. A déli árkádsor előtt több talapzat is látható, amelyeken a város egykori hírességeinek szobra állt. A fórum északi oldalát Jupiter temploma zárja, mindkét oldalán egy-egy diadalívvel.
A közigazgatási hivatalok épülete a fórum déli oldalán helyezkedik el. Itt voltak a városi hivatalnokok és bírák irodái. A 62-es földrengés lerombolta, de hamar újjáépítették az eredeti terveknek megfelelően.
A gyűlésterem a fórum délkeleti oldalán található. Valószínűleg ebben az épületben tartották meg a városi választásokat. A választók észak felől közelíthették meg öt bejáraton keresztül az épületet, majd a nyugati oldalon távozhattak, szintén öt kijáraton át a Via dell'Abbondanza irányában. Az épület déli oldalán egy tribün található, ahonnan a megbízott városvezetők figyelhették a szavazás lefolyását. A belső falakat és a padlót eredetileg márványburkolat díszítette.
A bazilika a legjelentősebb épületek egyike Pompeiiben. A város egykori bíróságának adott otthont, illetve gazdasági életének központja volt. Az épület görög építészeti vonásokat mutat, feltehetően Kr. e. 120-ban építették az oszkok. Belsője háromhajós kialakítású, öt bejárattal.
Nero diadalíve, a fórum felől tekintve, Jupiter templomának bal oldalán található.
Caligula diadalíve Jupiter templomának jobb oldalán található, az északi falak felé vezető főút mentén.
A háromszögletű fórum (Forum Triangolare) Pompeii déli oldalán található. A bejáratát ión oszlopok díszítik. A fórumot 95 dór oszlop fogja közre, kivéve a déli oldalon, ahol a nagyszerű kilátásnak állták volna útját. A város „szórakoztató negyedének” részét képezi, mely magába foglalja Ízisz és Jupiter Meilichius templomát illetve a színházakat.
A város házainak nagy része egyszerű insulákba szerveződött, gyakran zárt műhellyel vagy bolttal. Pompeii hírnevét azonban a felső társadalmi réteg luxusházainak köszönhette. E palotaszerű létesítményeknek a nagy része már a szamniszok idejében felépült, megelőzve a rómaiak nagyobb építkezéseit. Egyes épületek, mint például a faun háza, mintegy 3000 négyzetméter alapterületűek, sőt emeletesek is voltak, ily módon méretükben ezek a házak a görögök hellenisztikus palotáival is megmérkőzhettek.A kor házainak ismertetőjele volt, hogy a kisebb lakhelyekben is arra törekedtek, hogy egy perisztüliont vagy legalább egy előcsarnokot emeljenek a bejárathoz. Az épületek építési módja felettébb szigorú volt. Arra törekedtek, hogy az átriumra nyíló szobák ajtóit szimmetrikusan, egymástól egyforma távolságra helyezzék el. A sok ajtó a ház tulajdonosának gazdagságát szimbolizálta. Ezért számos kisebb épületben gyakran álajtókat festettek a falakra. Az építészeti elemek és bizonyos festési technikák elsősorban a ház belső díszítését szolgálták. A festés mellett a falakat gyakran díszítették stukkókkal.A nagy épületektől eltérően az egyszerű házak esetében csak kis fejlődés észlelhető. Ezek közül sokat sorházak formájában létesítettek. A kis, nyílt udvarok elengedhetetlen elemei voltak bármely lakóháznak. A belső udvar csupán kevés zöldség és gyümölcs termesztésére, valamint pár állat – baromfi, esetleg egy-egy disznó vagy juh – tartására szolgált. Az egyszerű házak leletei a mai napig az érdeklődés hiánya és a korábbi felületes ásatások miatt hiányosak. A fentebb említett építészeti megoldások összességét az első pompeii stílusként tartja számon a művészettörténet.
Miután a római veteránok és családjuk Pompeiiben letelepedtek, a városban jelentős átalakulások mentek végbe. Hogy mindezt mennyire támasztják alá a feltárt régészeti emlékek, az a város kutatásának gyakran tárgyalt kérdése.Az új telepesek érkezésével párhuzamosan észlelhető a faldíszítés egy új formájának megjelenése, ami a második pompeii stílusnak felel meg: a freskók viasszal történő bevonása. Az első stílus stukkózásait nagy felületű freskók helyettesítik. Ugyanakkor a cél megmaradt: építészetileg és művészileg díszített, fényűző, tagolt házak építése. Az építkezések során három különböző falszerkezetet használtak: az épület első részén oszlopos csarnok, az épület közepén félmagas, nehéz támfalak álltak, az épület végében lévő falakat pedig nagy nyílások vagy kiterjedt freskók díszítették. Fontos stíluseszköznek számított az optikai csalódással való játék, ennek szerepe csupán az volt, hogy az első stílusban készült épületekből örökölt méreteket megőrizzék.Délnyugati és nyugati irányban a városfalak lebontása következtében, a közelben lakók szebb kilátásnak örvendhettek, ugyanakkor a meredek fekvés lehetővé tette a teraszházak felhúzását. A tenger felől általában előcsarnok, valamint nagy, ablakos szobák épültek, amelyek pazar rálátást biztosítottak a Nápolyi-öbölre.A városban nehezebb volt összetettebb épületeket építeni, mert ehhez több, egymás melletti parcellát kellett megvásárolni. Ha ez megtörtént, az új telken nagyrészt új lakószobákat és perisztülionokat építettek. A leghatásosabb példa a folyton növekvő épületekre a labirintus háza: déli oldalán volt az átrium, a kert közepében és a bejárattól északra újonnan felhúzott lakóhelyiségek. Ennek az elrendezésnek az volt a célja, hogy a vendégek áthaladjanak az egész épületen, így csodálva meg annak gazdagságát és szépségét.
Annak ellenére, hogy a császári időkben nem épült egyetlen jelentősebb palota sem, vannak kisebb házak, melyek e korszak építészeti vonásait mutatják. Ezeken megfigyelhető a tulajdonosok törekvése arra, hogy a régi építészeti és díszítési elemek mellett az új, modern elemekre térjenek át, emiatt gyakran keverednek a stíluselemek.Egy felismerhető újítás a korai császárkorban az átrium felértékelődése. Ez utóbbit nem alakították át teljesen, inkább csak a bejárati részt. Elsősorban a padlókat és az esővíztartályokat újították fel, és az udvarok, kertek közepén vízijátékokat építettek. Ezek úgy voltak elhelyezve, hogy a látogatónak szembetűnjenek. Mögöttük gyakran egy márványasztal (egyszerűbb házaknál festett faasztal) állt, amelynek pontos célja még nem tisztázott – lehetséges, hogy különböző értéktárgyakat - esetleg áldozatot - mutattak be rajtuk.A falfestés esetében is megfigyelhető egy újítás. A harmadik pompeii stílus erősen különbözik az első kettőtől. Alapjában véve minden szimmetrikus volt. A képelemek egyszínűekké váltak. A falakon gyakran tájakat, szentélyeket vagy mitológiai jeleneteket ábrázoltak. Különösen kedveltek voltak a dionüszoszi témák és az erotikus ábrázolások.A kertek beültetésénél is megfigyelhető a szimmetriára való törekvés. Újabb kutatások bebizonyították, hogy mindenekelőtt virágokat és bokrokat ültettek. A gyümölcsfákkal történő beültetés is előre megadott mintát követett. A fákat sűrűn ültették, valószínűleg az árnyék biztosítása végett. A kerteket kívülről kellett szemlélni, elérni csak a házakon keresztül lehetett őket. A sok kis szobor és herma elsősorban vallási célokat szolgált.Ezen építészeti és művészeti elemek együttesen a negyedik pompeii stílus ismertetőjelei. A festészet tetszetős, gyakran törékeny, és főként erotikus- vagy mitológiai jeleneteket mutat. Az alakokat az aktuális divat szerint ábrázolták, ebből feltételezhető, hogy a háztulajdonosok közvetett módon saját magukat jeleníttették meg.
A faun háza nevét az épület udvarán talált bronzszoborról kapta, amely egy táncoló faunt ábrázol. Egyike a legjelentősebb magánházaknak mind belsőépítészeti, mind építészeti szempontból. Valószínűleg Publius Sulla, a diktátor unokaöccse számára épült, akinek feladata a település megszervezése illetve az őslakosok és rómaiak közötti megbékélés megvalósítása volt. A faun szobra mellett a házban egy gyönyörű mozaik is található, amely Nagy Sándor hadjáratainak jeleneteit mutatja be. A ház a szamniszok idején épült, abban a periódusban, amikor a görög kultúra nagy hatással volt a vidék építészetére. A ház bejáratát a „Have” felirat díszíti, jelentése „Isten hozott”. A bejárat mellett két fülkében a Lares háziszentélyei voltak. A padló, valamint a belső udvar medencéjét színes márványborítás díszítette.
Venus Marina házát a második világháborúban súlyos bombatámadás érte, ennek során az eredeti díszítések nagy része elpusztult. A ház jellegzetessége egy óriási falfestmény, amely buja kertet ábrázol gazdag változatos növény- és állatvilággal. A festmény közepén Vénusz látható, amint egy rózsaszín kagylóhéjban fekszik két kerub által közrefogva.
Octavius Quario házának tulajdonosát a bejárat mellett megtalált pecsétgyűrű alapján sikerült meghatározni. A Kr. e. 2. században épült, a későbbiekben csak igen kevés átalakításon esett át. Az épület helyiségeinek nagy része a központi átriumba nyílik. Az épülethez kert is tartozik, amely a tulajdonos vagyonának egyik kifejezője volt. A kertet két T-alakban elhelyezett medence díszíti, amelyeket a Nílus allegorikus szobrai díszítenek.
Akhilleusz larariumának háza nevét az itt található falfestmény után kapta, amely a trójai háború utolsó eseményeit ábrázolja: Akhilleusz és Hektór csatája, Hektór halála és holttestének visszaküldése apjának, Priamosz királynak. (A Lararium jelentése házitemplom).
Ceius házának tulajdonosára egy, a ház oldalára felfestett kampányüzenet utal. A ház egyszerű kialakítású: a belső udvarra lakóhelyiségek néznek, valamint egy hátsó kert. Az épület emelete építés alatt volt a vulkánkitörés idején. A belső díszítések a harmadik pompeii korszak jellegzetességeit viselik magukon: geometriai formákat ábrázoló padlómozaikok. A kert végében levő falat egy óriási, vadászjelenetet ábrázoló festmény díszíti.
A vaddisznó háza nevét a kertjének hátsó falán található festmény után kapta, amely vadászjelenetet ábrázol. Tipikus épület, központi átriummal, gazdag belső díszítésekkel, amelyek a negyedik korszak stílusjegyeit viselik. Tulajdonosa valószínűleg gazdag patricius lehetett.
A Vettiusok házának tulajdonosait az épület oldalára festett kampányüzenetek valamint ugyancsak az itt talált pecsétgyűrű alapján azonosították (Aulus Vettius Resistutus és Aulus Vettius Conviva). A házat az 1. században felújították. Rögtön a bejárat mellett szépen kidolgozott falfestmények láthatók, ezek központi figurája Priapus, a termékenység istene. A bejárattól jobbra egy kis háziszentély található. A konyhában megmaradtak az edények valamint a sütőrácsok is. A kertet egykoron szobrok és kutak díszítették. A központi szoba pompeii vörös színben pompázik, frízének alapmotívumai játékos kerubok. A ház a negyedik pompeii korszak építészetének egyik reprezentatív példája.
A hatalmas Pansa-ház a szamniszok idejéből származik. Utolsó tulajdonosa több, kisebb lakosztályra osztotta külön bejáratokkal. A belső dekorációiból semmi sem maradt fent, viszont látható a hatalmas oszlopcsarnok, amely a központi medencét vette körbe.
Sallust háza egyike a legkiemelkedőbb nemesi épületeknek a szamniszok idejéből. Közepén hatalmas udvar áll medencével a csapadékvíz összegyűjtésére. A perisztüliont hat márványoszlop fogja közre. Az oldalsó lakószobákban freskók láthatók: a legszebb Akteónt ábrázolja, amint meglepi Artemiszt fürdés közben.
A geometrikus mozaikok háza több mint 60 szobából áll, két korábbi ház egybeépítése során keletkezett. Nevét a szinte tökéletes épségben fennmaradt padlómozaiknak köszönheti, amely fekete és fehér berakású komplex mértani alakzatokat ábrázol.
A kis kút háza nevét a belső udvarán található mozaikokkal díszített kútról kapta. Az egykori nimfaion falát tengerpartot és vidéki villákat ábrázoló freskó díszíti.
A tragikus költő háza nevét egy itt talált mozaikról kapta, amely egy színészoktatót ábrázol. Az épület falait díszítő freskók mitológiai jeleneteket ábrázolnak. Pompeii utolsó éveinek egyik legjellemzőbb középosztálybeli háza. A bejárat két oldalán üzletek találhatók, amelyek a vestibulummal állnak kapcsolatban. Ez bizonyítja, hogy az épület tulajdonosa kereskedő volt. A bejáratot egy láncra vert kutya mozaikja díszíti a cave canem (vigyázz, kutya) felirattal. A belső udvar közepén egy márványmedence található, az épület hátsó részében pedig egy kis szentély.
Az orvos házának homlokzata spártai egyszerűségű, hatalmas mészkődarabokból épül fel. Ez az épület az egyik iskolapéldája a Kr. e. 4-3. század építkezéseinek, amikor elsősorban a mészkövet használták építőanyagnak. A későbbi változtatások nem befolyásolták a ház primitív szerkezetét. Az ásastások során orvosi eszközök kerültek itt elő, amiből arra következtettek a régészek, hogy ősi klinikaként működött ez az épület.
A pékség egy régebbi ház átalakításából jött létre. Nyugati része lakóházként működött, amelyet négy hatalmas oszlop tartott. A keleti felét pékséggé alakították át: a malom, a kemence és a gabonatárolók is láthatók, valamint a kőmalmot hajtó állatok istállója is. Az épület homlokzatán kis üzlethelyiség volt kialakítva.
Az arany Kupidók háza nevét az itt talált Cupidót ábrázoló aranylemezek után kapta, amelyek az egyik szobát díszítették. A ház tulajdonosa valószínűleg Poppaeus Habitus volt, Poppaea Sabina, Nero római császár második feleségének rokona. A Kr. e. 3. században épült házat többször átalakították. Falait a harmadik pompeii korszak stílusjegyeit viselő falfestmények díszítik. Kertjét márványszobrok és domborművek díszítik. Az épületben kis háziszentélyek találhatók Anubisz, Ízisz és Szerapisz tiszteletére.
Caecilius Jucundus házának tulajdonosát egy itt talált dombormű alapján sikerült beazonosítani. Caeciliu Jucundus bankár volt, amit az itt talált 154 viasztábla (pénzügyi kimutatás) bizonyít. A ház szentélyének festményei a 62-es földrengést és annak következményeit ábrázolják.
A citerajátékos háza kb. 2700 m²-en fekszik, egyike a legnagyobb épületeknek Pompeiiben. Nevét a perisztülionában talált bronz Apollón-szoborról kapta, amely az istent citera-játékosként ábrázolja. A falakon talált graffitók alapján valószínűleg a Popidii család szolgái számára épült. Az épülethez pékség és kocsma is csatlakozott.
Menandrosz háza a Kr. e. 3. században épült. A régészeti leletek alapján valószínűleg Poppaea Sabina, Nero második feleségének rokonsága birtokolta. Az épület a negyedik pompeii korszak stílusjegyeit viseli magán, gyönyörű falfestményekkel, amelyek a trójai háború jeleneteit örökítik meg, valamint Hippodamea esküvőjének humoros jeleneteit. A perisztülion egyik beugróját Menandrosz görög komédiaköltőt ábrázoló festmény díszíti.
Julius Polybius háza a Kr. e. 2. században épült és az első pompeii stílus jegyeit viseli. A ház főbb látnivalói a Dirké szenvedéseit bemutató falfestmény, a bronzból készült Apolló-szobor, valamint a Lares-szentély, ez közvetlenül a bejárat után található.
Az Európa-hajó házához hatalmas konyhakert tartozott. A termést 28 nagy terrakotta edényben raktározták, ezek ma is láthatók. A ház nevét egy falfestményről kapta, amely egy Európa nevű hajót ábrázol (a hajó megnevezése a görög mitológia Európájára vonatkozik).
Héraklész kertjének háza egy központi udvarból állt, amit hálószobák vettek körbe. Innen folyosó vezet át a hatalmas hátsó kertbe, amelyben a paleobotanikai vizsgálatoknak köszönhetően megállapították, hogy gyógynövényeket és illatnövényeket termesztettek. Emiatt gyakran az illatszerkészítő házaként is emlegetik. Nevét a kertben talált Héraklész-szobor után kapta, aki valószínűleg a ház népének patrónusa volt.
Apolló háza nevét a bejáratot díszítő Apolló-szobor után kapta, amely napjainkban a nápolyi Nemzeti Régészeti Múzeumban látható. A kertet díszítő mozaikok a trójai háború jeleneteit ábrázolják: Odüsszeusz felismeri Akhilleuszt Lükomédész király lányai között. A ház belsejét díszítő festmények Apolló mítoszának jeleneteit ábrázolják.
Meleagrosz házának neve a bejárattól balra található falfestményből származik, amely a görög költőt ábrázolja. A lakóhelyiségeket korintoszi oszlopok díszítik, amelyek Pompeiiben ritkaságnak számítanak. A belső udvar körüli szobákban megmaradtak padlót borító mozaikok is.
Kasztór és Polüdeukész háza Pompeii legnagyobb és legfényűzőbb háza volt. Belső udvarát korintoszi tufaoszlopok övezik, amelyek egyben a tetőt is tartják. Belső dekorációját képező freskóinak nagy részét, amelyek a negyedik pompeii korszakban keletkeztek, elszállították a nápolyi Nemzeti Régészeti Múzeumba. A perisztülion freskói viszont helyben maradtak. Nevét a bejárat melletti falfestmény után kapta, amely Kasztórt és Polüdeukészt ábárzolja.
A nagy kút háza nevét a belső udvarán található mozaikokkal díszített kútról kapta. A díszítések keleti, főleg egyiptomi stílusjegyeket mutatnak. A víz egy tengeri istennőt ábrázoló szobor szájából csorgott. A kút két oldalát színházi maszkok díszítik, medencéjének közepén egy kerubot ábrázoló szobor áll, aki vállán egy delfint hordoz. A mozaikok elsősorban madarakat, arabeszkeket és komplex geometriai elemeket ábrázolnak.
A Vasmacska (vagy Horgony) háza nevét a bejáratnál mozaikban ábrázolt vasmacska/horgonyról kapta, amely a béke és a biztonság jelképét jelenti, amit a lakóinak kínált az otthon. Az udvar felé kétszintes épület felső szintje egy széles terasz köré áll, amelyhez három nagy befogadó helyiség tartozik. Ezek a szobák mozaikokkal díszített padlóval rendelkeznek, amelyek előkészítő rajzai még egy esetben is megmaradnak; az alsó szintet egy kert veszi körül, amely körül egy fedett portót vezet oszlopokkal. Az 1826-29. között feltárt lakás dekoratív elemei 2015-ben helyreállítási beavatkozáson mentek keresztül, majd 2018. december 21-től látogatható.
A római villa az ókori Rómában gazdasági és lakóépület, esetleg épületcsoport, a városoktól független majorság (villa rustica), esetleg városi mintára épült vidéki ház (villa urbana). Leírásukat Vitruvius és ifjabb Plinius munkáiból ismerjük. A villa rustica minden bizonnyal a capannából, azaz a parasztházból fejlődött ki. A campaniai partok mentén kialakult a villák sajátos típusa, a villa maritima, amely lakóhelyiségei mellett hatalmas halgazdaságokkal rendelkezett. Sztrabón írásaiból tudjuk, hogy Augustus császár uralkodása idején annyi hasonló római villa volt a campaniai partok mentén, hogy az egész egy hatalmas, összefüggő városnak tűnt.
A Misztériumok villája Kr. e. 2. században épült, majd az 1. század során újjáépítették. Egyike a több mint 100 római villának, amelyeket a Vezúv környékén feltártak. A Herculaneumi-kaputól nem messze található a Via dei Sepolcri mentén. Lakóhelyiségeit a második pompeii korszak stílusjegyeit viselő falfestmények díszítik. Az egyik legérdekesebb freskó egy misztériumjátékot (rituálét) ábrázol, amely során egy fiatal nőt beavatnak a házasság misztériumába (innen származik az épület elnevezése is). Ugyanakkor számos harmadik pompeii korszakbeli falfestmény is található, ezek főleg egyiptomi motívumokat ábrázolnak.
A Diomédesz villa valószínűleg Arrius Diomedes háza volt, akinek sírja a monumentális bejárat előtt található. A perisztülionot a lakóhelyiségek, fürdők, valamint a szolgák lakóhelyiségei övezik. A villa pincéjében 18 tetemre bukkantak, többek közt gyerekekére és nőkére, akik valószínűleg a füst áldozatai lettek.
Annak ellenére, hogy Pompeii az ókor gazdaságtörténetének egyik legfontosabb forrása, a leletek kiértékelése ebben a vonatkozásban nem mindig egyszerű. A tudományban sokat vitatott kérdés, hogy Pompeii termelő- vagy inkább fogyasztóváros volt-e. A jelenlegi ismeretek alapján vegyes formáról beszélhetünk.
A város élelmiszerellátását, úgy tűnik, legalábbis részben a környék beszállítói végezték, mint például Villae Rusticae vagy Boscoreale. Ezek az üzemek bizonyos termékek előállítására szakosodtak. Így például Boscorealéban a talajba leeresztett agyaghordókat, egy szőlőprést és egy földalatti tartályt találtak, amely 10 000 liter bort tudott tárolni. A bortermelés a Kr. e. 1. században a vidék egyik legfontosabb gazdasági ágának számított. Az Eumachius és Holconius családokról is köztudott, hogy a városon kívül bortermelő birtokaik voltak, melyekből jelentős hasznuk származott. A campaniai bort exportálták: nem utolsósorban Róma ellátásának jelentős része is a Vezúv vidékéről származott.A Sarno torkolatánál kiépített kikötőből érkeztek a városba a különféle termékek. Elsősorban a hal is, amelyből a korban széles körben fogyasztott garum nevezetű mártást itt nagyobb termelő létesítményekben állították elő. A városban nagyobb állatállomány tartása nem volt lehetséges. Kisebb számban tarthattak állatokat a házakon belül, de erre nehéz lenne bizonyítékot találni.A gyümölcs- és zöldségtermesztés a házakhoz tartozó kertekben jól megfigyelhető. Haszonkertek létezése sok helyen 79-ből is kimutatható. Nem valószínű azonban, hogy ezek a város teljes ellátását biztosították volna.A gyümölcs- és zöldségellátással ellentétben nyerstésztaáruk és pékáruk esetében saját ellátásról beszélhetünk. A városon kivüli villákban főleg kézimalmokat találtak, viszont ilyenek a városból alig kerültek elő. Feltűnő, hogy a városban csak kevés nagy pékműhelyt tártak fel, és érdekes módon egyesek mellett nem volt malom sem. A városban elsősorban kisebb pékségek működtek, amelyek kis malmoknak adtak helyet, illetve nagyobb mennyiségű gabona tárolására voltak alkalmasak. Lehetséges, hogy ezek a kisebb pékségek nagyobbak fiókjai voltak, amelyek rendszerint három vagy talán még több malommal is rendelkeztek.
Vetutius Placidus thermopóliuma egyike a 89 feltárt intézménynek, melyben meleg ételt és italt szolgáltak fel (egyfajta ókori falatozó). A városlakók körében elterjedt szokás volt az ebéd házon kívüli elfogyasztása. A thermopóliumok általában két helyiségből álltak: az elsőben, mely az utcára nézett, tárolták és szolgálták fel az ételt, míg a hátsó helyiségben a vendégek leülhettek és elfogyaszthatták ebédjüket. Vetutius Placidus thermopóliumát kis beugrók voltak, melyben Larest, Merkúrt és Dionüszoszt tisztelték.
A Macellum, avagy fedett piac a császárok korában épült. Bejáratát a fórum felől márványoszlopok díszítették. A téren kívül az üzletek az északi oldalon álltak, míg kisebb üzletek a déli oldalon. A fedetlen részen szintén kisebb üzletek voltak, illetve egy kút. Az épület végében egy fülkében a császári család szobrai álltak. A fülke bal oldalán egy csatorna található, amely az egykori halpiac számára biztosította a vizet.
a Mensa Ponderaria a római piac azon része volt, ahol a mértékegységeket ellenőrizték.
A Horrea egy négyszögletű, téglaoszlopokra támaszkodó épület egykoron gabonatároló volt. Ma a régészeti leleteket tárolják benne.
Az iparban használt nyers- és építőanyagokat valószínűleg importálták. A téglák vagy agyagáruk előállításához agyagkitermelő-gödrök voltak szükségesek. Az Eumachius és a Holconius családokról tudható, hogy ilyeneket üzemeltettek. Lucius Eumachius téglaégetőjéből Boscorealéból is szállítottak a városba téglákat.A feltevés, miszerint Pompeii a gyapjúipar helyi központja lett volna, ma már nem teljesen elfogadott. Az eddig talált gyapjúelőállítási leletek (munkafelületek, folyadékok forrósítására szolgáló üstök, színezésnél használt tálak és vályúk) nem elegendő bizonyítékok arra, hogy helyi felhasználásnál többet bizonyítsanak. Az otthoni szövőszékekkel történő további feldolgozást csak egy házban talált mintegy 50 szövőszék-nehezék bizonyítja. Ez kevés a nagyobb volumenű termeléshez. Graffitóknak köszönhetően olyan szakmák jelenléte is bizonyított, mint kelmetisztítóké és -festőké (fullones), -színezőké (tinctores) és -nemezelőké (coactiliarii). Ezeknek a foglalkozásoknak a tárgyi bizonyítékait azonban a régi ásatási módszerek hiányosságai miatt ma már nehezen lehet kimutatni a város feltárt részein.Ugyanez mondható el más gazdasági ágakról is, így például a cserzőiparról (tímárság) vagy a fémfeldolgozásról. Ma már nem elfogadott az az elmélet, hogy Capua lett volna a fémfeldolgozás regionális központja. Pompeiiben is találtak fémfeldolgozó műhelyeket, amelyek nemcsak a napi szükségletek kielégítésre voltak alkalmasak, hanem távolabbra is szállíthattak termékeket.Bizonyítható olyan műhely létezése, amelyben kisebb méretű és életnagyságú szobrokat készítettek. További kézműves- és szolgáltatóműhelyek létezésére is van bizonyíték: egy festőműhely, egy illatszer- és egy mécseskészítő-műhely is ismert a városban.Számos nyilvános épület és nagyszámú magánház adott helyet boltsoroknak. A boltok bérleti díjából valószínűleg a város és a háztulajdonosok egyaránt részesültek. Jó példa erre a Szerelmesek háza, ahol nagy területet magában foglaló épület három oldalán tavernák voltak. A borkimérések egy része összeköttetésben állt lakóépülettel. A rabszolgák vagy szabadosok szerződést kötöttek az üzemeltetővel, és itt dolgoztak. Más boltok nem voltak közvetlen kapcsolatban lakóházzal, de közös tetejük volt. Itt a boltok üzemeltetői együtt élhettek a családjukkal. Gyakori volt, hogy a földszinten voltak a műhelyek és boltok kialakítva, míg az emeleten a lakórészek.
Az Eumachia épülete volt a kelmefestők és kelmekereskedők központja. Eumachia papnő építtette Concordia Augusta (Livia császárnő másik neve) tiszteletére. Az épület bejárata a fórumra nyílt. Az épület belső udvarát a császárnő szobra díszíti. A papnő szobra, amely szintén az udvart díszítette ma a nápolyi Nemzeti Régészeti Múzeumban látható.
Stephanus ványolója kétszintes épület, amelynek földszintjént volt berendezve a műhely, az emeletén pedig a lakóhelyiségek és a kelmék szárítására alkalmas helyiség. Az épület végében egy sor medence található, ezeket mosásra használták, amit akkor víz és szóda keverekével végeztek, mert a szappant még nem ismerték.
A városban számos épületben találtak erotikus, szexuális tartalommal bíró, vagy a (mai értelemben) prostitúcióval kapcsolatos ábrázolásokat és falfirkákat. Az ilyen épületeket régebben egyszerűen bordélyháznak tekintették. Mivel ezek az ábrázolások igen általánosak és gyakran inkább művészi megnyilvánulásnak tekinthetők (például erotikus falfestmények), ma már nem elfogadottak ezek a túlzó elméletek, s ma már csak egyetlen ház azonosítható bordélyként (lupanar) teljes bizonyossággal.Ugyanakkor a prostitúció nem csak a lupanarokban zajlott. Az akkori római közerkölcsre kifejezetten jellemző volt, hogy bárhol és bármikor találhattak maguknak kéjnőket a férfiak, számos nő, ha pl. pénz szűkében volt egy rövidke időre is akár nyújtott fizetség fejében szexuális szolgáltatást. Az alkalmi vagy hivatásos prostituáltak saját lakásukba, illetve bérelt szobákba is vihették kuncsaftjaikat. Ezen kívül a tavernákban számos pincérnő gyakorolta ezt a mesterséget, így vendégszobákat is használtak e célból. Magánházakban is bizonyítható a prostituáltak jelenléte falfirkák által, akiknek a szállásuk a felső, ma már nem létező emeleteken volt. Ezeknek a falfirkáknak köszönhetően, amelyekből több száz maradt fenn, sok prostituált neve is ismert, akik főleg a birodalom keleti részéről származtak és többnyire rabszolgák voltak. Az díjak 1-2 sestertiustól a jóval nagyobb összegekig változtak. A legalacsonyabb „munkadíj” nem volt nagyobb, mint egy kenyér vagy egy liter bor ára.
A városban számos templom és szentély található, amelyekben elsősorban az Appennini-félszigeten élő kultúrák (szamniszok, görögök, rómaiak) isteneit tisztelték. Emellett a birodalom terjeszkedésével párhuzamosan kibővülő kulturális és kereskedelmi kapcsolatoknak köszönhetően keleti, főleg egyiptomi istenek számára is épültek templomok. A pompeii lakosok személyes vallásosságában nagy szerepet játszott a házioltár, amit elsősorban az otthont oltalmazó családi istenségek (Lares és Penates) tiszteletére emeltek.
Aszklépiosz temploma a Via Stabiana mentén található. Homlokzata egyszerű, akárcsak belső kialakítása. Az udvar közepén álló oltárt nucerai tufából faragták, mögötte négy korintoszi oszlop választja el a szentélytől, ahol az imádott isten szobrát tartották. Korábban Jupiter templomának tartották, viszont az itt talált szobrok alapján valószínűbb, hogy Aszklépiosz számára épült a Kr. e. 3-2. században.
Ízisz temploma egy udvar közepén épült fel. Központi részét korintoszi oszlopok tartják. Valószínűleg a Kr. e. 2. században épült majd a 62-es földrengést követően újjáépítették. Az templom két oldalfülkéjében Anubisz és Harpokrátesz szobra állt, míg a központi beugróban valószínűleg Íziszé. A templom díszítései a negyedik pompeii korszak stílusjegyeit viselik.
A Lares-szentély egyike a legértékesebb épületekenek a fórumon. A tér hosszanti irányába nyílik. Az épület előtt nyolc bazaltkő található vaskampókkal, amelyek segítségével márványlapokat lehetett lefogatni. Valószínűleg egykori oszlopok alapját képezték, amelyek a 62-ben bekövetkezett kitörés során elpusztultak. A belső udvaron az egykori oltár alapköve látható.
Jupiter temploma a fórum északi részét zárja le. A Kr. e. 2. században épült, a szamniszok uralkodása idején. A templomban Iunónak, Minervának és Iuppiternek áldoztak. Vestibulumát tizenkét korintoszi oszlop díszítette. A templombelső padlóját márványmozaik díszítette. Jupiter itt talált, márványból készült fejszobrát, ma a nápolyi Nemzeti Régészeti Múzeumban őrzik.
Vénusz temploma a Porta Marinától jobbra található. A város egykori patrónája templomát a 62-es földrengés megrongálta, majd a 79-es kitörés során véglegesen elpusztult.
Apolló temploma a Kr. e. 3. században épült. Fedelét, a szentélyt közrefogva, 48 korintoszi oszlop tartotta. Apollón mellett Hermészt illetve Artemiszt is tisztelték benne.
Fortuna Augusta temploma a Kr. e. 3. században épült Marcus Tullius megbízásából a császári család dicsőítésére. A templomot márvány lépcsősoron lehet megközelíteni. Vestibulumát hat korintoszi oszlop díszíti. A templom végében két fülke található, egyikben Augustus császár szobra állt.
Vespasianus temploma, amelyet a császár dicsőítésére építettek a fórum keleti oldalán található Eumachia épülete és Lares szentélye között. A márványoltár domborművei az áldozatbemutatást ábrázolják. A templom hátsó részének egyik fülkéjében levő szobor szintén az áldozatbemutatás kultuszát ábrázolja.
a Dór templom az egyik legrégebbi templom volt a városban, amelyet a 62-es földrengés puszításai után nem állítottak helyre. Nevét a belső udvart körülvevő dór oszlopsorról kapta. Valószínűleg Athéné és Héraklész tiszteletére építették, ezt bizonyítja a közelben megtalált oszk felirat is.
Római szokás szerint, ahogy azt a tizenkét táblás törvény is előírja, tilos volt a halottakat a településen belül eltemetni, jóllehet, hamvasztották őket. Ennek megfelelően Pompeiiben is a főútvonalak mentén és a városkapuk közelében találhatók a nekropoliszok, amelyeken minden városba érkezőnek át kellett haladnia.
A legnagyobb ilyen temetők a Nocerai – és mindenekelőtt a Herculaneumi – kapuk előtt voltak. Minél jelentősebb személyiség volt az elhunyt, annál közelebb épült a síremléke a város falaihoz. A városi tanács a város előtti mintegy 30 méteres területet a sírok számára tartotta fenn.Különösen kedveltek voltak a Herculaneumi-kapu előtti temetkezési helyek. Az építmények itt nagyon szorosan álltak egymás mellett. A síremlékek nemcsak az emlékezés és a halotti kultusz helye volt, hanem politikai és szociális propagandáknak is helyet adtak.Annak érdekében, hogy új síremlékeket építsenek, gyakran régebbieket semmisítettek meg, így régi építményeket ritkán találni. Természetesen ellenpéldák is akadnak: az egyik megtalált, nagy, kocka alakú síremlék, Marcus Porcius, a frissen alapított colonia első tiszteletbeli polgára számára épült. Ezt a sírt a temetés után még több mint száz évig ápolták, habár utódai egyike sem ismert.Emellé a régi sír mellé, a császárkor idején, két újat építettek, Aulus Veius és a Venus-papnő, Mamia sírját. Mindkettő egy félkör alakú pad formájában épült, amelyek a tenger felé néztek és elidőzésre, olvasásra csalogatták az itt járókat. A már említett sírok mögött a kétemeletes Istacidus-síremlék található. A Nocerai-kapu előtt az Eumachusok egy különösen nagy síremléket emeltettek, amelyet az idők során inkább széltében növeltek, mint magasságában. Az épület a családtagok számára több generáción keresztül mauzóleumként szolgált.Az Augustus császár uralkodása után ez a síremléképítő-versengés véget ér. A sírok egységes építészeti modellt követtek, általában alacsonyabb falak és saroktornyocskák határolták őket. Középen egy talapzatot helyeztek el az urnáknak. A legfontosabb építészeti elem a síroltár lett, amelyet fényűző módon, márványból formáltak. Itt helyezték el a feliratot, amely az elhunyt érdemeit és jámborságát dicsérte. Míg a köztársaságkorban és Augustus császár uralkodása alatt elsősorban a város előkelő polgárainak építettek luxus-síremlékeket, később a felszabadított rabszolgáknak is emeltek ilyet.
A nyilvános fürdők egy-egy palaisztrával, sportolásra szolgáló belső udvarral együtt épültek, azonban ezen udvarok jelentősége a itáliai területeken viszonylag kisebb volt a görög világhoz képest.Ahhoz, hogy a pompeii termák különlegessége érthető legyen, tudni kell, hogy a vízellátás Pompeiiben évszázadokon keresztül nagy problémát jelentett. Az első nyilvános termák létrejöttét egy modern vízvezeték-rendszer kiépítése tette lehetővé. A közfürdők fontosságáról Pompeiiben három, a legforgalmasabb helyen épült terma tanúskodik. Az építészetük a római normák fejlődésének megfigyelése révén megismerhető: a szamniszok korából ismert a stabiai terma, a római colonia első éveiből a fórumtermák, és Pompeii utolsó éveiből a központi termák – ezek a vulkánkitörés idején még nem voltak készen.
Pompeiiben, mint minden római városban, a közfürdők mellett számos más intézmény szolgálta a polgárok szórakoztatását és pihenését. A településen a legfőbb „szórakoztató negyed” a háromszögletű fórum mellett alakult ki, a város déli oldalán. Itt találjuk a nagy- és kis színházat, valamint a szamnisz palaisztrát. Az amfiteátrum és a nagy palaisztra a város keleti végében található.
A nagy színház a Kr. e. 2. században épült egy természetes lejtőn, amely kedvezett a cavea (széksorok) kialakításának. A patkó alakú cavea három részre volt tagolva: az alsó rész (ima cavea), amelyet márvánnyal borítottak, a városvezetőség számára volt fenntartva; a felső széksorok valamint a páholyok később épültek a város polgárai számára. Augustus császár idejében a színház kb. 5000 személyes volt. A színpadot a 62-es földrengés után újjáépítették, ugyanekkor kapta márványborítását és díszítéseit. A leggyakrabban Terentius és Plautus műveit játszották, valamin az Atellanaet (népszerű oszk nyelvű humoros színdarab).
A kis színházat elsősorban zenei darabok és költői felolvasások céljára használták. Kr. e. 80 körül épült. Az itt talált feliratok szerint a színháznak teteje is volt, ami fantasztikus akusztikát kölcsönzött az épületnek. Az alsó széksorokat (ima cavea) griffekkel díszített párkány választotta el a felsőbb széksoroktól (media cavea).
A színházak quadriporticusa egykoron a két színházat összekötő hatalmas előcsarnok volt. Már Vitruvius De architectura művében leírja, hogy az egymás melletti görög színházaknak közös előterük volt, ahol szünetben a különböző előadásokat megtekintő polgárok találkozhattak. Ugyanakkor a közönség ide menekülhetett az eső elől is. Az itt talált gladiátorleletek alapján azt feltételezik, hogy a város utolsó éveiben fegyverarzenálként szolgált.
Az amfiteátrum 70-ben épült, és egyike a legjobban megőrzött római amfiteátrumoknak. Körülbelül 20 000 néző befogadására volt képes. Az auditóriumot három részre osztották, akárcsak a színházak esetében: az első sorokban (ima cavea) a város legtehetősebb polgárai ülhettek. Tűző nap esetén a nézőteret hatalmas ponyva, a velarium fedte be. Az épületet gladiátorviadalokra használták. A résztvevők a főtengely két végében található kapukon keresztül juthattak a küzdőtérre. Bevált szokás volt, hogy míg az egyik kapun a gladiátorok a harctérre léptek, addig a másikon keresztül távolították el a halottakat. 59-ben heves verekedés tört ki Pompeii és Nuceria „szurkolói” között, ami miatt a játékok rendezését tíz évre felfüggesztették. A verekedés kitörésének oka talán az volt, hogy Pompeii lakossága nem nézte jó szemmel Nuceria római kolóniává való avatását, aminek következtében területeket csatoltak el Pompeiitől.
A nagy palaisztra hatalmas, négyszögletű építmény volt, közepén medencével. Elsősorban a császári propaganda által támogatott fiatalság számára volt gyakorlótér, főként sportversenyeket tartottak itt, de ugyanezen a helyen képezték ki a város fiatal katonáit.
A szamniszi palaisztra jóval kisebb volt az előzőnél. A Kr. e. 2. században épült Ízisz temploma mögött. Az oszkok uralkodása idején kisebb sportvetélkedőket szerveztek Pompeii fiatalsága számára, később gyűlések rendezésére használták.
A kutatásokat jelentősen nehezíti, hogy a Fiorelliék ideje előtti dokumentáció elégtelenül lett összeállítva, rendszertelen volt, és nagy részben csak rajzokat tartalmazott. Gondot jelent az is, hogy a korábbi dokumentációk manapság csak nagyon nehezen elérhető forrásmunkákban találhatók meg. Az 1760-as évektől nemcsak freskókat, hanem teljes falakat léptékhűen és nagyon gondosan dokumentáltak. Sajnos ezek a munkákat, így például a Diomédész-villát ábrázoló metszeteket soha sem publikálták.A 19. század húszas éveitől kezdve a síremlékek dokumentálásával is foglalkozni kezdtek. Mivel mára sok sírlelet (főként falfestmény) hamisítványnak bizonyult vagy teljesen elveszett, ezek a pontos dokumentációk nagyon fontos források a mai tudomány számára. A városnak egy 1806-ból származó, 1 : 48 léptékű, befejezett parafamodellje, amely többek között az összes festészeti leletet, faldíszítést is szemlélteti, ma felbecsülhetetlen értékű. Az írott régészeti dokumentáció alkalmazása és az első rendszeres közlemények kiadása, a Giornale degli Scavi di Pompei (1868–1879) révén a dokumentálás tudományos jelleget öltött. Fiorelli alatt az új módszert, a fényképezést is bevezették a síremlékek dokumentálására.A régi térképek még napjainkban is fontos segédeszközök a régészek számára, amikor azóta elpusztult leleteket, vagy hamisítványokat próbálnak azonosítani. Már Francesco La Vega is rajzolt egy térképet, amely a város teljes felületének ábrázolásánál ugyan hibás, de a részleteket pontosan visszaadja. Ugyanez érvényes Francesco Piranesi várostérképére is, amely hosszú ideig az egyetlen volt, amelyet meg lehetett vásárolni. 1785 és 1793 között három különböző kiadásban adták ki. Az 1820-as években létrehozott, földrajzilag pontos térképeket nem publikálták. Ehhez a várost 1:3000 léptékben ábrázoló térképhez részletes leírás is készült. 1885-ben Giacomo Tascone, Fiorelli indítványozására, megalkotott egy új, pontos, 1:1000 léptékű térképet. Ez utóbbi a mai napig az új térképek zömének alapját képezi. Légifényképezéssel készült egy további 1:1000 léptékű térkép, a Corpus Topographicum Pompeianum, amely mostanáig csak részben volt elérhető a nyilvánosság számára.
Az építészetben Pompeii csak ritkán szolgált példaképül. Egyetlen nagy kivétel a Friedrich von Gartner által épített Pompejanum Aschaffenburgban: ez a Dioszkuroszok házából merített ihletet. A pompeii építmények egyes darabjait más épületekbe is beépítették, mint például az elpusztított párizsi Palais de Prince Napoléonba.Az építészetben jóval gyakrabban utánozták a belső térkialkítást és diszítéseket. Előkelő palotákban pompeii szoba létesítése egészen a 19. század közepéig divatban volt. A londoni Kristálypalotában létesített Pompeii Udvar (Pompeian Court) inkább egy eszményi építmény, mintsem a pompeii építészet újraalkotása.
A képzőművészeti megjelenítést nehezítette a Bourbon-ház uralkodásának idején életben volt korlátozás, amely nem engedélyezte a leletek festészeti, grafikai ábrázolását. Emellett szabályozva volt a látogatók száma is. Természetesen kivételek is léteznek: Pietro Fabris a brit nagykövet, William Hamilton úti beszámolójához rajzokat készített a romvárosról. Giovanni Battista Piranesi halála előtt 1778-ban a városról rajzolt térképét és skicceit, fia Francesco hozta nyilvánosságra, 1804-ben. A 18. század vége felé Louis Jean Desprez és Philipp Hackert indítványozására színes leporellók készültek kisebb sorozatokban az ásatások látogatói számára.François Mazoi több éven keresztül dolgozott Pompeii monumentális leírásán, amely mindenekelőtt az építészeti elemeket vette figyelembe és amelyet 1838-ig négy kötetben adtak ki. A 19. század második felében megjelentek a piacon az első képsorozatok – így például a Brogi és Alinari kiadóktól. Az idő haladtával az ábrázolásmód egyre inkább megváltozott az egyes leletek festői ábrázolásától a dokumentációig és az ókori életmód részbeni újraalkotásáig. Ezek közül kiemelkedő példa a tizenegy kötetes Pompeii, Pitture e Mosaici és a német projekt, Házak Pompeiiben, amely a város frissen kiásott részeit részletesen ábrázolta.A festészetben Pompeii mint téma, kevés kivételtől eltekintve, csak a 19. században tűnt fel. Különösen nagy hatása volt az orosz Karl Pavlovics Brjullov Pompeii utolsó napja című festményének (1827–1833), amelyet nagy sikerrel több városban is kiállítottak. A kép családdrámaként jött létre, nemcsak az intenzív ábrázolásának köszönhetően hat, hanem a régészeti leletek részletes és pontos bemutatása által is. A kép hatása annyira nagy volt, hogy laterna magicának is ihletet nyújtott. A kép Edward George Bulwer-Lytton regényét is megihlette.Későbbi festők, mint Théodore Chassériau, történeti jelenetek színfalaként használták Pompeiit. Az elterjedő fénykép mind művészi, mind dokumentációs szempontból jelentős volt Pompeii számára.
A pompeii ásatások hatása csak megkésve tűnt fel az irodalomban. Az egyik az elsők között, aki az anyaghoz nyúlt, Friedrich Schiller volt 1797-ben a Pompeii és Herculaneum című elégiájával. Itt, akárcsak Johann Isaak Gerningnél (Pompeii című óda, 1802) és Johann Jakab Jäglénél (Pompeii című elégia, 1797) a pompeii és herculaneumi ásatások a klasszikus antikvitás újraátélésének a szimbólumai voltak. Jägle volt az első, aki a város feltámadását annak keresztény-vallásos jelentésében értelmezte. Ebben az időben a legtöbb alkotást, amely Pompeii vonatkozásában született, a szerző látogatása ihlette. Ezek közé sorolhatók többek között Friederike Brun, Gustav von Ingenheim, Giacomo Leopardi és Wilhelm Waiblinger versei.
A látogatók gyakran más benyomást szereztek a romok megtekintésekor, mint amilyennek a klasszikus ókort elképzelték. Mindenekelőtt az ablak nélküli épületek és az obszcénnak tűnő festmények gondoskodtak arról, hogy Pompeiihez az elvetemültség és kicsapongások gondolata társuljon. Ehhez hozzájárult az a téves feltevés is, miszerint a Sullától kölcsönzött Colonia Veneria Cornelia névből arra következtettek, hogy Pompeii Venus istennő városa volt.
Pompeii mint ellentét a fennkölt művészet és a hétköznapok közöttEdward George Bulwer-Lytton Pompeii utolsó napjai (The Last Days of Pompeii, 1834) című regényével megszületett a történeti-régészeti regény műfaja. A művet Karl Pavlovics Brjullov festménye ihlette. Rövidesen a megjelenése után a regényt számos nyelvre lefordították, és nagy hatású bestsellerré vált, a hasonló alkotások számára mintaként szolgált a későbbiekben.
A régi papság és egy, még a mai napig nem ismert keresztény közösség közötti konfliktust, amely a bűnös város pusztulásában és a keresztények megmentésében hág tetőfokára, számos szerző feldolgozta, mint például Woldemar Kaden (Hajnalpírben, 1882) és Gustav Adolf Müller (A haldokló Pompeii, 1910). Ritkábban, mint például Thomas Gray regényeiben (The Vestal or a Tale of Pompeii, 1830) Pompeii a keresztények sírjaként jelenik meg. Az a keresztényi szemlélet, amely szerint Pompeii pusztulása az isteni büntetés egyik formája, különösen szélsőséges formákban jelenik a gyermek- és ifjúsági irodalomban. Olyan könyvek, mint Eduard Albertis Marcus Charinus, a fiatal keresztény Pompeiiben című regénye a jó keresztények és erkölcstelen pogányok konfliktusát festi le.
A 20. század irodalmában Pompeii már nem gyakori téma. Egyrészt a tömegturizmus révén sokak számára közvetlenül megismerhető hellyé vált, másrészt a moralizáló klisékkel átitatott regények nem nyerték már el a közönség tetszését. A század végén a történelmi regény felvirágzása révén lett Pompeii ismét több történet színhelye. Különösen ismertek Philipp Vandenberg A pompejiak (1996) és a brit Robert Harris Pompeii (2003) című regénye.
Az új médium, a film nem sokkal megszületése után már Pompeii témájához fordult. Legelőször 1898-ban forgattak Pompeiiben, amikor a fórumon egy táncelőadást filmeztek ( Neapolitan Dance at the Ancient Forum of Pompeii). Egy további felvétel 1900-ban készült, amikor Robert W. Paul Pompeii végzetének első verzióját filmesítette meg (The Last Days of Pompeii). További forgatások következtek, gyakran a Bulwer-Lytton regényének mintájára (1906, 1908, 1913, 1935-ben Ernest B. Schoedsack trükkspecialista rendezésében, valamint 1950-ben és 1962-ben Merian C. Cooper vezetésével). Különösen népszerűek voltak Mario Bonnar, Sergio Leone és Steve Reeves, Christine Kaufmann és Fernando Rey filmjei 1959-ből, valamint az amerikai ABC adó rövid filmsorozata Peter R. Hunt rendezésében, 1954-ből. Ez utóbbi a Bulwer-Lytton-regény részletes újraalkotása figyelemreméltó szereposztással. Más alkalmakkor Pompeii csupán egy ismert díszletként szolgált kedvelt cselekményekhez, ez esetben sem hozzá, sem az irodalmi mintához nem kapcsolódott az illető film – így például a Joe D’Amato műhelyéből kikerült Warrior Queen (1987), illetve néhány vígjáték. A lengyel rendező, Roman Polański tervezte Pompeii végzetének forgatását Robert Harris regénye alapján.A pszichedelikus rockzene és az ókori háttér különös találkozása valósult meg 1971-ben, amikor a Pink Floyd rockegyüttes Pompeii romjai között készített koncertfilmet („ Live at Pompeii” címmel).
A ma 66 hektárt felölelő, felásott terület a világ legnagyobb ismert összefüggő romvárosa. Állagának megőrzése napjainkban a régészek számára látszólag megoldhatatlan problémákat vet fel. Számos épülete rossz, összeomláshoz közeli állapotban van. A romok megmentése csak nemzetközi együttműködés révén lehetséges. Az olasz állam is reagált a helyzetre, és Pompei igazgatásának nagy önállóságot és anyagi autonómiát biztosított. 1997-ben Pompei az UNESCO Világörökség listájára is felkerült. A régészek, kutatók, restaurátorok legfontosabb feladata a város romlását megelőzni és a várost a romokat látogató nyilvánosságtól megóvni. Sok erőfeszítés ellenére ez utóbbi probléma még megoldásra vár, így nagy része a közönség elől el van zárva. Évente több mint kétmillióan látogatják meg a várost, a környéken a turizmus jelentős gazdasági tényezőnek számít.
Berry, Joanne: The Complete Pompeii. Thames and Hudson, London, 2007, ISBN 978-0-500-05150-4
Erdélyi-Sugár-Zsebeházy: Vulkánok tövében, vulkánok tetején. Móra Ferenc Könyvkiadó, 1977
Nappo, Cirro: Pompeji. Die versunkene Stadt. Verlag Karl Müller, Köln, 2004, ISBN 3-89893-563-9
Panetta, Marisa Ranieri (szerk.): Pompeii: The History, Life and Art of the Buried City. White Star S.p.a., Vercelli, 2004, ISBN 978-88-544-0030-6
New Guide to Naples and Surrounding Areas. Kina Italia kiadó, 2004, ISBN 88-8180-084-5
