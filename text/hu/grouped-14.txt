
A 2018-as Australian Open  volt az év első Grand Slam-tornája, amelyet 2018. január 15–28. között 106. alkalommal rendeztek meg a Melbourne-ben található Melbourne Parkban. Az open erában ez volt az 50. Australian Open és a 200. Grand Slam-torna.
A tornát férfi és női egyes, páros és vegyes páros; junior fiú és lány egyes és páros; szenior férfi és női egyes és páros, valamint kerekesszékes férfi és női egyes és páros kategóriákban rendezték. Emellett meghívásos alapon a teniszlegendák számára is rendeztek férfi és női páros mérkőzéseket. A torna szponzora a korábbi évekhez hasonlóan a Kia Motors volt.
Az előző évi női győztes, hétszeres Australian Open bajnok Serena Williams gyermeke születése után nem vett részt a versenyen, és hiányzott a kétszeres bajnok fehérorosz Viktorija Azaranka is.
A női egyesben a dán Caroline Wozniacki és a román Simona Halep mérkőzésén nemcsak az múlott, hogy melyikőjük szerzi meg első Grand Slam-tornagyőzelmét, hanem a világelsőség kérdése is. Wozniacki küzdelmes mérkőzésen 7–6(2), 3–6, 6–4 arányban nyert, ezzel első Grand Slam-tornagyőzelme mellett 2012 után a világelsőséget is visszaszerezte.A férfiak versenyében ugyancsak tét volt a világelsőség kérdése, ahol a világranglista első két helyezettje közül Roger Federer ezt csak abban az esetben érhette volna el, ha megnyeri a tornát, és Rafael Nadal nem jut a negyeddöntőbe. Federer nyert, de Nadal eljutott a negyeddöntőig, így megőrizte első helyét. A döntőt Federer a horvát Marin Čilić ellen 6–2, 6–7(5), 6–3, 3–6, 6–1 arányban nyerte, ezzel hatodik Australian Open győzelmét, egyben 20. Grand Slam-trófeáját szerezte meg.A női párosok versenyében Jekatyerina Makarova és Jelena Vesznyina győzelme esetén karrier Grand Slam-et teljesítette volna. A döntőben a verseny magyar résztvevőjével, Babos Tímeával és korábbi párostársával, a francia Kristina Mladenoviccsal kerültek szembe, akik a negyeddöntőben legyőzték az első kiemelt Latisha Chan–Andrea Sestini Hlaváčková kettőst, majd az elődöntőben a többszörös Grand Slam-tornagyőztes Hszie Su-vej–Peng Suaj párost. A döntőben Babosék 6–4, 6–3-ra győztek, ezzel megszerezték a Grand Slam-tornagyőzelmet. Babos Tímeának ez az első, Kristina Mladenovicnak a második trófeája. Magyar felnőtt versenyző még sosem nyert az Australian Openen, és utoljára 1986-ban ünnepelhettünk magyar Grand Slam-tornagyőzelmet.A férfi párosok versenyében a címvédő Henri Kontinen–John Peers finn-ausztrál páros már a második körben kiesett. A győzelmet a 7. kiemelt horvát Oliver Marach–Mate Pavić páros nyerte, miután a döntőben 6–4, 6–4 arányban győztek a kolumbiai Juan Sebastián Cabal–Robert Farah páros ellen.A vegyes páros döntőjének kérdése az volt, hogy a férfi párosban győztes Mate Pavić, és a női párosban győztes Babos Tímea közül ki szerzi meg második trófeáját a versenyen. Ez Pavićnak sikerült, mivel a kanadai Gabriela Dabrowskival 2–6, 6–4, [11–9] arányban győztek az indiai Róhan Bópannával párt alkotó Babos Tímea ellen.
A magyar résztvevők közül a legjobb világranglista-helyezéssel rendelkező magyar teniszező Babos Tímea, valamint a férfiaknál Fucsovics Márton egyéniben a főtáblán indulhatott. A nők versenyében Stollár Fanny, valamint szabadkártyával a tavalyi junior fiú győztes Piros Zsombor a selejtezőből próbálták meg a főtáblára kerülést. Babos Tímea női párosban és vegyes párosban is elindult. Egyéniben a 2. fordulóban búcsúzott, női párosban a francia Kristina Mladenoviccsal megszerezte az Australian Open történetének első magyar felnőtt Grand Slam-tornagyőzelmét. Vegyes párosban sem sok hiányzott ehhez, az indiai Róhan Bópanna párjaként a döntőben szenvedtek vereséget. Fucsovics Márton élete legjobb eredményeként a 4. fordulóig, a legjobb 16 közé jutott, ahol a későbbi győztes, Roger Federer állította meg. Stollár Fanny a selejtező első körében nagy küzdelem után esett ki, Piros Zsombor a selejtezőben a 2. körig jutott.
A versenyen az elért eredménytől függően a világranglista állásába beszámító alábbi pontok szerezhetők.
A torna összdíjazása 55 millió ausztrál dollár, amely 10%-kal magasabb a 2017. évinél. Az alábbiakban szintén ausztrál dollárban olvashatóak az összegek, párosnál feleződik az egy főre jutó díjazás.
Babos Tímea /  Kristina Mladenovic –  Jekatyerina Makarova /  Jelena Vesznyina, 6–4, 6–3
Gabriela Dabrowski /  Mate Pavić –  Babos Tímea /  Róhan Bópanna, 2–6, 6–4, [11–9]
Liang En-shuo /  Vang Hszin-jü –  Violet Apisah /  Lulu Sun, 7–6(4), 4–6, [10–5]

A 2018-as Eurovíziós Dalfesztivál volt a hatvanharmadik Eurovíziós Dalfesztivál. Portugáliában rendezték meg, mivel a 2017-es Eurovíziós Dalfesztivált a portugál Salvador Sobral nyerte meg. Ez volt az első alkalom, hogy a dalfesztivált Portugáliában, azon belül Lisszabonban rendezték meg, valamint 1969 után a második alkalom, hogy a verseny az Ibériai-félszigeten került megrendezésre.
43 ország erősítette meg részvételét a dalfesztiválra, beleértve Oroszországot, mely egy kihagyott év után vett részt újból. 2011 óta ez volt az első alkalom, hogy egy ország sem lépett vissza a versenytől. A magyar induló az AWS metal zenekar volt, akik a Viszlát nyár című számukkal nyerték meg A Dalt, a hazai válogató műsort.
2017. május 15-én jelentette be a házigazda portugál műsorsugárzó, hogy a 2018-as Eurovíziós Dalfesztivált az ország fővárosában, Lisszabonban rendezik meg. A pontos helyszínt ekkor még nem ismertették, azonban valószínű, hogy a 20 000 fő befogadására alkalmas Altice Arena ad otthont a versenynek. A bejelentést követően azonban további városok is jelezték rendezési szándékukat, majd később bejelentették, hogy pályázatot írnak ki a rendezési jog megszerzésére. Végül összesen öt város (Braga, Gondomar, Guimarães, Lisszabon és Santa Maria da Feira) küldött be pályázatot, melyek közül a győztest július 25-én jelentették be.
A 2018-as Eurovíziós Dalfesztiválnak Portugália fővárosa, Lisszabon adott otthont a korábban esélyesnek tartott Altice Arénában. További helyszínek voltak még a Pavilhão de Multiosos Gondomarban, a Pavilhão Multiusos Guimarãesben, az Europarque Santa Maria da Feirában, valamint egy épülő aréna a bragai Kiállítási Parkban.
A dalfesztivál hivatalos mottója All Aboard! lett, mely magyarul azt jelenti, hogy Beszállás!, vagy Mindenki a fedélzetre!2018. január 8-án vált hivatalossá, hogy első alkalommal négy női műsorvezetője lesz a versenynek Catarina Furtado, Daniela Ruah, Filomena Cautela és Sílvia Alberto személyében. Alberto 2011-ben, 2013-ban és 2014-ben kommentátorként, Cautela pedig 2017-ben pontbejelentőként volt jelen a dalfesztiválon, míg Ruah az NCIS: Los Angeles amerikai sorozat egyik főszereplőjeként vált ismertté.
Egy kihagyott év után visszatér a versenybe Oroszország, mely már 2017-ben is részt vett volna, azonban a határidő után visszalépett, mivel énekesüket az ukrán hatóságok törvénysértés miatt három évre kitiltották a házigazda Ukrajna területéről. Az orosz műsorsugárzó 2017. március 22-én jelezte, hogy versenyzőjük, Julia Samoylova 2017-ben vagy 2018-ban, de mindenképpen szerepelni fog a dalfesztiválon, azonban egy július 27-én megjelent cikk szerint az énekesnő részvételét egyik orosz műsorsugárzó sem erősítette meg. Később 2018. január 26-án hivatalossá vált, hogy az énekesnő fogja képviselni Oroszországot Lisszabonban. Végül 43 állam vesz részt a 2018-as Eurovíziós Dalfesztiválon, mely megegyezik a 2008-as és a 2011-es rekord létszámmal. 2017. október 30-án az EBU közleményében tudatta, hogy a jelenlegi állás szerint Macedónia nem lesz képes versenyzőt küldeni Lisszabonba, a helyi közszolgálati televízió fennálló tartozása miatt. November 7-én, a résztvevők hivatalos listájának közzétételével hivatalossá vált, hogy végül csak 42 ország tudott volna versenyzőt küldeni a portugál fővárosba, azonban 2017. november 17-én az Eurovíziós Dalfesztivál hivatalos oldala közölte, hogy 43 részt vevő ország versenyzői fognak fellépni a versenyen, beleértve az addig visszalépőnek hitt Macedóniát is.Andorra a 2017-es verseny döntőjének másnapján, május 14-én jelentette be, hogy nem tér vissza, sorozatban a kilencedik évet kihagyva ezzel. Luxemburg május 22-én erősítette meg, hogy nem küld versenyzőt a dalfesztiválra, sorozatban huszonötödik alkalommal. Hasonlóan döntött Törökország is augusztus 7-én: az ország sorozatban hatodik alkalommal nem képviselteti magát a versenyen. A dalfesztivál legkisebb területű országa, Monaco, mely utoljára 2006-ban vett részt a dalfesztiválon, augusztus 31-én jelentette be, hogy nem tér vissza. Nem vesz részt Szlovákia sem: az ország 2012-ben képviseltette magát eddig utoljára. Bosznia-Hercegovina műsorsugárzója rossz anyagi helyzetére hivatkozva mondott le a szereplésről. A dalfesztivál eddigi egyetlen afrikai résztvevője, Marokkó sem tér vissza: az ország eddig egyszer, 1980-ban vett részt a versenyen.
Másodszor vesz részt a 2009-es Eurovíziós Dalfesztivál norvég győztese, Alexander Rybak, aki az akkori pontozási rendszerben rekordmennyiségű, 387 pontszámmal nyert. 2014 után másodszor vesz részt a versenyen a holland Waylon, aki akkor a The Common Linnets formáció tagjaként a második helyen végzett, ezúttal azonban szólóban tér vissza. Az osztrák Cesár Sampson korábban a 2016-os és 2017-es bolgár produkciókban szerepelt háttérénekesként (utóbbiban a bolgár Vlado Mahailov, az EQUINOX egyik tagja is), ahogy a brit SuRie is a 2015-ös belga produkcióban vokalista és háttértáncosként, valamint 2017-ben zenei rendezőként és off-stage vokalistaként, valamint a szlovén Lea Sirk is, aki a 2014-es és 2016-os szlovén produkciókban vett részt. Az ausztrál Jessica Mauboy 2014-ben meghívott előadóként lépett fel, míg az ír Ryan O’Shaughnessy az Írországot 2001-ben képviselő Gary O’Shaughnessy unokaöccse.
Érdekesség, hogy Grúzia dala a verseny történetében első alkalommal teljes egészében grúz nyelven hangzik el. Örményország szintén első alkalommal küld teljes egészében örmény nyelvű dalt. Először fordul elő az is, hogy egy olyan dal tartalmaz portugál nyelvű részletet, amely nem Portugáliát képviseli (ez esetben Szlovéniát).
Az MTVA és a Duna Média 2017. október 9-én reggel tette közzé a pályázati feltételeket és a hivatalos versenyszabályzatot. A dalok leadásának határideje 2017. november 20-a volt. Újítás, hogy ezúttal innentől már csak online volt lehetősége az előadóknak benyújtani a pályázati anyagot. Az élő showműsorba beválogatott dalok végleges verzióit 2017. december 20-ig küldhetik el a résztvevők az MTVA részére.
A döntőt 2018. február 24-én tartotta az MTVA nyolc előadó részvételével. A végeredmény a nézői szavazás illetve a szakmai zsűri szavazatai alapján alakult ki. A zsűri a dalok elhangzása után csak szóban értékelte a produkciókat. Az összes dal elhangzása után, az Eurovíziós Dalfesztivál gyakorlatához hasonlóan pontozta a produkciókat a zsűri. Az első helyezett 10 pontot kapott, a második 8-at, a harmadik 6-ot, míg a negyedik 4 pontot. A pontozás során a négy legtöbb pontot szerzett dal közül a nézők A DAL alkalmazáson keresztül, a műsor hivatalos honlapján vagy SMS-ben küldött szavazatokkal választották ki a verseny győztesét, aki képviselheti Magyarországot a 2018-as Eurovíziós Dalfesztiválon Lisszabonban. A magyarokkal egy időben választott dalt Lettország, Moldova, Szlovénia és Ukrajna is a nemzetközi versenyre. Érdekesség, hogy először A Dal történetében csak férfiak alkották a döntő mezőnyét (szóló előadók, vagy együttesek). A versenyprodukciók mellett extra fellépő volt Pápai Joci, A Dal 2017 győztese, aki a 2017-es Eurovíziós Dalfesztiválon Kijevben képviselte Magyarországot. A Dal döntőjében az Origo című dalt adta elő. Továbbá a zsűri egyik tagja, Mező Misi, a Magna Cum Laude zenekarral és Ferenczi Györggyel együtt a Volna-e kedved című dalt adták elő vendégprodukcióként. A műsort élőben közvetítette a Duna és a Duna World, illetve interneten az adal.hu. A döntőt követően is 22:40-től a Dunán indult A Dal Kulissza című kísérőműsor, melyben Pflum Orsi és Forró Bence beszélgetett a résztvevőkkel.
A harminchét elődöntős országot hat kalapba osztották földrajzi elhelyezkedésük és szavazási szokásaik alapján, a 2008-ban bevezetett módon. A felosztást január 12-én hozta nyilvánosságra az EBU.Január 29-én tartották a sorsolást, ahol a kalapok egyik fele az első elődöntőbe, a másik a második elődöntőbe került. Ennek célja a szavazás igazságosabbá tétele. A sorsolás során azt is eldöntötték, hogy az egyes országok az adott elődöntő első vagy második felében fognak fellépni, valamint azt, hogy az automatikusan döntős „Öt Nagy” és a rendező ország melyik elődöntőben fog szavazni. Így a delegációk előre tudják, mikor kell megérkezniük a próbákra. Ugyanekkor került sor a jelképes kulcsátadásra, melyen az előző rendező város, Kijev polgármestere átadta Lisszabon polgármesterének a korábbi rendező városok szimbólumait tartalmazó „kulcscsomót”.Az automatikusan döntős, de az elődöntőkben szavazó országok közül az olasz műsorsugárzó kérésére Olaszországot a második elődöntőbe osztották.
Érdekesség, hogy a dalfesztivál történetében először Oroszország versenyzője a második elődöntőben fog szerepelni.
A résztvevők egy része a versenyt megelőző időszakban különböző rendezvényeken népszerűsítette versenydalát. 2018. március 24-én 4 versenyző vett részt a Eurovision PrePartyn Rigában, míg április 5-én került megtartásra a London Eurovision Party, ahol 18 ország előadója mutatkozott be. Egy év kihagyással ismét megrendezték Moszkvában a Moscow Eurovision Partyt is 5 résztvevővel április 7-én. Az Israel Calling elnevezésű koncerten, Tel-Avivban  26 induló lépett fel április 10-én. A dalfesztivál legnagyobb elő-koncertjét, a Eurovision in Concertet április 14-én rendezték meg Hollandia fővárosában, Amszterdamban. 32 részt vevő ország képviselője adta elő versenydalát az eseményen. Végül április 21-én Madridban került megrendezésre a Eurovision Spain Pre-Party című rendezvény. Utóbbi két eseményen a magyar versenyző, az AWS is fellépett.
A hagyományos kék szőnyeges bevonulást, amelyen a résztvevő negyvenhárom ország versenyzője és delegációja felvonult a sajtó és rajongók előtt, május 6-án tartották a portugál főváros Belém körzetében, a MAAT múzeumnál. Az esemény műsorvezetői Pedro Penim, Inês Lopes Gonçalves, Cláudia Semedo és Pedro Granger voltak. Ezt követte a dalfesztivál hivatalos megnyitó ceremóniája a közeli Villamosipari múzeumban, ahol Fernando Medina Lisszabon polgármestere, az RTP vezetői, az EBU képviselői és Lisszabon városa hivatalosan is köszöntötte a 2018-as Eurovízió delegációit és résztvevőit.
A részt vevő 43 ország közül 14 belső kiválasztással, 29 nemzeti döntő keretein belül választotta ki képviselőjét.
Az indulók közül Albánia, Dánia, az Egyesült Királyság, Észtország, Fehéroroszország, Finnország, Izland, Izrael, Lengyelország, Lettország, Litvánia, Magyarország, Málta, Moldova, Németország, Norvégia, Olaszország, Örményország, Portugália, Románia, Svájc, Svédország, Szlovénia és Ukrajna apróbb változtatásokkal ugyanazt azt a nemzeti döntőt rendezte meg, mint az előző évben. Montenegróban tíz év után tért vissza a Montevizija című válogató, míg Szerbiában kilenc év után a Beovizija. Spanyolország az Operación Triunfo című tehetségkutató keretein belül döntött, az ország utoljára 2004-ben használta ezt a műsort az eurovíziós induló kiválasztására. A többi ország közül Ausztrália, Ausztria, Azerbajdzsán, Belgium, Bulgária, Ciprus, Görögország (miután eltörölték az eredetileg kiírt válogatóműsort), Grúzia, Hollandia, Horvátország, Írország, Macedónia és Oroszország ismét a teljes belső kiválasztás mellett döntött, tehát az országot képviselő közmédia nevezte meg a 2018-as résztvevőt és versenydalt.
A dalfesztivál történetében először egy ország internetes válogatón választotta ki indulóját: San Marino műsorsugárzója a 1in360 elnevezésű projekt keretein belül, a külön erre az alkalomra létrehozott webes felületen várta a jelentkezéseket a világ bármely pontjáról. Az október 21-től november 30-ig tartó pályázati szakaszt követően a legalább száz lájkot elérő, vagy a nevezési díjat befizető versenyzők produkcióit egy szakmai zsűri meghallgatta, majd kiválasztott tíz előadót, akik 2018 januárjától márciusáig, az állami televízión és interneten egyaránt közvetített adásokban, már a dalversenyre szánt dalaikkal és feldolgozásokkal újra bizonyíthattak. Végül telefonos szavazás segítségével választották ki a győztest, aki San Marino képviselete mellett lemezszerződést is kapott. Ez volt egyben az első alkalom, hogy a törpeállam nem belső kiválasztással, hanem válogatóműsor segítségével nevezte meg indulóját. Csehország szintén online nemzeti döntőt rendezett Eurovision Song CZ néven, ahol egy korábbi eurovíziós résztvevőkből álló zsűri és a dalfesztivál hivatalos applikációjának cseh felhasználói szavazatai alapján hirdettek győztest.Érdekesség, hogy Finnország a dalfesztivál történetében először belső kiválasztással jelölte ki előadóját. Ez azonban nem jelentett egyet azzal, hogy az Uuden Musiikin Kilpailu című válogatót ebben az évben nem rendezik meg; ugyanis a kiválasztott előadó, Saara Aalto három dalt adott elő a műsorban, amiből egy nemzetközi zsűri és a közönség közösen választotta ki a legalkalmasabbat a portugáliai versenyre.
A próbák április 29-én kezdődtek a verseny helyszínén, a lisszaboni Altice Arénában. Első körben minden ország elpróbálhatta a produkcióját többször is egymás után, valamint még színpadra lépés előtt a színfalak mögött beállították az énekesek mikrofonjait és fülmonitorjait. A színpadi próba után a delegációk a videószobába vonultak, ahol megnézhették, hogy a rendező csatorna hogyan képzeli el a produkció lefilmezését. Innen a sajtótájékoztatóra mentek az előadók, ahol egy műsorvezetővel – felváltva Pedro Grangerrel és Pedro Penimmel – beszélgettek a versenyről, a produkcióról, a próbákról, valamint a sajtó akkreditált tagjai is tehettek fel kérdéseket. A próbák és a sajtótájékoztatók egyszerre zajlottak: míg az egyik ország sajtótájékoztatót tartott, addig a következő már próbált az arénában. Az első napon Azerbajdzsán, Izland, Albánia, Belgium, Csehország, Litvánia, Izrael, Fehéroroszország, Észtország, Bulgária képviselője tartotta próbáját. A második napon következett Macedónia, Horvátország, Ausztria, Görögország, Finnország, Örményország, Svájc, Írország és Ciprus versenyzőjének első próbája. A harmadik napon Norvégia, Románia, Szerbia, San Marino, Dánia, Oroszország, Moldova, Hollandia, Ausztrália; a negyedik napon Grúzia, Lengyelország, Málta, Magyarország, Lettország, Svédország, Montenegró, Szlovénia, Ukrajna előadója próbált először. Az ötödik, hatodik és hetedik napon az elődöntősök második próbáit rendezték. Az automatikusan döntős országok – Portugália és az „Öt Nagy”: Egyesült Királyság, Spanyolország, Németország, Olaszország és Franciaország – indulói a hatodik és a nyolcadik napon próbáltak.
A cseh versenyző, Mikolas Josef az első próbája során megsérült és kórházba szállították.
A három adásból álló műsorfolyamot élőben, HD minőségben közvetítette a Duna. A második elődöntőt és a döntőt megelőzően Forró Bence műsorvezetésével a Hangolódjunk az Eurovízióra! című műsor jelentkezett élőben az A38 Hajóról, ahol a nézők kulisszatitkokat, érdekességeket tudhattak meg a versenyről. Az első elődöntő előtt egy előre rögzített műsor került a képernyőre. A dalfesztivál magyarországi kommentátora Rátonyi Kriszta volt, akinek a munkáját szakkommentátorként Fehérvári Gábor Alfréd, a 2016-os Eurovíziós Dalfesztivál magyar indulója segíti.
Az előző évekhez hasonlóan a részt vevő országok fellépési sorrendjét a műsor producerei határozták meg. Egyedül a rendező Portugália helyzetét bízták a véletlenre a döntőben. A rendezők az elődöntők januári felosztása és a március közepén megtartott delegációvezetők találkozója után, 2018. április 3-án hozták nyilvánosságra az elődöntők rajtsorrendjét. A döntő fellépési sorrendjét a második elődöntő továbbjutóinak sajtótájékoztatója után határozták meg, majd jelentették be.A második elődöntő első dala, a Norvégiát képviselő Alexander Rybak által előadott That’s How You Write a Song volt az Eurovíziós Dalfesztivál történetének ezerötszázadik dala.A dalok közötti képeslapok az adott versenyzővel készült kisfilmek lesznek, melyeket a rendező műsorsugárzó, az RTP forgatott februártól áprilisig Portugáliában.
A verseny előtt a legesélyesebbnek Ciprust, Észtországot, Franciaországot, Izraelt, Litvániát és Norvégiát tartották.
A szavazás az elődöntőkben és a döntőben is azonos módon történt: mindegyik ország rendelkezett egy ötfős szakmai zsűrivel, és az ő pontjaik, valamint a nézők telefonos szavazatai külön-külön alakították ki az országonkénti eredményeket. Mindegyik ország közönsége és zsűrije a 10-10 kedvenc dalára szavazott, melyek 1–8, 10 és 12 pontot kapnak. A két lista összesítése alapján került ki a végső sorrend. Az elődöntőkben a részt vevő országok, illetve az automatikus döntősök közül az előre meghatározott országok adhatták le szavazataikat. A döntőben mind a 43 részt vevő ország szavazhatott.
Ez volt az első alkalom Azerbajdzsán esetében, hogy a 2008-as belgrádi debütálása óta nem került be a döntőbe, illetve Oroszország 1994-es dublini első részvétele után, szintén nem kvalifikálta magát. Románia számára is ez volt az első alkalom, hogy nem sikerült az elődöntőben a legjobb tízben végezniük, így nem jutottak be a döntőbe. A 2018-as verseny után így már csak Ukrajna és Ausztrália nem esett ki még egyszer sem az elődöntőben.
Az elődöntők eredményeit a döntő után hozták nyilvánosságra. Az első elődöntőben Izland végzett az utolsó helyen, történetük során először, míg a második elődöntőben Grúzia zárt a tabella legalján, történetük során másodszor.
A döntőben a zsűri szavazása során végig több ország váltotta egymást az élen – úgy, mint Svédország, Ciprus, Izrael és Ausztria. Majd a közönségszavazatok hozzáadásával Izrael történetének negyedik győzelmét aratta. A 2016-ban bevezetett új pontozási rendszernek köszönhetően az 529 pont a legalacsonyabb pontszám, amivel nyerni lehetett. A győztes dal a zsűrinél a harmadik helyen, míg a telefonos szavazáson az első helyen végzett. A második helyezett Ciprus lett, akik a zsűri szavazáson ötödikek, a közönségszavazáson pedig másodikként végeztek. A harmadik helyen a zsűri kedvence, Ausztria végzett. A döntőben az utolsó helyet a házigazda Portugália szerezte meg.
Magyarország pontjait Forró Bence hirdette ki egy kültéri helyszínről, a budapesti A38 Hajóról.
Magyarország szakmai zsűrijének tagjai Bolyki Balázs, Karácsony James, Szabó Zé, Szandi és Vincze Lilla lettek. A magyar zsűri tizenkét pontját az elődöntőben Románia, míg a döntőben Dánia kapta.
Minden országból öt profi zeneipari szakembert bíz meg a helyi közmédia a dalok értékelésére. A nemzeti zsűrik az élő adás előtt egy nappal egy zárt láncú közvetítésben egy videószobából követik figyelemmel a második főpróbát, és az ott látottak és hallottak alapján minősítik a produkciókat. Ezt a próbát emiatt zsűri shownak hívják, és az élő adáshoz hasonló eurovíziós élményt nyújtja a jegyet váltóknak az arénában. Az első elődöntő előtt 22 országból 110, a második elődöntő előtt 21 országból 105, míg a döntő előtti napon 43 országból összesen 215 zsűritag pontoz. A zsűritagok névsorát április 30-án hozta nyilvánosságra az EBU. A tagok közül 102 nő, 113 férfi, a legfiatalabb 16 éves Észtországból, a legidősebb 74 éves a horvát zsűriben. Átlagéletkoruk 40,8 év. A magyar zsűri átlagéletkora 9 évvel a versenyátlag felett van: 49,8 év. A zsűritagok között ebben az évben is több korábbi eurovíziós előadó is szerepelt. Két győztes is felkerült a listára: az egyik a dán Emmelie de Forest, aki 2013-ban nyerte meg a fesztivált; a másik az 1993-as győztes Niamh Kavanagh az ír zsűriben kapott helyet. A német ítészek csapatát erősítette zsűrielnökként Mary Roos, aki 1972-es és 1984-es versenyen képviselte Németországot. A norvég Hanne Haugsand a Charmed tagjaként 2000-ben; a moldáv Cristina Scarlat 2014-ben; a szerb Bojana Stamenov, a lett Aminata, és a máltai Amber 2015-ben vett részt országa színeiben a versenyen. Bob Savenberg a Clouseau tagjaként 1991-ben, Tom Dice 2010-ben és Laura Tesoro 2016-ban lépett a dalfesztivál színpadára Belgium képviseletében. A San Marinó-i zsűri tagja, Ilaria Ercolani 2013-ban háttértáncosként vett részt.
Az első elődöntőt május 8-án rendezték meg tizenkilenc ország részvételével. Az egyes országok által kiosztott pontok telefonos szavazás, illetve szakmai zsűrik szavazatai alapján alakultak ki, mely alapján az első tíz helyezett jutott tovább a döntőbe. A részt vevő országokon kívül három automatikusan döntős ország – az  Egyesült Királyság,  Portugália és  Spanyolország – is szavazott az első elődöntőben, valamint a május 7-én tartott főpróbákon versenydalukat is előadták.
2.↑ b: A spanyol nyelvű cím ellenére a dal angol nyelven hangzik el, habár a refrénben hallható a Fuego szó.
A sorok és az oszlopok a fellépés sorrendjében vannak rendezve. Az utolsó három oszlopban az első elődöntőben szavazó automatikus döntősök találhatók meg.
A félkövérrel szedett országok a maximum 24 pontot (12 pontot a zsűritől és a nézőktől is) adták az adott országnak.
A második elődöntőt május 10-én rendezték meg tizennyolc ország részvételével. Az egyes országok által kiosztott pontok telefonos szavazás, illetve szakmai zsűri szavazatai alapján alakultak ki, mely alapján az első tíz helyezett jutott tovább a döntőbe. A részt vevő országokon kívül három automatikusan döntős ország –  Franciaország,  Németország és  Olaszország – is szavazott a második elődöntőben, valamint a május 9-én tartott főpróbákon versenydalukat is előadták.
4.↑ d: A dal tartalmaz egy, a vokalisták által énekelt izlandi nyelvű mondatot is.
5.↑ e: Az angol nyelvű cím ellenére a dal teljes egészében grúz nyelven hangzik el.
A sorok és az oszlopok a fellépés sorrendjében vannak rendezve. Az utolsó három oszlopban a második elődöntőben szavazó automatikus döntősök találhatók meg.
A döntőt május 12-én rendezték meg huszonhat ország részvételével. Az egyes országok által kiosztott pontok telefonos szavazás, illetve szakmai zsűrik szavazatai alapján alakultak ki. A részt vevő országokon kívül az elődöntőkben kiesett országok is szavaztak. A mezőnyt a következő országok alkották:
Az automatikusan döntős „Öt Nagy” ország:  Egyesült Királyság,  Franciaország,  Németország,  Olaszország,  Spanyolország
A nemzeti zsűrik pontbejelentőit és a döntőbeli szavazás sorrendjét május 11-én jelentették be. A pontbejelentők között, a korábbi évekhez hasonlóan, több korábbi részt vevő is volt: a fehérorosz Naviband (2017), a holland O’G3NE (2017), a macedón Jana Burčeska (2017), a grúz Tamara Gachechiladze (2017), az ír Nicky Byrne (2016), a norvég Aleksander Walmann és JOWST (2017), az orosz Alsou (2000, 2009 műsorvezető) és a szlovén Maja Keuc (2011).
Az elődöntőket és a döntőt az interneten élőben közvetíti kommentár nélkül a verseny hivatalos YouTube-csatornája.
Megjegyzés: Az egyes országok televízió– illetve rádiócsatornái alapesetben élőben közvetítették a dalfesztivált. Ez néhány esetben eltérhetett, mely a fenti táblázatban is fel van tüntetve.
A 2018-as dalfesztivál elődöntőit és döntőjét körülbelül 186 millió ember látta.
A dalfesztivál összes felvezető műsorát és nemzetközi adását Magyarországon a Duna nemzeti főadó közvetíti. A műsor magyarországi nézettsége:
A +4-es adatok a teljes lakosságra, a 18–49-es adatok a célközönségre vonatkoznak.
Az Eurovíziós Dalfesztiválon dolgozó újságírók 2016-ban Stockholmban alapították meg a színpadi látványt elismerő Buzz Awardot, amelyet 2017-ben Kijevben adtak át először. Ezúttal a hat kategória közül a legjobb speciális effektekért járó díjat a magyar AWS együttesnek ítélte oda az a több mint ezer helyszínen dolgozó újságíró, aki leadta szavazatát.
A Marcel Bezençon-díjjal, melyet először a 2002-es Eurovíziós Dalfesztiválon adták át Észtország fővárosában, Tallinnban, a legjobb döntős dalokat és előadókat díjazzák. A díjat Christer Björkman (Svédország versenyzője a 1992-es Eurovíziós Dalfesztiválon és az ország delegációvezetője) és Richard Herrey (az 1984-es verseny győztese a Herreys tagjaként) alapították és a verseny alapítójáról nevezték el. Három kategóriában osztják ki az elismerést: a legjobb előadónak járó Művészeti díj (a részt vevő országok kommentátorjainak döntése alapján), a legeredetibb dal szerzőjét elismerő Zeneszerzői díj (az adott évben döntős dalok szerzőinek zsűrije ítéli oda) és a legjobb dalnak járó Sajtódíj (az akkreditált újságírók szavazatai alapján). A győzteseket nem sokkal a döntő előtt hirdették ki.
Az OGAE (franciául: Organisation Générale des Amateurs de l'Eurovision, magyarul: Az Eurovízió rajongóinak Általános Szervezete) egy internacionális szervezet, melyet 1984-ben Jari-Pekka Koikkalainen alapított Savonlinnában, Finnországban. A szervezet 2018-ban negyvenkét eurovíziós rajongói klubbal állt összeköttetésben Európa-szerte és azon túl, melyek nem kormányzati, nem politizáló és nem gazdasági szervezetek. 2007 óta minden évben szerveznek a verseny előtt egy szavazást, ahol a ugyanazt a szavazási módszert alkalmazzák, mint az Eurovíziós Dalfesztiválokon (mindegyik ország a 10 kedvenc dalára szavaz, melyek 1–7, 8, 10, és 12 pontot kapnak).
A Barbara Dex-díj egyéves rajongói díj az Eurovíziós Dalfesztiválon részt vevő legcsúnyább fellépő ruházatú énekesnek. A díjat Barbara Dex belga énekesnőről nevezték el, aki 1993-ban utolsó helyen végzett a dalfesztivál döntőjében, ahol egy saját tervezésű ruhát viselt. 1997 és 2016 között a House of Eurovision, majd 2017-től kezdve a Songfestival.be nevű internetes oldal látja el a díjjal kapcsolatos teendőket.
A Eurovision Song Contest: Lisbon 2018 (magyarul: Eurovíziós Dalfesztivál: Lisszabon 2018) volt a 2018-as Eurovíziós Dalfesztivál dalainak válogatáslemeze, melyet az Európai Műsorsugárzók Uniója és a Universal Music Group közösen jelentetett meg 2018. április 20-án. Az album tartalmazta a 43 részt vevő ország dalát, beleértve azokat az elődöntős országokat is, akik nem jutottak tovább a döntőbe.

A 2018-as Formula–1 világbajnokság sorrendben a 69. Formula–1-es szezon volt. Összesen 21 futamot szerveztek, március 25-én az ausztrál nagydíjjal vette kezdetét a melbourne-i Albert Parkban és november 25-én ért véget az abu-dzabi nagydíjjal a Yas Marina öbölben. A versenyeken tíz csapat összesen húsz versenyzője vett részt. A bajnokságot a Nemzetközi Automobil Szövetség szervezte és bonyolította, ez volt a nyitott karosszériás versenyautók legmagasabban rangsorolt kategóriájú bajnoksága.
Jelentős változás volt a sportág szabályzatában, hogy ettől az évtől kezdve már csak három motort használhatott egy adott versenyző az egész szezon alatt, a korábban megengedett négy helyett. Ettől a szezontól vezette be a Nemzetközi Automobil Szövetség az úgynevezett „glóriát”, ami a versenyzők fejének biztonságát hivatott növelni, és ez jelentős mérföldkőnek számított mind a Formula–1, mind pedig a nyitott karosszériás versenysorozatok tekintetében.
Az egyéni világbajnoki címet tizenegy futamgyőzelemmel a brit Lewis Hamilton szerezte meg, aki ezzel megvédte világbajnoki címét és ötszörös világbajnokká vált, 408 pontjával pedig ő szerezte minden idők legtöbb világbajnoki pontját egy szezon alatt, valamint beérte a vonatkozó örökranglistán az 1950-es években szintén öt bajnoki címet szerző argentin Juan Manuel Fangiót. 
Hamilton a címet a mexikói nagydíjon biztosította be matematikailag is, két futammal a szezon zárása előtt. Az egyéni pontverseny második és harmadik helyén a Ferrari pilótái, Sebastian Vettel és Kimi Räikkönen végeztek 88, illetve további 69 ponttal lemaradva a brit versenyző mögött. A konstruktőrök között a Mercedes diadalmaskodott 84 pontos előnnyel, sorozatban ötödször hódítva el a trófeát, második lett a Ferrari, harmadik pedig a Red Bull.
Az utolsó futam után befejezte Formula–1-es pályafutását a spanyolok kétszeres világbajnoka, Fernando Alonso, aki Formula–1-es pályafutása során tizenhat szezonon át volt a mezőny tagja és ezalatt 312 nagydíjon indult, amivel második helyen áll a vonatkozó örökranglistán.
A McLaren ettől az évtől a Renault-val lépett motorszállítói partnerkapcsolatba, leváltva az előző években sikertelen Honda-motorokat. Az üzletet elősegítő megállapodás részeként a Toro Rosso Honda erőforrásokra váltott a Renault-motorokról, valamint a Red Bull kölcsönadta a Renault gyári csapatának Carlos Sainzot, aki így a német Nico Hülkenberg csapattársa lett.A Sauber megújította partnerkapcsolatát a Ferrarival és 2018-ban már Alfa Romeo néven az olasz istálló az évi erőforrásait használta.
Charles Leclerc, a Formula–2 2017-es szezonjának bajnoka a Sauber versenyzője lett. A Toro Rosso a 2016-os GP2 sorozat bajnokát, Pierre Gasly-t és a korábbi World Endurance-bajnok Brendon Hartley-t is egész szezonra alkalmazta. Gasly és Hartley is már a 2016-os szezon második felében bemutatkozhatott a kategóriában. Danyiil Kvjat ellenben elhagyta a csapatot és a Ferrari szimulátoros és fejlesztőpilótája lett.Charles Leclerc a Formula–2 bajnokaként kapott lehetőséget a Saubernél. Leclerc, aki korábban pénteki gyakorlásokon 2016-ban és 2017-ben is vezette az istálló autóját, a német Pascal Wehrlein helyét vette át a csapatnál. Wehrlein pályafutását a Mercedes tartalékversenyzőjeként folytatta, valamint rajthoz állt a 2018-as DTM-szezon versenyein is.Felipe Massa, a Williams versenyzője az előző szezon végén befejezte Formula–1-es pályafutását, helyét a csapatnál a Renault tesztpilótája, az orosz Szergej Szirotkin vette át, aki Leclerchez hasonlóan újoncként állt rajthoz az év első versenyén Ausztráliában.
Ebben az évben került bevezetésre a pilóták fejének védelmét szolgáló úgynevezett „glória”. 23 év elteltével a Liberty Media úgy döntött, hogy megváltoztatja a Formula–1 hivatalos logóját, valamint száműzi a rajtrácslányokat a futamokról. A futamok kezdési időpontján is változtattak, ettől az évtől egész óra helyett óra 10 perckor rajtoltak a futamok, több futam pedig egy órával későbbi időpontra került a korábban megszokottnál.Tovább szigorították a motorszabályokat is, ettől az évtől négy helyett már csak mindössze három erőforrást használhatott egy pilóta a teljes szezon folyamán, a további erőforrásegységek beszereléséért – ahogyan korábban – büntetés járt. Az előző szezonban használatos úgynevezett „cápauszonyt” és „T-szárnyat” betiltották. Ettől az évtől a futamok során piros zászlós megszakítás esetén, amennyiben száraz a pálya, a mezőny állórajttal folytatja a versenyt az eddig megszokott repülőrajt helyett (ezt ebben a szezonban nem láthatta a közönség a gyakorlatban, mivel nem volt futam közbeni piros zászlós megszakítás).
Charles Leclerc; Formula–2 Prema Racing pilóta → Alfa Romeo Sauber F1 Team pilóta
A magyar nagydíj előtt a  Sahara Force India csapat csődeljárás alá került, később egy Lawrence Stroll vezette befektetőcsoport felvásárolta. A jogi nehézségek miatt az FIA augusztus 23-án a Sahara Force India csapatot kizárta a világbajnokságból, pontjaikat lenullázták (a pilóták, Sergio Pérez és Esteban Ocon az egyéni pontversenyben megtarthatták addig szerzett pontjaikat) és új csapatot hoztak létre Racing Point Force India néven, amely a belga nagydíjtól állt rajthoz.
Az alábbi táblázat azokat a tesztpilótákat sorolja fel, akik lehetőséget kaptak a szezon folyamán, hogy pénteki szabadedzéseken az autóba üljenek.
2018-ban visszatért a francia nagydíj, valamint újra sor került a német nagydíjra is, ám a maláj nagydíjat ettől az évtől nem rendezték meg többé. Ebben a szezonban ismét rekordszámú, összesen 21 futamot rendeztek (korábban 2016-ban szerepelt ennyi verseny a naptárban). Előrébb hozták az azeri nagydíjat, az orosz nagydíj pedig tavasziról őszi időpontra került át. A hivatalos 2018-as versenynaptár:
A szezon első versenyét, az ausztrál nagydíjat 2018. március 25-én rendezték meg az Albert Parkban, Melbourne-ben. A pályán egy kör 5,303 km, a verseny 58 körös volt.
A rajtrácson két hátrasorolás történt; Bottas a 15. helyről indult, miután az időmérő utolsó szakaszában összetörte autóját és váltót kellett cserélni a Mercedesében, Ricciardo pedig a piros zászlós szabályt szegte meg az egyik szabadedzésen, ő három hellyel hátrébbról, a 8. helyről rajtolt. A startot követően a pole pozícióból induló Hamilton megtartotta vezető helyét, míg Räikkönen is maga mögött tartotta csapattársát, Vettelt. A Haas két versenyzője, Magnussen és Grosjean a 4. és 6. helyen haladt az első kör végén. Az újonc Szirotkin az 5. körben fékhiba miatt állt ki, a következő körben pedig Ericsson is feladta a versenyt műszaki hiba miatt, ahogyan Gasly is néhány körrel később. A 10. körben a Magnussent üldöző Verstappen megpördült és több pozíciót veszített. A kerékcseréket a 19. körben Räikkönen kezdte, majd Hamilton követte. A két Haas a kerékcseréket követően egy körön belül fel kellett hogy adja a versenyt a rosszul rögzített kerekek miatt, Grosjean autója a pálya olyan szakaszán állt meg, hogy a versenyszervezők virtuális biztonsági autós időszakot írtak elő, majd beküldték a biztonsági autót. Vettel ezalatt, a 27. körben cserélt kereket és a sebességkorlátozás miatt lassan haladó Hamilton elé, az élre állt vissza. A 30. körben Vettel, Hamilton, Räikkönen, Ricciardo, Verstappen, Alonso, Hülkenberg és Vandoorne volt az első nyolc sorrendje. A 32. körben a biztonsági autó elengedte a mezőnyt, Vettel megtartotta első helyét Hamiltonnal szemben, míg Ricciardo Räikkönent támadta, de előzni nem tudott. A 43. körben Hamilton a motor felmelegedésére panaszkodott, az 5. helyért pedig egy Alonso, Verstappen, Hülkenberg, Bottas négyes harcolt. Hamilton utolérte ugyan Vettelt, azonban a 47. körben elfékezte a kilences kanyart és két másodpercet veszített. Hat körrel a vége előtt Vettel előnye 1,1 másodperc volt az élen. A verseny utolsó köreire a motorját kímélő brit nem üldözte tovább Vettelt, aki megnyerte az évadnyitó Ausztrál nagydíjat Hamilton, Räikkönen és Ricciardo előtt. Alonso, Verstappen, Hülkenberg, Bottas, Vandoorne és a verseny utolsó harmadában émelygéssel küzdő Sainz szerzett még pontot.
A szezon második versenye a bahreini nagydíj volt, amelyet 2018. április 8-án rendeztek meg Bahreinben, mesterséges fényviszonyok között. A pályán egy kör 5,412 km, a verseny 57 körös volt.
A rajtrácson ezúttal is történt hátrasorolás; Hamilton öt rajthelyes büntetést kapott, mert autójában váltót kellett cserélni. Az indulást követően Vettel megtartotta vezető helyét, Räikkönent azonban megelőzte Bottas, aki így feljött a második helyre. A második körben a Hamiltonnal harcoló Verstappen autója megsérült, ezért neki és az ugyanabban a körben a versenyt műszaki hiba miatt feladó csapattársának, Ricciardónak is befejeződött a Bahreini nagydíj. A holland ugyan még hosszas bokszutcai szerelést követően visszament a pályára, de a negyedik körben végleg kiállt a versenyből. Ricciardo leállása miatt virtuális biztonsági autós szakasz lépett életbe, miközben az 5. helyről rajtoló Gasly a negyedik helyen haladt. A negyedik kör végén zöld jelzést kapott a mezőny, Hamilton pedig megkezdte a felzárkózást az élmezőnyhöz. A 8. körben megelőzte Gaslyt, és már a negyedik helyre zárkózott a két Ferrari és csapattársa mögé. A kerékcserék a 11. körben kezdődtek, az 5-6. helyért pedig a Hülkenberg, Alonso, Magnussen hármas versenyzett. Vettel a 19. körben cserélt kereket, ekkor Bottas vette át a vezetést. A 25. körben, a kerékcserék nagy részét követően Vettel megelőzte a még gumikat nem váltó Hamiltont, és visszaállt a mezőny élére. A brit két körrel később állt ki, és a negyedik helyre állt vissza. A 34. körben, Räikkönen második kerékcseréje közben a bal hátsó abroncsát nem cserélték le, a finn pedig túl korán indult el, elsodorva a szerelőjét, akit lábtöréssel kellett kórházba vinni. A Ferrari versenyzője ezért a 3. helyről kellett hogy feladja a versenyt. A 40. körben Vettel, Bottas, Hamilton, Gasly, Magnussen, Ericsson, Hülkenberg, Alonso volt az első nyolc helyezett sorrendje. A futam hajrájához közeledve Bottas elkezdte ledolgozni hátrányát az élen álló Vetteltől. Az 54. körben érte utol a németet, majd egy körrel később már 1 másodpercen belülről a DRS segítségével támadhatta, de Vettel megvédte pozícióját és megnyerte a versenyt. Hamilton harmadik lett az élete legjobb helyezését elérő Gasly, Magnussen, Hülkenberg, Alonso, Vandoorne, a Sauberrel két pontot szerző Ericsson és Ocon előtt. A futam után megvizsgálták Pérez és Hartley felvezető körös incidensét, és úgy találták, hogy Pérez megelőzte Hartleyt-t a felvezető körön, az új-zélandi pedig nem vette vissza a körét időben a mexikóitól, így a boxutcából kellett volna rajtolnia. Mindketten 30 másodperces időbüntetést kaptak, így a többi célba érő mögé csúsztak vissza.
A szezon harmadik versenye a kínai nagydíj volt, melyet 2018. április 15-én rendeztek meg Sanghajban. A pályán egy kör 5,451 km, a verseny 56 körös volt.
A rajtot követően az élről induló Vettel megtartotta vezető helyét, de a mögüle rajtoló Räikkönent Bottas és Verstappen is megelőzte. Ezt követően a futam első részében nem történetek jelentős helycserék, a tizedik körben Vettel, Bottas, Verstappen, Räikkönen, Hamilton, Ricciardo, Hülkenberg és Sainz volt az első nyolc versenyző sorrendje. Hamilton az ötödik helyen az autójára panaszkodott, amely szerinte egy törmelék miatt megsérülhetett. A 18. körben a két Red Bull pilóta egymást követően cserélt kereket Verstappen, Ricciardo sorrendben. Két körrel később Bottas is a bokszutcába hajtott új abroncsokért, majd egy körrel később Vettel is követte az élről. A Mercedes finn versenyzője a német bokszkiállását követően átvette a vezetést és meg is tartotta azt, köszönhetően gyors kivezető körének. A 31. körben a két Toro Rosso ütközött össze, a pályára pedig rengeteg apró törmelék került, ami miatt a következő körben be kellett küldeni a biztonsági autót. A helyzetre reagálva a két Red Bull versenyző ismét egymást követően cserélt kereket, majd amikor a biztonsági autó kiállt a mezőny elől, a friss lágy keverékű gumikon sokkal gyorsabb versenytempóban közeledtek az élen állókra. A 37. körben Ricciardo Räikkönent, a 41. körben pedig Hamiltont előzte meg, akit Verstappen is maga mögé utasított. Az ausztrál a 42. körben megelőzte a második helyen autózó Vettelt is, és elkezdte üldözni az élen álló Bottast. A 44. körben Verstappen túl agresszíven próbálta támadni Vettelt, így a két versenyző összeért és kiforgott, igaz mindketten folytatni tudták a futamot, annak ellenére, hogy a Ferrari sérülést is szenvedett, viszont mindketten pozíciókat veszítettek. A 45. körben Ricciardo megelőzte Bottast is és átvette a vezetést. A 46. körben hivatalossá vált, hogy a felelőtlen manőver miatt a holland 10 másodperces időbüntetést kapott a versenyfelügyelőktől, miközben a 48. körben újra megelőzte Hamiltont, és már a negyedik helyen haladt. Az 53. körben Hartley feladta a versenyt, ő volt ezen a futamon az egyetlen, aki erre kényszerült. Az 55. körben Alonso is megelőzte Vettelt, aki így már csak a nyolcadik pozícióban autózott. A futam utolsó köreiben Räikkönen hiába támadta Bottast, előzni nem tudott, így Ricciardo nyerte a kínai nagydíjat a két finn és Verstappen előtt, aki büntetése miatt az ötödik helyre esett vissza. Hamilton lett a negyedik, Hülkenberg a hatodik, Alonso a hetedik, Vettel a nyolcadik és pontot szerzett még Sainz, valamint Magnussen.
A világbajnokság negyedik futama az azeri nagydíj volt, amelyet 2018. április 29-én rendeztek meg Bakuban, a városi Baku City Circuit versenypályán. A versenypályán egy kör 6,006 km, a verseny 51 körös volt.
A rajtot követően az élről induló Vettel megtartotta vezető helyét, azonban Räikkönen összeütközött Oconnal, aminek következtében a francia versenyzőnek fel kellett adnia a versenyt, csakúgy, mint Szirotkinnak, aki Alonsóval ért össze, a spanyol pilóta defektet is kapott. A balesetek következtében beküldték a biztonsági autót, amely a hatodik körig maradt kint a mezőny előtt. Az újraindításkor Vettel megőrizte pozícióját, miközben Ricciardót csapattársa, Verstappen és Sainz is megelőzte. A 7. körben Vettel előnye három és fél másodperc volt az élen, míg a 4-7. helyért a két Red Bull és Renault vívott egymással. A 11. körben Hülkenberg adta fel a versenyt defekt miatt, miután lehorzsolta a falat az egyik kanyarban. A 12. körben a két Red Bull vívott egymással és össze is értek, de Verstappen megtartotta a kedvezőbb pozícióját, miközben Räikkönen a 15. körre a nyolcadik helyre zárkózott fel. A kerékcseréket követően nem változott számottevően a sorrend, a 27. körben újra a két Red Bull harcolt egymással a 4-5. helyért, de Verstappen ezúttal is megtartotta a helyét. A 35. körben Ricciardo végül megelőzte holland csapattársát, míg Vettel kerékcseréjét követően Bottas vezette a futamot. A 40. körben Ricciardo újra megpróbált elmenni Verstappen mellett, aki elé került a bokszkiállását követően, de az ausztrál versenyző elfékezte magát, aminek következtében mindkét versenyző kiesett a versenyből. Újra pályára küldték a biztonsági autót, azonban a lassabb tempó ellenére Grosjean a falnak ütközött a 43. körben a Haasszal. A 47. körben a rossz pályaviszonyok és a sok törmelék miatt Hamilton a verseny leintését kérte Charlie Whiting versenyigazgatótól. A 48. körben a biztonsági autó elengedte a mezőnyt. Vettel egy előzési kísérlet közben elfékezte az első kanyart és visszaesett a negyedik helyre, majd Pérez is megelőzte, egy körrel később pedig az élen haladó Bottas kapott defektet, miután ráhajtott egy törmelékre, és kénytelen volt feladni a versenyt kevesebb mint két körrel annak vége előtt. A futamot végül Hamilton nyerte Räikkönen és Pérez előtt. Vettel negyedik lett, megelőzve Sainzot, a pályafutása első pontjait szerző Leclercet, Alonsót és Strollt. Az utolsó két pontszerző helyen Vandoorne és Hartley végzett.
A világbajnokság ötödik versenyét, a spanyol nagydíjat 2018. május 13-án, Barcelonában rendezték meg. A pálya hossza 4,655 km, a verseny 66 körös volt.
A rajtot követően Vettel megelőzte a második helyről induló Bottast, míg Hamilton megtartotta vezető helyét. A mezőny középső harmadában Grosjean állt keresztbe a mezőny előtt, miután elveszítette uralmát autója felett, és két versenyző, a mögötte érkező Hülkenberg és Gasly is belerohant a Haas-Ferrariba. Mindhárman fel kellett hogy adják a versenyt, miközben pályára küldték a biztonsági autót. A hetedik körben folytatódhatott a verseny, ekkor a hazai pályán versenyző és a rajtnál visszaeső Alonso egy remek manőverrel előzte meg Ocont és jött fel a 10. helyre. Előtte a Sauberrel nagyszerűen rajtoló Leclerc haladt a 9. pozícióban. Az ezt követő körökben Hamilton egyre nagyobb előnyt autózott ki az élen, a 13. körben új pályacsúcsot autózva már hat másodperccel vezetett Vettel és Bottas előtt. A Ferrari német pilótája a 18. körben elsőként hajtott a bokszutcába kereket cserélni, őt két körrel később követte Bottas. A 22. körben esőfelhők tűntek fel a pálya felett és többen is jelezték a csapatrádiókon, hogy a pálya egyes pontjain esőcseppeket tapasztaltak. A 25. körben a harmadik helyen haladó Räikkönen adta fel a versenyt motorhiba miatt. A kerékcseréket követően a második helyre visszaeső Hamilton utolérte az ideiglenesen az élre álló Verstappent, aki a 35. körben szintén a bokszutcába hajtott, így a brit újra átvette a vezetést. A 36. körben Hamilton, Vettel, Bottas, Verstappen, Ricciardo, Magnussen, Sainz, Leclerc, Alonso volt az első kilenc sorrendje. A 40. körben Hamilton előnye már 13 másodperc volt Vettel előtt, amikor a 41. körben virtuális biztonsági autós figyelmeztetés lépett életbe, miután Ocon autója motorhiba miatt a pálya egy rossz pontján állt meg. A Ferrari ekkor kihívta egy második kerékcserére Vettelt, miközben az újraindítást követően Alonso újabb remek manőverrel lépett fel a 8. helyre, Leclercet megelőzve. A 48. körben Hamilton, Bottas, Verstappen, Vettel, Ricciardo, Magnussen, Sainz, Alonso, Leclerc, Pérez volt a pontszerzők sorrendje. Az utolsó körökben nem változott a sorrend, csupán Pérez előzte meg Leclercet, és mivel az eső sem érkezett meg a pálya fölé, így Hamilton magabiztos győzelmet szerzett Bottas, Verstappen és Vettel előtt. Rajtuk kívül Ricciardo, Magnussen, Sainz, Alonso, Pérez és Leclerc szerzett még pontot.
A világbajnokság hatodik versenyét, a monacói nagydíjat 2018. május 27-én, a monacói utcai pályán rendezték meg. A pályán egy kör 3,340 km, a verseny 78 körös volt.
A rajtot követően sikerült a mezőny tagjainak ütközés nélkül elindulni, az élen Ricciardo megtartotta első pozícióját Vettel és Hamilton előtt. A pénteki szabadedzésen az autóját összetörő, ezért az utolsó helyről induló Verstappen az első körben két helyet javított és megkezdte a felzárkózást. Az első körökben Ricciardo egyre nagyobb előnyt épített ki Vettellel szemben. Szirotkint a versenyfelügyelők az 5. körben vizsgálták, majd stop and go büntetéssel sújtották, mert a rajtrácson állva a megszabott időkereten belül sem rakták fel autójára a kiválasztott keverékű gumikat. A 7. körben Hamilton a harmadik helyen gumijaira panaszkodott, miközben a 8. körben Verstappen már Strollt előzte meg a 14. helyen. A kerékcseréket a 12. körben az élmezőnyből Hamilton kezdte, majd a 16. körben Vettel, egy körrel később pedig Ricciardo is új gumikra váltott. A 25. körre mindenki letudta a bokszkiállásokat, a sorrendben nem történt jelentős változás. A 29. körben Ricciardo a csapatrádióban a motorerő hiányára panaszkodott, majd miután jelentősen veszített a tempójából, Vettel egy másodpercen belülre zárkózott fel az ausztrálra. Az ezt követő körökben nem történt nagyobb változás a mezőnyben, az élen Ricciardo és Vettel magabiztosan őrizték első és második helyüket, miközben Hamilton továbbra is gumiproblémákra panaszkodott. A 43. körben Verstappen már a pontszerző 9. helyen autózott, a 46. körben pedig az élen álló öt versenyzőt mindössze 7,9 másodperc választotta el. Az 53. körben az első öt futam mindegyikén pontot szerző Alonso váltóprobléma miatt feladta a versenyt. Az 57. körben Verstappen Sainzot előzte meg egy remek manőverrel az alagútból kimenet, míg 10 körrel a vége előtt Ricciardo őrizte egy-másfél másodperces előnyét az élen, Hamilton azonban már leszakadva autózott a harmadik pozícióban. A 72. körben a sikánban a hazai pályán versenyző Leclerc szállt bele az előtte autózó Hartleyba, ami miatt mindketten kiestek a versenyből. A futam hátralevő részében már nem történt változás, Ricciardo nyert Vettel és Hamilton előtt. Pontot szerzett még Räikkönen, Bottas, Ocon, Gasly, Hülkenberg, Verstappen és Sainz.
A világbajnokság hetedik futamát, a kanadai nagydíjat 2018. június 10-én rendezték meg Montréalban. A versenypályán egy kör 4,361 km, a verseny eredetileg 70 körös volt, amely egy baki miatt 68 körösre módosult.
A rajtot követően az élről induló Vettel megtartotta vezető helyét, míg mögötte Valtteri Bottas és Verstappen kemény harcot vívtak a második pozícióért, de a Mercedes finn versenyzője is megtartotta második helyét a hollanddal szemben. A harmadik rajtsorban azonban helycsere történt, a 6. rajtkockából induló Ricciardo meg tudta előzni az előle rajtoló Räikkönent. A mezőny hátsó felében a hazai pályán versenyző Stroll elvesztette uralmát autója felett és nekicsúszott az őt előzni próbáló Hartleynak, aminek következtében egy látványos versenybalesetet követően mindketten kiestek a futamból. A versenyszervezők beküldték a biztonsági autót, amely a 4. körig maradt a pályán. Az újraindítást követően Verstappen újra támadta Bottast a 2-3. helyen, míg a mezőny középső harmadában Sainz lökte meg az emiatt megpördülő és több pozíciót vesztő Pérezt. A 9. körben a 300. nagydíjhétvégéjét teljesítő Alonso támadta a 10. helyen autózó Leclercet, de a monacói pilóta megvédte a pozícióját. A 10. körben Vettel, Bottas, Verstappen, Hamilton, Ricciardo, Räikkönen, Ocon, Hülkenberg, Sainz és Leclerc volt a pontszerzők sorrendje. A következő körben Ocon kezdte a kerékcseréket, az élmezőnyből Verstappen és Hamilton állt ki először a 15. körben. Ricciardo három körrel később állt ki a bokszutcába és sikerült Hamilton elé, a 4. helyre visszatérnie a mezőnybe. A következő körökben Bottas megpróbált Vettelhez közeledni, de a német őrizte előnyét. A két élen álló versenyző a 36. és 37. körben cserélt kereket, a sorrend kettőjük között nem változott. A 43. körben Alonso a kipufogórendszer meghibásodása miatt fel kellett hogy adja a jubileumi versenyét. Az 51. körben Vettel, Bottas, Verstappen, Ricciardo, Hamilton, Räikkönen, Hülkenberg, Sainz, Ocon és Leclerc autózott pontszerző helyen. A futam hátralevő részében nem történt jelentős változás, Bottas az 56. körben lecsúszott a pályáról annak egyik kanyarjában és leszakadt Vetteltől, de a harmadik helyen lévő Verstappen sem tudta a Mercedes finnjét támadni a második helyért. A verseny utolsó köre előtt ritka tévedés történt: egy helytelen versenybírói utasítás miatt a meghívott szupermodell, Winnie Harlow egy körrel korábban kezdte el lengetni a kockás zászlót, így a versenyszabályzat 43.2-es cikkelye alapján a hivatalos versenytáv 68 körre módosult, és az annak a végén fennálló eredményeket vették figyelembe. Az így 68 körös versenyt az 50. futamgyőzelmét szerző Vettel nyerte meg Bottas és Verstappen előtt. Pontot szerzett még Ricciardo, Hamilton, Räikkönen, Hülkenberg, Sainz, Ocon és Leclerc.
A világbajnokság nyolcadik futama a tíz év kihagyás után visszatérő francia nagydíj volt, amelyet 2018. június 24-én rendeztek meg Le Castelletben, a Circuit Paul Ricard versenypályán. A versenypályán egy kör 5,842 km, a verseny 53 körös volt.
A rajtot követően az első helyről induló Hamilton megtartotta pozícióját, de mögötte csapattársa, Bottas és a harmadik rajtkockából induló Vettel ütköztek, miután a német versenyző későn fékezett az egyik kanyarban és nem tudta elkerülni az ütközést a Mercedes finn pilótájával. Räikkönen is veszített néhány pozíciót, míg a hátrébb indulók közül a hazai pályán versenyző Gasly és Ocon ütközött. Utóbbi két versenyzőnek fel kellett adnia a futamot, pályára küldték a biztonsági autót. A 6. körben indulhatott újra a verseny, ekkor Hamilton, Verstappen, Sainz és Ricciardo volt a sorrend. Az autóján orrkúpot és kereket is cserélő Vettel a 14. helyen állt ekkor. A 7. körben a Sauberrel versenyző, és a 8. helyről rajtoló Leclercet Räikkönen előzte meg, miközben Hamilton az élen megfutotta a verseny leggyorsabb körét. A 9. körben Sainz elvesztette dobogós helyezését, miután Ricciardo megelőzte. Vettel öt másodperces büntetést kapott a rajtnál okozott ütközés miatt. A Ferrari két pilótája volt ebben a szakaszban a leggyorsabb a pályán, Räikkönen Sainzot előzte meg, Vettel pedig már a 8. helyen autózott a 14. körben. A 26. körben Hamilton, Ricciardo, Räikkönen, Verstappen, Vettel, Magnussen, Hülkenberg és Leclerc volt az első nyolc sorrendje. A 35. körre az élmezőnyben mindenki teljesítette a kerékcseréjét, a sorrendben nem történt számottevő változás. Az ezt követő körökben nem történt jelentős esemény, Vettel és Bottas még egy alkalommal a bokszutcába kellett hogy hajtsanak, míg Räikkönen a 48. körben megelőzte Ricciardót és fellépett a harmadik helyre. Az utolsó körökben Stroll kapott defektet, ami miatt virtuális biztonsági autós korlátozás lépett érvénybe. Ez már nem változtatott a verseny menetén, a futamot Hamilton nyerte meg Verstappen, Räikkönen, Ricciardo és Vettel előtt, pontot szerzett még Magnussen, Bottas, Sainz, Hülkenberg és Leclerc.
A világbajnokság kilencedik futamát, az osztrák nagydíjat 2018. július 1-jén rendezték meg Spielbergben. A versenypályán egy kör 4,326 km, a verseny 71 körös volt.
A rajtot követően a nagyszerűen induló Räikkönen beszúrt az első két helyről induló Mercedes-pilóta közé és feljött a második helyre. Az élről induló Bottast egy pillanatra Max Verstappen is megelőzte, de a finn visszavette pozícióját, míg Räikkönen elfékezte az első kanyart és visszaesett a negyedik helyre. A harmadik körben Hamilton, Bottas, Verstappen, Räikkönen, Ricciardo, Grosjean, Vettel volt az első hét sorrendje. Egy körrel később Vettel megelőzte Grosjeant, és Ricciardót vette üldözőbe. A 12. körben Nico Hülkenbergnek az újonnan fejlesztett MGU-H egységének meghibásodása miatt kellett feladnia a versenyt, majd a 14. körben Bottas váltóhiba miatt a második helyről volt kénytelen kiállni. Ezt követően az élmezőnyből többen kiálltak kereket cserélni, azonban a Mercedes késlekedése miatt az élen álló Hamilton taktikai hátrányba került. A 25. körben Hamilton, Verstappen, Ricciardo, Räikkönen, Vettel, Magnussen, Pérez, Grosjean, Ocon és Sainz autózott pontszerző helyen. A brit versenyző egy körrel később állt ki az élről a bokszutcába és a negyedik helyre tért vissza, az élen a két Red Bull-pilóta állt ekkor. A 33. körben Ricciardo, Räikkönen és Hamilton kis különbséggel követték egymást, míg Verstappen már öt másodperces előnyt autózott ki az élen. Egészen a 44. körig nem történt változás, ekkor Ricciardo újra a bokszutcába hajtott, Räikkönen pedig fellépett a második helyre. Hamilton folyamatosan a gumijainak állapota miatt elégedetlenkedett, ami miatt nem tudta támadni az előtte haladókat, majd az 53. körben újabb kerékcserét kellett megejtenie a Mercedes versenyzőjének. Az 54. körben Ricciardo váltóhiba miatt adta fel a versenyt, míg a 64. körben Hamilton autója is meghibásodott, a címvédő is feladta a versenyt. A futam hátralevő részében a két Ferrari autózta a leggyorsabb tempót, Räikkönen folyamatosan közeledett az élen álló Verstappenre, de a holland 1,8 másodperces előnnyel kezdte az utolsó kört. Räikkönen már nem tudott támadni, Verstappen nyert a két Ferrari-versenyző előtt, pontot szerzett még a szezon folyamán először a negyedik Grosjean, Magnussen, Ocon, Pérez, Alonso, Leclerc és Ericsson.
A tizedik versenyt, a brit nagydíjat Silverstone-ban rendezték meg 2018. július 8-án. A pályán egy kör 5,891 km, a verseny 52 körös volt.
Az élről induló és hazai pályán versenyző Hamilton rajtja nem sikerült jól, Vettel átvette a vezetést, míg a brit pilóta Räikkönennel is összeütközött és visszaesett a mezőny végére. Hamilton ezt követően megkezdte a felzárkózást, annak ellenére, hogy a csapatrádión folyamatosan autójának sérülésére panaszkodott. A címvédő a 6. körben már a pontszerző 10. helyen autózott, miután megelőzte Alonsót és Magnussent. A következő körökben Sainzot, Ocont és Leclercet is megelőzte, így a kilencedik körben már a 8. volt, 26 másodperces hátrányban a versenyt vezető Vettel mögött. Räikkönent a versenyfelügyelők hibásnak találták a Hamiltonnal való ütközésért és 10 másodperces büntetést róttak ki a finnre, aki ezt a 14. körben megejtett kerékcseréjekor töltötte le. A 20. körben a hatodik helyen haladó Leclercnek a kerékcseréje közben rosszul rögzítették a jobb hátsó kerekét, így a monacói újoncnak fel kellett adnia a versenyt. A kerékcserék az élmezőnyben a 22. körre értek véget, Vettel továbbra is vezetett Bottas és Hamilton előtt. A brit a 26. körben állt ki a bokszutcába és a 6. pozícióba állt vissza. A 33. körben Ericsson szenvedett balesetet, ami miatt pályára kellett küldeni a biztonsági autót. Ezt kihasználva többen is túlestek második kerékcseréjükön, így Vettel és Verstappen is. A 38. körben újraindították a versenyt, de szinte azonnal újra be kellett küldeni a biztonsági autót, miután Grosjean és Sainz ütközött össze és csapódott a pálya melletti gumifalba. A 41. körben újraindították a versenyt és tíz körrel a vége előtt Vettel támadta Bottast az első helyért, míg Räikkönen Hamiltonhoz és Verstappenhez került egyre közelebb. A 43. körben sikerült megelőznie a hollandot, aki előbb megpörgött, néhány kör múlva pedig fel kellett hogy adja a futamot fékhiba miatt. Az élen eközben Vettel és Bottas nagy és látványos harcot vívott a vezető helyért, végül a német a 47. körben vette át a vezetést. Bottas egy körrel később elengedte Hamiltont, a 49. körben pedig Räikkönen is megelőzte. Az utolsó körre Vettel 2,5 másodperces előnyét megtartotta Hamilton előtt, és Räikkönen sem tudta már támadni a britet. Bottas lett a negyedik, Ricciardo az ötödik, pontot szerzett még Hülkenberg, Ocon, Alonso, Magnussen és Gasly (utóbbit azonban a verseny után megbüntették a Pérez elleni manőveréért, ezzel a mexikói lett hivatalosan az utolsó pontszerző).
Az évad tizenegyedik versenyét, a német nagydíjat 2018. július 22-én rendezték meg a Hockenheimringen. A pályán egy kör 4,574 km, a verseny 67 körös volt.
A rajtot követően nem történt változás az élmezőnyben, Vettel megőrizte vezető helyét Bottas és Räikkönen előtt. Utóbbit Verstappen támadta az első kanyarokban, de a holland nem tudott előzni. Hamilton csak a tizennegyedik helyről rajtolhatott autójának az időmérő edzés második szakaszában történt technikai meghibásodása miatt, míg Ricciardo autójába új MGU-K-t, akkumulátort és vezérlőelektronikát szereltek be, ezért csak a 19. helyről kezdhette meg a versenyt. Mindkét versenyző hamar megkezdte a felzárkózást, Hamilton a 6. körben már 9., Ricciardo a 8. körben 15. volt. A brit versenyző a 14. körben már az ötödik helyen autózott, miután megelőzte Hülkenberget is, eközben Vettel az élen már 3,6 másodperccel vezetett Bottas előtt. Az élmezőnyből Räikkönen állt ki először kerékcserére a 15. körben. A következő körökben Vettel tovább növelte előnyét Bottasszal szemben, miközben a 21. körben Ricciardo is a már pontszerző kilencedik helyre tört előre. Érdekesség, hogy a 22. körben ért hivatalosan a szezon féltávjához a mezőny, ami a versenykörök számát illeti. Az ezt követő időszakban a mezőny többsége végrehajtotta a kerékcseréjét, Vettel a 26. körben állt ki az élről, a vezetést pedig csapattársa vette át. A 29 körben Ricciardónak kellett feladni a versenyt, miután a Red Bull egy újabb technikai probléma miatt megállt. A 33. körben Räikkönen, Vettel, Hamilton, Bottas, Verstappen, Magnussen, Hülkenberg, Grosjean, Pérez és Ericsson volt a pontszerzők sorrendje. A 39. körben a Ferrari csapatutasításának köszönhetően az élen autózó Räikkönen elengedte Vettelt, miközben több csapat előrejelzése szerint eső közeledett a pálya fölé. A 43. körben kezdett el annyira vizes lenni a pálya, hogy többen a bokszutcába hajtottak köztes esőgumikért. Így tett Alonso, Leclerc és Verstappen is, míg Gasly esőgumikat tetetett fel az autójára. Ez túl bátor vállalkozásnak bizonyult, ugyanis az eső rövid ideig áztatta az így hamar száradó pályát, taktikailag a kereket nem cserélők kerültek előnybe. Az 52. körben az élen álló és hazai pályán versenyző Vettel hibázott és csúszott ki a pályáról, bele az azt körülvevő gumifalba. Ekkor Räikkönen állt az élre, azonban a kereket nem cserélő Hamilton csak 5 tizedmásodperces hátránnyal követte. A Vettel kicsúszásakor beküldött biztonsági autó az 58. körben állt ki a mezőny elől, és ekkor már a Bottas–Hamilton páros vezetett, miután a Ferrari kihívta Räikkönent kerékcserére. Az újraindítást követően a brit többször támadta, majd meg is előzte csapattársát, akit a csapata rádióutasításban megkért, ne támadja az élre kerülő címvédőt a verseny hátralevő köreiben. A 63. körben a pontszerző helyen autózó Sainz kapott tíz másodperces időbüntetést, mert a biztonsági autós szakasz alatt előzött. A futamot végül Hamilton nyerte meg Bottas és Räikkönen előtt, pontot szerzett még Verstappen, Hülkenberg, Grosjean, Pérez, Ocon, Ericsson és Hartley. A futamot követően Hamiltont a sportfelügyelők beidézték meghallgatásra a bokszutca bejáratánál, és az onnan való visszatérés közbeni manővere miatt - elhagyta a pálya nyomvonalát - de végül csak megrovásban részesítették, így a brit megtarthatta győzelmét és visszavette a vezetést Vetteltől a pontversenyben.
A világbajnokság tizenkettedik futamát, a magyar nagydíjat 2018. július 29-én rendezték meg a Hungaroringen, Mogyoródon. A pályán egy kör 4,381 km, a verseny 70 körös volt.
A rajtot követőn a pole pozícióból rajtoló Hamilton megtartotta vezető helyét, csakúgy, mint Bottas a második helyét. Őt az első kanyarban a két Ferrari támadta, de előzni nem tudtak, míg a negyedik helyről induló Vettel megelőzte csapattársát, Räikkönent. Az ötödik helyről startoló Sainz elrontotta a rajtot, őt Gasly és Magnussen is megelőzte, míg Charles Leclerc fel kellett hogy adja a versenyt autója meghibásodása miatt. Az első körökben Hamilton ellépett a mögötte haladóktól, míg az ötödik helyen autózó Verstappennek már a 6. körben fel kellett adnia a futamot műszaki hiba miatt. Hamilton a 10. körben már közel öt másodperccel vezetett, miközben a 12. helyről induló Ricciardo egy körrel később megelőzte Grosjeant, és már a pontot érő 10. helyen autózott. A 15. körben a sorrend Hamilton, Bottas, Vettel, Räikkönen, Gasly, Magnussen, Sainz, Ricciardo, Hartley, Hülkenberg volt a pontszerző helyeken. Az élmezőnyből ekkor Räikkönen állt ki először kereket cserélni, majd őt követte Bottas, miközben Ricciardo egyre feljebb küzdötte magát a mezőnyben. A 22. körben Hamilton, Vettel, Bottas, Räikkönen, Gasly, Ricciardo, Magnussen, Sainz, Hartley, Hülkenberg volt az első tíz helyezett sorrendje. Hamilton a 25. körben cserélt kereket, ekkor Vettel vette át a vezetést. Az ezt követő időszak eseménytelenül telt, az élmezőnyben állandósultak a versenyzők közti távolságok. Vettel 13 másodperces előnnyel vezetett, azonban ő még kerékcseréje előtt állt. A 33. körben Räikkönen támadta Bottast a harmadik helyért, azonban nem tudta megelőzni honfitársát. Gasly a 33. körben állt ki a bokszutcába a hatodik helyről, és oda is állt vissza a Toro Rossóval. A 39. körben Räikkönen másodszor is kereket cserélt, majd Vettel is letudta a kötelező kiállást és a harmadik helyre állt vissza, Bottas mögé, miután a kerékcseréjét kis mértékben elrontották. A 47. körben Hamilton, Bottas, Vettel, Räikkönen, Ricciardo, Gasly, Magnussen, Alonso, Vandoorne, Sainz volt a pontszerzők sorrendje. A verseny utolsó harmadában a két Ferrari volt a leggyorsabb a pályán, ám miközben Hamilton biztos előnyt épített ki az élen, Bottas körökön át maga mögött tartotta Vettelt és Räikkönent. Végül a verseny 65. körében Vettel megpróbálkozott az előzéssel, és egy látványos manőverrel Bottas elé került, a két autó összeért, aminek következtében mindkét versenyző sérült autóval folytatta, Bottas mellett pedig Räikkönen is elment. A 68. körre Ricciardo is utolérte Bottast, aki az ausztrál előzésekor nem hagyott elég helyet, aminek újbóli ütközés lett a következménye. Mindketten tudták folytatni és Ricciardo az utolsó körben maga mögé utasította a finnt. A futamot Hamilton nyerte Vettel és Räikkönen előtt. Negyedik lett Ricciardo, ötödik Bottas. Pontot szerzett még Gasly, Magnussen, Alonso, Sainz és Grosjean.
A tizenharmadik versenyt, a belga nagydíjat 2018. augusztus 26-án rendezték meg Spában. A pályán egy kör 7,004 km, a verseny 44 körös volt.
A rajtot követően az élről induló Hamiltont megelőzte a második rajtkockából induló Vettel, míg a mezőny középső részében egy nagy, többszereplős baleset történt, aminek következtében azonnal be kellett küldeni a biztonsági autót. Hülkenberg mért fel rosszul egy féktávot, aminek következtében hátulról beleszaladt az előtte haladó Alonsóba, akinek a McLarenje átrepült Charles Leclerc Sauberje felett. Sérülés nem történt, de mindhárom versenyzőnek fel kellett adnia a versenyt. Az első kanyarokban történt ütközések következtében Räikkönen defektet kapott, Ricciardo autójának a hátsó terelőszárnya törött le, a büntetés miatt a mezőny végéről rajtoló Bottas pedig Szergej Szirotkinnal ütközött, neki az első vezetőszárnya sérült meg. A Safety Car a 4. körben állt ki a mezőny elől és bár Hamilton majdnem visszavette az első helyet, Vettel kivédekezte a támadást, majd fokozatosan ellépett riválisa elől. A futam elején Verstappen volt az egyik leggyorsabb, a 7. körben Ocont, majd a tizedikben Pérezt is megelőzte. A Force India ezen a versenyen indult először a csapatot érintő csődeljárást és a tulajdonosváltást követően, immár új névvel és tulajdonosi háttérrel, versenyzői pedig a harmadik és negyedik helyről indulva a futamon is magabiztos teljesítményt nyújtva autóztak az élmezőnyben. A 11. körben Räikkönen feladta a versenyt. A 16. körben Bottas már a pontszerző kilencedik helyen haladt, miután megelőzte Ericssont. Hamilton a futam felénél, a 22. körben cserélt kereket, Vettel pedig egy körrel később járt a bokszutcában, a sorrend az élen haladó páros között változatlan maradt. A 30. körben Ricciardo is feladta a versenyt. A futam ezen szakaszában Vettel tartotta előnyét Hamiltonnal szemben, míg a mezőnyben Bottas volt a leggyorsabb, a 32. körben már az ötödik Ocont támadta, aki mellett végül a 37. körben tudott elmenni. Bottas öt körrel később a negyedik helyezett Pérezt is megelőzte. A futamot Vettel nyerte Hamilton és Verstappen előtt, Bottas negyedik, Pérez és Ocon pedig ötödik és hatodik lett a két Force Indiával. Pontot szerzett még Grosjean és Magnussen, valamint Gasly és Ericsson.
A tizennegyedik versenyt, az olasz nagydíjat 2018. szeptember 2-án rendezték meg Monzában. A pályán egy kör 5,793 km, a verseny 53 körös volt.
Az első rajtkockát új pályacsúccsal és minden idők leggyorsabb Formula–1-es körével megszerző Räikkönen a rajtot követően megtartotta pozícióját, azonban a mögüle induló csapattársa, Vettel és bajnoki riválisa, Hamilton összeértek a négyes kanyarban, aminek következtében a német versenyző a mezőny végére esett vissza. A 18. helyről kellett kiállnia, miután autója első vezetőszárnya is megsérült, valamint új gumikat is kapott, miközben beküldték a Safety Cart, miután Hartley összeért az egyik Sauberrel, és kiesett a versenyből rögtön a rajtnál. Hamilton és Vettel esetét a sportfelügyelők versenybalesetnek minősítették, így egyik versenyző sem kapott büntetést. A biztonsági autó a 4. körben állt ki a mezőny elől, Hamilton pedig megpróbálta megelőzni Räikkönent, azonban a finn visszaverte a címvédő próbálkozásait, miután Hamilton egy manővere után azonnal visszaelőzte a Mercedes versenyzőjét. A 8. körben Vettel már Ricciardót támadta a 14. helyen, a 10. körben pedig már a pontszerző tizedik helyen autózott. Ezt követően Pérezt érte utol, akit a 18. körben tudott maga mögé utasítani. Alonso a 9. körben műszaki hiba miatt feladta a futamot. Räikkönen a 20. körben állt ki kereket cserélni, Hamilton azonban kinn maradt a pályán és további nyolc kört teljesített az élen, mielőtt ő is a bokszutcába hajtott volna. A Mercedes előzési kísérlete ennek ellenére nem sikerült, a brit csak Räikkönen mögé tudott visszatérni kerékcseréjét követően. A 24. körben Vettel már az ötödik volt, miután Ocont is megelőzte. Egy körrel később Ricciardo motorhiba miatt kellett hogy feladja a futamot. Vettel a 38. körben másodszor is a bokszutcába hajtott új gumikért, míg az élmezőnyből legkésőbb a stratégiai okok miatt pályán tartott Bottas állt ki új gumikért. A 40. körben Räikkönen, Hamilton, Verstappen, Bottas, Vettel, Grosjean, Ocon, Pérez, Hülkenberg és Sainz volt az első tíz sorrendje. A következő körökben Verstappen és Bottas csatázott a harmadik helyért és a 43. körben össze is ért a két autó. A szabálytalannak vélt védekezési manőver miatt Verstappent később 5 másodperces időbüntetéssel sújtották a sportfelügyelők. Az élen haladó Räikkönen gumijai a futam utolsó köreire teljesen elfogytak és bár a finn hősiesen védekezett, Hamilton egy látványos manőverrel a 45. körben átvette a vezetést és megnyerte a nagydíjat Räikkönen és Verstappen előtt. A holland a büntetése miatt végül az ötödik helyre esett vissza, Bottas és Vettel mögé. Pontot szerzett még Grosjean, Ocon, Pérez, Sainz és Stroll. Hamilton előnye 30 pontosra nőtt a pontversenyben Vettellel szemben. A verseny után a Renault óvást nyújtott be Grosjean Haas-Ferrarija ellen, amit az FIA megvizsgált, és úgy találták, hogy szabálytalan az autó padlólemeze, így kizárták a francia pilótát a futamról. Ezzel a 7. helyen célba érő Ocon és az összes mögötte végző pilóta egy helyet előrelépett a futam hivatalos végeredménylistáján, így Szirotkin is megszerezte Formula–1-es pályafutása első világbajnoki pontját.
A tizenötödik versenyt, a szingapúri nagydíjat 2018. szeptember 16-án éjszaka rendezték meg Szingapúrban. A pályán egy kör 5,063 km, a verseny 61 körös volt.
A rajtot követően az élről induló Hamilton megtartotta vezető helyét, a második helyről rajtoló Verstappent azonban megelőzte Vettel. A mezőny középső harmadában az egymással csatázó Force Indiák összeértek, aminek következtében Ocon a pályát szegélyező szalagkorlátnak ütközött. A francia versenyző feladta a futamot, miközben beküldték a Safety Cart. A biztonsági autó a 4. körben állt ki a mezőny elől, de az élen nem történt változás az újraindulást követően. Az első három helyen haladó versenyző nem tudott elszakadni egymástól, mögöttük azonban leszakadva következett az újabb üldöző hármas, amelynek Bottas, Räikkönen és Ricciardo volt tagja. A 12. körre Hamilton növelni tudta előnyét Vettellel szemben, a 15. körben pedig megkezdődtek a kerékcserék. Elsőként a Ferrari németje hajtott új abroncsokért, őt követte egy körrel később Hamilton, majd a 18. körben Verstappen. A holland a Red Bull jól működő taktikájának következtében megelőzte Vettelt és előrelépett a második helyre. Räikkönen a 23. körben cserélt kereket, ekkor Ricciardo vette át a vezetést. Az ausztrál a 28. körben hajtott a bokszutcába, míg a 9–10. pontszerző helyekért Gasly és Leclerc vívott látványos csatát. Ezt követően a versenyzők közti távolságok nem változtak, a 37. körben azonban Verstappen felzárkózott Hamiltonra, ami részben a lekörözendő versenyzők által okozott forgalomnak is köszönhető volt. A holland megpróbálta ugyan az előzést, de a brit megvédte pozícióját. A futam harmadik harmadában eseménytelenül teltek a körök, az élen álló hármas mögött Bottas, Räikkönen és Ricciardo követték egymást minimális távolságra, de helycsere itt sem történt. A futamot Hamilton nyerte meg Verstappen előtt, ezzel 40 pontra növelte előnyét összetettben a versenyben harmadik helyezett Vettel előtt. Bottas negyedik, Räikkönen ötödik, Ricciardo hatodik lett, pontot szerzett még Alonso, Sainz, Leclerc és Hülkenberg.
A világbajnokság tizenhatodik versenyét, az orosz nagydíjat 2018. szeptember 30-án rendezték meg Szocsiban. A pályán egy kör 5,853 km, a verseny 53 körös volt.
A szezon során második alkalommal az élről induló Bottas a rajtot követően megtartotta pozícióját, csakúgy, mint a mögüle rajtoló csapattársa, Hamilton, akit Vettel megpróbált megelőzni, de a brit versenyző visszaverte az előzési kísérletet. Nagyszerűen rajtolt még Leclerc, aki látványos manőverrel előzte meg Magnussent és fellépett az ötödik helyre, valamint a mezőny végéről induló Verstappen is, aki több helyet is javított az indulást követően. A holland versenyző az első körökben sokkal gyorsabb volt, mint a mezőny többi tagja és látványos előzéseket bemutatva a 3. körben már pontszerző helyen autózott. A 6. körre a futam elején megforgó mindkét Toro Rosso pilótának fel kellett adnia a futamot, hasonló műszaki hiba miatt. Az élmezőnyből Bottas cserélt elsőként kerekeket, ő a 13. körben, Vettel pedig egy körrel később hajtott a bokszutcába, míg Hamilton a 15. körben kapott új abroncsokat. A brit versenyző kiállása után ugyan Vettel mögé ért vissza a pályára, azonban szinte azonnal megelőzte riválisát és visszavette a pozícióját, miközben ideiglenesen Räikkönen vezette a futamot Verstappen előtt. A finn a 19. körben állt ki új gumikért, ekkor a holland vette át a vezetést. A 25. körben Bottas csapata kérésére elengedte a mögötte autózó csapattársát, akit Vettel egyre jobban megközelített. A 31. körben Verstappen, Hamilton, Bottas, Vettel, Räikkönen, Ricciardo, Hülkenberg, Leclerc, Magnussen és Pérez volt a pontszerzők sorrendje. Ezt követően a futam utolsó harmada eseménytelenül telt, a 40. körre Hamilton teljesen felzárkózott az élen Verstappenre, aki csak a 44. körben állt ki, hogy túlessen a kötelező kerékcserén. Ezt követően nem változott a sorrend az élmezőnyben, a futamot Hamilton nyerte Bottas és Vettel előtt. A címvédő brit pilóta előnye az összetettben öt futammal a szezon vége előtt ötven pontra nőtt Vettel előtt. Pontot szerzett még Räikkönen, Verstappen, Ricciardo, Leclerc, Magnussen, Ocon és Pérez.
A tizenhetedik versenyt, a japán nagydíjat 2018. október 7-én rendezték meg Szuzukában. A pályán egy kör 5,807 km, a verseny 53 körös volt.
A rajtot követően az élről induló Hamilton megőrizte vezető helyét, csakúgy mint csapattársa, Bottas a második pozícióját. Vettel a szombati időmérő utolsó szakaszában hibázott az esőben vizessé vált pályán, így csak a nyolcadik helyről kezdhette meg a futamot, de a rajtot követően rögtön három pozíciót javított és az ötödik helyen haladt. A második körben Verstappen és Räikkönen ütköztek össze, miután előbbi szabálytalanul leszorította a pályáról a Ferrari versenyzőjét. A versenyfelügyelő bizottság később öt másodperces időbüntetést rótt ki a holland versenyzőre. Az esetet követően nagy mennyiségű törmelék került a pályára, ezért beküldték a biztonsági autót, amely a 8. kör végéig maradt a pályán. Egy körrel később Vettel túl optimistán mérte fel helyzetét és egy elhamarkodott előzési kísérlet végén ütközött Verstappennel, aminek következtében a mezőny végére esett vissza a negyedik helyről, miközben a mezőny középső részében a két Sauber versenyző, Leclerc és Ericsson is egymással koccant, miután a svéd hátulról nekiment a monacói újoncnak. Räikkönen cserélt elsőként az élmezőnyből kereket, a verseny 18. körében. Bottas a 24., az élen álló Hamilton a 25. körben hajtott a bokszutcába. Vettelnek két körrel később kellett kiállnia, és csak a 16. helyre ért vissza a mezőnybe, ennek ellenére a 34. körre a 6. helyre zárkózott fel kerékcseréjét követően. Leclerc a 41. körben autója meghibásodása miatt adta fel a futamot, aminek következtében virtuális biztonsági autós szakasz lépett érvénybe, a 43. körig. A futam hajrájában Verstappen a harmadik helyen autózva egyre jobban megközelítette a második Bottast, de támadni nem tudta a finn versenyzőt. A futamot Hamilton nyerte Bottas és Vertappen előtt, Ricciardo negyedik, Räikkönen ötödik lett. Pontot szerzett még Vettel, Pérez, Grosjean, Ocon és Sainz.
A tizennyolcadik versenyt, az amerikai nagydíjat 2018. október 21-én rendezték meg Austinban. A pályán egy kör 5,513 km, a verseny 56 körös volt.
A rajtot követően az élről induló Hamiltont megelőzte Räikkönen, míg az ötödik helyről startoló Vettel összeütközött Ricciardóval és visszaesett a mezőny végére, a 15. helyre. Stroll szintén a rajtot követően ütközött össze Alonsóval, aminek következtében a spanyolnak fel kellett adnia a versenyt, a kanadait pedig a 6. körben büntette az eset miatt a sportfelügyelőség. A mezőny hátsó részéről, a 18 helyről rajtoló Verstappen a 6. körre már 11 helyet javítva a 7. pozícióban autózott, miközben Vettel is megkezdte a felzárkózást. A 8. körre a holland már 5., Vettel 8. volt. A 9. körben technikai hiba miatt Ricciardo feladta a versenyt, virtuális biztonsági autós fázis következett. Hamilton a 12. körben állt ki először kereket cserélni, miközben Räikkönen továbbra is a pályán maradt egyre jobban elhasználódó gumijain. A brit versenyző a friss szett abroncsain egyre jobban visszazárkózott a finnre, és miután utolérte, többször is megpróbálta előzni a Ferrari versenyzőjét, aki azonban nagyszerűen védekezett és megtartotta pozícióját, egészen a 21. kör végéig, amikor ő is a bokszutcába hajtott friss abroncsokért. Mindeközben a mezőny összerázódott, a kerékcseréket követően pedig Verstappen megelőzte Bottast, miközben Vettel elengedte maga mellett a győzelemért harcoló, ekkor második, ám taktikai előnyben lévő Räikkönent. A 36. körre az élen haladó Hamiltonnak kezdtek elhasználódni a gumijai, emiatt pedig előnye is egyre inkább csökkent Räikkönen előtt. A címvédő a 37. körben állt ki másodszor is a bokszutcába, majd a 4. helyre állt vissza a versenybe. Bottas hamarosan elengedte csapattársát, a 40. körben Räikkönen, Verstappen és Hamilton volt az első három helyezett sorrendje, míg a negyedik helyezett Bottasra Vettel kezdett el felzárkózni, miután a finn Mercedesén is elkezdtek elhasználódni a gumik. A 49. körben Räikkönen, Verstappen, Hamilton, Bottas, Vettel, Hülkenberg, Sainz, Ocon, Magnussen és Pérez autózott pontszerző helyen, az első három versenyzőt három másodperc választotta el egymástól. Végül az 55. körben, miután Verstappen elfékezte az egyik kanyart, Hamilton megpróbálkozott az előzéssel, de nem tudta maga mögé utasítania a hollandot. Mindeközben Vettel megelőzte Bottast és a 4. helyre lépve életben tartotta matematikai esélyeit a világbajnoki címre. A futamot Räikkönen nyerte Verstappen és Hamilton előtt, Vettel negyedik, Bottas ötödik lett. Pontot szerzett még Hülkenberg, Sainz, Ocon, Magnussen és Pérez, ám a verseny után Ocont és Magnussent szabálytalan üzemanyag-használat miatt kizárták, így az utolsó két pontszerző helyen hivatalosan Hartley és Ericsson végzett.
A szezon tizenkilencedik versenyét, a mexikói nagydíjat 2018. október 28-án rendezték meg Mexikóvárosban. A pályán egy kör 4,304 km hosszú, a verseny 71 körös volt.
A pole-pozícióból rajtoló Ricciardo elrontotta a startot, autója majdnem lefulladt, így a második helyről induló Verstappen és a harmadikról rajtoló Hamilton is megelőzte. A mezőny hátsó felében Ocon és Hartley ütköztek, mindkettőjüknek ki kellett állni a bokszutcába. Az ötödik körben motorhiba miatt Alonsónak fel kellett adni a versenyt. A 12. körben az élen haladók közül a két Mercedes versenyző cserélt először gumikat, Hamilton az 5., Bottas a 8. helyre állt vissza. A hazai pályán induló Pérez jó formában versenyzett, több látványos előzést is bemutatott, a 15. körben pedig Ericssont megelőzve a 7. helyre lépett előre. A 20. körben Verstappen, Hamilton, Ricciardo, Vettel, Bottas, Räikkönen és Pérez volt az első hét sorrendje. Kilenc körrel később Hamilton a szuperlágy gumijainak kopására panaszkodott. Sainz a 31. körben technikai okok miatt állt ki, Vettel pedig utolérte, majd a 34. körben meg is előzte Ricciardót és fellépett a harmadik helyre. A német versenyző a 39. körre utolérte az abroncsait teljesen elhasználó Hamiltont, akit aztán meg is előzött, miután a brit elfékezte az egyik kanyart és elhagyta a pálya vonalát. A 41. körben Péreznek fel kellett adnia hazai versenyét. Az 50. körre az élmezőnyből mindenki túl volt második kerékcseréjén is, Verstappen vezetett Ricciardo és Vettel előtt. A 62. körben Ricciardo motorhiba miatt a második helyről kellett hogy feladja a futamot. A futam hátralevő köreiben érdemi változás nem történt a sorrendben, Verstappen nyerte a mexikói nagydíjat Vettel és Räikkönen előtt. Pontot szerzett még Hamilton, Bottas, Hülkenberg, Leclerc, Vandoorne, Ericsson és Gasly. Hamilton ezzel az eredménnyel matematikailag is bebiztosította ötödik világbajnoki címét.
A szezon huszadik versenyét, a brazil nagydíjat 2018. november 11-én rendezték meg Interlagosban. A pályán egy kör 4,309 km, a verseny 71 körös volt.
Az első rajtkockából induló Hamilton megtartotta vezető helyét a rajtot követően, a második helyről rajtoló Vettelt azonban megelőzte Bottas. A második körben Verstappen megelőzte Räikkönent és előrelépett a negyedik helyre. Két körrel később a holland és a finn versenyző is megelőzte Vettelt, aki így az ötödik pozícióba esett vissza. Verstappen az ezt követő körökben is gyors tempót diktált és a 10. körben Bottast is megelőzve már a második helyen haladt. A 15. körben Hamilton, Verstappen, Bottas, Räikkönen, Vettel, Ricciardo volt az első hat helyezett sorrendje. Az élmezőnyből először Bottas állt ki kereket cserélni, ő a 19. körben hajtott a bokszutcába, egy körrel később pedig csapattársa, Hamilton is követte. A 25. körben Verstappen, Räikkönen, Vettel, Ricciardo, Hamilton, Leclerc, Grosjean, Bottas, Magnussen és Pérez autózott pontszerző helyen. A 28. körben Vettel is kereket cserélt, négy körrel később pedig Räikkönen is új abroncsokat kapott. A finn versenyző ugyan csapattársa mögé érkezett vissza a pályára, azonban a csapat utasításának megfelelően Vettel elengedte a pontversenyben a dobogós helyért küzdő, és a versenyben jobb tempót autózó finnt. Verstappen a 36. körben állt ki a bokszutcába és bár ezt követően a második helyre állt vissza, mindössze négy körön belül utolérte és megelőzte a vezetést ideiglenesen átvevő Hamiltont. A Red Bull mindkét versenyzője jó tempót autózott, ekkor ők voltak a leggyorsabbak a mezőnyben, a tizenegyedik helyről rajtoló Ricciardo a 42. körben Vettelt támadta az ötödik pozícióért. Két körrel később Verstappen összeütközött a lekörözött Oconnal, aminek következtében megpörgött és elveszítette vezető helyét. Az 54. körben Vettel másodszor is kereket cserélt, miközben a sportfelügyelőség a Verstappen elleni manőverért stop and go áthajtásos büntetésben részesítette Ocont, aki így a mezőny végére esett vissza. A futam utolsó köreiben a Red Bull két versenyzője egyaránt közel került az előtte haladó Hamiltonhoz, illetve Räikkönenhez, de előzni már egyikőjük sem tudott, így nem változott már az élmezőny sorrendje. Hamilton nyerte meg a brazil nagydíjat Verstappen, Räikkönen és Ricciardo előtt. Pontot szerzett még Bottas, Vettel, Leclerc, Grosjean, Magnussen és Pérez. A Mercedes sorozatban ötödször szerezte meg a konstruktőri bajnoki címet.
A világbajnokság huszonegyedik, egyben utolsó versenyét, az abu-dzabi nagydíjat 2018. november 25-én rendezték meg Abu Dzabiban. A pályán egy kör 5,554 km, a verseny 55 körös volt.
Az élről rajtoló Hamilton megtartotta vezető helyét, csakúgy, mint a mellőle induló csapattársa és a mögüle rajtoló két Ferrari-versenyző. Verstappen azonban rossz rajtját követően egészen a tizedik helyig esett vissza a hatodik rajtkockából indulva. Már az első körben be kellett küldenie a versenyigazgatóságnak a biztonsági autót, miután Hülkenberg ért össze Grosjeannal, a német pedig látványos balesetet szenvedett és autójával fejtetőre állva vágódott a pályát övező bukófalba. Hülkenberg sértetlenül szállt ki a Renault-ból, a Safety Car pedig a negyedik körben kiállt a mezőny elől és újraindult a verseny. Ekkor Hamilton, Bottas, Vettel, Räikkönen, Leclerc, Ricciardo, Grosjean, Ocon, Pérez és Verstappen volt a pontszerzők sorrendje, de két körrel később Verstappen és Leclerc is látványos előzéssel lépett előbbre egy-egy pozíciót. A 7. körben Räikkönen technikai hiba miatt feladta utolsó ferraris versenyét, virtuális biztonsági autós szakasz lépett életbe. Ekkor többen is a bokszutcába hajtottak kerékcserére, de az élmezőnyből Bottas a 17., Vettel egy körrel előbb, Verstappen pedig egy körrel később állt ki friss abroncsokért. A 24. körre egyedül Ricciardo nem állt ki kerékcserére, ekkor ő állt az élen Hamilton, Bottas és Vettel előtt. Az ausztrál egészen a 34. körig kinn maradt a pályán, majd bokszkiállását követően Hamilton, Bottas, Vettel és Verstappen mögé állt vissza az ötödik helyre. A 37. körben Bottast előbb Vettel, majd a 39. körben Verstappen is megelőzte. Az ezt követően újabb kerékcserén áteső finn az ötödik helyre csúszott vissza. Tíz körrel a futam vége előtt Hamilton, Vettel, Verstappen volt az első három sorrendje. A 47. körben Ocon a két pontot érő kilencedik helyről adta fel a versenyt motorhiba miatt, csakúgy, mint egy körrel később a szintén pontszerző pozícióban autózó Gasly, valamint a verseny korábbi szakaszában az utolsó Formula–1-es futamát teljesítő Ercisson. A hátralevő körökben változás már nem történt, a szezonzáró versenyt Hamiton nyerte meg Vettel és Verstappen előtt. Ricciardo 100. és egyben utolsó Red Bullos futamán a negyedik lett. Ez volt Ricciardo 150. Formula–1-es nagydíja. Pontot szerzett még Bottas, Sainz, Leclerc, Pérez, Grosjean és Magnussen. A visszavonulását korábban bejelentő kétszeres világbajnok Fernando Alonso a 11. helyen fejezte be utolsó versenyét. Hamilton a szezon folyamán összesen 408 világbajnoki pontot gyűjtött, ez új rekord a sportág történetében (a korábbi csúcsot Sebastian Vettel tartotta 397 ponttal, 2013-ból).
(Félkövér: pole-pozíció, dőlt: leggyorsabb kör, a színkódokról részletes információ itt található)
† – Nem fejezte be a futamot, de rangsorolva lett, mert teljesítette a versenytáv 90%-át.
† — Nem fejezte be a futamot, de rangsorolva lett, mert teljesítette a versenytáv 90%-át.
↑ 1:  – A csapatot kizárták a konstruktőri világbajnokságból, konstruktőri pontjaikat lenullázták (az egyéni pontversenyben a pilóták megtarthatták addig szerzett pontjaikat). A belga nagydíjtól Racing Point Force India néven indultak.
A helyezések a világbajnokság pontversenyében elfoglalt pozíciót jelentik. A táblázatban az időmérő edzésen elért eredmények, és nem a végleges rajtpozíciók szerepelnek.
† — A rajtpozíció változott az időmérő edzésen elért helyezéshez képest (nem számítva az egyik versenyző hátrasorolásából következő előrelépést). A részletekért lásd a futamok szócikkeit.
↑ 1:  – A Sahara Force India csapat a szezon közben csődeljárás alá került, a csapatot pedig hivatalosan kizárták a világbajnokságból, addig megszerzett konstruktőri pontjaikat (59 pont) törölték, így új csapatként, Racing Point Force India néven folytatták a szezont.
Megjegyzés: Döntetlen esetén (időmérő edzéseken ha egyik pilóta sem tudta kvalifikálni magát a futamra, versenyeken pedig ha mindkét pilóta kiesett vagy helyezetlenül ért célba, továbbá ha a korábbi csapattárs helyett más pilóta volt a csapattársa a futamon) a verseny nem számít bele az egymás elleni állásba. Ugyanez a helyzet áll fenn akkor, ha a csapat nem vett részt az adott nagydíjon. Emiatt előfordul, hogy egyes csapatoknál a szezon végén nem jön ki mind a 21 verseny.
A 2018-as évre a magyarországi közvetítési jogokkal továbbra is az MTVA rendelkezett. Minden eseményt (szabadedzést, időmérő edzést és futamot) élőben közvetítettek az M4 Sport csatornán. A francia nagydíjat, valamint az osztrák és a brit nagydíj egyes adásait a Duna közvetítette. Valamennyi futamot a budapesti stúdióból kommentáltak, kivéve az osztrák, a magyar és az olasz nagydíjakat, amelyeket a helyszínről. A műsorok HD felbontásúak voltak.
A közvetítések kommentátora Szujó Zoltán volt, a stúdióműsorokat Petrovics-Mérei Andrea vezette. A szakkommentátor továbbra is Wéber Gábor volt, a helyszíni riporteri feladatokat Bobák Róbert, Ujvári Máté és Szeleczki Ádám váltásban látta el. A stúdióban visszatérő vendég volt Michelisz Norbert és Kiss Norbert.
Az évben szinkrontolmácsot cseréltek: a korábban tolmácsoló Gether Dénest B. Lawani Alex, Kónya Gáspár és Wodala Márk váltotta. Gether csak a magyar nagydíjra tért vissza.

A 2018-as labdarúgó-világbajnokság volt a 21. világbajnokság, melyet június 14. és július 15. között rendeztek Oroszországban. A rendező országról 2010. december 2-án döntött a Nemzetközi Labdarúgó-szövetség. Ugyanekkor döntöttek a 2022-es labdarúgó-világbajnokság helyszínéről is.
Oroszország még nem rendezett világbajnokságot, azonban 2014-ben Szocsiban rendezték a téli olimpiát.
Ez volt az első világbajnokság, amelyet Kelet-Európában rendeztek, és a 11. alkalom, hogy Európában. Továbbá egy világbajnokság mérkőzéseit először játszották két földrészen – Európában és Ázsiában. A költségek körülbelül 14,2 milliárd dollárra rúgtak, így a 2018-as volt az addigi legköltségesebb labdarúgó-világbajnokság. Ez volt az első világbajnokság, amin a videobírót alkalmazták.A világbajnokságon 32 csapat vett részt, ebből 31 selejtezőn át szerzett részvételi jogot. A rendező Oroszország automatikus résztvevő volt. 20 csapat az előző világbajnokságon is részt vett, Izland és Panama válogatottjai először jutottak ki a világbajnokságra történetük során. Összesen 64 mérkőzést játszottak, 12 helyszínen, 11 városban. A döntőt július 15-én játszották a Luzsnyiki Stadionban, Moszkvában.A döntőt Franciaország nyerte 4–2-re Horvátország ellen. Franciaország története során másodszor lett világbajnok.
A 2018-as és a 2022-es labdarúgó-világbajnokság rendezésére is egyszerre kellett beadni a pályázatokat. A két vb rendezésére 2010. május 14-én összesen kilenc pályázatot nyújtottak be.
A 2018-as vb-re Anglia, Oroszország, valamint közösen Belgium és Hollandia, illetve Spanyolország Portugáliával kandidált.
A torna lebonyolításához legalább 12 stadion volt a követelmény. A pályázatban az edzőközpontok, szálláshelyek, biztonsági, egészségügyi megvalósításáról és a világbajnokság lebonyolításáról szóló terveket is részletesen említeni kellett. A pályázóknak kormánygaranciát és a rendező városokkal kötött szerződéseket kellett bemutatniuk, és pénzügyi tervet is készíteniük kellett.
A rendezőről 2010. december 2-án döntött a Nemzetközi Labdarúgó-szövetség. A négy pályázóról a végrehajtó bizottság 22 tagjának szavazatai döntöttek. A rendezés elnyeréséhez egy fordulóban meg kellett szerezni a szavazatok több mint 50%-át. Ha az adott fordulóban nem volt ilyen, akkor a legkevesebb szavazatot kapott pályázat kiesett, és új forduló következett. A szavazás után a végeredményt Joseph Blatter, a FIFA elnöke jelentette be Zürichben. Oroszország pályázata a második fordulóban szerezte meg a szavazatok több mint 50%-át, és ezzel elnyerte a 2018-as labdarúgó-világbajnokság rendezési jogát.
A szavazás eredményeAz egyes fordulókban a legtöbb szavazat vastagítással kiemelve.
A világbajnokság mérkőzéseinek 11 város 12 stadionja adott otthont. A nyitómérkőzést és a döntőt is a moszkvai Luzsnyiki Stadionban rendezték.
A rendező Oroszország automatikus résztvevője volt a világbajnokságnak. Az alábbi táblázat mutatja, hogy az egyes kontinensekről hány csapat juthatott ki a vb-re. A FIFA mind a 208 tagja nevezett. Gibraltárt és Koszovót utólag, 2016-ban adták hozzá az európai selejtezőcsoportokhoz, így összesen 210 csapat játszott selejtezőt. Ez volt az első alkalom a labdarúgó-világbajnokságok történetében, hogy a FIFA valamennyi tagja részt vett a selejtezőben.
A kvalifikáció megszerzésének sorrendjében. A "Világbajnoki részvétel" oszlop már tartalmazza a 2018-as labdarúgó-világbajnokságot is.
A világbajnokság csoportjainak sorsolását 2017. december 1-jén magyar idő szerint 16 órától tartották Moszkvában. A csapatokat nyolc darab négyes csoportba sorsolták.
A 2017. októberi FIFA-világranglista alapján helyezték el a csapatokat a kalapokba. Az első kalapba a rendező Oroszországon kívül (amely az A1 pozíciót is kapja) a legjobb 7 csapat került. A többi kalapba rendre a világranglista helyezések szerint kerültek a csapatok. Azonos konföderációból érkező csapatok nem kerülhettek azonos csoportba, kivéve az európaiakat (UEFA), amelyekből legfeljebb kettő csapat kerülhetett azonos csoportba.
A világbajnokság 32 résztvevője között mindösszesen 400 millió dollárt osztottak szét. Körönként a következők szerint alakult a díjazás:
Minden csapatnak huszonhárom játékost kellett neveznie, akik közül háromnak kapusnak kellett lennie. A végleges listát június 4-ig kellett leadni a szövetségi kapitányoknak. Ha a világbajnokság kezdete előtt sérült meg egy játékos, akkor a FIFA orvosi bizottságának jóváhagyásával le lehetett cserélni, legkésőbb 24 órával az adott válogatott első mérkőzése előtt.A tornára 311 különböző klubcsapatból érkezett 736 játékos, közülük legtöbben az angol Manchester Cityből, szám szerint 16-an. Az angol válogatott csak hazai bajnokságban játszó játékosokból állt, míg az izlandi csapat csak egy hazai bajnokságban játszó játékost alkalmazott.
A torna legidősebb játékosa az egyiptomi kapus Eszám el-Hadari, aki 1973. január 15-én született, míg a legfiatalabb az 1999. január 4-én született ausztrál Daniel Arzani volt. A legidősebb csapat Costa Rica válogatottja 29,6-os, míg a legfiatalabb a nigériai válogatott volt a maga 25,9-es átlagéletkorával. A csapatok közül Szerbia volt a legmagasabb 186,04-es átlagmagassággal, a játékosok közül pedig a belga kapus Thibaut Courtois és a dán hátvéd Jannik Vestergaard a maguk 199 cm-ével. A legalacsonyabb Szaúd-Arábia válogatottja volt 177 cm-es átlagmagassággal, míg a legalacsonyabb játékos a középpályásuk, Yahya Al-Shehri 164 cm-rel.
Sorrend meghatározásaA csoportok sorrendjét a következők szerint állapították meg (versenyszabályzat 32.5):
több szerzett pont az összes mérkőzésen (egy győzelem 3 pont, egy döntetlen 1 pont, egy vereség 0 pont),
több lőtt gól az összes mérkőzésen.Ha két vagy több csapat a fenti három kritérium alapján is azonos eredménnyel áll, akkor a következők szerint kell meghatározni a sorrendet:
Fair Play pontszám (-1 pont egy sárga lapért, -3 pont két sárga lapot követő piros lapért, -4 pont egy azonnali piros lapért, -5 pont egy sárga lap és egy azonnali piros lapért);
Japán és Szenegál között a jobb Fair play pontszám döntött: Japán −4, Szenegál −6.
Az egyenes kieséses szakaszban az a tizenhat csapat vett részt, amelyik a csoportkör során a saját csoportja első két helyének valamelyikén végzett.
Az egyes találkozók győztes csapatai jutottak tovább a következő körbe. Ha a rendes játékidő végén döntetlen volt az eredmény, akkor 2×15 perces hosszabbítás következett. Ha a hosszabbítás után is egyenlő volt az állás, akkor büntetőpárbajra került sor. A hosszabbítás során negyedik cserejátékosra volt lehetőség.A sárga lapokat a negyeddöntőket követően törölték. Amelyik játékos a negyeddöntőt megelőző valamelyik mérkőzésen és a negyeddöntőben egy-egy sárga lapot kapott, valamint ha a negyeddöntőben kiállították, az nem játszhatott az elődöntőben.
Az alábbi, kinyitható táblázatban találhatók azok a játékosok, akik sárga vagy piros lapot kaptak.
Fair Play-díjA FIFA Fair Play-díjat annak a csapat tagjai kapták, amely a Fair Play-verseny első helyén végzett. A díjon kívül 50 000 dollár jutalomban is részesültek, amelyet utánpótlás-nevelésre használhattak fel.
Arany-, Ezüst- és BronzcipőAz Aranycipő díjat az a játékos kapta, aki a legtöbb gólt szerezte a világbajnokságon. Ha két vagy több játékos ugyanannyi gólt ért el, akkor a gólpasszok száma döntött (a FIFA Technikai Bizottságának döntése alapján). Ha ez is egyenlő, akkor a játszott percek számítottak, a kevesebb időt pályán töltött játékos végzett előrébb. Az Ezüst- és Bronzcipő díjat a második és harmadik helyen végzett játékosok kapták.
Arany-, Ezüst- és BronzlabdaAz Aranylabda díjat a FIFA Technikai Bizottsága által megválasztott legjobb játékos kapta. Az Ezüst- és Bronzlabda díjat a második és harmadik helyen végzett játékosok kapták.
AranykesztyűAz Aranykesztyű díjat a FIFA Technikai Bizottsága által megválasztott legjobb kapus kapta.
Legjobb fiatal játékosA FIFA különdíjjal jutalmazta a legjobb fiatal játékost a FIFA Technikai Bizottságának döntése alapján.
Izland és Panama válogatottjai először jutottak ki a világbajnokságra történetük során. Izland a legkisebb népességű ország, amely eddig részt vett labdarúgó-vb-n.
Az Oroszország–Szaúd-Arábia nyitómérkőzés 5–0-s végeredménye új rekord, az előző vb-ken még nem volt ilyen különbségű győzelem egy nyitómérkőzésen.
Cristiano Ronaldo a Spanyolország–Portugália (3–3) mérkőzésen 3 gólt szerzett. Az első portugál játékos lett, aki négy világbajnokságon pályára lépett. Ő lett a vb-k negyedik olyan játékosa, aki négy különböző világbajnokságon is gólt szerzett. Az első olyan játékos lett, aki nyolc egymást követő világbajnokságon vagy Európa-bajnokságon gólt szerzett. Ronaldo 33 évesen és 130 naposan a legidősebb játékos lett a vb-k történetében, aki három gólt szerzett egy mérkőzésen. A korábbi rekorder a holland Rob Rensenbrink volt, aki 30 évesen és 335 naposan szerzett 4 gólt az 1978-as vb-n Irán ellen.
Irán úgy nyerte meg 1–0-ra Marokkó elleni mérkőzését, hogy a második félidőben egyetlen egyszer sem találta el az ellenfél kapuját (Marokkó egyik cseréje, Aziz Bouhaddouz öngólt vétett, ezzel nyertek az irániak). Korábban sohasem fordult elő, hogy egy csapat úgy szerezzen gólt egy adott félidőben, hogy önerőből egyszer sem találja el az ellenfele kapuját. Bouhaddouz öngólja egyben a vb-k történetének legkésőbb vétett öngólja: a marokkói játékos a 95. percben fejelt saját kapujába.
Szintén a Marokkó–Irán mérkőzésen történt meg továbbá először a vb-k története folyamán, hogy egy játékost saját testvére váltson egy csere alkalmával: Nordin Amrabat helyére öccse, Szofjan Amrabat érkezett a 76. percben.
A Franciaország–Ausztrália mérkőzésen a vb-k első videobírós büntetőjét ítélték meg.
Nigéria az első olyan csapat a vb-k történetében, amely egymás után két öngólt vétett világbajnoki mérkőzéseken. 2014-ben a nyolcaddöntőben Franciaország ellen (2–0) egy öngól volt az utolsó gól, amit kaptak, 2018-ban az első mérkőzésükön Horvátország ellen (2–0) az első kapott góljuk is öngól volt.
A Horvátország–Nigéria mérkőzésen a horvát Luka Modrić szerezte a vb-k történetének 2400. gólját.
Valon Behrami lett az első svájci játékos, aki négy világbajnokságon pályára lépett.
Németország vb-címvédőként először vesztette el az első mérkőzését a vb-k történetében. Korábban 1958-ban 3–1-re nyertek Argentína ellen, 1978-ban 0–0-t játszottak Lengyelországgal, 1994-ben 1–0-ra nyertek Bolívia ellen. Ez volt a harmadik egymást követő olyan világbajnokság, amelyen a címvédő nem tudta megnyerni az első mérkőzését. 2010-ben Olaszország 1–1-et játszott Új-Zélanddal, 2014-ben Spanyolország 5–1-re kapott ki Hollandiától.
A mexikói Rafael Márquez a harmadik olyan játékos lett a mexikói Antonio Carbajal és a német Lothar Matthäus után, aki öt világbajnokságon pályára lépett.
Japán Kolumbia legyőzésével (2–1) az első olyan ázsiai csapat lett a világbajnokságokon, amely egy dél-amerikai csapatot győzött le.
Thiago Cionek az első lengyel játékos, aki öngólt szerzett a világbajnokságok történetében a Lengyelország–Szenegál (1–2) mérkőzésen.
Oroszország 1966 óta (akkor még Szovjetunióként szerepelt) először nyerte meg első két mérkőzését. A Szovjetunió felbomlása óta először jutottak tovább a csoportkörből.
A Portugália–Marokkó (1–0) mérkőzésen Cristiano Ronaldo egy gólt szerzett. Az első olyan portugál játékos lett José Torres (1966) óta, aki fejjel, bal lábbal és jobb lábbal is gólt szerzett ugyanazon a világbajnokságon. Az első olyan játékos lett az orosz Oleg Szalenko (1994) óta, aki 5 egymást követő gólt szerzett a csapatának a világbajnokságon. A belga Romelu Lukaku később szintén gólt tudott szerezni fejjel, bal lábbal és jobb lábbal is.
A világbajnokság első 27 mérkőzésén volt legalább egy gól, amely új rekord. Korábban az 1954-es világbajnokságon 26 mérkőzésen volt gól, de akkor az egész világbajnokság 26 mérkőzésből állt. Az első 0–0 a hivatalosan 37.-nek számozott Dánia–Franciaország mérkőzésen volt.
Toni Kroos a Németország–Svédország mérkőzésen a 95. percben talált a kapuba (egészen pontosan 94:42-kor), ezzel a vb-k történetében ő lőtte a legkésőbb esett gólt rögzített helyzetből. Ezen a mérkőzésen tört meg továbbá a leghosszabb német "gólcsend" a világbajnokságokon, a hosszabbításokat nem számítva összesen 138 percet (90+48) kellett várni az első német gólra a tornán. Ez a rekord korábban 135 perc volt, 1962-ből. A gól Németország legkésőbb szerzett gólja a világbajnokságokon. Érdekesség még, hogy a június 23-i játéknapon a három lejátszott mérkőzésen összesen négy gól született a 90. perc után.
Anglia Panama ellen 6–1-re győzött, amely Anglia legnagyobb különbségű győzelme lett a vb-k történetében és először szereztek 6 gólt egy vb-meccsen.
Panama első világbajnoki gólját Felipe Baloy szerezte Anglia ellen. Mindkét újonc csapat (Izland és Panama) szerzett gólt első világbajnoki szereplése során.
Honda Keiszuke lett az első japán játékos, aki három különböző világbajnokságon is gólt szerzett.
A szenegáli Moussa Wagué a Japán ellen lőtt góljával a világbajnokságok történetének legfiatalabb afrikai gólszerzője lett.
Fernando Muslera az Uruguay-Oroszország csoportmérkőzésen tizennegyedik világbajnoki mérkőzésén lépett pályára, ezzel pedig hazája csúcstartója lett ebben az összevetésben.
Az egyiptomi Eszám el-Hadari a Szaúd-Arábia elleni csoportmérkőzésen pályára lépve a világbajnokságok történetének legidősebb játékosa lett 45 évesen és 162 naposan. Ugyanezen a mérkőzésen Egyiptom 1934 után először szerzett akciógólt a világbajnokságokon.
Az Irán–Portugália mérkőzésen Portugáliának ítélték meg a világbajnokság 19. büntetőjét, összesen 29 darab volt, amely új rekord. Korábban a 2002-es vb-n összesen 18 büntetőt ítéltek meg a játékvezetők.
Az argentin Lionel Messi az első játékos lett, aki 20 éves kor alatt (2006), 20 és 30 éves kor között (2014), illetve 30 éves kor fölött (2018) is gólt szerzett a világbajnokságokon.
Németország 1938 után először esett ki az első fordulóban. Ugyanakkor amióta az első fordulót csoportkörös formátumban bonyolítják le, ez az első eset, hogy Németország, illetve az NSZK a csoportkörben esett ki (egyben először végeztek csoportjuk utolsó helyén). A Dél-Korea elleni második gól (95:52) volt a legkésőbbi, amelyet Németország kapott a rendes játékidőben. Ez volt az első eset, hogy a német válogatott úgy távozzon egy világbajnokságról, hogy nem szerzett az első félidőben gólt egyik mérkőzésén sem. A mindössze két rúgott gól szintén negatív rekord a németek vb-szereplésének történetében, korábban sohasem fejezték be világbajnoki szereplésüket ennyire kevés rúgott góllal.
A mexikói Jesús Gallardo a Svédország elleni csoportmérkőzésen a világbajnokságok történetének legkorábbi sárga lapját (ezzel egyben a legkorábbi színes lapját) kapta. A játékvezető a mérkőzés kezdete után mindössze 15 másodperccel mutatta fel neki a sárga lapot, miután Gallardo lekönyökölte a svéd Ola Toivonent. Ugyanezen a mérkőzésen a mexikói Edson Álvarez öngólja új rekordot jelentett, miután a tornán ez volt a hetedik saját kapuba juttatott labda. A tornán összesen 12 öngól esett.
A tunéziai Fakhreddine Ben Youssef Panama ellen a labdarúgó-világbajnokságok történetének 2500. gólját szerezte.
Az argentin Javier Mascherano 7. sárga lapját szerezte a világbajnokságokon a Franciaország ellen elveszített nyolcaddöntőben. Korábban egyetlen játékos sem szerzett hét sárga lapot világbajnoki mérkőzései során.
A világbajnokság során mindössze a Dánia–Franciaország találkozó hozott gól nélküli döntetlent. Ennyire kevés gól nélküli mérkőzésre utoljára 1954-ben volt példa (akkor egyetlen mérkőzés sem zárult gól nélkül), amióta pedig 32 csapat játszik egy világbajnokságon, még egyszer sem.
Az Oroszország-Spanyolország negyeddöntő-mérkőzésen a saját kapujába találó Szergej Ignasevics lett a vb-k történetének legidősebb öngólt vétő játékosa 38 évesen és 352 naposan. Ugyanezen találkozó hosszabbításában ejtették meg a vb-k történetének első negyedik cseréjét, egy csapatot figyelembe véve. A 97. percben Daler Kuzjajevet Alekszandr Jerohin váltotta. A FIFA statisztikái szerint a spanyol csapat 1137 passzkísérletéből 1029 volt sikeres, ami új rekord a vb-k történetében.
A Belgium–Japán nyolcaddöntőben Jan Vertonghen 18,6 méter távolságról fejelt gólt, ami új rekord a vb-k történetében.
Anglia a vb-k történetében először nyert büntetőpárbajt, amikor a nyolcaddöntőben legyőzte Kolumbiát.
Horvátország története során először jutott a világbajnokság döntőjébe. Emellett Horvátország az első olyan csapat, amely három hosszabbításos mérkőzés után jutott vb-döntőbe. Ezenkívül Horvátország Uruguay után a legkisebb népességű döntőbe jutott ország 4,2 milliós lélekszámával. Az Anglia elleni elődöntőben továbbá egyedülálló módon Horvátország egyetlen cserét sem bonyolított le a rendes játékidőben.
A döntőben Mario Mandžukić öngólja a világbajnokságok döntőinek történetének első öngólja lett.
A világbajnokság összes mérkőzését élőben közvetítette az M4 Sport (a csoportkör harmadik körében, a párhuzamos csoportmérkőzések idején az egyik mérkőzést az M4 Sport, a másikat pedig a Duna Televízió adta). A mérkőzéseket felvezető műsor előzte meg, félidőben és a mérkőzések után pedig összefoglalót láthattak a nézők. A műsorvezetők Petrovics-Mérei Andrea, Berkesi Judit és Molnár Mátyás voltak.
A világbajnokságot öt magyar kommentátor közvetítette a helyszínekről: Hajdú B. István, Knézy Jenő, Lukács Viktor, Ujvári Máté és Varga Ákos. A döntőt Hajdú B. István közvetítette. Az Anglia–Panama csoportmérkőzést eredetileg Knézy Jenő közvetítette volna, neki azonban törölték a Nyizsnyij Novgorodba tartó repülőgépét, így a mérkőzést Székely Dávid kommentálásával közvetítette az M4 Sport Budapestről.

A 43. nyílt és 28. női sakkolimpiát 2018. szeptember 23. és október 6. között a grúziai Batumiban rendezték meg. A torna rendezésének jogát Batumi a 2014-es sakkolimpia ideje alatt rendezett FIDE-kongresszuson kapta meg, ahol 93 szavazatot kapott, míg a másik jelentkező, a dél-afrikai Durban városa csak 58-at.A megnyitóünnepségnek a Batumitól 45 kilométerre fekvő Sekvetili üdülőhelyen levő Black Sea Arena (Fekete-tenger Aréna) adott helyet, míg a versenyre Batumiban, a 2018-ban felépült Sportpalotában került sor.Az olimpián 190 ország versenyzői vettek részt, a nyílt versenyre 185, míg a női versenyre 151 csapat nevezett, ami rekordnak számít a sakkolimpiák történetében. A rendező Grúzia három csapatot indíthatott, és csapattal képviseltette magát a vak sakkozók nemzetközi szervezete (International Braille Chess Association – IBCA), a mozgáskorlátozottak nemzetközi sakkszövetsége (International Physically Disabled Chess Association – IPCA), valamint a hallássérültek nemzetközi sakkszervezete (International Chess Committee of the Deaf – ICCD) is. A nyílt versenyen 918, míg a női versenyen 747 versenyző indult.A nyílt versenyen a címvédő az Amerikai Egyesült Államok, a női versenyen Kína csapata volt. A győzelmet ezúttal mind a nyílt versenyen, mind a nők között Kína csapata szerezte meg.
Az előzetesen 13. helyre rangsorolt magyar női válogatott várakozáson felül teljesítve az 5. helyen ért célba, míg a nyílt versenyen az előzetesen 12. helyre rangsorolt magyar férfi válogatott a 18. helyet szerezte meg.
Az előzetes nevezések alapján a résztvevők közül hiányzott a férfi és a női világranglista vezetője, Magnus Carlsen és Hou Ji-fan, ugyanakkor az indiai exvilágbajnok Visuvanátan Ánand 2004 óta először játszott ismét India válogatottjában. A két világelső kivételével az összes szupernagymester, illetve az aktuális világranglista első tíz helyezettjéből kilenc részt vett a tornán. A Bolgár Sakkszövetség és a FIDE közötti vita eredményeként Bulgária nem tagja a nemzetközi sakkszövetségnek, így a korábbi világbajnok Veszelin Topalov és a női exvilágbajnok Antoaneta Sztefanova nem vehetett részt ezen az olimpián.A női olimpián a bírói testület tagja volt a magyar Verőci Zsuzsa is.A sakkolimpia szervezői által felkért egyik jószolgálati nagykövet Polgár Judit volt, és ugyanezt a felkérést kapták Nona Gaprindasvili, Maia Csiburdanidze és Visuvanátan Ánand exvilágbajnokok, valamint a mezzoszoprán énekesnő Anita Rachvelishvili, a zeneszerző-karmester Nikoloz Rachveli és a súlyemelő Lasha Talakhadze. A sakkolimpia tiszteletére 2018 májusában Grúzia postabélyeget bocsátott ki, amelyen a torna logója látható.A sakkolimpia ideje alatt rendezték a Nemzetközi Sakkszövetség (FIDE) 89. kongresszusát, amelyen megválasztották a FIDE új elnökét az orosz politikus és közgazdász, Oroszország korábbi miniszterelnök-helyettese, Arkagyij Dvorkovics személyében.
Az erősorrendet a nyílt versenyen a 2772-es átlag-Élő-pontszámmal rendelkező és címvédő Amerikai Egyesült Államok válogatottja vezette a 2764 pontátlagú Oroszország és a 2756 átlag-Élő-ponttal rendelkező Kína előtt. Magyarország a 12. legerősebb csapatnak számított a mezőnyben 2673 átlagponttal. A nyílt versenyen négy exvilágbajnok, az indiai Visuvanátan Ánand, az orosz Vlagyimir Kramnyik, az üzbég Rusztam Kaszimdzsanov, az ukrán Ruszlan Ponomarjov, valamint a 2018-as sakkvilágbajnokság kihívója, az amerikai Fabiano Caruana is részt vett.
Az első hat legerősebb csapat összeállítása a legjobb négy versenyző Élő-pontszámának átlagával:
Egyesült Államok (2772): Fabiano Caruana 2827, Wesley So 2776, Nakamura Hikaru 2763, Samuel L Shankland 2722, Ray Robson 2682Az Amerikai Egyesült Államok csapata címvédőként ebben az évben is a verseny egyik nagy favoritja volt, tekintettel arra, hogy a világranglista első 15 helyezettje közül három is a csapat tagja. 1928 óta 38 sakkolimpián vettek részt. Összesen hat arany-, öt ezüst- és nyolc bronzérmet szereztek. Utoljára 2016-ban álltak a dobogó legfelső fokán. Ezüstérmet régen, 1990-ben és 1998-ban szereztek, míg 2006-ban és 2008-ban a harmadik helyet érték el.
Oroszország (2764): Vlagyimir Kramnyik 2779, Jan Nyepomnyascsij 2768, Szergej Karjakin 2760, Dmitrij Jakovenko 2748, Nyikita Vityugov 2726Oroszország csapata 1992 óta vesz részt a sakkolimpiákon, azóta hat aranyérmet nyertek (utoljára 2002-ben Bledben), és háromszor végeztek a második helyen (2004-ben, 2010-ben és 2012-ben). A legutóbbi sakkolimpián bronzérmet szereztek. A csapat tagja az exvilágbajnok Vlagyimir Kramnyik.
Kína (2756): Ting Li-zsen 2804, Jü Jang-ji 2765, Ji Vej 2742, Pu Hsziang-cse 2712, Li Csao 2708Kína 1978-ban vett részt először a sakkolimpián. Lassan, de fokozatosan az elmúlt évek egyik legerősebb csapatává vált. Ezt mutatja a a 2006-os olimpián elért ezüst- és a 2014-es olimpián szerzett aranyérmük. Mind az öt játékosuk Élő-pontszáma 2700-on felüli.
Azerbajdzsán (2748): Sahrijar Mamedjarov 2820, Tejmur Radzsabov 2751, Arkadij Naiditsch 2721, Rauf Mamedov 2699, Eltaj Safarli 2676Azerbajdzsán 1994 óta szerepel a sakkolimpiákon, és a nyílt versenyben még nem szereztek érmet. Legjobb helyezésük a 2008-as olimpia hatodik helye és a 2014-ben elért ötödik hely, amely alkalommal a második helyezett csapattal azonos pontszámmal rendelkeztek.
India (2724): Visuvanátan Ánand 2771, Pendjála Harikrisna 2743, Santosh Gujrathi Vidit 2711, Krishnan Sasikiran 2672, B. Adhiban 2668India csapata 23 alkalommal vett részt sakkolimpiákon, legjobb szereplésük a 2014-es sakkolimpián szerzett bronzérem. A legutóbbi olimpián a 4. helyen végeztek. A csapat éltáblása az exvilágbajnok Visuvanátan Ánand.
Ukrajna (2698): Vaszil Ivancsuk 2710, Pavel Eljanov 2703, Jurij Krivorucsko 2695, Anton Korobov 2685, Ruszlan Ponomarjov 2681A legutóbbi olimpia ezüstérmese. 1994 óta vesznek részt a sakkolimpiákon, ez idő alatt két arany- (2004-ben és 2010-ben), két ezüst- (1996-ban és 2016-ban) és három bronzérmet szereztek. A csapat tagja az exvilágbajnok Ruszlan Ponomarjov.
A nők mezőnyében Oroszország 2523, Ukrajna 2486, Kína 2485 átlag-Élő-ponttal rendelkezett, Magyarország női csapata a 13. legerősebbnek számított a mezőnyben 2344-es átlagpontszámmal. A női versenyen a regnáló világbajnokon, a kínai Csü Ven-csünön kívül még három exvilágbajnok vett részt: az orosz Alekszandra Koszytenyuk, az ukrán Anna Usenyina és a szintén ukrán Marija Muzicsuk.
Az első hat legerősebb csapat összeállítása a legjobb négy versenyző Élő-pontszámának átlagával:
Oroszország (2523): Alekszandra Kosztyenyuk 2559, Alekszandra Gorjacskina 2535, Valentyina Gunyina 2528, Natalja Pogonyina 2469, Olga Girja 2462Oroszország 1992 óta szerepel a sakkolimpiákon, és az eddigi eredményük három arany-, három ezüst- és három bronzérem. A legutóbbi olimpián a 4. helyen végeztek. A csapat tagja volt az exvilágbajnok Alekszandra Kosztyenyuk, a 2015-ös világbajnoki döntő résztvevője Natalja Pogonyina, valamint a még mindig csak 19 éves sakkcsodagyerek, a többszörös korosztályos világbajnok, Oroszország kétszeres felnőtt bajnoka, Alekszandra Gorjacskina.
Ukrajna (2486): Anna Muzicsuk 2555, Marija Muzicsuk 2533, Anna Usenyina 2451, Julija Oszmak 2405, Natalija Zsukova 2403Ukrajna csapata 1992 óta vesz részt a sakkolimpiákon, eddigi eredményük egy arany- (2006-ban), két ezüst- (1992-ben és 2008-ban), valamint három bronzérem a három utóbbi sakkolimpián. A csapat két exvilágbajnokkal (Marija Muzicsuk és Anna Usenyina) indul ezen a versenyen.
Kína (2485): Csü Ven-csün 2561, Lej Ting-csie 2468, Sen Jang 2461, Huang Csien 2446, Csai Mo 2351Kína női csapata 1980 óta, huszadik alkalommal vesz részt a sakkolimpián, a korábbi versenyeken öt arany-, négy ezüst- és négy bronzérmet szereztek. A 2016-os sakkolimpia bajnokaiként ezúttal címvédőként indultak, míg a 2016-ot megelőző három olimpián – mindháromszor Oroszország mögött – ezüstérmesek voltak. A csapat nélkülözte a női világranglistát vezető Hou Ji-fant, de első táblása a regnáló világbajnok Csü Ven-csün.
Grúzia (2484): Nana Dzagnidze 2509, Nino Baciasvili 2482, Lela Dzsavahisvili 2475, Bela Kotenasvili 2469, Meri Arabidze 2404Grúzia válogatottja 1992 óta vesz részt a sakkolimpiákon, és ez idő alatt 4 arany-, 1 ezüst- és 2 bronzérmet szereztek. Utolsó aranyérmüket 2008-ban érték el. A legutóbbi olimpián a 10. helyen végeztek.
India (2458): Kónéru Hanpi 2557, Drónavalli Hárika 2500, Tánia Szacsadéva 2400, Eesa Karavade 2374, Padmini Ráut 2338India 1978 óta vesz részt a női sakkolimpián, érmet még nem sikerült szerezniük, de a legutóbbi olimpián az 5. helyen végeztek. Hosszabb kihagyás után ismét versenyezni kezdett legerősebb játékosuk, Kónéru Hanpi.
Franciaország (2418): Marie Sebag 2480, Almira Szkripczenko 2414, Pauline Guichard 2390, Sophie Milliet 2389, Cecile Haussernot 2237Franciaország huszonharmadik alkalommal vesz részt a női sakkolimpiákon, ez idő alatt érmet még nem sikerült szerezniük, a legjobb helyezésük a 2004-es sakkolimpián elért 5. hely volt.
A magyar válogatottból hiányzott a legmagasabb Élő-pontszámmal rendelkező játékos, Rapport Richárd, de játszott az előző olimpián nem szereplő Lékó Péter.
A nyílt tornán a magyar válogatott összeállítása: Lékó Péter, Almási Zoltán, Berkes Ferenc, Erdős Viktor és Gledura Benjámin, a csapatkapitány Balogh Csaba volt. Az Élő-pontszámok alapján a magyar csapat a 12. legerősebb volt az indulók között. Almási Zoltán tizenharmadszor olimpikon, az 1994-es moszkvai olimpia óta egyszer sem hiányzott a magyar csapatból. Lékó Péter kilencedik olimpiáján vett részt, Berkes Ferenc hetedszer szerepelt sakkolimpián a válogatottban, a 19 esztendős Gledura Benjámin másodszor, és újoncként játszott Erdős Viktor.A női csapat: Hoang Thanh Trang, Lázárné Vajda Szidónia, Gara Tícia, Gara Anita és Terbe Julianna, a csapatkapitány Papp Gábor volt. Lázárné Vajda Szidónia a csapat kihirdetése után visszalépett, helyére Lakos Nikoletta került. Az Élő-pontszámok alapján a csapat a 13. legerősebbnek számított a mezőnyben. A magyar női csapatban Hoang Thanh Trang tizenkettedik olimpiáján vett részt, ebből hetedszer a magyar válogatott színeiben, míg korábban öt alkalommal Vietnám csapatában szerepelt. Gara Anita nyolcadik, Gara Tícia ötödik olimpiáján vett részt. Lakos Nikoletta hatodszorra, tizennégy év után került ismét az olimpiai csapatba, míg Terbe Julianna újoncként szerepelt.
A versenyt 11 fordulós svájci rendszerű verseny formájában rendezték. A gondolkodási idő minden játszmában versenyzőnként 90 perc volt az első 40 lépés megtételére, majd a 40. lépést követően, ha addig a játszma nem fejeződött be, újabb 30 percet kaptak, amely időhöz az első lépéstől kezdve lépésenként 30 másodperc többletidő adódott hozzá. Egy csapat öt versenyzőt nevezhetett, közülük fordulónként négy fő játszhatott. A csapatok táblasorrendjét, amely taktikai okokból nem feltétlenül egyezett meg az Élő-pontszámuk sorrendjével, az első forduló előtt le kellett adni a versenybíróságnak. Ezt követően az egyes fordulókban csak ennek a sorrendnek a figyelembe vételével ülhettek asztalhoz.
A verseny sorrendjét az egyes csapatok által szerzett meccspontok határozták meg, amely szerint a győztes csapat 2 pontot, döntetlen esetén mindkét csapat 1 pontot kapott. Holtverseny esetén először a Sonneborn–Berger-számítást vették alapul, ha ez is egyenlő volt, akkor a csapatok játékosai által gyűjtött pontszámok döntöttek, ha ez is egyenlő volt, akkor az ellenfél csapatok által szerzett meccspontokat számolták össze, a számításból kihagyva a leggyengébb csapat pontszámát.
A sakkolimpia nyitóünnepségét szeptember 23-án rendezték, az első forduló mérkőzéseire szeptember 24-én került sor. Az ötödik fordulót követően, szeptember 29-én egy pihenőnap következett, majd szeptember 30. – október 5. között szünnap nélkül folytatódott a verseny a 6–11. fordulóval. A mérkőzések az utolsó forduló kivételével helyi idő szerint 15.00 órakor kezdődtek. Az utolsó forduló kezdete 11.00 óra volt, és a záróünnepséget közvetlenül az utolsó fordulót követően tartották.
A megnyitóünnepséget követően került sor a csapatkapitányi értekezletre, ahol a végleges táblasorrendet adták meg a szakvezetők.
A nyílt versenyen 185 csapat 918 versenyzővel vett részt, akik között 639 játékos rendelkezett valamilyen nemzetközi címmel, köztük 245 nagymester, 148 nemzetközi mester és 1 női nemzetközi nagymesteri címmel rendelkező játszott.
Az alábbiakban fordulónként az első 10 helyezett és a magyar csapat eredményei, valamint helyezései. A párosítást tartalmazó táblázatokban a játszó csapattagok átlag-Élő-pontszáma, a csapat által addig szerzett összpontszám, valamint a csapat játékosai által addig szerzett összes pont található.
Az első fordulóban 89 csapat szerzett 2 meccspontot, közülük 64 csapat 4–0 arányban nyert. Hiányzott az 1. forduló sorsolásáról Nigéria, Pakisztán, Elefántcsontpart, Ruanda, Szomália, Burundi és Kongó csapata, őket nem párosították, míg a Maldív-szigetek és Togo csapata nem tudott a minimálisan szükséges három főt asztalhoz ültetni, ezért az ő mérkőzésüket 4–0 arányban az ellenfél csapata javára írták.A forduló legnagyobb meglepetését a kínai nagymester Li Csao okozta, aki a majdnem 500 Élő-ponttal gyengébb marokkói mesterjelölt ellenfele ellen kényszerült feladásra. Ugyancsak vesztesként állt fel a táblától Aman Hambleton kanadai nagymester, aki egy több, mint 500 Élő-ponttal gyengébb nepáli mesterjelölttől szenvedett vereséget. Az első táblákon játszó neves nagymesterek közül az ukrán Vaszil Ivancsuk és az örmény Gabriel Szargiszjan is elhullajtott fél pontot jóval gyengébb ellenfeleik ellen.A forduló szépségdíját a Grúzia második csapatában játszó Davit Maghalasvili kapta a liechtensteini Frick Renato elleni játszmájáért.Az 1. forduló élő közvetítése a játszmákkal
Ebben a fordulóban Pakisztán kivételével már az összes csapatot párosították. A 2. forduló után 41 csapat állt 4 meccsponttal, akik közül 7 csapat mind a nyolc játszmáját megnyerte.
Meglepetésnek tekinthető, hogy a címvédő amerikai válogatott csak egyetlen táblán tudott nyerni Grúzia harmadik csapata ellen. A második legerősebbnek rangsorolt orosz válogatott is elhullajtott egy pontot két döntetlennel a jóval gyengébb Írország ellen. Váratlan eredmény volt a cseh David Navara nagymester veresége Tadzsikisztán első táblásától. Számunkra a forduló legnagyobb és legszomorúbb meglepetése Lékó Péter veresége volt, miután egy nyert állásban a 48. lépésben sakkvakságba esett, és saját királyát vitte matthálóba. Ezzel az Albánia elleni 2–2-vel visszaestünk a 47. helyre.
A nap szépségdíját Alexandr Frier brazil nagymester az andorrai Robert Aloma Vidal elleni játszmájának ítélték a befejező mattkombináció elismeréseként.A 2. forduló élő közvetítése a játszmákkal
A 3. forduló után 18 csapatnak volt 6 meccspontja, de már nem volt egyetlen 100%-os csapat sem. 11,5 játszmaponttal rendelkezett Franciaország és 11 játszmaponttal Izrael. Az esélyesek közül az első tízben nem szereplő Ukrajna a 12., az Amerikai Egyesült Államok és Oroszország holtversenyben a 16. helyen állt.
A nap meglepetése volt a perui Jorge Cori győzelme a kínai Ji Vej és a portugál Luis Galego győzelme az 1. táblán a lengyel Jan-Krzysztof Duda ellen. Oroszország csak nehezen tudott nyerni Grúzia második csapata ellen. Lékó Péter feledtette előző napi sakkvakságát, és legyőzte a korábbi FIDE-világbajnok Rusztam Kaszimdzsanovot.A forduló szépségdíját a macedón Kiril Georgiev kapta a panamai Roberto Carlos Sanchez Alvarez elleni játszmájáért.A 3. forduló élő közvetítése a játszmákkal
A 4. forduló után már csak 9 csapat állt 8 meccsponttal. A forduló meglepetése volt, hogy Lengyelország legyőzte a favorit orosz válogatottat, amely így lecsúszott a 25. helyre. Az orosz válogatotton kívül – a 14. helyen álló, a fordulóban szintén vereséget szenvedő India kivételével – a végső győzelemre is esélyesek az első tíz között álltak. Magyarország a vereségével a 46. helyre esett vissza.
Az Amerikai Egyesült Államok–India-mérkőzésen az amerikai csapat győzelmét a világbajnokjelölt Fabiano Caruana biztosította, aki az első táblán legyőzte az exvilágbajnok Visuvanátan Ánandot. Meglepetésre az argentin Diego Flores legyőzte Pavlo Eljanovot, de e vereség ellenére Ukrajna megnyerte a mérkőzést. Az orosz válogatottban Vlagyimir Kramnyik és Dmitrij Jakovenko is vereséget szenvedett náluk gyengébben rangsorolt ellenfelüktől. A hazai pályán szereplő Grúzia első csapata meglepetésre vereséget szenvedett a nála gyengébben rangsorolt Litvániától.
A rangadónak számító lengyel–francia mérkőzésen az 1. táblán Maxime Vachier-Lagrave győzött Jan-Krzysztof Duda ellen, de a többi táblán a lengyelek győztek, ezzel továbbra is veretlenül, meccspontveszteség nélkül álltak. A forduló meglepetésgyőzelmét Csehország szerezte, miután 3–1 arányban legyőzte Kína válogatottját. Ugyancsak meglepetés volt a címvédő amerikaiak döntetlenje Izrael ellen.
Az 5. forduló után már csak négy csapat 100%-os. Meglepetés a lengyel és a cseh válogatott eddigi kiváló szereplése. Győzelmével a magyar csapat a 33. helyre jött fel.
A fordulóban az eddig pontveszteség nélküli négy csapat egymás ellen játszott. A lengyel–ukrán összecsapáson az első táblán Jan-Krzysztof Duda legyőzte Vaszil Ivancsukot, és a többi táblán a döntetlent tartva a lengyelek megszerezték a két meccspontot. Azerbajdzsán Csehország ellen a világos táblákon nyert, a sötét táblákon tartotta a döntetlent. Az amerikai csapat nagy arányban verte Bosznia-Hercegovinát, a kínai csapat sokkal szorosabb mérkőzésen kerekedett felül az irániakon. Oroszország Indiával és Anglia Franciaországgal minden táblán döntetlent játszva 2–2-es eredményt ért el. Magyarország biztosan verte Ausztráliát, és feljött a 19. helyre.A 6. forduló élő közvetítése a játszmákkal
Az orosz válogatott újabb pontot vesztett, a lengyelek továbbra is remekül helyt álltak, miután az Azerbajdzsán elleni rangadón döntetlent sikerült elérniük. A fordulót követően az élen hármas holtversenyben Azerbajdzsán, Lengyelország és az Amerikai Egyesült Államok álltak. Az orosz csapat csak a 16. helyen. A magyar–francia mérkőzésen Lékó Péter időzavarban vesztésre rontotta nyerhető állását, és a 4. táblán is elvesztettük a játszmát, így alakult ki a 3–1-es vereség. A magyar válogatott az esélyesebb franciáktól elszenvedett vereség után a 9 pontosok mezőnyét vezetve a 33. helyen állt. Az Ukrajna–Kína- és a Németország–Hollandia-mérkőzésen minden játszma döntetlennel ért véget, míg a cseh–izraeli mérkőzés minden játszmáját a világos bábukat vezető nyerte, így alakult ki a 2–2-es végeredmény.
Az élesedő küzdelmeket jelzi, hogy az első tíz mérkőzésből csak egy végződött döntetlenül. A címvédő amerikai csapat drámai mérkőzésen fordította meg a mérkőzés állását, és győzte le riválisát, Azerbajdzsán válogatottját, ezzel 1 pont előnnyel a mezőny élére került. Az örmények ellen is helyt álló lengyelek ugyancsak egy ponttal megelőzve az utánuk következőket, egyedül álltak a 2. helyen. Az orosz csapat megkezdte a felzárkózást, már a 11. helyen, a magyarok a győzelmükkel a 27. helyre kerültek.A 8. forduló élő közvetítése a játszmákkal
Hatalmas meglepetésre a lengyel válogatott a címvédő amerikai csapatot is legyőzte, ezzel egyedül az élre került. Ez a mérkőzés sem volt mentes drámai pillanattól, ugyanis Fabiano Caruana a 65. lépésben nem találta meg a nyerő Fe4 lépést, amellyel a csapateredményt döntetlenre mentette volna. Meglepetésnek tekinthető az angol válogatott jó szereplése is. Oroszország győzelmével visszakapaszkodott az első tízbe, és a 7. helyre került. A magyar csapat a vereségével a 41. helyre esett vissza.
Az eddig kiválóan szereplő lengyel csapat is elvesztette veretlenségét. Az első táblán Ting Li-zsen a 23.e6 lépéssel bevezetett szép kombinációval nyert Jan-Krzysztof Duda ellen. A forduló után várható volt, hogy az olimpiai bajnoki cím sorsa az utolsó fordulóban a kínai és az amerikai csapat egymás elleni mérkőzésének eredményén dől el. Döntetlen esetén azonban még a lengyel csapat is aranyérmes lehetett volna. A francia és az orosz csapat volt esélyes még a dobogóra. A sokáig az élbolyban álló Azerbajdzsán kikapott Ukrajnától, így végleg elvesztette érmes esélyeit. A magyar válogatott könnyen győzött, és az utolsó fordulóra is könnyűnek számító ellenfelet kapott, de még nagyarányú győzelem esetén sem kerülhettek az első tízbe.
Az élen álló Kína és Amerika döntetlennel biztosította holtversenyes elsőségét, hozzájuk csatlakozott Oroszország csapata. A holtversenyt eldöntő számítás Kínának kedvezett, így a női verseny mellett a nyílt versenyen is megszerezték az olimpiai bajnoki címet. A címvédő Amerikai Egyesült Államok lett a második, és a nagy hajrával felzárkózó Oroszország szerezte meg a bronzérmet. A végig kiváló teljesítményt nyújtó lengyel válogatott győzelme esetén aranyérmes lehetett volna, de csak döntetlent sikerült elérniük India ellen, ezzel éppen csak lecsúszott a dobogóról is, és a 4. helyen végzett. Magyarország a 15–24. helyen azonos pontszámmal végzett csapatok között a 18. helyre lett rangsorolva. Ez a helyezés elmarad a várakozástól.
Az Élő-pontok átlagát tekintve előzetesen 12. helyre rangsorolt magyar csapat az előző olimpiával azonos pontszámot szerzett, de három hellyel hátrébb, a 18. helyen végzett, amely elmaradt a várakozástól. A csapat minden tagja veszített Élő-pontszámából.
A női versenyen 151 csapatban 747 versenyző vett részt, akik közül 451-en rendelkeztek valamilyen nemzetközi címmel, köztük 21 nagymester, 51 nemzetközi mester, 63 női nagymester és 102 női nemzetközi mester játszott a tornán.
Az alábbiakban fordulónként az első 10 helyezett, valamint a magyar csapat eredményei és helyezése olvasható.
Az 1. fordulóban 73 csapat szerzett 2 meccspontot, közülük 55 győzött 4–0 arányban. Hiányzott az 1. forduló sorsolásáról Nigéria, Pakisztán, Elefántcsontpart, Ruanda és Burundi csapata, őket nem párosították.A sorsolási szisztémát tekintve, amely szerint az első fordulóban a legerősebb csapatok a leggyengébbekkel kerülnek szembe, meglepetésnek tekinthető, hogy az első hat kiemelt csapat közül csak Ukrajna és India győzött 4–0-ra. Csak 3–1-re sikerült győznie Grúziának és Franciaországnak, míg Kína és Oroszország is elhullajtott fél pontot. Az orosz csapatban ráadásul az első táblán játszó Alekszandra Gorjacskina vesztett állásból hozta vissza a fél pontot mintegy 600 Élő-ponttal gyengébb Costa Rica-i ellenfelével szembeni mérkőzésén.A forduló szépségdíját az izraeli Marsel Efroimski kapta a japán Sakai Azumi elleni játszmájáért.Az 1. forduló élő közvetítése a játszmákkal
A forduló meglepetése volt, hogy Üzbegisztán legyőzte az orosz válogatottat, miután a 4. táblán a 300 Élő-ponttal kevesebbel rendelkező üzbég játékos győzött az egykori világbajnoki döntős Natalja Pogonyina ellen. Ugyanakkor Valentyina Gunyina nem találta meg a 46.e6 nyerő lépést, és nyert állásban örökös sakkal döntetlent tartott. Ukrajna is nehezen, csak minimális arányban tudott győzni Türkmenisztán ellen, úgy, hogy az exvilágbajnok Anna Usenyina jóval gyengébb ellenfele a nyert állásban nem találta meg az 50.– B8a3 nyerő folytatást, és végül a játszmát döntetlenre rontotta. Meglepetés volt a német válogatott döntetlen eredménye Grúzia harmadik csapata ellen, ahol az első táblán Elisabeth Paehtz nyert állást rontott vesztésre a 62.Kb1 lépésével (62.Kb3 helyett). India és Azerbajdzsán biztosan, 4–0-ra győzött Kína azonban elvesztegetett egy játszmapontot Kolumbia ellen. A forduló szépségdíját a grúz Bela Kotenasvili kapta a norvég Sheila Barth Sahl elleni játszmája befejezéséért.A páratlan számú résztvevő miatt Sierra Leone erőnyerőként kapott 2 meccspontot. A 2. forduló után 33 csapat állt 4 meccsponttal, közülük 21 csapat mind a nyolc játszmáját megnyerte. A magyar csapat holtversenyben a 19. helyen állt.
Oroszország az Üzbegisztántól elszenvedett vereség sokkja után 4–0 arányban győzött Malajzia ellen, és Kína is csak fél pontot engedélyezett Kubának. Azerbajdzsán vesztett az első táblán az angolok ellen, Ukrajna két döntetlent játszott a románokkal, de biztosan, 3–1-re nyertek. Meglepetésnek számít India 2–2-es döntetlenje Szerbiával, ahol a két első táblán az indiaiak nyertek, de a két utolsó táblán vesztettek. Szintén meglepetésnek tekinthető a legutóbbi sakkolimpia ezüstérmesének, Lengyelországnak a döntetlenje Törökország ellen, és ugyanígy az erősebbnek számító magyar női csapat döntetlenje Argentínával.A 3. forduló után 12 csapat állt 6 meccsponttal, de már nem volt 100%-os csapat. A legtöbb játszmapontot, 11,5-et Vietnam szerezte, 11 játszmaponttal állt Irán és a 11. helyezett Azerbajdzsán. Az első tízben nem szereplő esélyes csapatok közül India a 20. és az egy-egy vereséggel álló Franciaország a 31., míg Oroszország csak a 37. helyen állt.
Kína folytatta eredményes szereplését, és nem hagyta, hogy Üzbegisztán az orosz válogatott elleni győzelme után újabb meglepetést okozzon. India elkezdte a felzárkózást, legyőzve a legutóbbi olimpián ezüstérmes lengyel csapatot. Ukrajna könnyedén győzött 4–0-ra Szlovénia ellen. A forduló meglepetésének tekinthető a magyar válogatott veresége Grúzia második csapatától, valamint Franciaország 2–2-es döntetlenje Ausztriával.A 4. forduló után már csak hat csapat állt pontveszteség nélkül. A végső győzelemre is esélyesek az első tíz csapat között, kivéve az egy vereséggel álló Oroszországot amely a 20., míg a már 3 meccspontot elhullajtott francia válogatott a 49. helyen állt. A magyar válogatott a vereségével a 46. helyre esett vissza.
Az élen, pontveszteség nélkül álló csapatok közül az 5. fordulóban csak az Amerikai Egyesült Államok csapata győzött, így egyedül állt a tabella élén. India nagyarányú győzelmet aratott az argentinok ellen. Grúzia első csapata szerencsével mentette meg az egyik meccspontot Ukrajna ellen, mivel Natalja Zsukova nyert állást rontott először döntetlen állásra, majd vesztésre Kotenasvili ellen. Oroszország a korábbi kisiklását felejtendő rákapcsolt, és a 9. kiemelt Németországot is 3,5–0,5-re verte, ezzel már a 14. helyre jött fel. Meglepetésre Grúzia első és második csapata is a 10 pontos amerikaiakat közvetlenül követő 9 pontos bolyban foglalt helyet. A magyar csapat győzelmével a 27. helyre jött fel.
A 6. forduló után már az Amerikai Egyesült Államok csapata sem 100%-os, miután küzdelmes mérkőzésen döntetlenre végeztek India ellen. A mérkőzés minden játszmájában a világos bábukat vezető győzött. Örményország 3–1-re legyőzte az immár második vereségét elszenvedő orosz válogatottat, akik a 24. helyre estek vissza. Az élen állók közül az ukrán–kínai összecsapás döntetlenül végződött Anna Usenyinának a döntetlen végjátékban a 119. lépésben elkövetett hibája miatt, Grúzia első csapata győzött a második csapatuk ellen, így az élen hármas holtverseny állt elő az Amerikai Egyesült Államok, Grúzia és Örményország között.
Az eddig biztosan vezető Egyesült Államok csapata megtorpant, vereséget szenvedett Örményországtól, és visszaesett a 6. helyre. Az élcsoportból Kína és Ukrajna mindkét meccspontot megszerezte, Azerbajdzsán Olaszországgal és India Grúzia első csapatával minden táblán döntetlenül végzett. Győzelmével az örmény csapat vette át a vezetést 13 ponttal, őket négy csapat követi 12 ponttal. Oroszország ugyan 3–1 arányban győzött Görögország ellen, de a forduló legnagyobb meglepetéseként a világranglista 9. helyén álló Valentyina Gunyina már a 12. lépésben vesztőt húzott, és a 20. lépésben feladásra kényszerült a majdnem 300 Élő-ponttal kevesebbel rendelkező ellenfelével szemben. A magyar csapat a Szerbia fölött aratott nagyarányú győzelmével feljött a 10. helyre.
Az élen álló csapatok egymás közti rangadójából Kína (Románia ellen) és Ukrajna (Örményország ellen) került ki győztesen, ezzel ez a két csapat vette át 14 ponttal a vezetést a tabellán. Az amerikaiak legyőzték Olaszországot, és az élen állók mögött a 3. helyre jött fel, vezetve a 13 pontos üldözőbolyt, akik között ott található Magyarország is. Grúzia első csapata meglepetésre vereséget szenvedett Kazahsztántól, és visszaesett a 9. helyre. A forduló szenzációja a magyar csapat 3–1 arányú győzelme a jóval magasabb Élő-pontszámmal rendelkező indiai válogatott ellen. Magyarország ezzel a 4. helyre ugrott. Oroszország női csapata kiütéses győzelmével visszakerült az élbolyba, a 8. helyre.A 8. forduló élő közvetítése a játszmákkal
Kína újabb győzelmével egyedüli elsőként került a tabella élére. Ukrajna döntetlenre végzett Azerbajdzsánnal, Örményország és Oroszország egyaránt 3–1-re győzött Irán, illetve Románia ellen. A legesélyesebbnek tartott hat csapatból egyedül a franciák nem voltak a legjobb 7 között.A magyar csapat döntetlen esélyt szalasztott el, miután Gara Anita Irina Krush ellen a 107. és 108. lépésben sem találta meg a nyerő folytatást, és a bástya-gyalog elleni végjáték döntetlennel ért véget. A kis arányú vereség csak kevéssé vetette vissza a csapatot a tabellán, mert a fordulót követően ők vezették a 8. helyen a 13 pontos csapatok mezőnyét.
Az élmezőnyben mindegyik mérkőzés döntetlennel végződött, így az első nyolc csapat között nem volt változás. A Kína–Amerikai Egyesült Államok-, az Ukrajna–Oroszország- és az Azerbajdzsán–Örményország-mérkőzésen mind a négy táblán döntetlen eredmény született, míg a Grúzia–Csehország-mérkőzésen minden táblán a világos színnel játszó győzött. Az olimpiai bajnoki címre az utolsó forduló előtt még négy csapat is esélyes volt. A magyar együttes a döntetlennel megőrizte a 8. helyét. Az utolsó fordulóra szerencsés sorsolás révén könnyű ellenfelet kapott.
Az utolsó forduló bővelkedett izgalmakban. Kétórányi játék után az orosz válogatott két táblán is nyerésre állt Kína ellen, és még legalább egy döntetlenre esélye volt. Ez az ukránoknak kedvezett volna, mivel ők nyerésre álltak Amerika ellen. Ezek az eredmények az ukránok számára jelentették volna az aranyérmet, mivel a velük azonos pontszámmal álló örmények vesztésre álltak Grúzia ellen. A kínai–orosz meccsen Olga Girja és Lej Ting-csie mérkőzésén az orosz nagymesternő nyert állásban az 53. lépésben nem találta meg a helyes folytatást, és a játszma döntetlenül végződött, ezzel 2–1-re vezetett az orosz csapat. Az olimpiai bajnoki cím sorsát a kínai–orosz mérkőzés utolsó játszmája döntötte el, ahol egyenlő állásban az exvilágbajnok Alekszandra Kosztyenyuk lépésismétléses döntetlent igényelt, amelyről kiderült, hogy téves igénylés volt. Emiatt a szabályok szerint az ellenfele extra időt kapott. Kosztyenyukot a döntés megviselte, és a továbbiakban láthatóan indiszponáltan játszott, majd a vesztő 87. lépésével eldöntötte az olimpiai bajnoki cím sorsát is.Kína az Oroszország elleni döntetlennel biztosította elsőségét, és ezzel megvédte olimpiai bajnoki címét. Ukrajna az utolsó fordulóban az amerikai csapat elleni győzelmével szerezte meg az ezüstérmet. Grúzia első csapata legyőzte az addig harmadik helyen álló örményeket, és ezzel a hazai csapat elérte a dobogó harmadik fokát. Az orosz válogatott a torna első szakaszában nyújtott gyengébb teljesítménye ellenére szerezte meg a 4. helyet úgy, hogy az utolsó fordulóbeli győzelme esetén a dobogóra is kerülhetett volna. Az előzetesen 13. helyre rangsorolt magyar női válogatott várakozáson felül teljesítve az 5. helyen ért célba.A 11. forduló élő közvetítése a játszmákkal
Az előzetesen a 13. helyre rangsorolt magyar női válogatott várakozáson felül teljesített. Az előző olimpiához képest 1 ponttal többet szerzett, és az akkori 16. helyhez képest az 5. helyet szerezte meg, azonos pontszámmal a 4. helyezettel, a verseny favoritjának tartott Oroszországgal, és csak 1 ponttal lemaradva a dobogóról. A csapat húzóembere az 1. táblán játszó Hoang Thanh Trang volt, aki 2636-os rendkívül magas teljesítményértékkel 10 játszmából 8,5 pontot szerzett a legerősebb ellenfelek ellen. A teljesítményértéke alapján az 1. táblások között ezüstérmet szerzett, és 24 ponttal növelte Élő-pontjainak számát.
A Nona Gaprindasvili-trófeát a FIDE 1997-ben alapította az 1971–1987 közötti női világbajnok tiszteletére. Annak az országnak a válogatottja kapja, amelynek a nyílt és a női versenyben szerzett csapatpontszámainak összege a legnagyobb. Holtverseny esetén az eredeti sorrendeket eldöntő számításokat adják össze.
A Polgár Zsuzsa által vezetett bírálóbizottság fordulónként kiválasztotta a nyílt verseny és a női verseny legszebb játszmáit. A torna végén ezek közül választották ki a sakkolimpia szépségdíjas játszmáit. A díjat a nők között az orosz Alekszandra Gorjacskina kapta a 11. fordulóban a kínai Sen Jang elleni játszmájáért, míg a nyílt versenyen a svéd Tiger Hillarp Persson kapta a litván Tomas Laurusas elleni 7. fordulóbeli játszmája befejezéséért.
1.d4 d5 2.Hf3 Hf6 3.c4 c6 4.e3 Ff5 5.Hc3 e6 6.Hh4 Fg6 7.Hxg6 hxg6 8.Bb1 Vc7 9.g3 Hbd7 10.c5 e5 11.b4 a6 12.Fe2 Fe7 13.a4 Hf8 14.Fb2 e4 15.b5 He6 16.bxa6 bxa6 17.Fa3 Hd7 18.Vb3 Bb8 19.Vc2 Bxb1+ 20.Vxb1 0–0 21.Vc2 Vc8 22.Vd2 Fd8 23.Ha2 a5 24.Hc1 f5 25.Hb3 Vb7 26.Vc3 Hf6 27.Fc1 g5 28.Fd2 f4 29.gxf4 gxf4 30.h3 Fc7 31.Kd1 Bb8 32.Kc2 f3 33.Ff1 (lásd ábra) 33.– Hxc5 34.dxc5 Fe5 35.Fa6 Vxa6 36.Vxe5 Vd3+ 37.Kc1 Vxb3 38.Va1 d4 39.exd4 e3 40.Fxe3 Bb4 41.Bg1 Bc4+ 0–1
1.Hf3 d5 2.g3 Hf6 3.Fg2 g6 4.c4 c6 5.b3 Fg7 6.Fb2 0–0 7.0–0 a5 8.Hc3 He4 9.Ha4 Fxb2 10.Hxb2 Hd7 11.d3 Hef6 12.d4 b6 13.Bc1 Fb7 14.Hd3 Bc8 15.Hfe5 Hxe5 16.dxe5 Hd7 17.Vd2 dxc4 18.Bxc4 Hxe5 19.Bh4 h5 20.Bd1 Hxd3 21.Vh6 Vd6 22.Bxd3 Vf6 23.Fe4 Fa6 24.Be3 Vg7 25.Vg5 Bcd8 26.Vxe7 Bd1+ 27.Kg2 Va1 28.Fxc6 Bg1+ 29.Kf3 Vf1 30.Kf4 Vxf2+ 31.Kg5 Kg7 (ha 31...Bc1 32.Bf4 Vxh2 33.Kh6 Bxc6 34.Vxf7+! Bxf7 35.Be8+) (lásd ábra) 32.Bf4 Vxh2 33.Vf6+ Kh7 34.Vxg6+! Kh8 35.Kh6 1–0
A 2018 tavaszán 43 éves korában elhunyt grúz sakkozónő, többszörös junior világ- és Európa-bajnok Nino Khurtsidze emlékére alapított díjat az a legfeljebb 20 éves sakkozónő kaphatta, aki az olimpián a legjobb eredményt érte el. A díjat a 15 éves dél-koreai Sunwoo Park vehette át, aki 9 játszmából 8 pontot szerzett. A torna legfiatalabb versenyzője egyébként a 10 éves indonéz Samantha Edithso volt.Az olimpia idején a Polgár Zsuzsa elnöksége alatt ülésező FIDE Női Bizottsága a Caissa-díjat a 2016-os évben elért legjobb teljesítményért az ukrán Anna Muzicsuk, a 2017-es évben elért legjobb teljesítményért a grúz Nana Dzagnidze részére ítélte oda.Ezen a sakkolimpián első ízben adták át az újságírók díját, amelyet a 74 éves bangladesi Rani Hamid kapott meg. Rani Hamid 33 évesen kezdett sakkozni. 2018-ban 73 évesen megnyerve az ázsiai zónaversenyt, kijutott a világbajnokságra. Ő Banglades első sakkozó nemzetközi mestere, 22-szeres országos bajnok, háromszoros brit bajnok, 1984 óta minden sakkolimpián részt vett, három alkalommal a férfiak között a nyílt versenyen.A FIDE-újságírók díját kapta a legjobb sakkhír-weboldal kategóriában a ChessBase. A legjobb nemzeti sakkszövetségi weboldal kategóriában a Török Sakkszövetség weboldala nyert.
Chess Olympiad Batumi 2018 Georgia (angol nyelven). FIDE. (Hozzáférés: 2018. szeptember 14.)
Team composition for federation HUN - Women (angol nyelven). chess-results.com. (Hozzáférés: 2018. október 5.)
Team composition for federation HUN - Open (angol nyelven). chess-results.com. (Hozzáférés: 2018. október 5.)
Verőci Zsuzsa: A sakkolimpián címvédőként az amerikai férficsapat és a kínai női együttes játszik. sakkblog.reblog.hu, 2018. augusztus 11. (Hozzáférés: 2018. szeptember 14.)
Verőci Zsuzsa: A női sakkolimpián az orosz válogatott az első számú favorit, csapatunk 13. a rajtlistán. sakkblog.reblog.hu, 2018. szeptember 21. (Hozzáférés: 2018. szeptember 24.)
USA favourites as Olympiad set to begin in Batumi (angol nyelven). chess24.com, 2018. szeptember 22. (Hozzáférés: 2018. szeptember 25.)
A 2018. évi téli olimpiai játékok, hivatalos nevén a XXIII. téli olimpiai játékok egy több sportot magába foglaló nemzetközi sportesemény volt, amit 2018. február 9. és február 25. között rendeztek a dél-koreai Phjongcshangban.
Az olimpia megrendezésére három város adta be pályázatát. A rendező várost 2011. július 6-án jelentette be a Nemzetközi Olimpiai Bizottság (IOC) a 123. IOC Gyűlésen Durbanban, a Dél-afrikai Köztársaságban.
A helyszín már a szavazás első fordulójában eldőlt, Phjongcshang (Pyeongchang) a szavazatok több mint 50%-át megszerezte, így a dél-koreai város kapta meg a 2018. évi téli olimpiai játékok rendezési jogát.
2014 júliusában lemondott a szervezőbizottság elnöke, Kim Dszinszon (김진선, Kim Jin-seon). 2015 januárjában cáfolták azt a lehetőséget, hogy néhány versenyszámot Észak-Koreában rendezzenek meg. 2012 júliusában elkezdték egy nagysebességű vasút építését amely Phjongcshangot köti majd össze Szöullal.
Az olimpiára fejlesztettek ki magyar és amerikai szakemberek egy felhő alapú sportorvosi analitikai rendszert.
A falu alapkövét 2015. szeptember 22-én rakták le. Az építkezés 2015-ben számított ára 152 millió dollár (körülbelül 42 milliárd forint) volt. A falu 42 ezer négyzetméteren terült el. A beruházás befejezése 2017 szeptembere volt. Az épületekben 3500 személy elhelyezésére nyílt lehetőség. Az olimpia után az építményeket lakásként használják tovább.
2016 júniusában mutatták be az olimpia kabaláját Szuhorangot (수호랑, Suhorangot), a fehér tigrist. A tigris a koreai népmesékben az erő, a bizalom, a védelem jelképe. A kabala elnevezése a szuho (수호; „védelmező”, suho) és a horangi (호랑이; „tigris”) szavak összetételéből jött létre. A szöuli olimpia kabalája szintén egy tigris, Hodori volt.
2015 júniusában az olimpia programjába bekerültek: a curling vegyes páros, a hódeszka Big Air (ugrás), az alpesi sí csapat, valamint a gyorskorcsolya tömegrajtos versenyszámok. Ugyanekkor lekerült a műsorról a hódeszka parallel műlesiklás versenye.
Magyarország a játékok történetében először ezen a téli olimpián nyert aranyérmet.
ÉrmesekRomániából 3 magyar sportoló vett részt a téli olimpián, a szlovákiaiakról nincs adat.

Évtizedek: 1960-as évek – 1970-es évek – 1980-as évek – 1990-es évek – 2000-es évek – 2010-es évek – 2020-as évek – 2030-as évek – 2040-es évek – 2050-es évek – 2060-as évek  
Évek: 2013 – 2014 – 2015 – 2016 –  2017 – 2018 – 2019 – 2020 – 2021 – 2022 – 2023
Újévi üzenetében a hidegháború vége óta nem látott „nukleáris fenyegetettségre és a klímaváltozás veszélyeire” figyelmeztet António Guterres, az Egyesült Nemzetek Szervezetének főtitkára.
Bulgária átveszi Észtországtól az Európai Unió soros elnökségét, mely tisztséget a rotációban hat hónapig tölti be, és júliustól az év második felére Ausztriának ad tovább.
Megnyílik a világ legnagyobb szabályozott marihuánapiaca Kaliforniában, ahol is szabaddá vált a cannabisalapú termékek rekreációs célú fogyasztása. (Az USA-ban először Colorado állam legalizálta a füvet, majd Washington, Oregon, Alaszka és Nevada követte.)
Az előző évi provokatív nukleáris és rakétatesztjeit követően Kim Dzsongun észak-koreai diktátor váratlan fordulattal felajánlja, hogy országa részt vesz a dél-koreai Phjongcshangban tartandó téli olimpián.
január 6. – A Pannonhalmához tartozó negyven örökfogadalmas szerzetes Hortobágyi T. Cirill főmonostori perjelt választja meg Szent Márton monostora új főapátjának.
január 9. – A Romániai Magyar Demokrata Szövetség (RMDSZ), a Magyar Polgári Párt (MPP) és az Erdélyi Magyar Néppárt (EMNP) közös állásfoglalást ír alá az erdélyi magyar autonómiaelképzelések összehangolásáról.
január 12–13. – A leadott szavazatok majd 40 százalékával, a hivatalban lévő államfő, Miloš Zeman nyeri a cseh elnökválasztás első fordulóját. (Mivel a győzelemhez a szavazatok több mint felének a megszerzésére lett volna szükség, így a január 26–27-iki második fordulóban kell hogy megmérettesse magát a második helyen végző Jiří Drahošsal, a cseh tudományos akadémia korábbi elnökével szemben.)
január 15. – A román Szociáldemokrata Párt (PSD) végrehajtó bizottsága megvonja a bizalmat Mihai Tudose kormányfőtől, aki válaszul bejelenti lemondását.
január 15–22. – Ferenc pápa dél-amerikai látogatása, melynek során ellátogat Chilébe és Peruba.
Klaus Johannis román államfő felmenti Mihai Tudose kormányfőt, és a korábbi nemzetvédelmi minisztert, Mihai Fifort nevezi ki ügyvivő miniszterelnöknek. (Az ügyvivő kormány korlátozott jogkörökkel vezeti tovább az országot, amíg a parlament beiktatja Románia következő kormányát.)
Törökország – előkészítő légi és tüzérségi csapások sorozatával – megtámadja Szíria északnyugati részén fekvő Afrín városát és környékét, amely szíriai kurd felkelők uralma alatt áll, és amely el van vágva a többi szíriai kurd területtől.
A román államfő Viorica Dăncilă európai parlamenti képviselőt – a kormányzó PSD–ALDE szociálliberális koalíció jelöltjét – bízza meg kormányalakítással.
Lemond az Andrej Babiš vezette cseh kisebbségi kormány, amely egy nappal korábban nem kapott bizalmat a parlamentben.
január 21. – A török különleges erők – két helyen átlépve a szíriai határt – megindítják szárazföldi hadműveletüket az Iszlám Állam ellen harcoló Kurd Népvédelmi Egységek (YPG) nevű milícia ellenőrizte északnyugat-szíriai Afrín térségében. (Bassár el-Aszad szíriai elnök nyilatkozatban ítéli el a támadást és a terrorizmus támogatásával vádolja meg Törökországot. Az iráni külügyminisztérium a török behatolás azonnali leállítását követeli.)
január 24. – Miloš Zeman cseh államfő elfogadja az Andrej Babiš vezette kisebbségi kormány lemondását, és az új kabinet megalakulásáig felkéri a politikust az ügyvivői teendők ellátására, ugyanakkor új kormányalakítási tárgyalásokkal bízza meg.
január 26–27. – A cseh elnökválasztás második fordulója eredményeként ismét Miloš Zeman lesz a köztársasági elnök.
január 29. – Bizalmat szavaz a bukaresti parlament a Viorica Dăncilă vezette új román kormánynak, majd a kabinet a Cotroceni-palotában, Klaus Johannis államfő jelenlétében leteszi hivatali esküjét.
Ilham Aliyev azeri államfő elnöki rendeletben írja elő, hogy az október 17-ére tervezett elnökválasztást hozzák előre április 11-re.
Szükségállapotot hirdet Maumún Abdul maldív elnök a szigetországot sújtó politikai válság miatt. (A biztonsági erők behatolnak a legfelsőbb bíróság épületébe, miután az államfő elutasította, hogy végrehajtsa annak politikai foglyok szabadon engedéséről szóló ítéletét. Ugyanakkor a rendőrség letartóztatja a legfelső bíróság néhány tagját, a főügyészt és a volt elnököt, Maumún Abdul ellenzéki vezetőt.)
február 9. – A téli olimpia megnyitóünnepségén az észak-koreai delegációban megjelenik Kim Dzsongun húga, Kim Jodzsong, aki találkozik Mun Dzsein dél-koreai elnökkel, és tolmácsolja bátyja javaslatát egy Korea-közi csúcstalálkozóra.
február 10. – Az észak-írországi katolikus párt, a Sinn Féin rendkívüli kongresszusán Mary Lou McDonaldet választják a pártelnöki tisztségről lemondó Gerry Adams utódjának. (Az alelnöki posztra a párt észak-írországi tagozatának vezetőjét, Michelle O’Neillt választották, aki a párt 2017 márciusban meghalt alelnökét, Martin McGuinnesst követi a tisztségben.)
A floridai Parkland városban, a Marjory Stoneman Douglas Középiskolában az iskola egy volt diákja egy félautomata gépkarabéllyal az iskolában fegyveres mészárlást hajt végre. A támadás során 17 személyt megöl és 15-öt súlyosan megsebesít.
Bejelenti azonnali hatályú lemondását a Dél-afrikai Köztársaság – 2009 óta hivatalban lévő – elnöke, a korrupciós botrányok sorozatába keveredett Jacob Zuma, akit a kormányzó Afrikai Nemzeti Kongresszus (ANC) már korábban elmozdított pártelnöki tisztéből.
A magyar kormány a tömeges bevándorlás okozta válsághelyzetet további 6 hónappal, 2018. szeptember 7-ig meghosszabbítja. (A döntést kihirdető kormányrendeletben nincs indoklás.)
Ferenc pápa – elfogadva a főmonostori konvent választásának eredményét – Hortobágyi T. Cirill perjelt pannonhalmi főapáttá, illetve a Pannonhalmi Területi Apátság ordináriusává nevezi ki. (Hortobágyi Cirill a 996-ban alapított monostor 87. apátja, Szent Asztrik apát nyolcvanhatodik utóda.)
február 20. – Az Országgyűlés – a 2018. évi I. törvénnyel – január 13-át a Vallásszabadság Napjává nyilvánítja.
február 25. – Márki-Zay Péter független, valamennyi ellenzéki párt által támogatott jelölt nyeri a hódmezővásárhelyi időközi polgármester-választást.
A Magyar Nemzeti Bank megújított 1000 forintos címletű bankjegye megjelenik a készpénzforgalomban.
A magyar kormány bejelenti, hogy tájékoztató kampányt indít az ENSZ-nek a migránsok kötelező befogadásáról szóló állítólagos határozatáról.
március 4. – Előrehozott parlamenti választások Olaszországban, melyen egyik politikai erő sem tudott abszolút többséget szerezni. (Az elitellenes 5 Csillag Mozgalom kapja a legtöbb szavazatot, a képviselőházban a voksok 32,2%-át szerezve meg. A Matteo Salvini vezette szélsőséges Északi Liga a szavazatok 17,7%-ával a legerősebb a 37%-ot szerzett jobboldali szövetségen belül, míg a Forza Italia 13,4%-ot kap.)
március 7. – A Phenjanban tett látogatását követően Csang Euj-jong dél-koreai nemzetbiztonsági főtanácsadó közli, hogy Kim Dzsongil hajlandó az USA-val megvitatni Észak-Korea nukleáris arzenáljának a sorsát.
március 9. – A phenjani tárgyalásairól a Fehér Házban beszámoló dél-koreai delegáció átadja Donald Trumpnak Kim Dzsongil meghívását egy csúcstalálkozóra, amit az amerikai elnök rögvest elfogad.
Nemzetgyűlési választások Kubában. (Az állam által jóváhagyott jelölteket öt évre választják be az alkotmányozó és törvényhozó jogkörrel felruházott Néphatalmi Nemzetgyűlésbe.)
március 12. – A kormány stabilitásának megőrzése érdekében bejelenti lemondását Róbert Kaliňák szlovák belügyminiszter, akinek távozását követelte az ellenzék a Ján Kuciak oknyomozó újságíró meggyilkolása nyomán kialakult belpolitikai válságban.
március 13. – Donald Trump amerikai elnök bejelenti, hogy meneszti tisztségéből Rex Tillerson külügyminisztert.
Miután a szlovén legfelsőbb bíróság megsemmisítette a kormány csaknem egymilliárd eurós kiemelt projektjéről rendezett népszavazás eredményét – azzal az indokkal, hogy a kampányt a kabinet állami pénz felhasználásával finanszírozta – Miro Cerar miniszterelnök a kormány rendkívüli ülésén bejelenti lemondását.
Megalakul a negyedik Merkel-kormány Németországban. (Angela Merkel 2005 óta tölti be folyamatosan a kancellári tisztséget. A 16 tagú kabinetben 7 nő kapott tárcát.)
70 év elteltével ismételten megnyitják a közönség előtt a Szépművészeti Múzeum Román csarnokát.
A brit, az amerikai, a francia és a német kormány közös nyilatkozatban jelenti be, hogy Európában a II. világháború óta első ízben használtak támadó céllal idegmérget. (A Szergej Szkripal és lánya elleni március 4-ei Salisbury-i merényletben használt Novicsok nevű orosz fejlesztésű idegméregről van szó.)
A szlovák belpolitikai válság hatására – az előre hozott választások kiírását elkerülendő – Robert Fico miniszterelnök benyújtja lemondását Andrej Kiska államfőnek, aki Peter Pellegrini miniszterelnök-helyettest bízza meg a kormányalakítással.
március 17. – A kínai parlament – újabb öt évre, ellenszavazat nélkül – újraválasztja államfőnek Hszi Csin-pinget.
március 18. – Elnökválasztás Oroszországban, melynek eredményeként a hivatalban lévő államfő, Vlagyimir Putyin – már az első körben – újabb hatéves mandátumot szerez.
március 21. – Beiktatják hivatalába az új pannonhalmi főapátot, Hortobágyi T. Cirillt.
Maumún Abdul maldív elnök feloldja az országban a – közel másfél hónapja bevezetett – szükségállapot.
március 25. – A német hatóságok elfogják az egyebek között lázadás és zendülés miatt körözés alatt álló egykori katalán vezetőt, Carles Puigdemontot. (A spanyol legfelsőbb bíróság két nappal korábban adott ki európai elfogató parancsot ellene a függetlenségi népszavazás és az egyoldalú elszakadást rögzítő nyilatkozat elfogadása során betöltött szerepe miatt.)
A magyar kormány bejelenti, hogy egy újabb tájékoztató plakátkampányt indít a migránsok kötelező befogadásáról szóló állítólagos ENSZ-terv ellen.
Bizalmat szavaz a pozsonyi törvényhozás a hatalmon lévő szlovák koalíció új összetételű kormányának.
március 26–28. – Egyiptomi elnökválasztás. (Abdel Fattáh el-Szíszi egyiptomi elnököt több mint 90%-os szavazataránnyal újraválasztották.)
március 27. – Kim Dzsongun észak-koreai pártfőtitkár – a 2011-es hatalomra kerülése óta – először tesz hivatalos külföldi látogatást. (Pekingben megbeszéléseket folytatott Hszi Csin-ping kínai elnökkel, s ismételten kijelentette, hogy kész feladni atomfegyvereit.)
április 5. – Schleswig-Holstein német tartomány illetékes bírósága úgy határoz, lázadás vádjával nem lehet kiadni Spanyolországnak Carles Puigemondt volt katalán elnököt, akit a spanyol legfelső bíróság által közzétett európai elfogatóparancs alapján vettek őrizetbe.
Korrupcióért, hatalommal való visszaélésért és más bűnökért első fokon 24 év börtönre ítélik Pak Kunhje volt dél-koreai államfőt.
Najib Razak malajziai kormányfő az állami televízióban jelenti be, hogy április 7-ei hatállyal feloszlatja a törvényhozást, melyhez megkapta V. Muhammad szultán hozzájárulását.
Feladja magát a hatóságoknak Luiz Inácio Lula da Silva volt brazil államfő, miután a legfelső bíróság úgy döntött, hogy meg kell kezdenie a pénzmosásért és korrupcióért kiszabott 12 éves börtönbüntetését.
A szír kormányerők vegyi támadást hajtanak végre a Damaszkusz melletti – kormányellenes lázadók kezén lévő, kelet-gútai – Dúma városa ellen. 
Országgyűlési választás Magyarországon, mely a FIDESZ–KDNP ismételt kétharmados győzelmével zárult, miután a 199 fős parlamentben – a leadott szavazatok 49,27%-ával – 133 mandátumot sikerült megszereznie. (A második helyen végzett a Jobbik 19,06%-kal, az MSZP–Párbeszéd pártszövetség 11,91%-ot szerzet, míg az LMP 7,06%-kal, a DK pedig 5,37%-kal ugyancsak bekerült a parlamentbe. Nem jutott be a Momentum a megszerzett 3,06%-ával, továbbá a Kétfarkú Kutya Párt (1,73%) és az Együtt (0,66%) sem.)
Bejelenti lemondását Vona Gábor (Jobbik) és Molnár Gyula (MSZP) a pártelnöki, míg Hadházy Ákos (LMP) a társelnöki pozíciójáról.
Előrehozott elnökválasztás Azerbajdzsánban, mely a 15 éve hivatalba lévő államfő, Ilham Aliyev győzelmével zárul. (Választási győzelmével Aliyev további hét évig hivatalában marad, mivel a 2016. szeptember 26-i alkotmánymódosító népszavazáson az elnök mandátumát ötről hét évre hosszabbították meg.)
április 14. – Az Egyesült Államok – együttműködve az Egyesült Királysággal és Franciaországgal – légicsapásokat mér a szír kormányerőkre, válaszul az április 7-i Dúma városában elkövetett vegyifegyver-támadásra.
április 15. – Montenegróban a Szocialisták Demokratikus Pártjának (DPS) jelöltje, Milo Đukanović nyeri az elnökválasztást.
április 17. – Örményországban miniszterelnökké választják Szerzs Szargszjánt, aki az elmúlt tíz évben államfőként vezette az országot.
április 18. – Nicaraguában tiltakozások kezdődnek a kormányzat adóemelési és nyugdíjcsökkentési tervei ellen, de a tüntetők később már Daniel Ortega államfő távozását és új választások kiírását követelik. (A tiltakozók és az ellenük fellépő állami karhatalom és a fegyveres kormánypárti aktivisták összecsapásaiban 2018 júliusáig 351-en haltak meg.)
április 19. – Miguel Díaz-Canelt, a kubai államtanács korábbi első alelnökét választják a karibi ország új elnökének.
április 21. – Észak-Korea bejelenti, hogy felfüggeszti nukleáris és rakétakísérleteit, és bezárja a kísérleti atomrobbantásokra használt helyszínt.
április 23. – Tíz napig tartó tüntetéssorozat után lemond Szerzs Szargszján örmény miniszterelnök. (Posztjáról azt követően mondott le, amikor kiderült, hogy a hadsereg egyik elit alakulata is átáll az ellenzéki tüntetőkhöz. A hatalmat a korábbi miniszterelnöknek, Karen Karapetjánnak adta át.)
április 27. – A harmadik Korea-közi csúcstalálkozó Panmindzsonban, melynek végén Kim Dzsongun észak-koreai vezető és Mun Dzsein dél-koreai elnök közös nyilatkozatot ad ki. (A Panmindzson Nyilatkozatot az egész napos tárgyalások, és a két vezető félórás négyszemközti „beszélgetését” követően adták ki, mely szerint a két vezető együtt dolgozik majd a Koreai-félsziget teljes atomfegyver-mentesítéséért, és hogy formálisan – még ebben az évben – lezárják az 1950–53 között zajló koreai háborút.)
május 1. – Szombathelyen boldoggá avatják Brenner Jánost, az 1956-os forradalom utáni kommunista megtorlások egyik első vértanúját.
május 6. – A Hezbollah síita szervezet nyeri a parlamenti helyek több mint felét a libanoni választásokon.
Áder János köztársasági elnök felkéri az új kormány megalakítására Orbán Viktort, a 2018-as országgyűlési választáson győztes Fidesz–KDNP-pártszövetség miniszterelnök-jelöltjét.
Negyedszerre is beiktatják elnöki tisztségébe Vlagyimir Putyint. (Az elnök Dmitrij Medvegyev – 2012 óta hivatalban lévő – miniszterelnököt bízta meg a kormányalakítással.)
Kim Dzsongun újra találkozik Hszi Csin-pinggel, és megegyeznek a stratégiai együttműködés erősítéséről.
Az új összetételű Országgyűlés alakuló ülése. (Az Országgyűlés ismét Kövér Lászlót választotta házelnöknek, míg az Országgyűlés háznagyává Mátrai Mártát.)
Az örmény törvényhozás megválasztja az ország új miniszterelnökét, Nikol Pasinjánt.
május 9. – Előrehozott parlamenti választás Malajziában, melyen a Mahathir bin Mohamad exkormányfő vezette Pakatan Harapan (PN, a Remény Szövetsége) választási koalíció nyer.
május 10. – Az Országgyűlés negyedszerre választja Orbán Viktort Magyarország miniszterelnökévé.
Parlamenti választást tartanak Irakban, melyen a Muktada asz-Szadr hitszónok vezette radikális síita pártszövetség, az asz-Szajrún végez az első helyen.
Felavatják az Egyesült Államok új, Jeruzsálembe átköltöztetett nagykövetségét. (A Donald Trump elnök által elrendelt jeruzsálemi nyitás napján a Gáza-övezet és Izrael határán kitört zavargásokban több mint ötven palesztin halt meg. A költöztetést annak ellenére rendelték el, hogy az új amerikai követség csak évekkel később épül fel, s így csupán a jeruzsálemi amerikai konzulátus épületét „nevezték ki” nagykövetségnek.)
A barcelonai parlament a katalán függetlenség erőteljes támogatójának számító Quim Torrát választja a tartomány elnökévé. (Torra, mint az Együtt Katalóniáért párt jelöltje a szavazás második körében, egyszerű többséggel nyerte el az elnökséget, miután a május 12-ei első szavazáson nem kapta meg a 135 tagú parlament abszolút többségének a támogatását.)
május 15. – Létrejön az Oroszország és az Ukrajnától elfoglalt Krím-félsziget közötti közvetlen összeköttetés, miután átadják a krasznodari határterület és a félszigetet összekötő – közel 19 km hosszú – hidat. (A hídon elsőként Vlagyimir Putyin orosz államfő hajtott végig.)
május 16. – Korom Ferenc altábornagy váltja fel Benkő Tibor vezérezredest a Honvéd Vezérkar főnöki beosztásban.
május 19. – Harry brit királyi herceg feleségül veszi Meghan Markle amerikai színésznőt a windsori kastély Szent György kápolnájában, 600 meghívott jelenlétében. (Az esküvőn a brit tradíciók keveredtek az afroamerikai kultúrával.)
május 20. – Előrehozott elnökválasztás Venezuelában, melyen – 68%-os többséggel – a hivatalban lévő elnök, Nicolás Maduro újabb hatéves mandátumot szerez.
május 23. – Kormányalakítási megbízást ad Sergio Mattarella olasz államfő Giuseppe Conténak, a két populista párt, az 5 Csillag Mozgalom (M5S) és a jobboldali radikális, bevándorlásellenes Északi Liga (LN) közös kormányfőjelöltjének.
május 26. – Az LMP székesfehérvári tisztújító kongresszusán megválasztják a párt két új társelnökét, Szél Bernadettet és Keresztes László Lórántot. (Az elnökség titkára Kanász-Nagy Máté lett.)
május 27. – Giuseppe Conte miniszterelnökjelölt visszaadja a kormányalakítási megbízást Sergio Mattarella elnöknek, miután az megvétózta jelöltjének, Paolo Savonának gazdasági miniszteri kinevezését.
május 28. – Szakértői kormány megalakítására kéri fel Sergio Mattarella olasz államfő a Nemzetközi Valutaalap (IMF) korábbi szakértőjét, Carlo Cottarelli közgazdászt.
május 31. – Az olasz államfő újabb kormányalakítási megbízatást ad Giuseppe Conténak.
Korrupciós botránya miatt elbukja a – Spanyol Szocialista Munkáspárt (PSOE) által benyújtott – bizalmatlansági indítványt a Mariano Rajoy vezette néppárti kormány Spanyolországban. (A szavazást már másnap követte a vezérváltás, amikor Pedro Sánchez – a PSOE pártelnöke – letette hivatali esküjét VI. Fülöp király előtt, a Madrid melletti Zarzuela-palotában.)
Rómában a Giuseppe Conte vezette – euroszkeptikus M5S és a jobboldali Liga közös – kormánya leteszi esküjét.
június 3. – Előrehozott parlamenti választások Szlovéniában, melyen a – Janez Janša volt miniszterelnök vezette – jobboldali Szlovén Demokrata Párt (SDS) szerepel a legjobban.
június 4. – A megszorító intézkedések elleni, több napon át tartó haragos tüntetések után lemond a jordániai kormányfő, Hani Mulki. (II. Abdullah jordán király a Világbank volt közgazdászát, Omar Razzazt bízza meg az új kormány megalakításával. Razzaz 28 fős kormánya – melyben a királyság történetében először kap helyet hét nő – június 14-én teszi le hivatali esküjét.)
Kizárja a Jobbikból Toroczkai Lászlót – korábbi alelnököt, Ásotthalom polgármesterét – a párt fegyelmi bizottsága.
Beiktatják hivatalába a Pedro Sánchez vezette új spanyol kormányt. (A beiktatási ünnepségen elmaradtak a vallási jelképek – a Biblia és a feszület, ahogy a kormányfő eskütételekor is –, először a spanyol demokrácia négy évtizedes történetében.)
június 12. – Donald Trump amerikai elnök és Kim Dzsongun észak-koreai vezető történelmi csúcstalálkozója Szingapúr Sentosa nevű szigetén. (A két vezető által aláírt dokumentumban az észak-koreai vezetés ismét elkötelezte magát a Koreai-félsziget teljes atomfegyver-mentesítése mellett, az Egyesült Államok pedig biztonsági garanciákat vállal.)
június 15. - Elindult Magyarország legújabb Országos kereskedelmi rádiója, a Retro Rádió, ahol a volt CLASS FM helyén fogható 18 adóteleppel.
június 17. – A kolumbiai elnökválasztás második fordulója, mely Iván Duque Márquez győzelmével zárul.
június 24. – A hivatalban lévő Recep Tayyip Erdoğan elnök nyeri – a 87%-os részvétellel megtartott – előre hozott török elnökválasztást. (Az elnökválasztással egyidőben rendezett parlamenti választásokon a kormányzó Igazság és Fejlődés Pártjának (AKP) nem tudott abszolút többséget szerezni, csak a vele szövetségben induló Nemzeti Mozgalom Pártjával (MHP). A kurdbarát Népi Demokratikus Párt elérte a parlamentbe jutás 10%-os küszöbét.)
június 27. – Csehországban beiktatják az Andrej Babiš vezette második, új összetételű kormányt.
június 28. – Áder János köztársasági elnök részleges kegyelmet ad Geréb Ágnesnek, akinek így nem kell fogházba vonulnia, de az ítélet többi része alól nem mentesül.
július 1. – Ausztria átveszi Bulgáriától az Európai Unió Tanácsának soros elnökségét, mely tisztséget hat hónapig tölti be.
július 9. – Recep Tayyip Erdoğan újraválasztott török államfő eskütételével végrehajtói elnöki rendszer lép életbe, ezzel új korszak kezdődik Törökországban.
július 10. – Befejeződik a több hétig tartó Tham Luang-barlangi mentőakció, melynek során 12 gyereket és egy felnőttet mentenek ki egy esőzések által elárasztott thaiföldi barlangból.
július 23. – Tűzvész tör ki Görögországban, Athéntól 10 km-re keletre, Máti körzetében. (A kiszáradt növényzet tizenöt különböző helyen kapott lángra, a szél pedig 120 km/h-s sebességgel vitte tovább a lángokat. A 83 halálos áldozatot és több mint 200 sebesültet követelő katasztrófát az első vizsgálatok szerint gyújtogatás okozta.)
július 25. – Az Imran Khan vezette Pakisztáni Mozgalom az Igazságért (Tehrik-i-Inszaf – PTI) nevű párt győz a pakisztáni parlamenti választáson. (A 272 mandátumból 115-öt tudott megszerezni.)
július 29. – Parlamenti választások Kambodzsában. (A 125 fős parlament valamennyi helyét a kormányzó Kambodzsai Néppárt (CPP) szerzi meg.)
július 30. – Elnökválasztás Zimbabwében, mely a Zimbabwei Afrikai Nemzeti Unió–Hazafias Front (ZANU-PF) jelöltje, Emmerson Mnangagwa elnök győzelmével zárul.
augusztus 2. – A Vatikán – Ferenc pápa döntése alapján, megváltoztatva korábbi tanítását – elfogadhatatlannak nyilvánítja a halálbüntetést. (A korábbi pápák – még a XX. században is – elfogadták a halálbüntetést, ahogy Ferenc elődje, XVI. Benedek is.)
augusztus 10. – A külföldön élő románok korrupció- és kormányellenes tüntetést tartanak Bukarestben. (A csendőrség erőszakkal feloszlatja a tüntetést, melynek során 450-en sérülnek meg.)
Genovában összeomlik a Polcevera folyón átívelő – 1967 őszén átadott – 45 méter magas Morandi híd egy szakasza. (A katasztrófában 43-an vesztették életüket.)
Rádi Pétert választja meg elnökének a Nemzeti Választási Bizottság, miután Patyi András lemondott a posztjáról.
augusztus 20. – Demény Pál népességkutató kapja a legmagasabb állami kitüntetést, a Szent István-rendet.
szeptember 2. – Éjszaka Rio de Janeiróban leég a Brazil Nemzeti Múzeum. (A 200 év alatt felhalmozott gyűjtemény nagy része megsemmisült.)
szeptember 9. – A svédországi parlamenti választásokon a Stefan Löfven miniszterelnök vezette Szociáldemokrata Párt (SAP) szerzi a legtöbb mandátumot. (A 28,4%-kal az élen végző SAP vezetője nagykoalíciót ajánl a 19,8%-kal a második helyre került jobbközép Mérsékelt Pártnak, miután szövetségeseivel, a Baloldali Párttal és a Zöld Párttal együtt csupán 144 helyet szerzett a 349 fős Riksdagban.)
szeptember 12. – Az Európai Parlament elfogadja a Sargentini-jelentést. (Megkezdődött a Magyarország elleni, az EU-alapszerződés 7. cikkelye szerinti eljárás.)
szeptember 22. – Előzetes megállapodást köt az Apostoli Szentszék és a Kínai Népköztársaság a katolikus püspökök kinevezési folyamatának rendezéséről. (A megállapodás részeként Ferenc pápa feloldotta valamennyi – a jóváhagyása nélkül kinevezett hét, illetve post mortem egy – állampárti püspök kiközösítését, és elismerte őket az egyház legitim püspökeinek.)
szeptember 28. – 7,5–7,7 erejű földrengések Indonéziában, Celebesz szigetén, Palu városában. (A rengéseket szökőár követte, amely Palura és Donggalára csapott le. Több mint 2000-en meghaltak.)
szeptember 30. – Érvénytelen a Macedónia új nevéről kiírt népszavazás. (Ezzel megakadt az ország EU- és NATO-csatlakozási folyamata.)
október 1. – Magyarországon életbe lép a júliusban megszavazott új gyülekezési törvény, ami az 1989-es jogszabályt váltja fel.
október 2. – Dzsamál Hasogdzsi szaúd-arábiai újságíró eltűnik, miután bemegy Szaúd-Arábia isztambuli konzulátusára.
október 5. – A Jobbik frakcióülésén kizárják a párt parlamenti képviselőcsoportjából Volner Jánost, a párt alelnökét. (Fülöp Erik és Apáti István önként kilép a frakcióból.)
október 17. – Hajnalban megtiltják a teherhajók forgalmát a Dunán az alacsony, 43–44 cm-es vízállás miatt.
A Lehet Más a Politika (LMP) tisztújító kongresszusán kétharmados támogatottsággal Demeter Mártát választják meg Keresztes L. Lóránd mellé társelnöknek.
A macedón parlament megszavazza azt az alkotmánymódosítást, mellyel a nyugat-balkáni ország neve Észak-Macedóniára változik. (Macedónia és Görögország júniusban állapodott meg abban, hogy lezárja a Macedónia nevéről szóló, 27 éve húzódó vitát. A megállapodás értelmében Macedónia megváltoztatja a nevét, cserébe pedig Görögország a jövőben nem gátolja a volt jugoszláv tagállam euroatlanti integrációját.)
október 29. – Angela Merkel német kancellár bejelenti, hogy nem indul újra pártja, a CDU elnöki posztjáért decemberben. (Az előző napon Hessenben tartott tartományi parlamenti választáson pártja rosszul szerepelt. Megkezdődött Merkel visszavonulása. December 7-én jelöltje, Annegret Kramp-Karrenbauer lett a CDU új elnöke.)
november 8. – A Sacramentótól északkeletre lévő Plumas erdő peremén tűz üt ki. (Ezzel összesen már három tűz tombol Kalifornia Buttle, Los Angeles és Ventura megyéiben. Legalább 83-an meghaltak és több mint 18 000 épület pusztult el az addigi legtöbb áldozatot követelő tűzvészben.)
november 12. – Nikola Gruevszki, Macedónia volt miniszterelnöke egy korrupciós bűncselekmény miatt rá kiszabott letöltendő börtönbüntetés elől a magyar hatóságok segítségével illegálisan Magyarországra menekül, ahol egy héttel később menedékjogot kap.
november 17. – Franciaországban az üzemanyagadó tervezett emelése elleni tiltakozásul az ún. „sárga mellényes” tüntetők országszerte útblokádokat emelnek, és ezzel hetekig tartó tiltakozó mozgalom alakul ki.
november 25. – Orosz határőrök tűzharccal elfoglalnak három ukrán hadihajót a Kercsi-szorosban.
november 28. – Ukrajna területének jelentős részén (összesen tíz megyében) 30 napig érvényes hadiállapotot vezetnek be.
december 12. – A magyar Országgyűlés elfogadja a Munka Törvénykönyvének túlóra lehetőségét növelő módosítását, a kétszintű közigazgatási bíróság felállításáról és egy országos központi kamerás megfigyelőrendszer létrehozásáról szóló törvényeket. (Az ellenzéki képviselők tiltakozásul elfoglalták a pulpitust, fütyültek, szirénáztak, majd kivonultak az ülésről. Este mintegy 1500 ember tüntetett az Országház előtt.)
december 13. – Először juttat ki a világűrbe egy űrrepülőgépet egy magánvállalkozás. (Richard Branson Virgin Galactic SpaceShipTwo nevű űrrepülőgépe 82 km-re ért a Földtől.)
december 19. – Donald Trump amerikai elnök döntése nyomán az USA kivonja katonaságát a polgárháborús Szíriából és Afganisztánból. (Tiltakozásul lemondott Jim Mattis védelmi miniszter.)
december 21. – Sebastian Kurz osztrák kancellár bukaresti látogatása során jelképesen átadja Klaus Johannis államfőnek az Európai Unió Tanácsának soros elnökségét, amelyet Románia tölt be 2019 első félévében.
december 22. – Az indonéziai Anak Krakatau vulkán kétharmada a tengerbe dől, és a hegyomlás szökőárt indít el. (Az öt méter magas hullámok elárasztották Nyugat-Jáva és Dél-Szumátra tengerpartjait. 430-an meghaltak és ezren megsérültek.)
február – A szlovák hatóságok 25-én holtan találják a nagymácsédi családi házában Ján Kuciak oknyomozó újságírót és menyasszonyát. (Az előre megfontolt szándékkal elkövetett, és profi módon végrehajtott bűncselekményt február 22. és február 25. között követték el ismeretlen tettesek. A gyilkosság hatására március elejére tüntetések sorozata bontakozik ki Szlovákia-szerte, melyeken az újságíró és jegyese meggyilkolásának kivizsgálását és egy hiteles, nem korrupt kormány felállítását követelik a résztvevők.)
március – Nagy-Britannia és az Európai Unió – a Brexit-folyamat keretében – megállapodik a 2020 decemberéig tartó átmeneti időszakról.
május eleje – A Dominikai Köztársaság diplomáciai kapcsolatokat létesít Kínával, és ezzel egyidejűleg megszakítja Tajvannal.
május vége – A nyugat-afrikai Burkina Faso 24 év után megszakítja a diplomáciai kapcsolatait Tajvannal, és felveszi Kínával.
június – II. Erzsébet brit királynő megadja az uralkodói jóváhagyást – a parlament mindkét házában elfogadott – Brexit-törvényhez, amely az ország EU-ból való kilépéséről rendelkezik. (Ezzel a törvény jogerőre emelkedett, és egyben törli a Közös Piachoz csatlakozásról szóló 1972-es törvényt, amely kimondta, hogy az európai integráció által elfogadott jogszabályok elsőbbséget élveznek a londoni parlament által jóváhagyottakkal szemben.)
július – A jeruzsálemi parlament elfogadja a zsidó nemzetállami alaptörvényt, amely kimondja, hogy Izrael állam a zsidó nép nemzeti otthona, ahol a nemzeti önrendelkezés joga kizárólag a zsidókat illeti meg. (Izraelnek nincs alkotmánya, azt az alaptörvények helyettesítik, a mostani a 14. a sorban.)
Szél Bernadett lemond a Lehet Más a Politikában (LMP) betöltött társelnöki posztjáról és szeptember 15-i hatállyal a frakcióvezetőségről. (Október 1-jével nem csak a frakciójából távozik, de a pártból is kilép, csakúgy mint Szabó Szabolcs, és függetlenként folytatják tovább munkájukat.)
El Salvador felveszi Kínával a diplomáciai kapcsolatot, míg Tajvannal megszünteti azt.
A világ katolikusainak írt levelében Ferenc pápa – a szexbotrányokkal kapcsolatban – úgy fogalmaz, hogy véget kell vetni a „halál kultúrájának” nevezett szexuális visszaéléseknek az egyházon belül.
január 3. – Bejelentik, hogy újabb Mersenne-prímet találtak. (A 277 232 917-1 szám – amely 23 249 425 számjegyből áll – a legnagyobb jelenleg ismert prímszám.)
január 31. – Szuperhold, kék hold és vérhold holdfogyatkozás az Egyesült Államokban, Kanada nyugati részében, Kínában, Ausztráliában, az Északi-sarkvidéken és a Csendes-óceánon.
február 15. – Részleges napfogyatkozás az Antarktisz és Dél-Amerika déli része felett.
augusztus 11. – Részleges napfogyatkozás Észak-Európa és Északnyugat-Ázsia felett.
január 28. – A férfi egyéni döntőjével befejeződik az Australian Open tenisztorna, amelyen a magyar Babos Tímea női párosban arany, míg vegyes párosban ezüstérmet szerzett.
február 4. – A Philadelphia Eagles megnyeri az amerikaifutball-bajnokság döntőjét, a Super Bowlt.
február 22. – A rövidpályás gyorskorcsolya magyar férfiváltó 5000 méteren olimpiai bajnoki címet nyer. Ez Magyarország első téli olimpiai aranyérme.
február 25. – Stollár Fanny és Georgina García Pérez nyeri a Hungarian Ladies Open tenisztorna páros versenyét.
február 26. – Az Európai Labdarúgó-szövetség (UEFA) pozsonyi kongresszusán Csányi Sándort, az Magyar Labdarúgó-szövetség (MLSZ) elnökét választják meg a Nemzetközi Labdarúgó-szövetség (FIFA) új alelnökévé.
március 2. – Márton Anita 19,62 méteres, új országos rekorddal világbajnoki címet nyer női súlylökésben a birminghami fedett pályás világbajnokságon, ezzel ő lesz a magyar atlétika első világbajnoka.
május 16. – Gianluigi Buffon 17 év után bejelenti távozását a Juventus FC futballklubból.
május 26. – Az UEFA-bajnokok ligája döntőjében a Real Madrid 3-1-re legyőzi az angol Liverpoolt.
június 14. – Elkezdődik a 2018-as labdarúgó-világbajnokság, melynek a nyitómérkőzésén az Orosz labdarúgó-válogatott 5-0-ra legyőzi Szaúd-Arábia legjobbjait.
július 15. – A 2018-as labdarúgó-világbajnokság győztese a francia labdarúgó-válogatott, amely a moszkvai Luzsnyiki Stadionban rendezett döntőben 4–2-re legyőzi a horvát labdarúgó-válogatottat .
február 14. – Lövétei Lázár László székelyföldi költő és Marin Georgiev bolgár műfordító veszi át a XXII. alkalommal megítélt Balassi Bálint-emlékkard nevű magyar irodalmi díjat, a budai Gellért szállóban rendezett ünnepségen.
december – A támogatás csökkenése miatt nyomtatott formájában megszűnik az ország vezető zenei havilapja, az 1957 óta megjelenő Muzsika nyomtatott kiadása. (2019 januártól áttérnek az online publikálásra.)
január 23. – Bejelentik, hogy Enyedi Ildikó Testről és lélekről című filmje a legjobb idegen nyelvű film kategóriában bekerült az öt legjobb jelölt közé a 2017-es Oscar-díjra.
március 5. – A 90. Oscar-gálán a legjobb film díját Guillermo del Toro és J. Miles Dale(wd) A víz érintése című filmdrámája kapja. A legjobb női főszereplő Oscar-díját pedig a Három óriásplakát Ebbing határában című filmben játszott szerepéért Frances McDormand veszi át.
február 8. – Megjelent az Edda Művek harmincharmadik, dupla nagylemeze Dalok a testnek, dalok a léleknek címmel.
február 24. – Az AWS és a Viszlát nyár című dal nyeri az Eurovíziós Dalfesztivál magyarországi előválogatóját, A Dalt.
május 12. – A 63. Eurovíziós Dalfesztivált – az Izrael színeiben induló – Netta nyeri a Toy című dalával. (Második helyen a Ciprust képviselő Eleni Foureira végzett Fuego című dalával, a harmadik helyezést az osztrák Cesár Sampson és a Nobody but You című dala szerezte meg. A magyar induló, az AWS a 21. helyen zárt a fesztivál 26 fős döntőjében.)
január 15. – Dolores O’Riordan, ír zenész, dalszerző, a The Cranberries együttes énekesnője (* 1971)
február 3. – Palotai Károly, olimpiai bajnok magyar labdarúgó, nemzetközi játékvezető, ellenőr és sportvezető (* 1935)
február 4. – Barsiné Pataky Etelka, magyar építőmérnök, politikus, a Magyar Mérnöki Kamara elnöke (* 1941)
február 9. – Hevesi István, olimpiai bajnok magyar vízilabdázó (1956), úszó, edző (* 1931)
február 13. – Zalaváry Lajos, Kossuth-díjas magyar építész, a nemzet művésze (* 1923)
február 14. – Kallós Zoltán, kétszeres Kossuth-díjas néprajzkutató, népzenegyűjtő, a nemzet művésze (* 1926)
február 22. – Tahi Tóth László, Kossuth- és Jászai Mari-díjas magyar színművész (* 1944)
április 13. – Miloš Forman, Oscar-díjas cseh-amerikai filmrendező, színész és forgatókönyvíró (* 1932)
április 23. – Magyari Béla, magyar űrhajós, a Szojuz–36 űrhajó tartalékszemélyzetének tagja. (* 1949)
április 25. – Szervátiusz Tibor, Kossuth-díjas magyar szobrászművész, a nemzet művésze (* 1930)
május 28. – Yves de Daruvar magyar származású francia katonatiszt, köztisztviselő, a francia ellenállás közismert alakja (* 1921)
június 20. – Kányádi Sándor, Kossuth-díjas magyar költő, a nemzet művésze (* 1929)
június 22. – Nyers Rezső, magyar közgazdász, politikus, az MSZP első elnöke (* 1923)
július 25. – Szepesi György, magyar sportriporter, újságíró, sportvezető (* 1922)
július 30. – Orbán József, magyar zenész, a 100 Folk Celsius frontembere (* 1948)
augusztus 11. – Kerényi Imre, Kossuth-díjas magyar rendező, miniszterelnöki biztos (* 1943)
augusztus 16. – Aretha Franklin, tizennyolcszoros Grammy-díjas amerikai énekesnő-dalszerző (* 1942)
augusztus 18. – Kofi Annan, Nobel-békedíjas ghánai diplomata, az ENSZ főtitkára (1997–2006) (* 1938)
augusztus 22. – Székhelyi József, Jászai Mari-díjas magyar színész, rendező (* 1946)
augusztus 25. – John McCain, amerikai politikus, szenátor 2008-as amerikai elnökválasztás republikánus elnökjelöltje (* 1936)
szeptember 19. – Kulcsár Győző, négyszeres olimpiai bajnok magyar vívó, edző, a nemzet sportolója (* 1940)
november 12. – Stan Lee, amerikai író, szerkesztő, a Marvel Comics egykori elnöke (* 1922)
november 26. – Bernardo Bertolucci, Oscar-díjas olasz filmrendező, forgatókönyvíró (* 1941)
november 30. – George H. W. Bush, az Amerikai Egyesült Államok 41. elnöke (* 1924)
december 12. – Kósa Ferenc, Kossuth-díjas magyar filmrendező, politikus (* 1937)
december 17. – Penny Marshall, amerikai színésznő, filmrendező, producer (* 1943)
december 18. – Grendel Lajos, Kossuth-díjas szlovákiai magyar író, kritikus (* 1948)

A 2019-es Formula–1 világbajnokság sorrendben a 70. Formula–1-es szezon. Összesen 21 futamot szerveznek, a szezon március 17-én az ausztrál nagydíjjal vette kezdetét a melbourne-i Albert Parkban, és december 1-jén ér véget az abu-dzabi nagydíjjal a Yas Marina öbölben. A versenyeken tíz csapat összesen húsz versenyzője vesz részt. A bajnokságot a Nemzetközi Automobil Szövetség szervezi és bonyolítja le, ez a nyitott karosszériás versenyautók legmagasabban rangsorolt kategóriájú bajnoksága. A szezon során sor került a sportág történetének 1000. nagydíjára, ezt Kínában rendezték április 14-én.A versenyzőknél a brit Lewis Hamilton, a konstruktőröknél a Mercedes a címvédő.
2019-ben a hátsó szárnyak 5 centiméterrel magasabbra kerülnek, valamint a légterelő elemeket leszerelik az első szárnyakról a több előzés érdekében és a visszapillantó tükröket is áthelyezik annak érdekében, hogy a versenyzők jobban lássanak hátra. Emellett a fedélzeti kamerák helye is megváltozik. A hátsó szárnyak szélére egy-egy vörös LED-sort helyeznek, melyeket esőben kötelező lesz működtetni, hasonlóan az eddigi hátsó lámpákhoz. Minimálisan változik a glória kialakítása is, hogy egy esetleges balesetnél a versenyzőt könnyebben ki lehessen emelni az autóból. A versenyzői bukósisakok is változnak, sokkal szűkösebb lesz a nyílás ahol a pilóták kilátnak, és megerősítik a sisakok elejét is.
A Safety Car kihajtását követően már nem az első SC-s vonaltól, hanem újra csak a célvonaltól lehet majd előzni. A pályára hajtás előtt minden csapatnak nyilatkozatot kell tennie az autóik biztonságosságával kapcsolatban. A futamok végét a hagyományos kockás zászló mellett egy digitális zászló is jelezni fogja. A szerelők kötelező éjszakai pihenőideje nyolcról kilenc órára nő.A rajtbüntetések alkalmazása is változik: a büntetést kapó versenyzők rajtsorrendjét az időmérő edzésen elért eredményeik alapján határozzák meg, amellyel azt is biztosítani tudják, hogy a mezőny végére kerülő pilóták is részt vegyenek a kvalifikáción. A csapatok korlátlan mennyiségű munkát végezhetnek CFD-szimulációkkal, hogy megfelelően felkészüljenek a 2021-es szabályváltozásokra.
A csapatoknak mostantól a teszteken is ugyanazt az üzemanyag-kezelési procedúrát kell végezniük, mint a versenyhétvégéken. A biztonsági autós időszakokra vonatkozó szabályok is változnak: ezentúl a sárga zászlós periódus mindaddig érvényben lesz, amíg a versenyautók el nem érik az ún. "kontrollvonalat", miután a Safety Car visszatért a boxutcába. A minimumsúly 740-ről 743 kg-ra nő.A Motorsport Világtanács döntése alapján ettől a szezontól kezdve a versenyben futott leggyorsabb körért is kap egy pontot az adott versenyző, ha a leggyorsabb pilóta a futamon elért eredményével is pontot szerez.
A Red Bull Racing lezárta tizenkét éves partneri kapcsolatát a Renault-val és Honda erőforrásokra váltott. A Red Bull Racing így csatlakozott a Scuderia Toro Rosso csapatához, akik 2018-ban váltottak a japán gyártó motorjaira. A szerződések értelmében sem a Red Bull, sem pedig a faenzai istálló nem lesz a Honda gyári csapata, az csak az erőforrások gyártására és beszállítására szól.A Racing Point Force India ettől a szezontól Racing Point F1 Team néven indul a világbajnokság futamain, ezzel lezárva az előző szezonban megkezdett folyamatot, aminek következtében a csődbe ment jogelőd, a Sahara Force India helyét vették át a rajtrácson.A Sauber Motorsport 2019-től Alfa Romeo Racing néven versenyez, még szorosabbá téve a 2018-ban megkezdett szponzorációs együttműködést.
A 2019-es világbajnokságot megelőzően számos versenyző csapatot váltott. Daniel Ricciardo öt szezont követően elhagyta a Red Bull Racing csapatát és a Renault versenyzője lett, ahol Carlos Sainz Jr. helyét vette át.  Ricciardo ülését a Red Bullnál a Scuderia Toro Rossótól érkező francia Pierre Gasly kapta meg, aki első versenyét 2017-ben, első teljes szezonját pedig 2018-ban teljesítette. Danyiil Kvjat egy év kihagyást követően újabb lehetőséget kapott a Toro Rossótól, csapattársa pedig az újonc Alexander Albon lett, míg Brendon Hartley távozott a mezőnyből. Albon a sportág második thai versenyzője Prince Bira után, aki az 1954-es spanyol nagydíjon állt utoljára rajtrácsra. 
Carlos Sainz egy év elteltével csapatot váltott és a visszavonuló Fernando Alonso helyére szerződött a McLaren istállóhoz. Sainz csapattársa a 2017-es Formula–3 Európa-bajnok, az újonc Lando Norris lett. Stoffel Vandoorne nem kapott újabb szerződést a McLarentől, ő a Formula–E-ben folytatta pályafutását a HWA Team színeiben.Charles Leclerc 2018-as újoncévében meggyőző teljesítményt nyújtott a Sauberrel, így a távozó Kimi Räikkönen helyett ő lett Sebastian Vettel csapattársa a Scuderia Ferrarinál. Räikkönen éppen Leclerc helyén, az immár Alfa Romeo néven induló Saubernél folytatta pályafutását, ott ahol első versenyét teljesítette 2001-ben. Csapattársa az olasz Antonio Giovinazzi lett, aki 2017-ben két futamon már indult, amikor a sérült Pascal Wehrleint kellett helyettesítenie. Marcus Ericsson pályafutását az IndyCar Seriesben folytatta a Schmidt Peterson Motorsports színeiben, igaz maradt a csapat kötelékében mint harmadik számú pilóta és a csapat nagykövete.A 2019-es mezőny harmadik újonca a brit George Russell, aki a Formula–2 2018-as szezonjának bajnokaként kapott lehetőséget a Williamstől. Az istálló másik pilótája Robert Kubica lett, aki Szergej Szirotkin távozását követően kapott lehetőséget a csapattól. Kubica nyolc év elteltével tért vissza a Formula–1-es mezőnybe, 2011-es súlyos ralibalesetét követően. A lengyel versenyző jobb keze akkor súlyosan sérült, kézfejét úgy kellett visszavarrni. Ilyenre korábban nem volt példa a sportág történetében.Esteban Ocon nem kapott újabb szerződést a Racing Point Force Indiától, így a Mercedes tesztpilótájaként folytatta pályafutását, illetve a csapat szimulátoros programjában vállalt szerepet Stoffel Vandoorne-nal együtt. Ocon helyét a csapatnál Lance Stroll vette át.
 Pierre Gasly; Toro Rosso pilóta → Red Bull Racing pilóta → Toro Rosso pilóta (újra a Toro Rossonál)
 Alexander Albon; Formula–2 DAMS pilóta → Toro Rosso pilóta → Red Bull Racing pilóta (a belga nagydíjtól) 
 Marcus Ericsson; Alfa Romeo Sauber pilóta → IndyCar Schmidt Peterson Motorsports pilóta
Alexander Albon; Toro Rosso versenyző → Red Bull Racing versenyző Pierre Gasly;  Red Bull Racing versenyző → Toro Rosso versenyző
Az alábbi táblázat azokat a tesztpilótákat sorolja fel, akik lehetőséget kaptak a szezon folyamán, hogy pénteki szabadedzéseken az autóba üljenek.
A 2019-es sorozat egy héttel korábban indul mint 2018-ban, a szezonzáró futamra viszont a korábbiaknál valamivel később, december 1-jén kerül sor. A versenynaptárban ezt leszámítva egyetlen apró változás történt az előző szezonhoz képest: a mexikói és az amerikai nagydíj sorrendje felcserélődött. A versenyek számában és helyszíneiben egyéb számottevő változás nem történt. A kínai nagydíj lesz a Formula–1 világbajnokságok történetének 1000. futama. A hivatalos 2019-es versenynaptár:
A szezon első versenyét, az ausztrál nagydíjat 2019. március 17-én rendezték meg az Albert Parkban, Melbourne-ben. A pályán egy kör 5,303 km, a verseny 58 körös volt.
A verseny előtt három nappal hunyt el Charlie Whiting, a Formula–1 versenyigazgatója.A szezon első versenyét a címvédő Lewis Hamilton kezdhette az első rajtkockából, azonban a brit versenyzőt a rajt során megelőzte csapattára, Valtteri Bottas. A mezőny hátsó felében több ütközés is történt, a hazai pályán immár a Renault színeiben induló Daniel Ricciardo autójának az első légterelő szárnya letört, miután egy egyenetlen útszakaszra hajtott. Az ausztrál pilóta a mezőny végére esett vissza, majd a 31. körben fel kellett adnia a futamot. A verseny 6. körében Bottas, Hamilton, Vettel, Verstappen, Leclerc, Magnussen, Grosjean, Hülkenberg, Räikkönen és az újonc Norris autózott a pontszerző helyeken. A 9. körben a Ferrarival első nagydíját teljesítő Leclerc hibázott és hagyta el a pályát, aminek következtében egyre jobban leszakadt az élmezőnytől. A 11. körben Sainz esett ki McLarenje motorhibája miatt, majd két körrel később Räikkönen kezdte meg a kerékcseréket. Az élmezőnyből először a 15. körben Vettel, majd egy körrel később Hamilton állt ki friss gumikért. Bottas a 24. körig maradt kinn a pályán, ekkor Verstappen vette át ideiglenesen az első helyet. A holland a 26. körben állt ki a bokszutcába és az ötödik helyre tért vissza a versenybe. A mezőny középső harmadában Norris előzte meg Antonio Giovinazzit és továbbra is versenyben volt a pontszerző pozíciókért. A 35. körben Bottas, Hamilton, Verstappen, Vettel, Leclerc, Gasly volt az első hat sorrendje. A Red Bull francia versenyzője kerékcseréjét követően beragadt a Toto Rossóval versenyző Kvjat mögé, akit egészen a leintésig hiába próbált megelőzni. Tizenöt körrel a futam vége előtt Bottas, Hamilton, Verstappen, Vettel, Leclerc, Magnussen, Hülkenberg, Räikkönen, Stroll, Kvjat volt a pontszerzők sorrendje. A futam hajrájában Verstappen került közelebb Hamiltonhoz, azonban nem tudta megtámadni a britet, míg a 4-5. helyen Leclerc bár utolérte Vettelt, a csapat utasítása szerint nem előzhette meg négyszeres világbajnok csapattársát. A futamot végül a leggyorsabb körért járó egy pontot is megszerző Bottas nyerte meg Hamilton és Verstappen előtt. Pontot szerzett még Vettel, Leclerc, Magnussen, Hülkenberg, Räikkönen, Stroll és Kvjat.
A szezon második versenye a bahreini nagydíj volt, amelyet 2019. március 31-én rendeztek meg Bahreinben, mesterséges fényviszonyok között. A pályán egy kör 5,412 km, a verseny 57 körös volt.
Leclerc pályafutása során először indulhatott az első rajtkockából, azonban a rajtot követően csapatársa, Vettel és a két pozíciót is javító Bottas is megelőzte. Az első körökben Verstappen és Sainz csatájában a spanyol versenyző defektet kapott, majd visszaesett a mezőny végére. Leclerc az elrontott rajtot követően előbb megelőzte Bottast, majd Vettelt is és a 6. körben átvette a vezetést. Az első kerékcserék a futam 11. körében kezdődtek, az élmezőnyből először Leclerc majd Hamilton kapott új szett abroncsot a 14. körben. Egy körrel később Vettel is a bokszutcába hajtott, ekkor ismét a monacói állt a mezőny élére, míg a kerékcserés stratégiáját elnyújtó Ricciardo a 2. helyen autózott a Renault-val. A 16. körben Leclerc, Hamilton, Vettel volt az első három helyezett sorrendje. A 20. körben a címvédő brit hibázott a 15-ös kanyarban, így a német felzárkózott rá, majd három kör múlva megelőzte riválisát egy látványos manővert követően. A 25. körben Leclerc nyolc másodperces előnnyel vezetett, miközben a McLaren újonca, Lando Norris a hetedik helyen autózott, miután megelőzte Kimi Räikkönent. A kerékcserék második szakasza a 37. körben kezdődött, ekkor az élmezőnyből Hamilton, Leclerc és Vettel is új gumikra váltott. A két világbajnok újabb látványos csatát vívott a 2-3. helyen, Hamilton elment a német mellett, Vettel azonban hibázott, aminek következtében megpördült, visszaesett a mezőny középső felébe, majd sérült orrkúpja is letört, így ki kellett állnia a bokszutcába. A 41. körben Leclerc, Hamilton, Bottas, Verstappen, Hülkenberg, Vettel, Ricciardo, Norris, Räikkönen, Albon volt a pontszerzők sorrendje. Három körrel később az élen álló monacói egy rádióbeszélgetés során közölte versenymérnökével, hogy a motorral problémák adódtak, miközben tetemes előnye rohamosan kezdett elfogyni, 11 körrel a futam vége előtt. Leclerc több másodpercet vesztett a mögötte haladókkal szemben körönként, és nyolc körrel a vége előtt Hamilton, majd az 53. körben Bottas is megelőzte a Ferrari versenyzőjét, akire Verstappen is felzárkózott. Az 54. körben Ricciardo és Hülkenberg Reanult-ja is technikai hiba miatt állt meg, mindkét versenyző pontszerző helyről adta fel a versenyt. Pályára küldték a biztonsági autót, a mezőny így a Safety Car mögött fejezte be a versenyt. A futamot Hamilton nyerte Bottas és Leclerc előtt, pontot szerzett még Verstappen, Vettel, Norris, Räikkönen, Gasly, Albon és Pérez.
A szezon harmadik versenye a kínai nagydíj volt, melyet 2019. április 14-én rendeztek meg Sanghajban. A pályán egy kör 5,451 km, a verseny 56 körös volt. Ez volt a Formula–1 világbajnokságok történetének 1000. nagydíja.Az élről Bottas kezdhette meg a versenyt, azonban a rajtot követően csapattársa egyből átvette tőle a vezetést. A 3-4. helyről induló két Ferrari-pilóta is helyet cserélt egymással, Leclerc előzte meg Vettelt. A mezőny középső harmadában történt egy többszereplős koccanás, aminek következtében mindkét McLaren-versenyző, Norris és Sainz is a mezőny végére esett vissza, míg Kvjatot később a versenyigazgatóság büntette a történtek előidézéséért. Rövid virtuális biztonsági autós szakaszt követően a 10. körben Hamilton már kezdett ellépni a második Bottas elől, miközben a harmadik helyen haladó Leclerc ultimátumot kapott a csapatvezetéstől, hogy engedje el négyszeres világbajnok csapattársát, aki a vezetőség szerint gyorsabb volt a monacóinál. Az élmezőnyből először Verstappen állt ki a 18. körben kereket cserélni, majd egy körrel később Vettel is új gumikat kapott. A 21. körben a német és a holland a pályán látványos csatát vívtak Verstappen bátor előzési manővere után, azonban a sorrend nem változott kettőjük közt. Bottas a 22., Hamilton a 23. körben cserélt kerekeket, csakúgy mint Leclerc. Az élmezőnyben ezt követően sem és a második bokszutcai kiállások alkalmával sem történt jelentős változás. Leclerc átmenetileg ugyan fellépett a két Mercedes közé, azonban stratégailag hátrányban volt velük szemben és ezért előbb Bottas, majd a 43. körben Vettel is elment mellette, miután csapata másodjára is arra utasította, engedje el a németet. Tíz körrel a vége futam előtt Hamilton, Bottas, Vettel, Verstappen, Leclerc, Gasly, Ricciardo, Pérez, Räikkönen és Albon autózott pontszerző helyen. A futam hajrájában még a friss lágy abroncsokra váltó Gasly megfutotta az egy plusz pontot érő leggyorsabb kört a versenyben, de a sorrend már nem változott. A Formula–1 történetének 1000. versenyét Hamilton nyerte Bottas és Vettel előtt. Pontot szerzett még Verstappen, Leclerc, Gasly, Ricciardo, Pérez, Räikkönen és Albon.
A világbajnokság negyedik futama az azeri nagydíj volt, amelyet 2019. április 28-án rendeztek meg Bakuban, a városi Baku City Circuit versenypályán. A versenypályán egy kör 6,006 km, a verseny 51 körös volt.
Az első sorból rajtoló két Mercedes versenyző a rajtot követően több kanyaron át harcolt az első pozícióért, azonban végül a pole pozícióból rajtoló Bottas megtartotta vezető helyét Hamiltonnal szemben, majd fokozatosan ellépett csapattársa elől. Az időmérő edzésen az autóját összetörő és (a két Sauber-pilóta hátrasorolása miatt) csak a 8. helyről induló Leclerc megkezdte a felzárkózást, a 7. körben Leclerc már az ötödik, míg előtte Verstappen a negyedik volt, mindketten Pérezt előzték meg. A 10. körben a monacói megelőzte a hollandot és fellépett a negyedik helyre. Eközben megkezdődtek a kerékcserék, az élmezőnyből először a 12. körben állt ki a harmadik Vettel, majd egy körrel később a második Hamilton. Leclerc átvette a vezetést miután Bottas is a bokszutcába hajtott, azonban hiába próbálták meg elnyújtani az ő első etapját, abroncsai rohamosan vesztettek tapadásukból és ezért előnye egyre fogyott a mögötte autózókkal szemben. A futam felénél Leclerc, Bottas, Hamilton, Vettel, Verstappen, Gasly, Pérez, Norris, Sainz és Kvjat volt a pontszerzők sorrendje. A 31. körre az első három versenyző egy másodpercen volt az előtte lévőhöz képest, Bottas Leclerc-t, Hamilton Bottast támadta. A 33. körben Ricciardo tévesztette el az egyik kanyart, majd ezt követően nekitolatott Kvjatnak és mindketten fel kellett hogy adják a versenyt. Leclerc a 35. körben állt ki kereket cserélni és a hatodik helyre állt vissza. A monacói végül még egy alkalommal kiállt szuperlágy abroncsokért, amin megfutotta a plusz pontot érő leggyorsabb kört, de csak az ötödik helyre tudott felzárkózni. A futam utolsó köreiben ugyan Hamilton támadta az élen autózó Bottast, de előzni nem tudott, így a versenyt Bottas nyerte csapattársa és Vettel előtt. Pontot szerzett még Verstappen, Leclerc, Pérez, Sainz, Norris, Stroll és Räikkönen.
A világbajnokság ötödik versenyét, a spanyol nagydíjat 2019. május 12-én, Barcelonában rendezték meg. A pálya hossza 4,655 km, a verseny 66 körös volt.
A rajtot követően az élről induló Bottast meglökte a harmadikról rajtoló Vettel, így a finn versenyző mellett el tudott menni csapattársa, Hamilton, aki így átvette a vezetést. Vettel a negyedik helyre csúszott vissza, Verstappen lépett fel a harmadik pozícióba. Vettel ezt követően a gumijaira panaszkodott, miközben folyamatosan zárkózott fel rá csapattársa, Leclerc. A monacói pilóta gyorsabb volt a németnél, a 11. körben a csapat utasítása szerint Vettel el is engedte, miközben az élen Hamilton már négy másodperchez közeli előnyt autózott ki a mögötte autózókkal szemben. A 10. körben Hamilton, Bottas, Verstappen, Leclerc, Vettel, Gasly, Grosjean, Magnussen, Kvjat és Albon volt a pontszerzők sorrendje. Vettel a 20. körben cserélt kerekeket, egy körrel később pedig Verstappen is a bokszutcába hajtott új abroncsokért. A 28. körben az élmezőnyből utolsóként az élen álló Hamilton cserélte le gumijait és az élre állt vissza. A verseny ezen szakaszában az egymást követő két Ferrari-pilóta közül Vettel volt a gyorsabb, akit a 37. körben Leclerc elengedett, ezúttal is a csapatutasításnak megfelelően. A Toro Rosso versenyzői erős versenyt futottak, a 38. körben Kvjat előzte meg Magnussent és lépett fel a 8. helyre, míg Albon Hülkenberget megelőzve vette át a 10. pozíciót. A 41. körben Vettel újra a bokszutcába hajtott kerékcserére, és az ezt követő körökben az élmezőny tagjai sorban megejtették második bokszkiállásukat. A 46. körben Stroll és Norris ütközött össze, aminek következtében be kellett küldeni a pályára a biztonsági autót. A Safety Car az 52. körben állt ki a mezőny elől, ekkor Hamilton, Bottas, Verstappen, Vettel, Leclerc, Gasly, Magnussen, Grosjean, Sainz és Kvjat volt az első tíz sorrendje. A verseny utolsó harmadában lényeges változás nem történt, egyedül a többször is hibázó Grosjeant előzte meg Sainz és Kvjat. A futamot Hamilton nyerte Bottas és Verstappen előtt. Pontot szerzett még Vettel, Leclerc, Gasly, Magnussen, Sainz, Kvjat és Grosjean.
A világbajnokság hatodik versenyét, a monacói nagydíjat 2019. május 26-án, a monacói utcai pályán rendezték meg. A pályán egy kör 3,340 km, a verseny 78 körös volt.
A rajt előtt a versenyzők és a Formula–1 többi résztvevője egy perces néma csenddel búcsúztak a héten korábban elhunyt Niki Laudától. A nagydíjat Hamilton kezdhette az élről, mellőle csapattársa, Bottas rajtolt. A mezőny incidens nélkül tette meg az első kört, az élmezőnyben nem történt helycsere, csupán Verstappen támadta Bottast, de megelőzni nem tudta a finn versenyzőt. Az első körökben Leclerc kényszerült felzárkózásra, miután a Ferrari szombati hibája miatt csak a 15. rajtkockából indulhatott. Grosjeant még meg tudta előzni, de Hülkenberg autójával összeütközött, aminek következtében defektet kapott, a szétszakadó abroncs pedig tönkretette az autója padlólemezét, ezen felül rengeteg törmeléket hagyott a pályán, így be kellett küldeni a biztonsági autót. Ezt kihasználva a mezőny jelentős része a bokszba hajtott letudni a kerékcseréjét, így tett Hamilton, Bottas, Verstappen és Vettel is. A kerékcseréket gond nélkül lebonyolították, ám a kiengedésnél Verstappen Bottas mellé érkezett vissza, autóik összeértek, amitől a finn pilóta defektet kapott, és a következő körben ismét kerékcserére kényszerült, így Verstappen és Vettel mögé esett vissza a 4. pozícióba. Verstappent később vétkesnek találták a sportfelügyelők, és 5 másodperces időbüntetést róttak ki a holland versenyzőre. Eközben Leclerc autója a sérülés következtében vezethetetlenné vált, így a monacói versenyző néhány körrel később a bokszba hajtott és feladta hazai futamát. A 16. körben Giovinazzi forgatta ki Kubica autóját a mezőny hátsó felében a Rascasse-kanyarban, aminek következtében kisebb dugó alakult ki a pályán, ám végül mindketten folytatni tudták a versenyt, bár Giovinazzi 10 másodperces időbüntetést kapott, amivel a legutolsó helyre esett vissza, és ott is maradt a verseny végéig. Az élen állandósult a sorrend, 5 másodperces büntetése tudatában a második helyen haladó Verstappen támadta a versenyben vezető Hamiltont, aki a verseny féltávja környékén egyre inkább panaszkodni kezdett gumiabroncsai állapotára. Mögöttük Vettel és Bottas haladt, de támadni senki sem tudta komolyabban az előtte autózót. A mezőny hátsó felében Räikkönen Strollal, az 5. helyről rajtoló, majd komolyan visszaeső Magnussen pedig Pérezzel csatázott, a dán és a kanadai pilóta is vitatható manővereket hajtott végre, amiért mindkettőjüket büntették 5 másodpercre, ahogyan a bokszutca záróvonalát átvágó Grosjean is kapott ugyanennyit. Ezután érdemi változás már nem történt a sorrendben, az élen Hamiltont Verstappen folyamatosan nyomás alatt tartotta, de megelőzni nem tudta, így a fiatal holland a második helyen futott be az abroncsival a verseny nagy része folyamán küszködő brit világbajnok mögött, azonban végül nem állhatott a dobogóra korábbi 5 másodperces büntetése miatt, amelyet – lévén nem volt már több kerékcseréje – utólag írtak az idejéhez. Ezzel visszaesett a negyedik helyre, a második helyet a mögötte befutó Vettel örökölte meg, a dobogó legalsó fokára pedig Bottas állhatott. Pontot szerzett még továbbá a verseny leggyorsabb körét kétszer is megfutó Gasly, Sainz, Kvjat, Albon, Ricciardo és Grosjean. A futam után Hamilton Niki Lauda emlékének ajánlotta győzelmét, ahogyan Vettel is megemlékezett a háromszoros osztrák világbajnokról.
A világbajnokság hetedik futamát, a kanadai nagydíjat 2019. június 9-én rendezték meg Montréalban. A versenypályán egy kör 4,361 km, a verseny 70 körös volt.
Az élről rajtoló Vettel megtartotta pozícióját a rajtot követően, csakúgy, mint a mellőle rajtoló Hamilton. A brit versenyzőt ugyan Leclerc egy alkalommal megpróbálta megelőzni, azonban a címvédő előnyösebb pozícióban volt, így nem történt helycsere. A negyedik helyről rajtoló Ricciardo és az ötödikként induló Gasly szintén megtartotta az időmérő edzésen bravúrosan megszerzett helyét. A mezőny középső részében Albon keveredett kisebb balesetbe, miután Pérez és Giovinazzi ütközött egymással és a thai-brit versenyző nem tudta elkerülni a karambolt. Albon folytatni tudta a versenyt miután a a bokszutcában új orrkúpot és gumiabroncsokat kapott. A 10. körben Norris feladta a futamot, miután eltört McLarenjének a hátsó tengelye. A 15. körben Vettel, Hamilton, Leclerc, Hülkenberg, Bottas, Verstappen, Ricciardo, Stroll, Gasly és Giovinazzi volt a pontszerzők sorrendje. Az élen álló hármas tagjai közül először Vettel kapott új gumikat a 27. körben, őt Hamilton két körrel később követte. Egy ideig így Leclerc vezette a futamot, de miután a monacói is a bokszutcába hajtott, visszaállt hármójuk közt az eredeti sorrend, igaz ehhez a monacóinak a kiállását követően meg kellett előznie Verstappent, aki elnyújtott gumitaktikával versenyzett, miután az előző napi időmérő edzésen a csapat hibás taktikájának következtében csak a mezőny középső harmadából rajtolhatott el. A futam középső harmadában Vettel és Hamilton között érdemben nem változott a távolság, a brit a 46. körben azonban egy másodpercen belülre ért a némethez, akit így DRS-sel támadhatott. A 48. körben Vettel nagyot hibázott amikor lesodródott a pályáról a 4-es kanyarban, és miközben visszatért a pályára, majdnem összeakadt Hamiltonnal, akit kevés híján nekiszorított a pályát szegélyező betonfalnak. A sportfelügyelők azonnal vizsgálni kezdték az esetet, majd az 58. körben 5 másodperces időbüntetést róttak ki a Ferrari versenyzőjére. A futam hajrájában nem történt változás, az utolsó körök előtt friss abroncsokra váltó Bottas megfutotta a plusz egy pontot érő leggyorsabb kört, míg a 64. körben Albon adta fel a versenyt. A kanadai nagydíjat, bár Vettelt intette le elsőként a kockás zászló, Hamilton nyerte a német és Leclerc, valamint Bottas előtt. Pontot szerzett még Verstappen, Ricciardo, Hülkenberg, Gasly, Stroll és Kvjat. A futamot követően a Ferrari fellebbezést nyújtott be a Nemzetközi Automobil Szövetséghez, de a verseny végeredménye nem változott, miután az FIA elutasította azt.
A világbajnokság nyolcadik futama a francia nagydíj volt, amelyet 2019. június 23-án rendeztek meg Le Castelletben, a Circuit Paul Ricard versenypályán. A versenypályán egy kör 5,842 km, a verseny 53 körös volt.
A rajtot követően nem történt változás az élen, Hamilton a pole-ból indulva meg tudta tartani a vezető helyét, csakúgy, mint csapattársa, Bottas és a harmadik helyről rajtoló Leclerc. Verstappen szintén megtartotta negyedik helyét a nagyszerű időmérős eredményt elérő McLaren két versenyzőjével, Sainz-cal és Norrissal szemben. A hetedik rajtkockából induló Vettel a 7. körben Sainz és Norris megelőzésével fellépett az 5. pozícióba. A 10. körben Pérez kapott 5 másodperces büntetést, miután korábban szabálytalanul szerzett előnyt azzal, hogy elhagyta a pályaívet. A futam első harmadában a mezőny hátsó taktusában folyt csata a helyezésekért, az élen nem történt változás. A 21. körben Verstappen állt ki először az 5. helyről friss abroncsokért, majd őt a 24. körben Bottas követte. Hamilton a 25. körben hajtotta végre a versenyen egyetlen bokszkiállását, és kerékcseréjét követően is visszaállt a vezető helyre. Miután a 26. körben Vettel is kereket cserélt, a 30. körben Hamilton, Bottas, Leclerc, Verstappen, Vettel, Räikkönen, Hülkenberg és Stroll volt az első nyolc sorrendje. A futam középső harmadában sem történt érdemi változás a helyezéseket illetően, tíz körrel a verseny vége előtt Hamilton előnye 12.7 másodperc volt az első helyen autózva. A 47. körben a hazai pályán versenyző Grosjean adta fel a futamot, ő volt a francia nagydíj egyetlen kiesője. Egy körrel a leintés előtt Vettel a bokszutcába hajtott friss lágy gumikért, majd megfutotta a futam leggyorsabb körét, ami plusz egy pontot ért a számára. A versenyt Hamilton nyerte Bottas és Leclerc előtt, pontot szerzett még Verstappen, Vettel, Sainz, Ricciardo, Räikkönen, Hülkenberg és Norris. A futamot követően Ricciardo 5 másodperces időbüntetést kapott, amiért pályaelhagyással előnyt szerzett, illetve további 5 másodpercet kapott a pályára történő veszélyes visszatérésért. A két büntetéssel az ausztrál versenyző a 11. pozícióba csúszott vissza, így a mögötte célba érők egy helyet előre léptek.
A világbajnokság kilencedik futamát, az osztrák nagydíjat 2019. június 30-án rendezték meg Spielbergben. A versenypályán egy kör 4,326 km, a verseny 71 körös volt.
A rajtot követően a pole pozícióból induló Leclerc megtartotta első helyét, azonban a második rajtkockában Verstappen autója lefulladt és többen is megelőzték, a holland a hetedik helyre esett vissza. A kilencedik pozícióból induló Vettel a 6. helyre lépett előre. A 3. körben a McLaren újonc versenyzője, Norris megpróbálta megelőzni honfitárást, Hamiltont a 3-4. helyen, azonban az ötszörös világbajnok visszaverte a támadást. A 6. körben Vettel már a negyedik helyen autózott, miután megelőzte Norrist és Räikkönent. A 12. körben Leclerc 3 és fél másodperces előnnyel vezetett, miközben Verstappen egyre jobban felzárkózott az élmezőnyhöz több látványos előzést is bemutatva és a verseny addigi leggyorsabb körét megfutva. A kerékcserék sora az élmezőnyben a 22. körben kezdődött, ekkor Bottas és Vettel hajtott a bokszutcába, utóbbi veszített néhány másodpercet, mert csapata nem készítette ki időben az abroncsokat számára. Az élen álló Leclerc egy körrel később kapott új abroncsokat. Hamilton ideiglenesen így átvette a vezetést a versenyben, de a 31. körben neki is ki kellett állnia a kerékcseréjére, ráadásul autója is sérült, az első terelőszárnyat le is kellett cserélni a Mercedesen. A brit versenyző a következő körökben is folyamatosan panaszkodott a csapatrádión, miután az orrkúpcsere után sem tudta tartani az élen haladók tempóját. A 48. körre Verstappen teljesen felzárkózott a harmadik helyen autózó Vettelre, és bár a Ferrari versenyzője keményen védekezett, a holland megelőzte egy bátor manőverrel és fellépett a képzeletbeli dobogóra. Verstappen ezt követően folyamatosan dolgozta le hátrányát a második Bottasszal szemben, majd az 58. körben a finn versenyzőt is megelőzte. A 67. körre a hazai futamát teljesítő Red Bull pilótája utolérte az élen álló Leclercet. Ezt követően látványos csata alakult ki a két fiatal versenyző közt, a 69. azonban Verstappen átvette a vezetést, igaz előzési manővere közben véleményes módon csukta rá az ívet a pályán kívülre szoruló monacóira. Mindeközben Vettel a negyedik helyért folyó csatában megelőzte Hamiltont. A futamot Verstappen nyerte Leclerc és Bottas előtt, pontot szerzett még Vettel, Hamilton, Norris, Gasly, Sainz, Räikkönen és Formula–1-es pályafutása során először Giovinazzi is. A sportfelügyelők a leintés után vizsgálni kezdték Verstappen Leclerc elleni előzési manőverének szabályosságát. Többórás tanácskozást követően a felügyelőtestület szabályosnak találta a holland pilóta előzését, így a Red Bull versenyzője megtarthatta győzelmét.
A tizedik versenyt, a brit nagydíjat Silverstone-ban rendezték meg 2019. július 14-én. A pályán egy kör 5,891 km, a verseny 52 körös volt.
A pole pozícióból rajtoló Bottas az indulást követően is megtartotta vezető helyét csapattársával, Hamiltonnal szemben, ahogy a 3-4. helyen sem történt változás. Az első körben a 6. rajtkockából startoló Vettel előzte meg Gaslyt, míg a nyolcadik helyről rajtoló Norris Ricciardo mellett ment el. Ugyanebben a körben a két Haas-versenyző, Magnussen és Grosjean ütközött egymásnak, aminek következtében később mindketten feladták a versenyt. A 4. körben Bottas és Hamilton vívott látványos csatát az élen, és bár a hazai pályán versenyző brit megelőzte csapattársát, a finn egyből vissza is vette a pozícióját. A 11. körre a harmadiktól a hatodik helyig a Leclerc, Verstappen, Vettel, Gasly négyes tagjai érték utol és támadták egymást. A holland versenyző többször is megpróbált elmenni a monacói mellett, aki azonban látványos manőverekkel védte pozícióját. A 12. körben Gasly megelőzte Vettelt, míg Leclerc és Verstappen egyszerre hajtott ki a bokszutcába, ahol Verstappen megelőzte Leclercet a gyorsabb kerékcseréjének köszönhetően. Utóbbi egyből visszatámadt és meg is előzte riválisát, visszavéve a harmadik helyet. Bottas a 17. körben állt ki kerékcserére az élről. Három körrel később Giovinazzi csúszott ki a kavicságyba, aminek következtében a szervezők beküldték a Safety Cart. Ezt többen is kihasználták és letudták a kiállásukat, Hamilton pedig jelentős előnyre tett így szert és átvette a vezetést Bottastól, míg Leclerc visszaesett a hatodik helyre. A biztonsági autó a 25. körben állt ki a mezőny elől. Ezt követően Hamilton fokozatosan ellépett az élen, miközben Leclerc a 36. körben megelőzte Gaslyt és előrelépett az 5. helyre. Vettel és Verstappen több körön át tartó látványos csatát vívtak egymással, a 38. körben a holland megelőzte a németet, aki azonban visszatámadáskor belehajtott hátulról a Red Bull versenyzőjébe. A Ferrari több helyen sérült, letört az orrkúpja is, emiatt Vettel a bokszutcába hajtott és visszaesett a 17. helyre. Verstappen az ötödik pozícióban haladva kevésbé sérült autóval folytatta a futamot. Vettel nem sokkal később 10 másodperces időbüntetést kapott a sportfelügyelőktől. A verseny utolsó köreiben az élmezőnyben nem történt változás, Hamilton rekordot jelentő hatodik alkalommal nyerte meg a brit nagydíjat, megelőzve Bottast és Leclercet. Pontot szerzett még Gasly, Verstappen, Sainz, Ricciardo, Räikkönen, Kvjat és Hülkenberg.
Az évad tizenegyedik versenyét, a német nagydíjat 2019. július 28-án rendezték meg a Hockenheimringen. A pályán egy kör 4,574 km, a verseny az eredetileg tervezett 67 helyett 64 körös volt.
A biztonsági autó mögött indult el a verseny. Négy felvezető kör után engedték el a vizes pályán autózó mezőnyt. A két Mercedes megőrizte a vezetést, Räikkönen egy erős rajtnak köszönthetően a harmadik helyre zárkózott fel. Verstappen a vizes körülmények között egy rossz rajtot követően több pozíciót is vesztett. Vettel, aki egy műszaki hiba végett csak a mezőny végéről vághatott neki a viadalnak egészen a 14. helyig zárkózott fel rövid időn belül. A körülmények első áldozata Pérez volt, aki kipördült a pályáról és a pálya melletti gumifalnak ütközött. Mindössze két kör után a biztonsági autó ismét a mezőny elé állt. A versenyzők nagy része a bokszba hajtott intermediate abroncsokért, két versenyző azonban a pályán maradt; Magnussen és Stroll, akik így az élmezőnybe kerültek. Ezt a helyezést nem tartották sokáig, ugyanis a zöld jelzést követően az élmezőny hamar megelőzte őket. A kört követően Hamilton volt az élen, őt követte csapattársa Bottas és Verstappen. Leclerc és Nico Hülkenberg követte az első hármast, Vettel már a nyolcadik pozícióban autózott. Pierre Gasly egy hiba következtében az utolsó helyig esett vissza, Daniel Ricciardo pedig a 15. körben esett ki technikai probléma miatt, miután felrobbant a motorja. Ezt követően virtuális biztonsági autós szakasz lépett érvénybe, azonban rövidsége miatt csak Leclerc és Hülkenberg ment be a bokszba intermediate abroncsokért. Leclerc vizsgálat alatt állt a legelső bokszkiállása miatt, azonban nem ő, hanem a Ferrari kapott - mint később kiderült - pénzbüntetést, miután veszélyesen engedték ki a monacóit a kerékcseréjét követően. A körülmények javultak, a pálya egyre szárazabb lett, így a versenyzők használhatták a DRS-t. Verstappen támadásba lendült Bottas ellen, azonban az előzés közben megcsúszott, ezzel értékes másodperceket veszítve leszakadt a Mercedes versenyzőjétől. Leclerc folyamatosan gyorsabb volt mezőnynél, friss abroncsai hatására körönként három másodpercet dolgozott le Verstappenel szemben, azonban ez a stratégiai előny nem tartott sokáig. A javuló körülményekre először Magnussen reagált a 23. körben. A lágy abroncsokkal hamar felvette az élmezőny tempóját, ezt követően pedig Vettel és Verstappen is új gumikat kapott. Lando Norris műszaki hibája miatt újabb VSC-szakasz következett. A bokszkiállások sokaságából Leclerc jött ki a legjobban és Verstappen kipörgését követően már a második helyen haladt. A monacói hibázott az utolsó előtti kanyarban, ezzel a kavicságyba elásva Ferráriját, újabb biztonsági autós periódust előidézve. Hamilton ugyanott forgott ki pár körrel később, ő azonban visszatért a pályára és szabálytalanul a bokszutcába hajtott, ahol rengeteg időt vesztett az elő nem készített abroncsok és a sérült autója miatt. A szabály megsértéséért később öt másodperces időbüntetést kapott. A pálya újra nedvesebbé vált, ezért mindenki intermediate abroncsokra váltott. A versenyt vezető Bottas rengeteg időt vesztett azáltal, hogy nem tudott csapattársa miatt azonnal a bokszba hajtani és ezzel a harmadik helyre esett vissza a kiállásokat követően. Verstappen vezette a versenyt Hülkenberg mögött, Alexander Albon a negyedik helyen találta magát, Hamilton az ötödik volt. Az újraindítást követően Verstappen megőrizte a vezetést és kilenc másodperces előnyt szerzet Bottasszal szemben. Nem sokkal később két versenyző is hibázott az utolsó előtti kanyarban. Räikkönen vissza tudott térni a pályára, viszont a harmadik helyen autózó Hülkenbergnek nem sikerült, ezért a biztonsági autóra ismét a pályára hajtott. Előnyének köszönhetően Verstappen az élre tért vissza a pályára friss intermediate abroncsokkal a két Mercedes elé. A 46. körben a holland ismét ellépett üldözőitől, a harmadik helyért azonban egy négy szereplős harc alakult ki. Hamiltont Albon támadta, Sainz és Gasly pedig szorosan követte őket, végül a spanyol megelőzte a thaiföldit. A pálya ismét száradni kezdett, a verseny végéig pedig nem vártak újabb csapadékot, ezért sokan a bokszba mentek száraz keverékekért. A zöld zászlót követően Stroll vezetett, ő a biztonsági autó alatt teljesítette a bokszkiállását. Előnye azonban nem tartott sokáig, miután Verstappen megelőzte őt pár kanyarral később. Szintén a kedvező bokszutcai stratégia miatt Kvjat a harmadik helyen autózott a Toro Rossóval, míg Hamilton büntetését követően a 12. helyre esett vissza. A verseny utolsó köreiben hibázott mindkét Mercedeses versenyző, az első kanyarban először Hamilton, körökkel később pedig Bottas csúszott ki. Utóbbinak fel kellett adni a küzdelmet, előbbi folytathatta a versenyt, de hibáját követően az utolsó helyen találta magát. Újabb biztonsági autós fázis következett. Az 59. körben újraindították a versenyt, Verstappen, Kvjat, Stroll, Sainz és Vettel követte egymást az élen. A kockás zászlót Verstappen látta meg elsőként, ezzel szezonbeli második, karrierje során pedig a hetedik győzelmét aratta. Vettel a 20. helyről rajtolva a második helyen végzett, őt követte az orosz Kvjat, aki pályafutása során harmadik dobogós helyét szerezte meg. A további pontszerzők Stroll, Sainz, Albon, Räikkönen, Giovinazzi, Grosjean és Magnussen voltak. A két Alfa Romeót az FIA vizsgálat alá helyezte a futamot követően. A szövetség elmondta, a vizsgálat mindkét versenyzőt érinti, mivel úgy látják, a csapat véthetett a Sportszabályzat 21.1 cikkelye, valamint a Technikai Szabályzat 9. cikkelye ellen. A két versenyző 30 másodperces időbüntetést kapott, így Hamilton és a Williams első pontját szerző Kubica lépett előre pontszerző helyre.
A világbajnokság tizenkettedik futamát, a magyar nagydíjat 2019. augusztus 4-én rendezték meg a Hungaroringen, Mogyoródon. A pályán egy kör 4,381 km, a verseny 70 körös volt.
A pályafutása során először az első rajtkockából induló Verstappen a rajtot követően megtartotta vezető helyét, Hamilton azonban megelőzte csapattársát, Bottast. A finn versenyző még egy pozíciót veszített, miután Leclerc is megelőzte. A két versenyző autója egy pillanatra összeért, aminek következtében Bottas Mercedesének első vezető szárnyának jobb eleje megsérült, ennek következtében pedig a 6. körben ki kellett állnia a bokszba és visszaesett a mezőny végére. A 10. körben vált biztossá, hogy kettőjük esetét a versenyfelügyelő bizottság nem vizsgálja. Az élen Verstappen vezetett Hammilton előtt, ők ketten hamar jelentősebbnek mondható előnyt építettek ki a Ferrari két pilótájával szemben. Bottas eközben megkezdte a felzárkózást, a 13. körben Kubicát és Giovinazzit is megelőzte és fellépett a 18. helyre. A 16. körben Pérez és Hülkenberg vívott kemény csatát a pontszerző 10. helyért. A 19. körben a Toro Rosso két versenyzője, Kvjat és Albon vívott több kanyaron át látványos és sportszerű csatát, amelyet végül az előző nagydíjon harmadik orosz versenyző nyert meg. Az időközben folyamatosan a leggyorsabb köröket autózó Hamilton a 24. körre DRS-távolságra közelítette meg Verstappent, de a holland kivédekezte a több körön át tartó támadást, majd a bokszutcába hajtott friss abroncsokért. A brit versenyző öt körrel később, a 32. körben kapott új gumikat, majd a 37. körre újra utolérte Verstappent, akinek újra védekeznie kellett a címvédővel szemben. Hamilton a 39. körben nagyon közel került az előzéshez, azonban az ezt követő körökben lassított tempójából és a lágyabb keverékű gumijainak hatékonysága is visszaesett. Bottas a 48. körben hajtott újra a bokszba, míg Hamilton a 49. körben újra DRS-távolságban követte Verstappent. Mivel előznie nem sikerült, újból kereket cseréltek a britnek, aki a verseny utolsó húsz körére kapott friss lágy keverékű gumikat. Ezzel a Mercedes versenyzője jelentős előnybe és sebességbeli fölénybe került, több másodperccel volt gyorsabb körönként az élen autózó Verstappennél. Az 52. körben Grosjean adta fel a futamot, ő volt a magyar nagydíj egyetlen kiesője. A mezőny középső harmadában eközben Magnussen és Ricciardo csatázott körökön keresztül. Hamilton a 67. körre utolérte, majd megelőzte Verstappent, aki ezt követően a bokszutcába hajtott és új lágy abroncsokon megfutotta a verseny leggyorsabb körét, ami új versenyben futott pályacsúcsot is jelentett egyben. Hamilton és Verstappen mögött Vettel és Leclerc ért be a 3-4. helyen, a német két körrel a vége előtt előzte meg csapattársát. Pontot szerzett még Sainz, Gasly, Räikkönen, Bottas, Norris és Albon.
A tizenharmadik versenyt, a belga nagydíjat 2019. szeptember 1-jén rendezik meg Spában. A pályán egy kör 7,004 km, a verseny 44 körös lesz.
A tizennegyedik versenyt, az olasz nagydíjat 2019. szeptember 8-án rendezik meg Monzában. A pályán egy kör 5,793 km, a verseny 53 körös lesz.
A tizenötödik versenyt, a szingapúri nagydíjat 2019. szeptember 22-én éjszaka rendezik meg Szingapúrban. A pályán egy kör 5,065 km, a verseny 61 körös lesz.
A világbajnokság tizenhatodik versenyét, az orosz nagydíjat 2019. szeptember 29-én rendezik meg Szocsiban. A pályán egy kör 5,853 km, a verseny 53 körös lesz.
A tizenhetedik versenyt, a japán nagydíjat 2019. október 13-án rendezik meg Szuzukában. A pályán egy kör 5,807 km, a verseny 53 körös lesz.
A szezon tizennyolcadik versenyét, a mexikói nagydíjat 2019. október 27-én rendezik meg Mexikóvárosban. A pályán egy kör 4,304 km hosszú, a verseny 71 körös lesz.
A tizenkilencedik versenyt, az amerikai nagydíjat 2019. november 3-án rendezik meg Austinban. A pályán egy kör 5,513 km, a verseny 56 körös lesz.
A szezon huszadik versenyét, a brazil nagydíjat 2019. november 17-én rendezik meg Interlagosban. A pályán egy kör 4,309 km, a verseny 71 körös lesz.
A világbajnokság huszonegyedik, egyben utolsó futamát, az abu-dzabi nagydíjat 2019. december 1-jén rendezik meg Abu Dzabiban. A pályán egy kör 5,554 km, a verseny 55 körös lesz.
(Félkövér: pole-pozíció, dőlt: leggyorsabb kör, a színkódokról részletes információ itt található)
† – Nem fejezte be a futamot, de rangsorolva lett, mert teljesítette a versenytáv 90%-át.
† — Nem fejezte be a futamot, de rangsorolva lett, mert teljesítette a versenytáv 90%-át.
A helyezések a világbajnokság pontversenyében elfoglalt pozíciót jelentik. A táblázatban az időmérő edzésen elért eredmények, és nem a végleges rajtpozíciók szerepelnek.
† — A rajtpozíció változott az időmérő edzésen elért helyezéshez képest (nem számítva az egyik versenyző hátrasorolásából következő előrelépést). A részletekért lásd a futamok szócikkeit.
Megjegyzés: Döntetlen esetén (időmérő edzéseken ha egyik pilóta sem tudta kvalifikálni magát a futamra, versenyeken pedig ha mindkét pilóta kiesett vagy helyezetlenül ért célba, továbbá ha a korábbi csapattárs helyett más pilóta volt a csapattársa a futamon) a verseny nem számít bele az egymás elleni állásba. Ugyanez a helyzet áll fenn akkor, ha a csapat nem vett részt az adott nagydíjon. Emiatt előfordul, hogy egyes csapatoknál a szezon végén nem jön ki mind a 21 verseny.
Akárcsak az előző években, a magyarországi közvetítési jogokkal továbbra is az MTVA rendelkezett. Minden eseményt (szabadedzést, időmérő edzést és futamot) élőben közvetítettek az M4 Sport csatornán, HD felbontásban.
A közvetítések kommentátora Szujó Zoltán volt, egészen a spanyol nagydíjig, amelyet a helyszínről közvetített volna, azonban az első szabadedzés közben ezt többször is hanghiba szakította meg. Szujó ezután többé nem szólalt meg adásban, mert hazarendelték, s ezt követően nem teljesen tisztázott körülmények miatt megszűnt a munkaviszonya. Szujó azt állította, hogy az M4 Sport csapnivaló technikai felkészültséggel rendelkezett már hosszú ideje, észrevételei süket fülekre találtak, és ez a hanghiba, mint dilettantizmus volt az utolsó csepp a pohárban. Az M4 Sport viszont azt állította, hogy Szujó szerződésszegést követett el azzal, hogy a szombati harmadik szabadedzést már nem is akarta a budapesti stúdióból kommentálni (felfokozott idegi állapotára hivatkozva), hanem helyette egy Instagram-posztban jelentette be távozását, így ők bocsátották el. A második szabadedzéstől kezdődően helyette Ujvári Máté ugrott be.
A stúdióműsorokat Petrovics-Mérei Andrea vezette egy felfrissített díszletben, melyben egy Forma-1-es autó modellje is látható volt. A szakkommentátor továbbra is Wéber Gábor volt, a helyszíni riporteri feladatokat Bobák Róbert, Ujvári Máté és Szeleczki Ádám váltásban látta el. A stúdióban visszatérő vendég volt Michelisz Norbert és Kiss Norbert.
„Kubica nem kapta meg a kért számát: F1-es rajtszámok 2019-re”, hu.motorsport.com, 2018. december 1. (Hozzáférés ideje: 2018. december 1.) 
„Idén végre már jó lesz a Forma–1? (összefoglaló a 2019-es szezon előtt)”, index.hu, 2019. március 14. (Hozzáférés ideje: 2019. március 15.)